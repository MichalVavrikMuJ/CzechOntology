{"id": "897889", "url": "https://cs.wikipedia.org/wiki?curid=897889", "title": "Hradište (okres Poltár)", "text": "Hradište (okres Poltár)\n\nHradište je obec na Slovensku v okrese Poltár. V roce 2011 měla obec 248 obyvatel, rozloha katastrálního území činí 14,51 km².\n\nObec leží v jižní části Veporslého Rudohoří na úpatí Stolických vrchů v údolí potoka Držkovo, severně cca 11 km od okresního města Poltár. Nadmořská výška se pohybuje v rozmezí 280 až 900 m, střed obce je v 300 m n. m. Ze tří stran je krytá rozsáhlým masívem Málinských, Hradišských a Krnanských vrchů.\n\nÚzemí je členité tvořené horninami veporského krystalinika a štěrky poltárské formace. Povrch je částečně pokryt listnatými lesy, místy smíšenými lesy.\n\nV lokalitě Hrádok je hradiště z doby bronzové. První písemná zmínka o obci pochází z roku 1411, kdy je nazývaná Hradischa. Její vznik se datuje někdy do 13. století, kdy byla v majetku panství hradu Fiľakovo. Další historické názvy: v roce 1435 – \"Hradissa\", 1454 – \"Haradihcha\", 1573 – \"Hradistia\", 1773 – \"Hradiste, maďarsky: Hradistya, Várkút.\" Obyvatelé se živili zemědělstvím, chovem dobytka a později zpracováním dřeva (výroba dřevěného nádobí a kolářství). V roce 1828 měla 60 domů a 608 obyvatel. V letech 1831 a 1873 postihla obec epidemie cholery.\n\n\n\n"}
{"id": "897890", "url": "https://cs.wikipedia.org/wiki?curid=897890", "title": "Tiago Camilo", "text": "Tiago Camilo\n\nTiago Henrique de Oliveira Camilo, (* 24. května 1982 v Tupã, Brazílie) je brazilský zápasník – judista, majitel stříbrné a bronzové olympijské medaile z let 2000 a 2008.\n\nVyrůstal v Bastosu nedaleko Tupã. S judem začal v 5 letech po vzoru svého staršího bratra Luize. Ve 14 letech využil možnosti trénovat s bratrem v São Paulu, kde dosáhl prvních velkých úspěchů. V roce 2001 se přesunul do São Caetano, ale výkonostně stagnoval. V roce 2006 přešel do tréninkové skupiny Sogipa v Porto Alegre, kde oprášil svůj talent.\n\nJako talentovaného juniora ho trenéři na záčátku roku 2000 vzali do Francie na velký Pařížský turnaj, kde obsadil nečekané druhé místo. Na brazilské olympijské kvalifikaci porazil ve finále tehdejší jedničku Sebastiana Pereiru a v 18 letech vybojoval účast na olympijských hrách v Sydney. Sezónu snů korunoval stříbrnou olympijskou medaili, když ve finále nestačil na zkušeného Itala Giuseppe Maddaloniho. Nečekaný úspěch ho v Brazílii vynesl na přední místa v popularitě a sezonu 2001 pojal odpočinkově. V roce 2002 změnil působiště, trenéra a váhovou kategorii. V polostřední váze se však dlouho neuměl prosadit, v roce 2004 prohrál ve finále brazilské olympijské kvalifikace s Fláviem Cantem a přišel o účast na olympijských hrách v Athénách.\n\nNa přední příčky nejen v Brazílii, ale i ve světě se vrátil v roce 2007 po přestupu do tréninkové skupiny Sogipa. V roce 2008 patřil k velkým favoritům na jednu z olympijských medailí na olympijských hrách v Pekingu, ale los k němu nebyl přívětivý. V prvním kole nastoupil proti Japonskému favoritu Takaši Onovi a v jednom z nejkrásnějších soubojů turnaje po minutě boje získal wazari za techniku uki-waza. V polovině zápasu přidal juko za o-uči-gari a během další akce duel ukončil kontrachvatem uči-mata-gaeši za druhé wazari. Ve čtvrtfinále ho však čekal německý gladiátor Ole Bischof. Ten ho po celý zápas nepustil do úchopu a v polovině zápasu se navíc ujal vedení na wazari, které 20s potvrdil druhým wazari. Spadl do oprav, ve kterém potvrdil dobrou formu, v zápase o 3. místo porazil unaveného Nizozemce Guillaume Elmonta a vybojoval bronzovou olympijskou medaili.\n\nOd roku 2009 přestoupil do střední váhové kategorie, ve které si bez větších potíží zajistil třetí účast na olympijských hrách v Londýně v roce 2012. Formu opět načasoval, v semifinále však neuhlídal seoi-nage Jihokorejce Song Te-nama a zůstal před branami finále. V boji o třetí místo potom nestačil na silové judo Iliase Iliadise z Řecka a obsadil 5. místo.\n\nV roce 2013 si během turnaje mistrů v Ťumeni poranil rameno a na tatami se vrátil až po roce. V roce 2016 startoval jako domácí reprezentant na olympijských hrách v Riu a od prvního kola předváděl své krásné technické judo. V úvodním kole s Jihoafričanem Zackem Piontekem střídal jeden nástup do techniky za druhým a v závěru zvítězil na ippon technikou tai-otoši. V dalším kole proti němu stál Ázerbájdžánec Mammadali Mehdijev a opět jako v předchozím kole se snažil zápas ukončit časovým limitem. V polovině hrací doby vedl na juko, ale minutu před při pokusu o chvat skočil doslova Mehdijevovi do náruče a ten ho pohotově hodil technikou ura-nage na wazari. V poslední minutě dělal maximum aby soupeřův bodový náskok smazal, ale Mehdijev i za cenu tří penalizací náskok udržel.\n\n\n\n"}
{"id": "897891", "url": "https://cs.wikipedia.org/wiki?curid=897891", "title": "Fabian (jméno)", "text": "Fabian (jméno)\n\nFabian nebo Fabián je mužské křestní jméno. Pochází ze starořímského rodového jména Fabius, což znamenalo \"pěstitel bobů\". Nejznámějším nositelem byl papež svatý Fabián, umučený 20. 1. 250. Na jeho počest Český liturgický kalendář uvádí 20. leden jako den jeho památky. V tuto dobu dochází obvykle k poklesu teploty, proto se v pranostikách zmiňuje \"fabiánská zima\".\n\nPodle stránek KdeJsme.cz žilo v roce 2011 v České republice 143 nositelů jména Fabián a 124 v podobě Fabian. Častější je ve Francii (Fabien) a Itálii (Fabiano), kde se objevuje i v ženské podobě (Fabienne, Fabiana). \n\n\n"}
{"id": "897893", "url": "https://cs.wikipedia.org/wiki?curid=897893", "title": "Hradište", "text": "Hradište\n\nNázev Hradište má více sídel na Slovensku:\n\n\n"}
{"id": "897894", "url": "https://cs.wikipedia.org/wiki?curid=897894", "title": "Gerard Reve", "text": "Gerard Reve\n\nGerard Reve (14. prosince 1923, Amsterdam, Nizozemsko – 8. dubna 2006, Zulte, Belgie) byl nizozemský spisovatel. Spolu s Willemem Frederikem Hermansem a Harrym Mulischem bývá označován za \"velkou trojku\" nizozemské poválečné literatury.\n\nPatřil mezi první otevřené gaye v nizozemské společnosti. Homosexuální motivy se objevují i v jeho literatuře, ale pro svůj ironický a humorný podtext se tyto náměty staly přijatelné i pro většinového čtenáře. Dalším Reveho velkým tématem bylo náboženství. Reve pocházel z ateistické rodiny, ale později konvertoval ke katolicismu. Byl kontroverzní osobností a některé jeho knihy vyvolávaly pobouření.\n\nGerard Reve psal především novely, povídky a jiné kratší prózy. V češtině žádná z jeho knih nevyšla, ve slovenštině vyšly \"De avonden\" (\"Večery\").\n\n\n"}
{"id": "897904", "url": "https://cs.wikipedia.org/wiki?curid=897904", "title": "Písečný vrch", "text": "Písečný vrch\n\nNázev Písečný vrch nese několik kopců:\n\n"}
{"id": "897907", "url": "https://cs.wikipedia.org/wiki?curid=897907", "title": "MATE", "text": "MATE\n\nMATE Desktop Environment (anglická výslovnost , španělská [ˈmate]) je prostředí pracovní plochy pro unixové operační systémy s instalovaným X Window Serverem vzniklé jako fork prostředí GNOME verze 2.32. Je postaveno nad knihovnou GTK+. Projekt byl vytvořen jako reakce na kritiku části linuxové komunity za směr vývoje prostředí GNOME řady 3. Jméno „MATE“ pochází z \"yerba maté\" (Cesmína paraguayská z čeledi cesmínovitých), druhu cesmíny původem ze subtropické Jižní Ameriky, jejíž listy obsahují kofein a jsou používány k přípravě oblíbeného jihoamerického nápoje s názvem Maté. Cílem MATE je intuitivní a atraktivní prostředí při zachování tradiční koncepce pracovní plochy.\n\nVydání GNOME verze 3.0 sklízelo kritiku ze strany mnoha uživatelů i vývojářů za výrazně změněnou koncepci. Někteří z nich se proto rozhodli vytvořit novou vývojovou větev postavenou na základech posledního vydání GNOME řady 2. Pod novým názvem MATE a s novými názvy některých aplikací, aby se zabránilo konfliktu s GNOME řady 3. MATE může být nainstalováno souběžně s GNOME 3, což u GNOME 2 nebylo možné. MATE bylo nejprve založeno na GTK+ 2, nyní kompletně přešlo na GTK+ 3.\n\nKromě samotného desktopového prostředí, byly přejmenovány i systémové aplikace přejaté z GNOME. Názvy vychází ze španělštiny.\nMezi distribuce obsahující desktopové prostředí MATE patří Alpine Linux, ALT Linux, Antergos, AOSC OS, Arch Linux, Debian, Fedora, Frugalware, Gentoo, GNU Guix a GNU GuixSD, Linux Mint, Hamara Linux, Mageia, Manjaro, openSUSE, Parrot Security OS, PCLinuxOS, PLD Linux, Point Linux, Sabayon, Salix, Solus, Trisquel GNU/Linux, Ubuntu, Ubuntu MATE, Uruk GNU/Linux, Vector Linux, Void Linux. Z BSD distribucí DragonflyBSD, FreeBSD, NetBSD.\n\n\n"}
{"id": "897908", "url": "https://cs.wikipedia.org/wiki?curid=897908", "title": "Elektronkový zesilovač", "text": "Elektronkový zesilovač\n\nElektronkový zesilovač je zesilovač, který k zesílení vstupní veličiny využívá elektronek. Nejjednodušší zesilovací elektronkou je trioda, skládající se ze tří elektrod (tri-řecky tři) anody, řídící mřížky a katody. Anoda je přes zátěž připojena na kladný pól zdroje.\nDalší elektronka, která se často používá, je pentoda, která má pět elektrod (penta-řecky pět) – anodu stínící mřížku (g2), brzdící mřížku (g3), řídící mřížku (g1) a katodu.\n"}
{"id": "897910", "url": "https://cs.wikipedia.org/wiki?curid=897910", "title": "Jaroslav Švehlík", "text": "Jaroslav Švehlík\n\nJaroslav Švehlík (9. dubna 1930, Chrudim, Československo – 16. března 1973, Ostrava, Československo) byl český herec.\n\nNarodil se do obchodnické rodiny jako nejstarší ze tří dětí. V dětství s rodiči často cestoval po trzích. Spolu se svým mladším bratrem Aloisem se odmala toužil stát hercem a hrál u Salesiánů v Pardubicích. Po maturitě byl přijat na DAMU, kde vystudoval herectví, absolvoval v roce 1954 a získal titul MgA.\n\nV roce 1954 získal angažmá v \"Městské divadle Zlín\" a hrál zde do roku 1959. Potom v letech 1959–1964 hrál v \"Divadle Oldřicha Stibora v Olomouci\" a potom od roku 1964 hrál ve \"Státním divadle v Ostravě\". Zde se v roce 1973 stal šéfem činohry. Měl také nabídku do \"Národního divadla\" v Praze, nastoupit už ale nestihl.\n\nPředstavoval dramatické a psychologicky náročné role a uplatnil v nich rozhodnost, vitalitu a hereckou kulturu.\n\nK jeho divadelním rolím patřily Brick v \"Kočce na rozpálené plechové střeše\" od Tennesseeho Williamse (1965), John Proctor v \"Čarodějkách ze Salemu\" od Arthura Millera (1968), Oldřich v \"Oldřichovi a Boženě\" od Františka Hrubína (1968), podnikatel Lopachin ve \"Višňovém sadu\" (1969) a Alexandr Ignaťjevič Veršinin ve \"Třech sestrách\" Antona Pavloviče Čechova (1972).\n\nNěkolik divadelních představení, ve kterých hrál, vysílala jako divadelní záznam televize. Byl to například divadelní záznam \"Velký Bobby\", který televize vysílala v roce 1961, divadelní záznam \"Rivalové\", který televize vysílala v roce 1969 a divadelní záznam \"Falkenštejn\", který televize vysílala v roce 1969.\n\nPůsobil také v televizi, rozhlase a loutkářství. Byl také divadelním zpěvákem a divadelním tanečníkem.\n\nV roce 1956 hrál ve filmu \"Nevěra\" a v roce 1973 ve filmech \"Příběh středního útočníka\" a \"Pírko\".\n\nJeho mladší bratr Alois Švehlík a synovec David Švehlík jsou také herci. Jeho sestra byla několik manželkou herce Vlastimila Vašinky, s nímž se později rozvedla. Jejich syn a synovec Jaroslava Švehlíka je herec Marcel Vašinka.\n\nByl ženatý s Janou Švehlíkovou.\n\nJaroslav Švehlík zemřel 16. března 1973 v Ostravě na rakovinu kůže ve věku nedožitých 43 let.\n\n\n\n\n"}
{"id": "897914", "url": "https://cs.wikipedia.org/wiki?curid=897914", "title": "De avonden", "text": "De avonden\n\nDe avonden ( \"Večery\") je román Gerarda Reveho z roku 1947. Líčí deset večerů třiadvacetiletého mladíka Fritse van Egterse, který bydlí se svými rodiči. Kniha patří mezi nejoblíbenější díla nizozemské literatury a stala se kultovním dílem. V roce 2007 byla v hlasování deníku NRC Handelsblad zařazena mezi 10 nejlepších nizozemských knih. Kniha nebyla dosud přeložena do češtiny, v roce 2007 vyšla slovensky.\n\n"}
{"id": "897918", "url": "https://cs.wikipedia.org/wiki?curid=897918", "title": "Ngũgĩ wa Thiong'o", "text": "Ngũgĩ wa Thiong'o\n\nNgũgĩ wa Thiong'o, rodným jménem James Ngugi (* 5. leden 1938, Kamiriithu) je keňský spisovatel, původně píšící anglicky, nyní kikujsky a svahilsky. Své původní jméno, angličtinu i křesťanství odvrhl jako dědictví kolonialismu. Roku 1977 byl autoritářským keňským režimem uvězněn, po kampani Amnesty International byl po roce propuštěn a uprchl do USA, kde působil na Yale University, New York University a University of California v Irvine. Roku 2004 se vrátil do Keni, avšak po napadení a okradení sebe i své ženy se vrátil do Spojených států.\n\n\n\n\n\n\n\n\n\n"}
{"id": "897922", "url": "https://cs.wikipedia.org/wiki?curid=897922", "title": "Marika Procházková", "text": "Marika Procházková\n\nMarika Procházková (* 1. října 1974 Zlín) je česká herečka a dabérka. Hraje ve filmech a televizi, věnuje se také rozhlasové tvorbě a dabingu.\n\nNarodila se do herecké rodiny otce Boříka Procházky a matky Mariky Procházkové-Skopalové.\n\nVystudovala Střední pedagogickou školu, poté odjela studovat na rok do Spojených států amerických. Po návratu do České republiky studovala DAMU, kterou absolvovala.\n\nByla členkou a dále hostuje v divadle Rokoko. Jejím druhým angažmá bylo Národní divadlo Brno a k roku 2018 hrála ve stálém angažmá v pražském Činoherním klubu. Hostovala na divadelních scénách, jakými byly Národní divadlo v Praze, Divadlo Na zábradlí, Divadlo Bez zábradlí, Divadlo Komedie, Dejvické divadlo, Divadlo Inspirace, Divadlo Na Jezerce (stále hostuje), Divadlo Palace, Spirála na Výstavišti, Hudební divadlo Karlín, Divadlo pod Palmovkou, Divadlo Bolka Polívky a DJKT v Plzni.\n\nS divadelním spolkem Frída hostuje na zájezdových představeních, kde účinkovala ve dvou melodramech. Prvním pod taktovkou dirigenta Pourniera Gioma: \"Všechny ženské postavy\" a druhým \"Adriana na Naxu\". Tato inscenace byla též pozvána v roce 2008 na festival Smetanova Litomyšl.\n\n"}
{"id": "897924", "url": "https://cs.wikipedia.org/wiki?curid=897924", "title": "Šavané", "text": "Šavané\n\nŠavané, někdy též Šóníové (angl. \"Shawnee\") je původní severoamerický indiánský kmen z oblasti dnešních federálních států Ohio, Západní Virginie, Kentucky a ze západní části Pensylvánie.\n\n"}
{"id": "897925", "url": "https://cs.wikipedia.org/wiki?curid=897925", "title": "Andersova armáda", "text": "Andersova armáda\n\nAndersova armáda byl neformální název polských ozbrojených sil, vytvořených během druhé světové války v letech 1941 a 1942 v Sovětském svazu z propuštěných polských občanů, do té době vězněných v sovětských gulazích a věznicích (k jejich propuštění došlo na základě paktu Sikorski-Majskij). Název nesla na počest jejího velitele generála Władysława Anderse. V březnu 1942 byla armáda evakuována tzv. Perským koridorem přes Írán a Irák do britské mandátní Palestiny. Tam přešla pod britské velení a stala se základem 2. polského sboru, který se podílel v bojích například na italské frontě.\n\nMezi příslušníky Andersovy armády patřil například budoucí izraelský premiér Menachem Begin.\n\n"}
{"id": "897926", "url": "https://cs.wikipedia.org/wiki?curid=897926", "title": "Nexus 7", "text": "Nexus 7\n\nGoogle Nexus 7 je první tablet, který nechala firma Google vyrobit. Úspěšný 7\" tablet byl představen v červnu 2012 na Google I/O. Aktuální operační systém je Android 5.1.1 Lollipop. Existují varianty s 3G a bez. 3G je však k dispozici jen ve 32 GB variantě.\n\nNa přední straně má tablet 7\" dotykový IPS LCD displej s HD rozlišením. Boky jsou plastové, působící chromově. Záda jsou také plastová, pokrytá Soft Touchem (Měkčeným plastem). Na pravé horní hraně je zapínací tlačítko a dvoukolébka hlasitosti. V horní části je web kamerka s rozlišením 1,3 Mpx. Na dolním boku je microUSB konektor pro nabíjení a připojení k PC a 3,5 mm jack. Zvuk je zaznamenáván stereo mikrofonem a na zadní straně je hlasitý reproduktor.\n\nTablet se prodává ve dvou variantách – 8/16/32 GB bez SIM karty nebo ve 32 GB variantě se SIM kartou. Na zadní straně tabletu se nachází NFC pro rychlý přenos souborů mezi zařízeními. Tablet má i připojení na WiFi a Bluetooth.\n\nProcesor od nVidie je Tegra 3, jeho taktování je na 1,3 GHz a je doprovázen 1 GB RAM pamětí. Grafický čip je ULP GeForce. Kapacita baterie je 4325 mAh a udávaná výdrž při aktivním používání je 10 hodin.\n\n24. 7. 2013 byl na konferenci Googlu představen druhý Nexus 7, jehož výkon vzrostl skoro na dvojnásobek (přesněji 1,8x).\n"}
{"id": "897928", "url": "https://cs.wikipedia.org/wiki?curid=897928", "title": "BK Moravská Slavia Brno", "text": "BK Moravská Slavia Brno\n\nBK Moravská Slavia Brno (celým názvem: Basketbalový klub Moravská Slavia Brno) byl český basketbalový klub, který sídlil v brněnských Štýřicích. V roce 2008 došlo k fúzi s mládežnickým klubem JBC Brno (Jihomoravské basketbalové centrum). Klub původně patřil pod hlavičku SK Moravská Slavia Brno, ale v roce 1993 došlo k oddělení od sportovního klubu a založení BK Moravské Slavie Brno. Klub sídlil na Vídeňská 9, kde hrával v hale Morenda.\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "897930", "url": "https://cs.wikipedia.org/wiki?curid=897930", "title": "Ultraprominentní vrchol", "text": "Ultraprominentní vrchol\n\nUltraprominentní vrchol ( ) je hora s prominencí 1500 m (4921 ft) a vyšší. Takovýchto hor je na světě asi 1515. Některé z nich jsou dobře známé i ne-horolezcům, jako třeba Mount Everest, Aconcagua či Denali (tři nejprominentnější vrcholy), zatímco jiné jsou pro širokou veřejnost prakticky neznámé. Některé známé vrcholy, jako například Matterhorn či Eiger, se naopak mezi ultraprominentní neřadí, protože jsou s vyššími horami spojeny vysoko položenými sedly a tudíž nemají dostatečnou prominenci.\n\nTermín \"ultra\" poprvé použil americký geograf Stephen Fry ve své studii z roku 1980, v níž se zabýval prominencí vrcholů ve státě Washington. Jeho původní termín \"ultra major mountain\" (ultra-důležitá hora) se vztahoval na vrcholy s prominencí minimálně 5000 ft (1524 m).\n\nDodnes bylo ve světě identifikováno 1515 ultraprominentních vrcholů: 637 v Asii, 355 v Severní Americe, 209 v Jižní Americe, 119 v Evropě (včetně Kavkazu), 84 v Africe, 69 v Austrálii a Oceánii a 39 v Antarktidě.\n\nMnohé z nejznámějších a nejvyšších hor světa jsou ultraprominentní, včetně Mount Everestu, K2, Kilimandžára či Mont Blancu. Na druhou stranu mnoho vysokých a známých hor ultraprominentní nejsou, protože nemají dostatečnou prominenci. Množství ultraprominentní vrcholů leží v odlehlých a nehostinných částech planety, třeba 39 vrcholů v Grónsku, nejvyšší vrcholy arktických ostrovů Nová země, Jan Mayen a Svalbard a 136 vrcholů ve Vysoké Asii. V Britské Kolumbii nemají některé ultraprominentní vrcholy ani obecně uznávané názvy.\n\nNěkteré ultraprominentní vrcholy, jako třeba nejvyšší bod pohoří Finisterre Range, hora Sauyr Zhotasy, Mount Siple či Gangkhar Puensum, jsou pravděpodobně nejvýznamnějšími dosud nezdolanými vrcholy planety.\n\nVšechny hory v Seven Summits jsou ultraprominentní, protože jsou nejvyššími body celých kontinentů a jejich klíčová sedla leží u nebo těsně nad hladinou moře, což má za následek, že jejich prominence je stejná nebo jen o málo nižší než jejich nadmořská výška.\n\n\n\n\n\n\n\n\n\n"}
{"id": "897932", "url": "https://cs.wikipedia.org/wiki?curid=897932", "title": "Hvězda československých paní a dívek", "text": "Hvězda československých paní a dívek\n\nHvězda československých paní a dívek (dále jen Hvězda) byl prvorepublikový a protektorátní časopis určený pro ženy. Později vycházel pod jinými (podobnými) názvy.\n\nMyšlenka vydávat časopis pro ženy vznikla v nakladatelství Melantrich. Než však došlo k její realizaci, bývalý redaktor Melantrichu Artur Vaňous tuto myšlenku použil při vydávání vlastního časopisu \"List paní a dívek\".\nI přes toto zpoždění se \"Hvězda\" velmi úspěšným projektem. Po Večerním Českém slovu se stala nejmasovějším titulem Melantrichu.\n\nPrvní číslo \"Hvězdy\" vyšlo v prosinci 1925 v nákladu 100 000 výtisků a bylo distribuováno bezplatně. Následně vycházela \"Hvězda\" v nákladu přes 100 000 výtisků týdně, později až 240 000. \n\nStejně jako konkurenční \"List paní a dívek\" si \"Hvězda\" nekladla vysoké cíle. Její významnou stálou části byly povídky a romány na pokračování a poradna pro čtenářky. Cena 90 haléřů byla ve srovnání s konkurencí příznivá. (List paní a dívek - byl mírně dražší - stál 1 Kč,-, ale týdeník Pestrý týden 2,80 Kč a společenský magazín Eva 3,- Kč.)\n\n\nNázev časopisu se měnil, v souvislosti se změnami státoprávního uspořádání, takto:\n\nVálečné události ovlivňovaly obsah. Rady jak ušetřit a jak vyjít s potravinami byly běžnou součástí protektorátních vydání. Od roku 1940 ustávají reportáže ze zahraničí. Od roku 1942 byla v každém čísle věnována celá strana zprávám z Říše; časopis také vystupoval útočně proti Spojencům. Často byly zveřejňovány články o německé ženě jako příkladu ženám českým. Zatímco vydávání konkurenčního \"Listu paní a dívek\" bylo zastaveno v roce 1943, \"Hvězda\" vycházela až do konce Protektorátu.\n\nPoslední číslo časopisu \"Hvězda českých paní a dívek\" vyšlo s datem 4. května 1945 a vydávání již nebylo obnoveno. Po osvobození začal první český časopis pro ženy Vlasta vycházet v lednu 1947.\n\n\n"}
{"id": "897936", "url": "https://cs.wikipedia.org/wiki?curid=897936", "title": "Parlament Egypta", "text": "Parlament Egypta\n\nParlament Egypta je dvoukomorový zákonodárný sbor Egypta, sídlící v Káhiře. Je tvořen Lidovým shromážděním (dolní komora) a Šúrou (horní komora). Lidové shromáždění je tvořeno alespoň 350 poslanci volenými na pět let, z nichž ne více než deset je jmenováno prezidentem republiky, zbytek je volen občany. Šúra čítá alespoň 150 členů, kteří mají šestiletý mandát, z nichž ne více než desetina je jmenována prezidentem republiky, zbytek je volen občany. Každé tři roky se obmění polovina členů Šúry.\n"}
{"id": "897938", "url": "https://cs.wikipedia.org/wiki?curid=897938", "title": "Oystering", "text": "Oystering\n\nOystering je dekorativní technika dýhování, typ parketáže. Tato technika užívá tenké plátky příčně řezaného dřeva z kořenů nebo kmenů mladých, jádrových stromů, většinou ze štědřence, ořešáku, olivy a tisu. Výsledné oválné kusy jsou ořezány a poskládány v různých vzorech jeden vedle druhého na povrchu nábytku nebo rámu. Protože textura připomíná vzhled ústřice, tato technika se nazývá anglicky \"oystering\". Český název se příliš nevyskytuje, výjimečně jako \"ústřicový vzor\". Tato technika je často zaměňována s vykládáním perletí.\nTechnika pochází z Holandska a k anglickému nábytku se dostala díky Vilému III. na konci 17. století, a byla populární především na nábytku v období William a Mary.\n"}
{"id": "897939", "url": "https://cs.wikipedia.org/wiki?curid=897939", "title": "Takhtajania perrieri", "text": "Takhtajania perrieri\n\nTakhtajania perrieri je jediný druh monotypického rodu Takhtajania z čeledi winterovité (\"Winteraceae\"), endemit Madagaskaru. Je bazálním taxonem celé čeledi, jedné z nejstarších čeledí kvetoucích rostlin která existuje již od doby střední křídy, více než 120 miliónů let.\n\nČeleď \"Winteraceae\" pochází z prehistorického superkontinentu Gondwana později rozděleného na dnešní Jižní Ameriku, Afriku, Arábii, Indii, Austrálii a Antarktidu. \"Takhtajania\" vyrůstá výhradně v horském deštném pralese na Madagaskaru. Roste v místech s velkým spadem dešťových srážek (3000 mm/rok) a malými průměrnými rozdíly mezi teplým (26,9 °C) a chladným (22,3 °C) ročním obdobím.\n\nPrvým Evropanem, který tuto rostlinu spatřil, byl francouzský botanik Henri Perrier de la Bâthie, který aniž by tušil, co vidí, ji nalezl roku 1909 v masivu Manongarivo ve středním Madagaskaru. Po více než 50 létech prozkoumal v roce 1963 tento neidentifikovaný, v herbáři pařížského muzea uložený nález, francouzský botanik René Paul Raymond Capuron. Ten zjistil, že se jedná o nový druh, který zařadil do rodu \"Bubbia\" a pojmenoval po objeviteli \"Bubbia perrieri\". V roce 1978 toto překlasifikovali botanici M. V. Baranova a Jean-François Leroy a zařadili vzorek do nového rodu \"Takhtajania\" pojmenovaném po věhlasném rusko-arménském botanikovi Takhtajanovi. Živou rostlinu však nikdo od roku 1909 neviděl.\n\nV roce 1997 rozpoznal americký biolog George Edward Schatz v neidentifikovaném vzorku sesbíraném roku 1994 dlouho nespatřenou rostlinu a vydal se ji hledat. Rok nato bylo na východní straně pohoří Anjanaharibe v národním parku Anjanaharibe-Sud ve středním Madagaskaru, v nadmořské výšce 1100 až 1550 m nalezeno na ploše asi 10 km² okolo 18 000 rostlin druhu \"Takhtajania perrieri\". Roku 2000 objevil výše zmíněný biolog Schatz obdobným způsobem, na základě posouzení starého sběru z národního parku Masoala, další místo, kde vyrůstají tři exempláře rodu \"Takhtajania\".\n\n\"Takhtajania perrieri\" je skrovně rozvětvený, stále zelený keř nebo strom vyrůstající do výše 5 až 9 metrů, průměr kmene bývá nejvýše okolo 10 cm. Podlouhlé obvejčité listy dosahují délky až 20 cm a střídavě vyrůstají většinou ve shlucích na koncích větví. Tlusté, dužnaté listy s narůžovělými řapíky jsou lesklé a při poranění vydávají kořeněnou vůni. Jejich obvejčité celistvé čepele jsou na svrchní straně tmavě zelené, na spodní světlejší a mívají drobné průsvitné skvrnky.\n\nAnatomickou zvláštností je nepřítomnost cévních svazků rozvádějících vodu; k transportu tekutiny slouží jiné buňky obdobně jako u nahosemenných rostlin (cévice). Tento přenos vody je méně výkonný a rostliny jsou citlivé na vyschnutí půdy. Původně se předpokládalo, že je to reliktním pozůstatkem z doby, kdy rostliny byly bez cévních svazků. Později se prokázalo, že se v tomto případě jedná o jejich druhotnou ztrátu, o adaptaci na chladné prostředí, ve kterém může voda zmrznout. V současnosti je toto přizpůsobení vzhledem ke klimatu již nepotřebné, rostlina ho ale nemůže zvrátit a musí vyrůstat ve stále vlhké půdě s dostatkem humusu.\n\nOboupohlavné květy obvykle menší než 2 cm se rozvíjejí na počátku suššího období (v dubnu až červnu), jsou sestaveny do převislého terminálního květenství s osou zbarvenou do červena. Malé kališní lístky jsou zeleno-bílé. Tmavě červené až fialové korunní lístky nestejné velikosti jsou na okrajích lemovány bíle, vyrůstají ve třech kruzích po 4-4-5.\nV rozvitém květu, který plní svou úlohu jen po tři až čtyři dny, jsou prvý den funkční jen samičí orgány, na stopkatém semeníku se dvěma srostlými pestíky ční zářivě bílá blizna která produkuje sladký nektar. Navečer se menší vnitřní korunní lístky uzavřou a případné opylovače (drobný blanokřídlý nebo dvoukřídlý hmyz) v květu uvězní. Druhého dne se uzavřené okvětí opět otevře a blizna změnou barvy signalizuje již neschopnost se opylit. Květ přechází do samčí fáze, v přeslenech vyrůstajících 12 tyčinek se znatelně zvětší a jejich prašníky počínají uvolňovat pyl. K večeru se vnitřní korunní lístky opět uzavřou, aby se třetí den ráno otevřely a prašníky mohly dále rozdávat pyl. Totéž se může dít ještě jeden den, pak okvětí opadá a z květu se line nelibý zápach.\n\nRostlina v na noc uzavřeném květu produkuje teplo, které vede k případnému páření uvězněného hmyzu a nakladení vajíček. Tento předpoklad potvrzují nalezené larvy v květu na konci samčí fáze. Popsaný způsob opylování je považován za typický pro vývojově velmi staré kvetoucí rostliny.\n\nČervené kulaté nebo vejčité plody mající asi 1 cm v průměru dozrávají v lednu, jsou křehké a rychle se kazí. Není známo, jak se jejich semena rozšiřují, vzhledem k výrazné barvě se soudí, že snad pomocí ptáků. Pod plodícími rostlinami se ale nalézá veliké množství semen, takže mnoho jich asi nebývá rozneseno. Navíc se téměř všechny známé exempláře vyskytují v jediném nevelkém areálu.\n\nPodle \"The IUCN Red List of Threate ned Species\" je \"Takhtajania perrieri\" považována za ohrožený druh.\n\n"}
{"id": "897941", "url": "https://cs.wikipedia.org/wiki?curid=897941", "title": "Argument (rozcestník)", "text": "Argument (rozcestník)\n\nArgument může znamenat:\n\n\n"}
{"id": "897943", "url": "https://cs.wikipedia.org/wiki?curid=897943", "title": "Tekumseh (kniha)", "text": "Tekumseh (kniha)\n\nTekumseh (1930-1939, Tecumseh) je osmidílný románový cyklus německého spisovatele Fritze Steubena o životě náčelníka indiánského kmene Šavanů Tekumseha, a to od jeho dětství až do jeho smrti.\n\nRománový cyklus vznikal na základě velmi přesných historických zdrojů a osudů skutečných historických postav. Autorova hluboká znalost národopisných materiálů mu umožnila podat věrné a zajímavé vylíčení běžného života v indiánských vesnicích i na válečných výpravách nebo v hraničářských osadách a vojenských pevnůstkách. \n\nZhruba od roku 1933 však Steuben začal psát své knihy pod vlivem německého nacionálního socialismu. Proto také náčelníka Tekumseha vylíčil jako téměř nadlidského vůdce a zároveň zdůrazňoval nadřazenost bílých osadníků. Z těchto důvodů byl román po 2. světové válce „ideologicky očištěn“ a vydáván v této upravené podobě.\n\nJednotlivé díly cyklu jsou:\n\nNáčelník indiánského kmene Šavanů Tekumseh (1768– 1813) je jednou z největších postav indiánských dějin. Byl to člověk vynikající neobyčejnou osobní statečností, prozíravostí, rozvahou, řečnickým uměním, ale též lidskostí, která mu získávala úctu i u jeho nepřátel. Jeho snahou bylo sjednotit všechny indiánské kmeny od Velikých jezer až po Mexický záliv a bránit se bojem i diplomatickým jednáním proti postupujícím bílým osadníkům.\n\nPodařilo se mu vytvořit unii indiánských kmenů a s ní se postavil na odpor bílým osadníkům pronikajícím na západ do Kentucky pod vedením pionýra Daniela Boona zvaného Kožená punčocha. Na čas se mu podařilo díky vítězné sérii menších bitev jejich expanzi zastavit. Pak však americká armáda vedená guvernérem a budoucím prezidentem Spojených států amerických Williamem Henrym Harrisonem napadla v jeho nepřítomnosti jeho hlavní síly u Tippecanoe a jeho bratr „prorok“ Tenskwatawa dokázal během několika hodin zničit dílo, které Tecumseh budoval desetiletí, když nechal své muže vykrvácet při opakovaných frontálních útocích na nepřítele. \n\nTekumseh byl poté nucen odejít do Kanady, kde nalezl v boji proti Američanům spojence v britském generálovi Isaacovi Brockovi. Za vojenské úspěchy v anglo-americké válce mu Britové propůjčili hodnost generála britské armády a Brock mu slíbil podporu při vytváření samostatného indiánského státu. \n\nVeškeré tyto naděje však vzaly za své po prohrané bitvě na kanadské Temži, ve které Tekumseh dne 5. října roku 1813 padl. Po jeho smrti se zbytky jeho indiánské koalice rozpadly. \n\n"}
{"id": "897944", "url": "https://cs.wikipedia.org/wiki?curid=897944", "title": "Mirna Radulović", "text": "Mirna Radulović\n\nMirna Radulović, \"Мирна Радуловић\" (* 5. července 1992 Subotica, SR Srbsko, Socialistická federativní republika Jugoslávie, dnes Srbsko) je srbská zpěvačka a skladatelka, vítězka druhého ročníku hudební soutěže \"Prvi glas Srbije\" (\"Први глас Србије\"), srbské talentové show podobné soutěži Hlas. Reprezentovala Srbsko na Eurovizi 2013 ve švédském Malmö s písní \"Ljubav je svuda\" (\"Љубав је свуда\") spolu s Nevenou Božović a Sarou Jovanović.\n\nMirna se narodila 5. července 1992 ve městě Subotica. Její matka je herečka a ballerina v divadle Subotica. Má sestru dvojče – Neru, se kterou vystupvala jako duo. Před účasti v \"Prvi glas Srbije\" vystupovala v mnoha klubech v Subotici. Největší hudební vzory jsou jí Beyoncé Knowles a Christina Aguilera. \nMirna dříve zkoušela štestí v 1. ročníku soutěže \"Prvi glas Srbije\" (2011). Prošla prvními zkouškami, ale odešla ze soutěže, protože po jejím prvním vystoupením omdlela před porotci.\n\nMirna se stala celebritou v Srbsku díky účasti a výhře ve 2. ročníku soutěže \"Prvi glas Srbije\", srbské hudební talentové show podobné Hlasu. Úspěšně prošla přes zkoušky na slepo a bojovými fázemi v průběh živých vystoupení. V bojové fázi jak Mirna, tak i Nevena udělali dojem na porotce Vlada Georgieva, Aleksandru Radović and Sašu Miloševiće Mare a rozhodli se obě poslat dál. Mirna i Nevena mohli eventuálně obě dosáhnout Velkého finále soutěže. Mirna byla nominována na vyřazení pouze jednou, a to v 18. epizodě 22. prosince 2012, ale byla nakonec zachráněna porotci.\n\nBěhem Prvi glas Srbije byla známá pro její bezchybná vystoupení všech žánrů a její vítězství bylo považováno jako zasloužené. Nicméně, mnoho diváků show kritizovali za to, že porotci rozhodovali o vítězi místo publika, zatímco mnoho jich bylo přesvědčeno, že Nevena mohla vyhrát, pokud bylo rozhodnutí na divácích.\n\nMirna vystupovala živě s těmito písněmi:\n\nJako ocenění za její triumf v soutěži \"Prvi glas Srbije\", získala nahrávací kontakt s nahrávací společností Prva Records a částku €100,000, které mohli být investovány do jejího debutového alba a následné propagace.\n\nDne 31. ledna 2013 se ona i její přátelé ze soutěže Nevena Božović a Sara Jovanović zúčastnili charitativním vaření Drinka Pavlović Orphanage v Bělehradě. Následující den Mirna i ostatní finalisté 2. ročníku \"Prvi glas Srbije\" uspořádali koncert v hlavním městě Černé Hory – Podgorici. Vystupovala jako sólistka v Subotici na dni Valentýna 14. února 2013.\n\nV únoru 2013 bylo oznámeno, že by se mohly Mirna, Nevena i Sara spolu zúčastnit národního kola Beosong 2013 – srbského národního výběru pro Eurovision Song Contest 2013, pod jménem Moje 3, jako trio s písní \"Ljubav je svuda\" (Љубав је свуда) česky Láska je všude. Jejich píseň byla napsána Sašou Miloševićem Marem, skladatelem který byl částí skladatelského dua, kteří napsali singl Molitva – singl, který vyhrál Eurovision Song Contest 2007. \n\nKrátce po skončení soutěže \"Prvi glas Srbije\" se jí přinesla zvěst, že ji přítel podvádí. Mirna následně uvedla, že se rozešla s přítelem, ale on ji nepodváděl. Častěji bylo spekulováno, že Mirna chodí s kolegou ze soutěže \"Prvi glas Srbije\" – Zoranem Stanićem. Média také spekulovala o údajně napjatém vztahu mezei Mirnou a Nevenou, ale Mirna to popřela.\n\n"}
{"id": "897945", "url": "https://cs.wikipedia.org/wiki?curid=897945", "title": "Colin Mochrie", "text": "Colin Mochrie\n\nColin Andrew Mochrie (* 30. listopadu 1957, Kilmarnock) je kanadský herec, improvizační komik, režisér a scenárista skotského původu, známý pro své působení v britské a americké verzi improvizační show Whose Line Is It Anyway?\n\nColin Mochrie se narodil ve skotském městě Kilmarnock jako nejstarší ze tří dětí. V mládí se stranil společnosti, více mu vyhovoval život samotáře. Roku 1964 se celá rodina přestěhovala do Montréalu a po pěti letech přesídlila dále do Vancouveru. Na střední škole snil Mochrie o povolání mořského biologa. Byl však přesvědčen svým přítelem a zúčastnil se konkurzu na roli zřízence pohřebního ústavu ve hře \"The Death and Life of Sneaky Fitch\". Nejen že byl vybrán, ale díky této zkušenosti naprosto propadl herectví. Po maturitě nastoupil na čtyřletou výuku na herecké škole \"Studio 58\", kde se seznámil se žánrem improvizační komedie.\n\nV roce 1980 se stal členem skupiny \"Vancouver TheatreSports League\". Zpočátku své působení prokládal malými rolemi, avšak po delší době se z toho vyklubala práce na plný úvazek. Během tohoto období se seznámil s dalším improvizačním komikem a svým budoucím hereckým kolegou Ryanem Stilesem, se kterým navázal úzký pracovní vztah. Své působení ve Vancouveru ukončil roku 1986, kdy se přestěhoval do Toronta. Zde dostal místo ve společnosti \"Second City\", kde potkává svou budoucí ženu Debru McGrathovou, se kterou se vzali v roce 1989. O rok později se jim narodil syn Luke.\n\nPo svatbě trávil nějaký čas s rodinou, avšak již roku 1989 se přihlásil do nové improvizační show britského \"Chanel 4\" Whose Line Is It Anyway? Vybrán nebyl, nicméně se o tom později vyjádřil jako o dobré zkušenosti. Znovu se přestěhoval, tentokráte do Los Angeles a zkusil štěstí napodruhé. Odpověď byla kladná a Mochrie byl požádán, aby přiletěl do Londýna. Na obrazovce se však objevil pouze jednou. Po třetím pokusu mu již bylo nabídnuto stálé působení a Mochrie v show setrval až do jejího konce v roce 1998.\n\nPo britské verzi pořadu přišlo zpracování americké pod taktovkou Drewa Careyho a American Broadcasting Company. Stejně jako další původní účinkující Ryan Stiles, i Colin Mochrie nastoupil natáčení a jeho tvář mohli diváci vidět v každém dílu show až do roku 2006, kdy televize odvysílala poslední díl. Jako své nejoblíbenější disciplíny Whose Line Is It Anyway? Mochrie označil \"Scénky z klobouku\", kde se Stilesem předváděl scénku podle tématu zadaného diváky a \"Věty v kapse\", kterými musel doplňovat svůj improvizační výstup. Nejvíce obav mu naháněl zpěv, a tak při \"Irish Drinking Song\" raději svůj příspěvek recitoval. Častým terčem vtipů byla i Colinova plešatost.\n\nPřes svůj úspěch byl v „rodné“ Kanadě znám spíše pro své působení v reklamách. Kromě televize se Colin Mochrie objevil i na jevišti. Absolvoval turné \"The National Touring Company\", hrál v populárních divadelních představeních jako \"She Stoops to Conquer\" a \"The Brady Bunch\". Objevil se ve filmech jako Lednový muž (1989), Opravdová blondýnka (1997), Tuxedo (2002) a v seriálech, například Krajní meze (1995) nebo Kancelářská krysa (1995). Improvizační talent uplatnil kromě Whose Line Is It Anyway? i v Green Screen Show (2004), Drew Carey's Improv-A-Ganza (2011) nebo Trust Us With Your Life (2012).\n\nDnes žije se svou rodinou v kanadském Torontu. Z pěti nominací na cenu \"Canadian Comedy Award\" proměnil dvě. Vyhrál cenu \"Gemini\" a byl oceněn i za svou spisovatelskou činnost cenou \"Writers Guild of Canada\".\n\n"}
{"id": "897946", "url": "https://cs.wikipedia.org/wiki?curid=897946", "title": "Abdulla Tangriev", "text": "Abdulla Tangriev\n\nAbdulla Tangriev ( cyrilicí nebo , * 28. března 1981) je uzbecký zápasník – judista a kurašista, stříbrný olympijský medailista z roku 2008 v judu.\n\nZápasení se věnuje od 11 let. S judem začínal ve svých 14 letech v tréninkovém centru mládeže v Chirchiqu pod vedením Servera Murodasilova. V roce 2000 se pátým místem na asijském mistrovství zajistil účast na olympijských hrách v Sydney, kde nakonec vypadl ve druhém kole. V roce 2004 startoval na olympijských hrách v Athénách a podobně jako před čtyřmi lety neprošel přes druhé kolo.\n\nV roce 2008 se kvalifikoval na své třetí olympijské hry v Pekingu. Ve čtvrtfinále si na jeho kumikatě vylámala zuby nastupující hvězda těžké váhy Teddy Riner a jeho pouť pavoukem zastavil až ve finále Japonec Satoši Išii. Získal stříbrnou olympijskou medaili. V dalších letech pokračoval v úspěšné kariéře, kterou však pošpinila namátková dopingová kontrola před olympijskými hrami v Londýně v roce 2012. Za pozitivní nález na canabis dostal dvouletý zákaz startu a přišel o čtvrtou účast na olympijských hrách v řadě.\n\nV roce 2016 se kvalifikoval na své čtvrté olympijské hry v Riu. Ve druhém kole dvakrát krásně hodil na ippon-wzari rumunského obra Daniela Nateu a ve čtvrtfinále hodil na ippon výstavním sode-curikomi-goši Jurije Krakoveckiho z Kyrgyzstánu. V semifinále však fyzicky neustál boj o úchop s Japoncem Hisajošim Harasawou a v boji o třetí místo mu viditelně chyběly síly v zápase s obrovitým Brazilcem Rafaelem Silvou. Obsadil 5. místo.\n\nVedle juda reprezentoval Uzbekistán v příbuzném vestovém zápasu, ve Střední Asii populárním kuraši, ve kterém je několikanásobným mistrem světa.\n\n\n\n\n"}
{"id": "897949", "url": "https://cs.wikipedia.org/wiki?curid=897949", "title": "The Parents", "text": "The Parents\n\nThe Parents je devátá epizoda druhé série amerického televizního seriálu \"Smash\" a v celkovém pořadí dvacátá čtvrtá epizoda seriálu. Napsal ji Jordon Nardino a režírovala ji Tricia Brock. Epizoda se poprvé vysílala ve Spojených státech dne 2. dubna 2013 na televizním kanálu NBC.\n\nPoté, co se Leigh Conroy vrátí, aby se připojila k obsazení muzikálu \"Bombshell\", tak se Tom snaží rozptýlit roky trvající napětí mezi ní a její dcerou Ivy. Spojení Jimmyho a Karen je ohroženo nově nalezeným úspěchem Any a neočekávaným návštěvníkem. Derek se více dozvídá o Jimmyho minulosti, právě když je \"Hit List\" částečně představen publiku.\n\nTom (Christian Borle) se snaží Ivy (Megan Hilty) sdělit, že její matka, slavná broadwayská hvězda Leigh Conroy (Bernadette Peters), přijala roli Marylininy matky Gladys v \"Bombshell\". Bohužel to Ivy zjistí právě v okamžiku, když jí to její matka afektovaně řekne krátce před zkouškou. Díky jejich vzájemnému chladnému vztahu z toho je Ivy nešťastná. Tom má potíže s tím, aby měly na zkouškách dobré herecké výkony a snaží se použít jejich vlastní historii. Ivy i Leigh se velice snaží být na tu druhou milá, ale je to na úkor zkoušek. Tom je konečně přiměje vzpomenout si na jejich vlastní historii, ale nakonec to skončí tím, že se obě dvě před všemi pohádají. Jako část zkoušek spolu zpívají duet „Hang the Moon\", lítostnou píseň, kdy Gladys umírá. Ivy později řekne Tomovi, že po tom, co ji udělal, již nejsou přáteli.\n\nKaren (Katharine McPhee) a Jimmy (Jeremy Jordan) spolu strávili noc a ráno přijíždí Karenin otec Roger (Dylan Baker). Jimmy je donucen utéct přes balkón a Roger uvidí kus jeho kožené bundy. Roger navštíví zkoušky \"Hit List\" (pro nadcházející setkání pro potenciální investory muzikálu pro sponzora Manhattan Theater Project), kde Karen opět zpívá \"Broadway, Here I Come\". Roger řekne své dceři, že si myslí, že udělala chybu, když opustila \"Bombshell\"; ona se ho snaží přesvědčit o opaku. Roger si myslí, že Derek (Jack Davenport) je ten, koho viděl ráno utíkat od Karen (protože má také koženou bundu) a chová se k němu chladně. Po Jimmym se shání muž a ukáže se, že to býval jeho bývalý drogový dealerový šéf, který chce zaplatit to, co mu Jimmy dříve ukradl.\n\nNa Manhattan Theater Project, Karen zpívá \"Broadway, Here I Come!\" a Ana (Krysta Rodriguez) v roli Divy zpívá \"Reach For Me\", v kompletní choreografii včetně létací scény. Redaktor New York Times, Richard Francis (Jamey Sheridan) je unešen Aniným výkonem a Kyle (Andy Mientus) vyhrkne, že se postava velmi vyskytuje ve druhém dějství, ačkoliv to není pravda. Mezitím Jimmy prohledává v šatně kabáty, aby z nějakého mohl něco ukrást a Derek ho při tom chytne. Jimmy se Derekovi svěří ohledně svých problémů a Derek mu dává peníze na zaplacení jeho dealerovi.\n\nScott a Julia (Debra Messing) se snaží, aby byla jejich neslavná minulost již ta nimi a Scott jí požádá, aby se podívala na scénář \"Hit Listu\" (aniž by o tom Derek věděl) a dala mu rady ohledně inscenace, s čímž Julia souhlasí.\n\nRoger řekne Karen, že přijímá to, co dělá se svou kariérou a poté si uvědomí, že Jimmy je ten, který utíkal od Karen. Tuto informaci Roger vyzradí před Derekem, který ohledně toho rozhodně nadšeně nevypadá.\n\nSara Brady z \"Television Without Pity\" dala epizodě hodnocení 2- (B-).\n\n"}
{"id": "897950", "url": "https://cs.wikipedia.org/wiki?curid=897950", "title": "Římskokatolická farnost Svitávka", "text": "Římskokatolická farnost Svitávka\n\nŘímskokatolická farnost Svitávka je územní společenství římských katolíků s farním kostelem svatého Jana Křtitele v děkanátu Boskovice. Do farnosti patří kromě Svitávky a její části Sasiny také Skalice nad Svitavou, Chrudichromy a Zboněk, část města Letovice.\nPrvní zmínka o Svitávce pochází z listiny, která pochází (údajně) z roku 1169, kdy král Vladislav daroval Svitávku s farou klášteru hradištskému u Olomouce. Farní kostel je raně barokní stavba z roku 1703. Dnešní podobu získal po požáru roku 1793. \nZávěr svého života v letech 1968 až 1974 prožil ve Svitávce jako zdejší administrátor básník Jan Dokulil. Administrátorem excurrendo je od 1. srpna 2003 R. D. Mgr. Miroslav Šudoma z farnosti Boskovice.\nDnem vzájemných modliteb farností za bohoslovce a bohoslovců za farnosti brněnské diecéze je 16. únor. Adorační den připadá na nejbližší neděli po 15. prosinci.\n\nVe farnosti probíhá výuka náboženství. Vychází jednou měsíčně společný zpravodaj pro farnost Boskovice a Svitávka. V roce 2013 byly ve farnosti pokřtěny 3 osoby , uskutečnilo se 5 pohřbů, o rok později šlo o tři křty a 12 pohřbů.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky ve Svitávce 24 843 korun.\n\nV Chrudichromech byla v roce 1953 dosavadní soukromá trafika přestavěna na kapličku, ta však nesměla být tehdy vysvěcena. Ke změně došlo v roce 1997, kdy po požehnání získala patrocinium svatých Cyrila Metoděje. Od roku 2013 se zde konají vždy v červenci poutě. V roce 2017 byly při pouti požehnány plastiky soluňských bratří. Současně farníci ve spolupráci s obcí při opravách starých křížů vytvářejí vedle nich odpočinková místa s lavičkami.\n"}
{"id": "897952", "url": "https://cs.wikipedia.org/wiki?curid=897952", "title": "Čtyři z tanku a pes (román)", "text": "Čtyři z tanku a pes (román)\n\nČtyři z tanku a pes (starší název Čtyři tankisté a pes nebo Zpět na západ, v polském originále Czterej pancerni i pies) je válečný román polského spisovatele a novináře Janusze Przymanowského. Román vyšel poprvé v roce 1964, v české verzi roku 1968.\n\nHlavními hrdiny jsou vojáci Polských ozbrojených sil v SSSR – posádka polského tanku \"„Zrzek“\" (polsky: \"„Rudy“\") a pes Šarik. Jde o tank č. 102, v rádiovém spojení označovaný kódem „Habr“. Děj se odehrává na východní frontě 2. světové války od srpna 1944 do května 1945.\n\nPosádku tanku „Zrzek“ tvoří:\n\nJanek, Gustík, Gřeš a Vasil vstoupí do nově vzniklé tankové brigády, která je součástí Polské armády v SSSR. Je jim přidělen tank číslo 102, kterého záhy pojmenují „Zrzek“. Do tanku s nimi jde bojovat i Jankův pes Šarik (Kulička), který prokázal své mimořádné schopnosti. Společně bojují v řadě bitev na východní frontě a osvobozují řadu polských měst i Varšavu, kde jsou však těžce raněni (kromě velitele). Po návratu z nemocnice zjišťují, že jejich velitel padl a „Zrzek“ je vážně poškozen.\n\nJenda se ujímá velení tanku, jehož opravu si vynutí u samotného velitele brigády. Do posádky přijímají Tomáše (jehož otce poznali při jedné z dřívějších akcí). Překonávají různé nástrahy: německý výsadek v týlu, vlastní zajetí, ale taky milostná vzplanutí aj. dobrodružství. Při jedné z akcí na pobřeží se Jenda po létech setkává se ztraceným otcem.\n\nKdyž je Polsko osvobozeno, posádka se účastní dobytí Berlína, a přitom se seznámí se sovětským ženistou, který je k nerozeznání podobný jejich dřívějšímu veliteli. Po válce děj končí happy-endem, který kazí jen zbytečná smrt Vasilova dvojníka na prahu míru. Janek a Gustík se ožení, Grigorij (ač hrdý Gruzínec) se usadí v Polsku, rovněž s úmyslem se oženit, a Tomek se vrací zpět na statek rodičů. Jendův a Tomášův otec - ač z rozdílných společenských vrstev, se setkávají jako poslanci nového „lidového“ polského parlamentu.\nKniha se během 70. let 20. století stala velmi populární v mnoha zemích východního bloku. V českém jazyce byla vydána opakovaně – poprvé v roce 1968 pod názvem \"Zpět na západ\", podruhé v letech 1971 a 1972 ve dvou svazcích, potřetí roku 1974 v třísvazkovém souboru. Souhrnně v jednom svazku pak vyšla i v roce 2006:\n\nPodle románu byl Polskou televizí v letech 1966–1970 natočen stejnojmenný televizní seriál, který měl 21 dílů. Janusz Przymanowski společně se svou manželkou Marií napsali scénář k naprosté většině dílů. Jednou z nejznatelnějších změn oproti knižní předloze byla ta, že velitelem tanku nebyl ruský, nýbrž polský poručík pojmenovaný \"Olgierd Jaroś\".\n\nV květnu 2013 Divadlo loutek Ostrava uvedlo hru \"Šaryk vzpomíná\", která byla volně inspirována Przymanowského románem i seriálem. Vytvořil ji režisér Radovan Lipus s dramaturgem Markem Pivovarem.\n"}
{"id": "897953", "url": "https://cs.wikipedia.org/wiki?curid=897953", "title": "Čtyři z tanku a pes", "text": "Čtyři z tanku a pes\n\nNázev Čtyři z tanku a pes nesou různá díla:\n\n"}
{"id": "897954", "url": "https://cs.wikipedia.org/wiki?curid=897954", "title": "Exopolitika", "text": "Exopolitika\n\nExopolitika je obor zabývající se zkoumáním klíčových jedinců, politických příslušníků, státních, vojenských i soukromých institucí, které se zabývají fenoménem UFO v souvislosti s mimozemskou hypotézou. Vychází z předpokladu, že Země byla v minulosti a je i v současnosti neustále navštěvována různými rasami mimozemšťanů nebo mezihvězdnými sondami.\n\nCílem je získávání svědectví od důvěryhodných lidí z oblasti státní správy, letectví, astronautiky, armády a politiky a tím zvyšování informovanosti veřejnosti.\n"}
{"id": "897955", "url": "https://cs.wikipedia.org/wiki?curid=897955", "title": "Osudový dotek", "text": "Osudový dotek\n\nOsudový dotek (: \"The Butterfly Effect\") je americký sci-fi psychologický thriller z roku 2004, napsaný a zrežírovaný Ericem Bressem a J. Mackey Gruberem. Originální název odkazuje k motýlímu efektu, což je hypotetický příklad v teorii chaosu, který ilustruje jak malé počáteční změny mohou vést v delším průběhu k nedozírným následkům.\n\nHlavní role ztvárnili Ashton Kutcher, který hraje 20letého studenta Evana Treborna, a Amy Smart, která ztvárnila jeho přítelkyni z dětství Kayleigh Millerovou.\n\nEvan zjistí, že má schopnost cestovat zpět v čase a ovládat své někdejší já, a tím změnit přítomnost. Jelikož v dětství utrpěl řadu traumat, ještě zhoršených dočasnou ztrátou paměti v důsledku stresu, pokouší se napravit věci jak pro sebe, tak své přátelé, což však má pro všechny nechtěné následky. Film často využívá retrospektivních vzpomínek jednotlivých postav, když jim bylo mezi 7 a 13 lety, a v průběhu Evanových pokusů o změnu minulosti představuje několik alternativních současností, až se mu nakonec povede zajistit požadovaný stav.\nFilm získal špatnou reakci filmových kritiků, byl však komerčně úspěšný a při nákladech 13 milionů dolarů měl tržby 96 milionů. Byl oceněn cenou Pegasus Audience Award na filmovém festivalu Brussels International Fantastic Film Festival, a vysloužil si nominaci na cenu Saturn Award v kategorii Nejlepší sci-fi film a Teen Choice Award v kategorii Choice Movie: Thriller.\n\n"}
{"id": "897957", "url": "https://cs.wikipedia.org/wiki?curid=897957", "title": "Robert Guttmann", "text": "Robert Guttmann\n\nRobert Guttmann (20. dubna 1880, Sušice – 14. března 1942, Lodž, Polsko) byl židovský naivní malíř, žijící a tvořící v Praze.\n\nDětství strávil Robert Guttmann v rodné Sušici, do české obecné školy chodil v Plané nad Lužnicí. Dva roky studoval na reálce v Českých Budějovicích, po opakovaných konfliktech byl vzat otcem domů, kde se měl připravovat na kupecké povolání. Více se však věnoval toulkám přírodou, od dětství měl rád květiny a zvířata, především koně. Pro jeho zasněnou povahu mu tehdy začali říkat „vesnický poeta”.\n\nV roce 1895 přišel Guttmann do Prahy, kde navštěvoval Bergmannovu obchodní školu. Nečekaně prý dostal nádherný basbaryton a chtěl se stát kantorem v synagoze. Věnoval se také cvičení a snil o tom, že se jednou stane olympionikem. Několik let navštěvoval soukromou malířskou školu krajináře Aloise Kirniga. Všechny jeho zájmy však zatlačilo do pozadí setkání se vznikajícím židovským národním hnutím, které se stalo nejsilnějším zážitkem jeho života. Chodil na přednášky do studentského spolku „Makkabi” (založeného 1893) a v roce 1896 přečetl jedním dechem spis Theodora Herzla \"Židovský stát\". V roce 1897 navštívil pěšky I. sionistický kongres v Basileji, do roku 1925 pak většinu sionistických kongresů v různých městech Evropy.\n\nV roce 1923 věnoval Guttmann soubor svých prací prezidentu T. G. Masarykovi a později k nim připojil i alegorický čestný diplom. V roce 1925 se oženil.\n\nV meziválečné Praze přinášela řada pražských listů občas Guttmannovy komentáře, fotografie, vlastní nebo cizí karikatury a reprodukce jeho obrazů. V umění odmítal pouhou reprodukci skutečnosti a hájil právo na vlastní tvůrčí projev: \"„Jsem absolutně nezávislý a šťasten, že jsem unikl školskému mistrování a že se mohu svobodně vyžít a vyzuřit!”\"\n\nV létě vyrážel na dálkové pochody na sionistické kongresy nebo pěšky křižoval republiku od Karlových Var až po Košice a Mukačevo. Často pobýval v lázeňských střediscích, kde portrétoval hosty nebo prodával své vlastní karikatury. Nejraději však navštěvoval sionistické organizace na Slovensku a tradiční židovské obce na Podkarpatské Rusi.\n\nPo okupaci Československa v březnu 1939 Guttmann ztratil svůj svět, mohl navštěvovat pouze „židovskou” kavárnu Roxy v Dlouhé ulici, většinou však zůstával uzavřen ve své komůrce nad archivem výstřižků a kreseb, které mu připomínaly šťastnější doby. Podle vzpomínek namaloval ještě v letech 1939 až 1941 zářivými barvami své poslední obrazy, až na výjimky jediné, které se dochovaly.\n\nByl zařazen do prvního transportu, vypraveného z Prahy do lodžského ghetta 16. října 1941. Život v něm byl pro světoběžníka, který pěšky prošel půl Evropy, nesnesitelný – propadl naprosté apatii. Zemřel zde hlady 12. března 1942.\n\nV roce 2001 byla při Židovském muzeu v Praze otevřena galerie nesoucí Guttmannovo jméno. Svou činnost tehdy zahájila výstavou jeho prací.\n\n"}
{"id": "897961", "url": "https://cs.wikipedia.org/wiki?curid=897961", "title": "Příběhy o kronopech a fámech", "text": "Příběhy o kronopech a fámech\n\nPříběhy o kronopech a fámech ( , česky doslovně \"Historie kronopů a fámů\") je soubor krátkých povídek vydaný v roce 1962, jehož autorem je argentinský spisovatel, esejista a básník Julio Cortázar.\n\nArgentinský spisovatel Jorge Luis Borges knihu zařadil mezi 75 titulů světové literatury projektu Osobní knihovna.\n\nSurrealistická antologie v sobě zahrnuje humorné příběhy výstřední rodiny zasazené do všedního života argentinské ulice, návody k jednotlivým stavům (jak mít strach, návod k pláči, návod ke zpěvu, jak se chovat při kondolenčních návštěvách), stejně jako různé úvahy (možnosti abstrakce, vlastnosti jednoho křesla, portrét kasuára).\n\nV posledním oddílu jsou popisovány typy bytostí rozdělené na kronopy, fámy a naděje, které se odlišují svými vlastnostmi a chováním. Kronopové jsou charakterizováni jako naivní idealisté, zmatení, nekonvenční a citliví. Naopak fámové oplývají přísností a pořádkumilovností. Naděje jsou vykresleny jako postavy jednoduché v základu nevšímavé, těžkopádné a bez jiskry invence.\n\nKniha je rozdělena do čtyř částí:\n\n\n"}
{"id": "897965", "url": "https://cs.wikipedia.org/wiki?curid=897965", "title": "2. československá hokejová liga 1968/1969", "text": "2. československá hokejová liga 1968/1969\n\n2. československá hokejová liga 1968/1969 byla 16. a zároveň posledním ročníkem československé druhé nejvyšší hokejové soutěže. Po této sezóně došlo k přejmenování skupin A a B na 1. česká národní hokejová liga a skupiny C na 1. slovenská národní hokejová liga. U skupiny C došlo k tomuto přejmenování již v průběhu této sezóny.\n\nSoutěže se účastnilo 32 týmů rozdělených do třech skupin (16, 8 a 8 týmů). Ve skupině A se utkaly týmy dvoukolově každý s každým (celkem 30 kol), ve skupinách B a C se utkaly týmy čtyřkolově každý s každým (celkem 28 kol). Vítěz a druhý tým skupiny A a vítězové skupin B a C postoupili do kvalifikace o nejvyšší soutěž. Do nejvyšší soutěže postoupil pouze vítěz kvalifikace.\n\nTým na posledním místě skupin A a C sestoupil do Divize. Předposlední tým skupiny A a poslední tým skupiny B se utkaly v kvalifikaci o účast v 1. ČNHL.\n\nTýmy TJ Škoda Plzeň, TJ Autoškoda Mladá Boleslav, TJ VŽKG Ostrava a TJ Iskra Smrečina Banská Bystrica postoupily do kvalifikace o nejvyšší soutěž, kterou vyhrál tým TJ Škoda Plzeň a postoupil tak do nejvyšší soutěže.\n\nTýmy TJ Sparta ČKD Praha B a TJ AC Nitra sestoupily do Divize.\n\nTJ AZ Havířov - TJ Spartak Třebíč 2:0 na zápasy (6:0, 6:4)\n\n\n"}
{"id": "897966", "url": "https://cs.wikipedia.org/wiki?curid=897966", "title": "Pusanská univerzita", "text": "Pusanská univerzita\n\nPusanská univerzita ( – \"Pusan Tähakkjo\", dříve \"Pusanská národní univerzita\" – – \"Gungnip Pusan Tähakkjo\") je jedna z nejvýznamnějších univerzit v Jižní Koreji. Byla založena v květnu 1946 v Pusanu, druhém největším městě Jižní Koreje, ale dnes má kampusy také v Jangsanu a Mirjangu. V roce 2008 na ní studovalo necelých 20 tisíc studentů bakalářského studia, necelých šest tisíc studentů magisterského studia a přes tisíc studentů doktorského studia.\n\n"}
{"id": "897967", "url": "https://cs.wikipedia.org/wiki?curid=897967", "title": "Cena Augusta Perreta", "text": "Cena Augusta Perreta\n\nCena Augusta Perreta (v originále či ) je ocenění udělované Mezinárodním svazem architektů (UIA) pojmenované po francouzském architektovi a staviteli Augustu Perretovi (1874–1954). Jsou jím dekorováni architekti dosahující mezinárodního věhlasu nebo využívající ve svém díle moderní technologie. Prvně byla cena udělena v roce 1961 a od té doby jsou architekti oceňováni vždy v pravidelných tříletých (do roku 1969 dvouletých) periodách.\n\nOcenění bylo uděleno:\n"}
{"id": "897973", "url": "https://cs.wikipedia.org/wiki?curid=897973", "title": "Zdeněk Berka", "text": "Zdeněk Berka\n\nZdeněk Berka (* 3. ledna 1951) je politik ČSSD, v letech 2012 až 2018 senátor za obvod č. 2 – Sokolov, v letech 2010 až 2014 starosta města Sokolova, v letech 2008 až 2012 zastupitel Karlovarského kraje.\n\nVystudoval Vysokou školu chemicko-technologickou v Praze (inženýr chemie). Od roku 1976 působil v Chemických závodech Sokolov ve výzkumném oddělení, v roce 2000 pak chvíli pracoval u firmy Kvadro. V letech 2000 až 2002 byl zaměstnán jako vedoucí výroby ve společnosti Stachema Kolín.\n\nJe ženatý a má dvě děti.\n\nV roce 1992 vstoupil Zdeněk Berka do ČSSD a v roce 1994 se stal poprvé za tuto stranu členem Zastupitelstva města Sokolova (mandát obhájil i v letech 1998, 2002, 2006 a 2010). Od roku 2002 působil jako místostarosta, v listopadu 2010 pak byl zvolen starostou Sokolova. V roce 2008 byl zároveň zvolen do Zastupitelstva Karlovarského kraje (předtím neúspěšně kandidoval v letech 2000 a 2004), v roce 2012 už mandát krajského zastupitele neobhajoval). V letech 2008 až 2012 byl také členem Výboru Regionální rady regionu soudržnosti Severozápad. V senátních volbách 2012 v obvodu č. 2 – Sokolov uspěl jako kandidát ČSSD, když ve druhém kole porazil Jiřího Holana z KSČM poměrem 56,68 % : 43,31 % (do druhého kola postoupil se ziskem 29,21 % z prvního místa).\n\nV komunálních volbách v roce 2014 obhájil post zastupitele Sokolova. Na kandidátce byl původně na 12. místě, vlivem preferenčních hlasů ale skončil na 6. místě (strana přitom ve městě získala 7 mandátů). Vzhledem k funkci senátora již post starosty města neobhajobal a dne 10. listopadu 2014 jej ve vedení města vystřídal spolustraník Jan Picka.\n\nVe volbách do Senátu PČR v roce 2018 již nekandidoval.\n"}
{"id": "897974", "url": "https://cs.wikipedia.org/wiki?curid=897974", "title": "Burdžané", "text": "Burdžané\n\nBurdžané nebo Dagestánští Bulhaři (: \"Бурджане\") byl starověký turkický kmenový svaz potomků těch Bulharů, kteří v letech 350-360 zůstali v oblasti Dagestánu a nestřetli se vojensky s Huny. Skládali se ze tří velkých skupin: Barsilů , Sabirů a Barındžarů . Burdžané byli příbuzný národ s Protobulhary \n\nDo 8. století byli Bulhaři a příbuzensky blízké národy rozděleni do čtyř velikých skupin:\n\nBarsilové byli příbuzný národ s Protobulhary. Byli to jejich potomci, kteří byli usídleni králem Masgutů (Massagetové) v oblasti severního Dagestánu. Proto Barsilové patřili k původním bulharským kmenům. Území obsazené Barsily bylo v dávných dobách nazýváno Bersilia. Arménští autoři zmiňují v souvislosti s událostmi z 2. - 4. století Barsily jako největší nepřátele kavkazské Albánie. Po roce 455 žili Barsilové na území dolních tocích řek Těrek a Sulak táhnoucího se k Itilu (Volha). Archeologické materiály z této oblasti poukazují na přítomnost ustálené populace, která byla trvale usídlená a stavěla impozantní pevnosti a města. Část Barsilů ale vedla polokočovný způsob života. Oblast, v níž žili, byla zasycena mokřadními loukami, pastvinami a úrodnou půdou. Říční povodí, bohatě zarostlá rákosím a cukrovou třtinou byla bohatá na ryby. Barsilové obdělávali půdu s krumpáči, pěstovali proso a pšenici. Největší a nejvýznamnější město bylo Bulker (Balkar). Barsilové měli dědičného guvernéra s titulem „Michtar“. Podle Teofylakta Simokatta se v roce 555 bez boje vzdaly Turkoavarům . V 7. století byly podrobeni a vypuzeni Chazary. Nejmenší část Barsilů opustila toto území, přešli na sever k střednímu Itilu a usadila se ve Volžském Bulharsku.\n\nSabirové byli ethnos smíšeného typu patřícího do skupiny nazývané Hunobulhaři (Protobulhaři) pozůstávající z: Hunů, Ugrů a jiných. Nejstarší zmínka o plemeni \"„Savir (Saspir)“\" je obsažena v \"„Dějinách“\" od Hérodota (484 př. n. l. – 425 př. n. l.). V 2. století Klaudios Ptolemaios uvádí název těchto lidí ve formě \"„Smor“\". Tatarští a čuvašští historici předpokládají, že jejich část, nazývaná \"„Suar“\", mohla v 8. století přesídlit do oblasti blízkého Povolží, kde se později sloučila s Volžskými Bulhary. Mezi bulharskými kmeny na blízkém Povolží v roce 922 byl také kmen \"„Savan“\" skládající se z dvou velkých rodů a to Viryg a Askel. Ibn Fadlán, jež ve svých \"Risale - Zápiscích\" zadělil Bulhary mezi kmeny Itilsko-Čulmanského regionu, napsal:\n\nSavirové již žili v oblasti řeky Kuma. Jejich území se na východě rozšířila k dolnímu Itilu (Volha). Čas od času vyhledávali pastviny na Uralu. Tam se zabývali pastevectvím dobytka pasoucího se od Altaje k východním svahům pohoří Ural. Savirové se postupně začali mísit s Ugry a stali se známými pod názvem \"„Seper“\". Mezi historiky převládá konsenzus že po tomto etniku byla pojmenována Sibiř. Ve své práci \"Dějiny\" Priscus uvádí, prý mezi lety 461-465, Savirové napadávali Saragury (Sija-wu → Sar-gur), Ugry (Urgy/Urogy (Urgové/Urogové, Protomaďaři) a Ogury (deset kmenů) (Onogundurové) žijících v tom čase na Krymském poloostrově \n\nPod tlakem Turkoavarů část z nich opustila západní Sibiř a přesunula se na západ. Koncem 5. století již žili v oblasti severního Dagestánu, oproti Kaspické brány (Temir-kaput), odkud často útočili na byzantské blízkovýchodní provincie a aktivně se účastnili byzantsko-perských válek. Savirští bojovníci si vpředu své vlasy zdobili a vzadu si je splétali do copánků. Saviři založil knížectví Suvar (Džidan) na území mezi dolním tokem řeky Sulak a městem Derbent. Jeho hlavní město bylo Varachan (Belendžer). Savirský kmen se skládal z několika velkých rodů, které byly vedeny knížaty. Kromě knížat odtržených rodů, byl společný kníže pro všechny Saviry. Nesl titul „Elteber“ („El“ - lid, „Teber“ - zkreslení „Mtavar“ - kníže) - „kníže lidu“. V roce 555 byly podmaněni Turkoavary a o něco později Turkuty. Jejich závislost na nich přetrvala do roku 635.\n\nV roce 736 Arabové začali mohutný útok a zcela porazili Saviry. Ti, kteří přežili, se stáhli k dolnímu Itilu. Další zbývající část Savirů přesídlila na západ mezi Doněc a Dněpr. Jejich potomci až do 17. století byly pod útlakem Rusů. Rusové jim ponechali jejich domorodé jméno \"Savir\", ač ho poslovanštili na \"„Severjan“\".\n\nRiza Fachretdinov:Národ „Savir“ se dělil do dvou uskupení,\n\nBarındžarové byli potomci sabanského (Sabirové) kmene Barın, kteří zůstali v severním Dagestánu po odchodu hlavní části kmene na západ. Zde jim Rusové (tak jako i u jiných etnik) jejich domorodé jméno Barın poslovanštili na \"„Berendej“\". Klan Barın byl nejpočetnější a nejmocnější mezi ostatními Sabanskými klany, jmenovitě: Ak-tuba, Ak-suba, Džulut a Bachta. Arabští a perští autoři je nazývali \"„Barandžar“\" nebo \"„Belendžar“\". Původní název národa byl Barındžar.\n\nBarındžarové kteří zůstali v severním Dagestánu, obsadili velké údolí uprostřed toku řeky Sulak v severním Dagestánu. Byli pastevci, lovci a rybáři. Barındžarové chovali koně, ovce, dobytek a vedli polokočovný způsob života. Byli zruční hrnčíři. Výrobené barındžarské nádobí bylo známé po celém severním Kavkazu. Nejdovednější mistři dávali na výrobek svou osobní pečeť (tamga). Velmi často se mezi keramickými produkty barındžarských mistrů setkáváme s označením kruhu, symbolem slunce. Barındžarové se také zabývali výrobou vlněné příze a domácím tkaním. Třicetiletá válka s Araby (706-736) nepříznivě ovlivnila osud Barındžarů. V roce 722-723 Arabové utopili v řece Těrek na 20 tisíc Barındžarštích vězňů. V roce 736 přeživší Barındžarové odešli k dolními toku Itilu.\n\nV roce 737 se v oblasti dolního Itilu se shromáždily zbytky tří národů z dagestánského etnosystému Bulharů: Barsilové, Sabirové a Barındžarové. Prchající vůdce Burdžanů jménem Mar (Marduan, 747/59-760) hledal vhodná území k jejich přežití. V té době byl Bardžil (Baržik, 715-731/740) kaganem Chazarů, jež na tomto postu přijal judaismus. Když uprchlíci dorazili k Chazarům, Bardžil se pokoušel donutit je, aby také přijali judaismus. Mezi Burdžany byly dvě konfesní skupiny (muslimové a tengriani) jenž odmítly přijmout judaismus a uprchly do oblasti středoitilské pánve, do Buljarského knížectví.\n\n"}
{"id": "897977", "url": "https://cs.wikipedia.org/wiki?curid=897977", "title": "Archie Williams", "text": "Archie Williams\n\nArchibald (\"Archie\") Franklin Williams (1. května 1915 Oakland, Kalifornie – 24. června 1993 Fairfax, Kalifornie) byl americký atlet, sprinter, olympijský vítěz v běhu na 400 metrů z roku 1936.\n\nPřed rokem 1936 se výrazně neprosadil, v olympijské sezóně však systematicky zlepšoval své osobní rekordy. Během akademického mistrovství USA vytvořil světový rekord na 400 metrů časem 46,1. V této disciplíně se pak stal v Berlíně olympijským vítězem. S aktivní kariérou skončil v roce 1939.\n\nPo absolvování University of California v Berkeley udělal pilotní zkoušky a stal se leteckým instruktorem, sloužil pak 22 let v armádním letectvu USA.\n\n"}
{"id": "897978", "url": "https://cs.wikipedia.org/wiki?curid=897978", "title": "Timex Sinclair 2080", "text": "Timex Sinclair 2080\n\nTimex Sinclair 2080 je tiskárna pro počítače Timex Sinclair 2068 a Timex Computer 2068. Tisková hlava má 9 jehliček, tisk je 80sloupcový. Ve skutečnosti se jedná o tiskárnu Mannesmann Tally Spirit 80, pouze v jiném designu. Tiskárna byla pouze představena, existovala na propagačních materiálech, ale nedostala se do sériové výroby.\n"}
{"id": "897979", "url": "https://cs.wikipedia.org/wiki?curid=897979", "title": "Timex Computer 2080", "text": "Timex Computer 2080\n\nTimex Computer 2080 je tiskárna pro počítače Sinclair ZX Spectrum a Timex Computer 2048 vyráběná portugalskou pobočkou společnosti Timex Sinclair. Ve skutečnosti se jedná o tiskárnu Seikosha SP 1000 AS, pouze v jiném designu. Jedná se 9jehličkovou 80sloupcovou tiskárnu. Tiskárna se k počítači připojuje prostřednictvím sériových portů diskového řadiče Timex FDD či Timex FDD3000, nebo přímo k počítači pomocí Timex Interface RS-232.\n\n"}
{"id": "897980", "url": "https://cs.wikipedia.org/wiki?curid=897980", "title": "Timex Computer 2010", "text": "Timex Computer 2010\n\nTimex Computer 2010 (zkráceně TC2010) je digitální kazetový magnetofon pro počítače Sinclair ZX Spectrum a Timex Computer 2048 vyráběný portugalskou pobočkou společnosti Timex Sinclair. Nejedná se o evropský ekvivalent kazetového magnetofonu Timex Sinclair 2020 vyráběného v USA.\n\nMagnetofon je optimalizován pro přehrávání obdélníkového signálu, takže nepřehrává kazety s hudbou. Dokáže přehrávat signál o frekvencích 300, 1200 a 2400 bitů za sekundu. Ovládání hlasitosti neovlivňuje signál jdoucí z magnetofonu do počítače, ovlivňuje pouze hlasitost zvuku v reproduktoru.\n\n"}
{"id": "897981", "url": "https://cs.wikipedia.org/wiki?curid=897981", "title": "Bill Carr", "text": "Bill Carr\n\nWilliam (\"Bill\") Arthur Carr (24. října 1909 Pine Bluff, Arkansas – 14. ledna 1966 Tokio, Japonsko) byl americký atlet, sprinter, dvojnásobný olympijský vítěz.\nStudoval na University of Pennsylvania, kde byl jeho trenérem olympijský medailista z roku 1904 Lawson Robertson. V roce 1932 zvítězil na akademickém mistrovství USA v běhu na 440 yardů, své vítězství zopaloval v americké kvalifikaci na olympiádu.\n\nV olympijském finále na 400 metrů v Los Angeles v závěrečném finiši těsně porazil dosavadního světového rekordmana Bena Eastmena a zároveň vylepšil světový rekord v této disciplíně na 46,2. Druhou zlatou medaili získal jako člen vítězné čtvrtkařské štafety USA na 4×400 metrů, kde spolu se svými kolegy vytvořil světový rekord 3:08,2.\n\nAktivní kariéru ukončil po autonehodě v roce 1933.\n\n"}
{"id": "897986", "url": "https://cs.wikipedia.org/wiki?curid=897986", "title": "Curtis Mayfield", "text": "Curtis Mayfield\n\nCurtis Mayfield (3. června 1942 Chicago, Illinois, USA − 26. prosince 1999 Roswell, Georgie, USA) byl americký zpěvák a kytarista. V roce 1958 spoluzaložil skupinu The Impressions, ve které působil následujících dvanáct let. Následně se vydal na sólovou dráhu, během které vydal sedmnáct studiových alb.\n\nV roce 1994 získal cenu Grammy Legend Award a v roce 1999 pak Grammy Lifetime Achievement Award. V roce 1991 byl uveden do Rock and Roll Hall of Fame jako člen skupiny The Impressions a v roce 1999 jako sólový umělec. V roce 2000 byl posmrtně uveden do Songwriters Hall of Fame. Časopis \"Rolling Stone\" jej zařadil na 99. místo v žebříčku 100 největších umělců všech dob. Stejný časopis ho zařadil na čtyřicáté místo v žebříčku 100 nejlepších zpěváků všech dob a na 34. v 100 nejlepších kytaristů všech dob.\n\nJeho písně předělalo mnoho umělců, mezi které patří Vanilla Fudge, En Vogue a Jeff Beck. Část jeho písně „Pusherman“ použil Eminem ve své písni „I'm Shady“.\n\n\n\n"}
{"id": "897989", "url": "https://cs.wikipedia.org/wiki?curid=897989", "title": "Šrámek contra Masaryk", "text": "Šrámek contra Masaryk\n\nŠrámek contra Masaryk je spis zachycující řeč poslance Jana Šrámka na říšské radě dne 11. června 1908. \n\nOba dva budoucí českoslovenští politici, Tomáš Garrigue Masaryk a Jan Šrámek, patřili na počátku 20. století k politickým protivníkům. Zatímco Masaryk byl nezávislým poslancem zvoleným s podporou sociálních demokratů za IV. volební obvod moravských měst (za tzv. valašská města), tak Šrámek patřil k čelným postavám katolicko-národního klubu při říšské radě ve Vídni. Oba byli rodáci z Moravy a znali dobře národní a náboženské poměry v této zemi. V letech 1907–1908 vedl Masaryk velký ideový spor s klerikálním hnutím, který se týkal několika oblastí. Jednak svobody bádání na univerzitách bez zásahů katolické církve a dále slučitelnosti katolické věrouky s novými vědeckými objevy. \n\nV listopadu 1907 se konal ve Vídni sjezd rakouských klerikálů. Katolická církev v monarchii byla velmi silná, díky tradičnímu sepětí s trůnem, dynastií i díky početní převaze katolíků v obyvatelstvu. Klerikálové na tomto sjezdu vytyčili heslo, že katolíci musí dobýt univerzity, které jsou semeništěm zla, revolučních, antiklerikálních, antináboženských a liberálních idejí. Na to reagoval Masaryk tím, že 22. listopadu 1907 podal návrh žádající od vlády záruky pro svobodu vědy a universit. Začátkem roku 1908 pak vydal profesor církevního práva Ludwig Wahrmund v Mnichově publikaci „Katolický názor světový a svobodná věda“. Ten v knize poukázal na rozpor mezi papežskými názory a objevy moderní vědy, přičemž zřetelně nastínil, že tento rozpor je zaviněn zpozdilými názory kurie. Tyto názory vzbudily v Rakousku obrovský skandál, publikace byla konfiskována, Wahrmund perzekvován. Bojovný a antiklerikální Masaryk pak 4. června 1908 vystoupil na říšské radě s projevem, jenž se Wahrmundovou aférou a jejími konsekvencemi zabýval.\n\nPrávě na tuto Masarykovu řeč (ale i předchozí antiklerikální projevy) pak 11. června 1908 reagoval svým vystoupením poslanec Šrámek. V něm logicky obhajoval katolickou ideologii a katolické teology z Masarykových nařčení, že porušují ustanovení Desatera „Nezabiješ!“. Též se zabýval osobností sv. Tomáše Akvinského, kacíři a samozřejmě reagoval i na Masarykovy názory ve vztahu ke Kostnickému koncilu, který měl schválit vraždu tyrana (Jana Husa). Též se věnoval svobodě bádání na univerzitách, která byla pro Masaryka v Rakousku nedostatečná a upozorňoval právě na perzekuci Wahrmunda, který musel odejít z univerzity v tyrolském Innsbrucku. Šrámek se bránil i nařčení, že katolická věrouka je nekompatibilní s vědou. V závěrečné části své řeči pak Šrámek napadl metody profesora Masaryka, když kritizoval především to, že Masaryk si vybírá jednotlivosti a z nich generalizuje. Nakonec označil Masarykovo jednání ve vztahu k církvi, že lze: „… mluviti o domýšlivosti, hraničící s pathologií…“\n\n\n"}
{"id": "897990", "url": "https://cs.wikipedia.org/wiki?curid=897990", "title": "Junior Mance", "text": "Junior Mance\n\nJunior Mance (* 10. října 1928 Evanston, Illinois, USA) je americký jazzový klavírista a hudební skladatel.\n\nNa klavír se začal učit ve svých pěti letech. Později začal docházet na Roosevelt University, kde jeho hlavním oborem byla hudba. V roce 1947 se připojil ke skupině Gene Ammonse. V letech 1949−1951 hrál s Lesterem Youngem a následně se opět připojil k Ammonsovi. Když byl povolán do armády, hrál v armádní kapele ve Fort Knox spolu s Cannonballem Adderleyem. Po návratu z armády spolupracoval s mnoha hudebníky, mezi které patří Dinah Washington, Sonny Stitt, Coleman Hawkins, Dizzy Gillespie, Dexter Gordon, Johnny Griffin, Nat Adderley nebo Charlie Parker. Rovněž vydal řadu alb pod svým jménem.\n\n"}
{"id": "897991", "url": "https://cs.wikipedia.org/wiki?curid=897991", "title": "Nat Adderley", "text": "Nat Adderley\n\nNat Adderley (25. listopadu 1931 Tampa, Florida, USA − 2. ledna 2000 Lakeland, Florida, USA) byl americký jazzový kornetista, hudební skladatel a mladší bratr saxofonisty Cannonballa Adderleyeho, se kterým řadu let spolupracoval. Ve čtyřicátých letech s ním hrál jako doprovod v kapele Raye Charlese. V padesátých letech se stal členem kapely svého bratra, se kterým hrál až do jeho smrti v roce 1975 a nahrál s ním několik desítek alb. Rovněž spolupracoval s dalšími hudebníky, mezi které patří J. J. Johnson, Sonny Rollins, Milt Jackson, Johnny Griffin, Gene Ammons nebo Kenny Burrell. Rovněž vydal řadu alb pod svým jménem.\n"}
{"id": "898000", "url": "https://cs.wikipedia.org/wiki?curid=898000", "title": "Dinah Washington", "text": "Dinah Washington\n\nDinah Washington (29. srpna 1924 Tuscaloosa, Alabama, USA − 14. prosince 1963 Detroit, Michigan, USA) byla americká zpěvačka. Za svou píseň „What a Diff'rence a Day Made“ z roku 1959, která se umístila na osmé příčce v žebříčku Billboard Hot 100, byla oceněna cenou Grammy. V té době její doprovodnou skupinu tvořil kytarista Kenny Burrell, klavírista Joe Zawinul a bubeník Panama Francis. Mezi její další hity patří písně „A Rockin' Good Way (To Mess Around and Fall in Love)“, „Baby (You've Got What It Takes)“ a „September in the Rain“. V roce 1986 byla uvedena do Alabama Jazz Hall of Fame, v roce 1993 do Rock and Roll Hall of Fame a o deset let později do Blues Hall of Fame. Byla celkem sedmkrát vdaná, jejím manželem byl například fotbalista Dick Lane nebo saxofonista Eddie Chamblee.\n"}
{"id": "898007", "url": "https://cs.wikipedia.org/wiki?curid=898007", "title": "Smokey Robinson", "text": "Smokey Robinson\n\nSmokey Robinson (* 19. února 1940 Detroit, Michigan) je americký zpěvák. V letech 1955−1972 byl členem skupiny The Miracles a následně začal vydávat sólová alba; první nazvané \"Smokey\" vyšlo v roce 1973. V roce 1985 se podílel na písni „We Are the World“ v rámci pomoci hladovějící Africe. V roce 1987 byl uveden do Rock and Roll Hall of Fame. Robinsonem napsané písně předělalo mnoho umělců, mezi které patří The Rolling Stones, The Beatles, Michael Jackson, Phil Collins nebo Grateful Dead. V žebříčku 100 nejlepších zpěváků všech dob amerického časopisu \"Rolling Stone\" se umístil na dvacátém místě.\n\n"}
{"id": "898009", "url": "https://cs.wikipedia.org/wiki?curid=898009", "title": "Kunsan", "text": "Kunsan\n\nKunsan je město v Jižní Koreji v provincii Severní Čolla. Nachází se na jižním břehu řeky Kum nedaleko jejího ústí do Žlutého moře. Byla zde také zřízena zóna volného obchodu za účelem přitáhnutí investic.\n\nJihozápadně od centra se se nachází letecká základna Kunsan, kterou provozuje Letectvo Spojených států amerických a která sdílí vzletovou a přistávací dráhu s civilním letištěm Kunsan.\n\n"}
{"id": "898011", "url": "https://cs.wikipedia.org/wiki?curid=898011", "title": "David Burtka", "text": "David Burtka\n\nDavid Burtka (* 29. května 1975) je americký herec, moderátor a kuchař. V současnosti pracuje jako reportér televizní zábavy pro E! News. Jeho životním partnerem je americký herec Neil Patrick Harris. V roce 2010 se jim, za pomoci náhradní matky, narodila dvojčata – Gideon Scott a Harper Grace.\n\nDavid Burtka se narodil v Dearbornu v Michiganu. Vyrostl ve městě Canton, kde také absolvoval v roce 1993 střední školu. Poté vystudoval univerzitu v Michiganu,kde získal titul bakaláře v oboru výtvarných umění. Jeho další kariéra byla velmi rozmanitá. David má za sebou několik rolí jak na Broadwayi (Gypsy 2003) tak v televizi (West Wing 2002). V roce 2001 získal \"Clarence Derwent Award\" pro nejvíce slibného herce. Po několika hostujících rolích ve známých seriálech jako je Správná Susan a Jak jsem poznal vaši matku však jeho herecká kariéra prozatím skončila. V roce 2009 se rozhodl stát kuchařem na plný úvazek a vystudoval Le Crodon Bleu College na kulinářském institutu v Pasadeně. Ve stejném roce založil v Los Angeles cateringovou společnost, \"Gourmet M.D.\" V současnosti pracuje jako reportér televizní zábavy pro E! News.\n\nŽivotním partnerem Davida Burtky je americký herec Neil Patrick Harris. Pár je spolu od roku 2004. V roce 2010 se jim s pomocí náhradní matky narodila dvojčata - Gideon Scott a Harper Grace. Burtka a Harris prohlásili, že neví, čí je dítě a ani to vědět nechtějí. V roce 2011 přes Twitter ohlásili své zasnoubení, v září 2014 spolu uzavřeli sňatek. David Burtka se výrazně podílí na některých pracovních projektech svého partnera, který ho označuje za svou lepší polovičku.\n"}
{"id": "898012", "url": "https://cs.wikipedia.org/wiki?curid=898012", "title": "Mbaye Diagne", "text": "Mbaye Diagne\n\nMbaye Diagne (18. března 1958, Dakar, Senegal – 31. května 1994, Rwanda) byl kapitán a vojenský důstojník senegalské armády, pozorovatel Spojených národů během Rwandské genocidy v roce 1994. Během svého působení ve Rwandě zachránil mnoho životů, když poté, co bylo vojákům OSN nařízeno nezasahovat, pokračoval v této činnosti na vlastní odpovědnost.\n\nNarodil se do početné rodiny žijící v Dakaru. Byl oddaným muslimem. Po té, co vystudoval místní univerzitu, nastoupil do armády v pozici důstojníka. V roce 1993 byl přidělen k UNAMIR, mírové misi OSN ve Rwandě. 6. dubna 1994 bylo sestřeleno letadlo s rwandským prezidentem Juvénalem Habyarimanou a burundským prezidentem Cyprienem Ntaryamirou poblíž Kigali. Během následujících dnů začali radikálové uskutečňovat svůj genocidní plán. Odhaduje se, že při ní bylo zabito 800 tisíc až jeden milion Tutsiů a politicky umírněných Hutuů. Mezi prvními oběťmi genocidy byla rwandská premiérka Agathe Uwilingiyimana a 10 belgických vojáků operace UNAMIR, kteří ji měli chránit. Další den ráno se Diagne od uprchlíků v \"Hôtel des Mille Collines\" dozvěděl o vraždě a neozbrojen se vydal situaci prověřit. V komplexu OSN objevil skrývající se děti zavražděné premiérky Agathe Uwilingiyimana. Později ráno mu generál Roméo Dallaire přikázal vyčkat na příjezd obrněného transportéru a dopravit děti do bezpečí. Transportér však nedorazil a tak se rozhodl posadit děti na zadní sedadlo svého vozidla, zakrýt je dekou a odvézt je do hotelu.\n\nAčkoliv pravidla OSN zakazují pozorovatelům zachraňovat civilisty, podle výpovědí ostatního personálu UNAMIR pokračoval ve svých záchranných operacích. Přesné počty zachráněných jsou neznámé, odhady se pohybují od několika desítek ke stovkám. Jelikož na každém výjezdu musel překonat desítky kontrolních stanovišť, mohl při každém výjezdu převézt maximálně pět lidí. Využíval své rozsáhlé sítě kontaktů, vybudované v průběhu mise ve rwandské armádě a také ve vražedné milici. Situaci často zachraňoval vtipy a úplatky v podobě peněz a cigaret.\n\n31. května se vracel sám ve svém džípu na velitelství OSN v Kigali se zprávou pro Dallaira od velitele rwandské armády, když za jeho vozidlo dopadl granát, odpálený Rwandskou vlasteneckou frontou, jehož střepina ho zasáhla do hlavy a okamžitě usmrtila.\n\nGenerál Roméo Dallaire ho ve své knize \"Shake Hands with the Devil\" nazval \"nejstatečnějším ze všech\" a zároveň podotkl, že upadne v zapomnění, protože je Afričan.\n\nByl pohřben v rodném Senegalu s vojenskými poctami. Zanechal po sobě manželku a dvě děti.\n\n"}
{"id": "898014", "url": "https://cs.wikipedia.org/wiki?curid=898014", "title": "Charlie Byrd", "text": "Charlie Byrd\n\nCharlie Byrd (16. září 1925 Chuckatuck, Virginie, USA − 2. prosince 1999 Annapolis, Maryland, USA) byl americký kytarista. Pocházel z hudební rodiny, jeho otec byl kytarista a on sám se na kytaru začal učit v deseti letech. Jeho bratr Joe Byrd byl kontrabasista. V roce 1942 začal studovat na Virginia Polytechnic Institute, ale v roce 1943 odešel do armády a bojoval za 2. světové války ve Francii. Když válka skončila, usadil se v New Yorku, kde studoval skládání a teorii jazzu. Za svůj největší vzor označoval Django Reinhardta. Během své kariéry spolupracoval s mnoha hudebníky, mezi které patří například Buck Clayton, Helen Merrill, Stan Getz a Herb Ellis. Na rozdíl od většiny jazzových hráčů při hře nepoužíval trsátko, ale hrál výhradně prsty.\n"}
{"id": "898015", "url": "https://cs.wikipedia.org/wiki?curid=898015", "title": "Osan", "text": "Osan\n\nOsan je město v Jižní Koreji. Nachází se v severozápadní části území v provincii Kjonggi jižně od hlavního města Soulu. Místní ekonomika je založena zčásti na zemědělství a zčásti na průmyslu. Koná se zde jejvědší trh v Jižní Koreji, Osanský trh, a to již od roku 1792. Během korejské války v roce 1950 se tu odehrálo několik krvavých bitev (Bitva o Osan).\n\nZákladna amerického letectva - Osan Air Base - se nenachází ve vlastním městě, ale 8 km jižně od něj, v katastru města Pchjongtchek.\n\n"}
{"id": "898016", "url": "https://cs.wikipedia.org/wiki?curid=898016", "title": "3. perioda", "text": "3. perioda\n\nTřetí perioda periodické soustavy obsahuje stejně jako 2. perioda 8 prvků, kterými jsou v tomto případě sodík, hořčík, hliník, křemík, fosfor, síra, chlor a argon. Sodík, hořčík a hliník jsou kovy, křemík je polokov, ostatní jsou nekovy. Všechny tyto prvky jsou za normálních podmínek pevné látky, pouze chlor a argon jsou plyny.\n\nSodík a hořčík (o něco pomaleji) reagují již za pokojové teploty s vodou za vzniku příslušného hydroxidu a uvolnění vodíku. Hliník je o něco méně reaktivní, na vzduchu se však pokrývá tenkou vrstvou oxidu hlinitého. Křemík je reaktivní prakticky pouze za vyšší teploty, fosfor a síra jsou hořlavé (bílý fosfor je dokonce samozápalný). Chlor je velmi reaktivní, slučuje se s většinou prvků a s vodou reaguje za vzniku kyseliny chlorovodíkové a chlorné. Argon je naproti tomu jako vzácný plyn téměř nereaktivní (inertní).\n\nSodík a hořčík se v přírodě vyskytují ve formě solí hlavně v mořské vodě, jsou také důležitou součástí živých organismů; hořčík je dokonce součástí chlorofylu, díky němuž jsou zelené rostliny (a také sinice a některé bakterie) schopny fotosyntézy. K minerálům sodíku patří například halit (NaCl) nebo nitronatrit (chilský ledek) (NaNO), k minerálům hořčíku spinel (MgO.AlO, zároveň minerál hliníku) nebo mastek.\n\nHliník se v přírodě vyskytuje nejvíce v bauxitu (ten je někdy považován za minerál, někdy za horninu), také se nachází ve výše uvedeném spinelu. Křemík je přítomen v SiO a v křemičitanech, fosfor ve fosforečnanech. Síra je obsažena hlavně v síranech a sulfidech a též v siřičitanech. Především ze sopečných erupcí pak pochází plyny sulfan a oxid siřičitý, kterého však také mnoho vzniká spalováním paliv obsahujících síru, což reakcí se vzdušnou vlhkostí způsobuje vznik kyselých dešťů. Chlor je obsažen hlavně v chloridech, např. NaCl tvoří nerost halit, také nazývaný sůl kamenná. Argon je (po dusíku a kyslíku) třetím nejběžnějším plynem v atmosféře Zeměs s objemovým obsahem 0,934 %. \n"}
{"id": "898018", "url": "https://cs.wikipedia.org/wiki?curid=898018", "title": "Joe Byrd", "text": "Joe Byrd\n\nJoe Byrd (21. května 1933 Chuckatuck, Virginie, USA − 6. března 2012 Edgewater, Maryland, USA) byl americký jazzový kytarista a kontrabasista. Pocházel z hudební rodiny, jeho otec byl kytarista a bratr Charlie stejně tak. Mimo svého bratra spolupracoval například i se Stanem Getzem. Spolu s bratrem Charliem a Getzem nahrál v roce 1962 album \"Jazz Samba\", které se stalo hitem číslo jedna podle časopisu \"Billboard\".\n\nZemřel v nemocnici na následky autonehody ve věku 78 let.\n"}
{"id": "898020", "url": "https://cs.wikipedia.org/wiki?curid=898020", "title": "Byrd", "text": "Byrd\n\nByrd může být:\n\n"}
{"id": "898030", "url": "https://cs.wikipedia.org/wiki?curid=898030", "title": "Nevena Božović", "text": "Nevena Božović\n\nNevena Božović ( \"Невена Божовић\"; * 15. června 1994, Kosovska Mitrovica, SR Srbsko, Socialistická federativní republika Jugoslávie, dnes Srbsko) je srbská zpěvačka. \n\nReprezentovala Srbsko na Eurovizi 2013 ve švédském Malmö s písní \"Ljubav je svuda\" (Љубав је свуда), spolu s Mirnou Radulović a Sarou Jovanović. Je vůbec první zpěvačkou, která vystupovala jak v soutěži \"Junior Eurovision Song Contest\", tak i v Eurovision Song Contest.\n\nNarodila se i dokončila školu v jejím rodném městě – Kosovské Mitrovici. V současnosti studuje hudbu na univerzitě umění v Bělehradě.\n\nV roce 2007 se účastnila srbského národního výběru \"Izbor za dečju pesmu Evrovizije\" pro Junior Eurovision Song Contest s písní \"Piši mi\". Ve finále dostala nejvíce hlasů a reprezentovala Srbsko v nizozemském Rotterdamu. Dne 8. prosince se umístila na 3. místě s počtem 120 bodů a zasloužila se o nejlepší výsledek Srbska v soutěži. \n\nV roce 2009, krátce po malé přestávce se rozhodla pro comeback a zúčastnila festivalu Sunčane Skale s písní \"Ti\" (Ty).\n\nV roce 2012 se sama přihlásila k účasti pro srbskou verzi Hlasu. Po třech měsících živých vystoupení se kvalifikovala pro účast ve finále, kde se umístila na druhém místě za Mirnou Radulović. \n\nV roce se 2013 spolu s Mirnou a Sarou (všechny 3 byli účastnice soutěže \"Prvi Glas Srbije\") se zúčastnila národního kola pro Eurovision Song Contest – Beosongu 2013 s písní \"Ljubav je Svuda (Љубав је свуда)\", \" Láska je všude\". Trio soutěž vyhrálo s počtem 25,959 hlasů a reprezentovali Srbsko na Eurovision Song Contest 2013 ve švédském Malmö v 1. semifinále. Stejného roku v červenci prezentovala nový singl nazvaný \"\"Pogledaj me\"\" (Podívej se na mě).\n\nV letech 2012–2013 se Nevena účastnila soutěže Prvi glas Srbije (Први глас Србије). Skončila na 2. místě a při živých vystoupeních zazpívala písně: \n\n\n\n\n\n\n\n\n\n\n\n"}
{"id": "898033", "url": "https://cs.wikipedia.org/wiki?curid=898033", "title": "Tykadlovky", "text": "Tykadlovky\n\nTykadlovky (\"Tentaculata\") je třída primitivních mořských živočichů podobných žahavcům, z kmene žebernatek. Vyznačují se jedním párem zatažitelných někdy velice dlouhých tykadel s lepivými buňkami (tzv. colloblasty), kterými loví potravu (mořský plankton nebo i rybí potěr). Mají 8 párů podélných žeber, které umožňují pohyb. Nejznámějším druhem je Hruškovka obecná (\"Pleurobrachia rhodopsis\").\n\n"}
{"id": "898035", "url": "https://cs.wikipedia.org/wiki?curid=898035", "title": "Ray Cooper", "text": "Ray Cooper\n\nRay Cooper (* 19. srpna 1942 Watford, Anglie) je britský bubeník a perkusionista. Je dlouholetým členem doprovodné skupiny Eltona Johna. Rovněž spolupraval s hudebníky, jako jsou The Rolling Stones (\"It's Only Rock'n Roll\"), Art Garfunkel (\"Scissors Cut\"), Kevin Ayers (\"The Confessions of Dr. Dream and Other Stories\"), Rick Wakeman (\"The Six Wives of Henry VIII\"), David Gilmour (\"About Face\") nebo Roger Waters (\"The Pros and Cons of Hitch Hiking\").\n\n"}
{"id": "898036", "url": "https://cs.wikipedia.org/wiki?curid=898036", "title": "Žebrovky", "text": "Žebrovky\n\nŽebrovky (\"Nuda, Atentaculata\") je třída primitivních mořských živočichů podobných žahavcům, z kmene žebernatek. Na rozdíl od tykadlovek nemají dlouhé lapavé pásy, lepivé buňky (tzv. colloblasty), které se soustředí kolem úst. Jsou aktivní lovci, plavou díky stahům těla. Nejznámějším druhem je žebrovka vejčitá (\"Beroe cucumis\").\n\n"}
{"id": "898038", "url": "https://cs.wikipedia.org/wiki?curid=898038", "title": "VSH Frýdek-Místek", "text": "VSH Frýdek-Místek\n\nVíceúčelová sportovní hala Frýdek-Místek byla víceúčelová sportovní hala ve Frýdku-Místku, která byla místem pro domácí utkání hokejového klubu HC Frýdek-Místek. Byla postavena v letech 1971 až 1985 podle návrhu architekta Oskara Chmiela. Nacházela se ve Frýdku na břehu Ostravice. V blízkosti haly prochází silnice I/48 a železniční trať Ostrava – Valašské Meziříčí.\n\nHala fungovala 30 let a za tuto dobu se v ní odehrála řada událostí. V hale se hrálo 14 zápasů Mistrovství světa juniorů v ledním hokeji 1994. Dne 21. ledna 1996 se v hale odehrálo první Utkání hvězd české Extraligy. V roce 2003 zde vybojovali svůj premiérový titul házenkáři SKP Frýdek-Místek. Poslední kulturní akcí před demolicí haly byl koncert Iggyho Popa dne 22. června 2013.\n\nV létě roku 2009 a znovu na jaře 2013 se rozhodlo na zasedání zastupitelů města, že se chátrající Víceúčelová sportovní hala zbourá a místo ní se vybuduje nová hala Polárka pro 2 000 diváků, která nebude stát úplně na stejném místě, ale nedaleko severovýchodním směrem. Architekti odmítali zbourání haly, z důvodu že její stav nebyl tak špatný, jak byl městem prezentován a hala tvořila unikátní dominantu města, nicméně v roce 2013 byla hala zbourána. Místo haly byl postaven provizorní stan na parkovišti fotbalového stadionu Stovky. Na místě původní haly vyrostlo obchodní centrum Frýda.\n\n\n"}
{"id": "898040", "url": "https://cs.wikipedia.org/wiki?curid=898040", "title": "Stanislava Moravcová", "text": "Stanislava Moravcová\n\nStanislava Moravcová (* 21. prosince 1954) je bývalá členka Zastupitelstva Městské části Praha 1, v letech 2003 až 2005 předsedkyně strany Věci veřejné.\n\nStanislava Moravcová vystudovala ekonomii. V roce 2001 byla jednou z vůdčích postav iniciativy vystupující proti podivné privatizaci obecních bytů v Městské části Praha 1. Z této iniciativy se zrodila strana Věci veřejné, jejíž druhou předsedkyní se stala v lednu 2003. V komunálních volbách v roce 2002 byla zvolena za VV členkou Zastupitelstva MČ Praha 1 (mandát vykonávala do roku 2006). Byla rovněž spoluzakladatelkou společnosti Věci veřejné, s.r.o., která byla v roce 2006 přejmenována na Vydavatelství Pražan, spol. s r.o. Kolem roku 2004 však přicházejí do VV podnikatelé napojení na ABL, kteří stranu postupně ovládli. Stanislava Moravcová z VV odešla, na postu předsedkyně ji v březnu 2005 nahradil Jaroslav Škárka.\n"}
{"id": "898041", "url": "https://cs.wikipedia.org/wiki?curid=898041", "title": "Nathan Aké", "text": "Nathan Aké\n\nNathan Benjamin Aké (* 18. února 1995, Haag, Nizozemsko) je nizozemský fotbalový obránce a mládežnický reprezentant, který v současnosti působí v anglickém klubu Chelsea FC. Je to univerzální hráč, který dokáže zahrát ve středu nebo na kraji obrany a rovněž ve středu zálohy. Jeho vzorem je brazilský tvořivý obránce David Luiz, který byl jeho spoluhráčem v Chelsea.\n\nNarodil se v nizozemském Haagu, do Chelsea FC přestoupil z Feyenoordu v létě 2011 po Mistrovství světa U17. V sezóně 2011/12 získal FA Youth Cup. V Premier League debutoval 26. prosince 2012 proti domácímu Norwich City, když v 90. minutě vystřídal na hřišti španělského záložníka Juana Matu, který zařídil gólem vítězství 1:0 pro Chelsea. V FA Cupu zažil premiéru 27. února 2013 v zápase s domácím Middlesbrough, nastoupil v základní sestavě. Chelsea zvítězila 2:0.\n\nNastoupil v základní sestavě odvetného utkání čtvrtfinále Evropské ligy 2012/13 11. dubna 2013 proti ruskému klubu FK Rubin Kazaň, které Chelsea prohrála 2:3. Vzhledem k výhře 3:1 z prvního střetnutí na Stamford Bridge tato porážka stačila Chelsea k postupu do semifinále soutěže. 15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon, i když v zápase nenastoupil.\n\nV Lize mistrů debutoval 21. října 2014 v zápase skupiny G proti slovinskému NK Maribor když v 59. minutě vystřídal Cesca Fàbregase. V 90. minutě poslal dlouhý centr přes půlku hriště na Edena Hazarda, který navýšil skóre na konečných 6:0 pro Chelsea.\nPrvní start v Premier League 2014/15 si připsal 18.5.2015 proti West Bromwich Albion. Na hřiště přišel 73. minutě (prohra 0:3) \n\n25. 3. 2015 odešel na hostování do konce sezóny do anglického druholigového klubu Reading FC. První start si připsal 4. dubna 2015 proti Cardiffu. Nastoupil v základní sestavě. 22. dubna 2015 se z hostování vrátil zpět do Chelsea \n\n14. srpna 2015 se oficiálně připojil k Watfordu na celosezónní hostování. Zde získal na konci sezóny klubové ocenění Young Player of the Year.\n\nPoté, co se vrátil z Watfordu, bylo 29. června 2016 oznámeno, že další sezónu stráví na hostování v prvoligovém AFC Bournemouth. V lednu 2017 byl však povolán zpět do Chelsea.\n\nOd roku 2010 působil v mládežnických reprezentacích Nizozemska. Byl kapitánem nizozemských výběrů do 17 a 19 let. S týmem do 17 let vyhrál v letech 2011 a 2012 Mistrovství Evropy U17. V roce 2011 se konalo v Srbsku a v roce 2012 ve Slovinsku, kde Nizozemsko porazilo ve finále Německo až v penaltovém rozstřelu. Aké sám jednu penaltu proměnil. Na turnaji hrál v záložní řadě.\n\nVe roce 2011 hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\n\n"}
{"id": "898042", "url": "https://cs.wikipedia.org/wiki?curid=898042", "title": "Gene Ammons", "text": "Gene Ammons\n\nGene Ammons (14. dubna 1925 Chicago, Illinois, USA − 6. srpna 1974 tamtéž) byl americký saxofonista a syn klavíristy Alberta Ammonse. Svou profesionální kariéru zahájil v roce 1943, kdy doprovázel trumpetistu King Kolaxe. O rok později zahájil spolupráci s Billym Eckstinem a od roku 1947 měl vlastní skupinu. Během své kariéry vydal několik desítek alb jako leader a spolupracoval s dalšími hudebníky, mezi které patří Sonny Stitt, Charles Mingus, Dexter Gordon nebo Jack McDuff. Zemřel na rakovinu ve věku 49 let.\n"}
{"id": "898044", "url": "https://cs.wikipedia.org/wiki?curid=898044", "title": "Basket Brno", "text": "Basket Brno\n\nBasket Brno (sponzorským názvem: egoé Basket Brno) je český basketbalový klub, který sídli v brněnských Bohunicích. Založen byl v roce 2012, původně totiž mužstvo působilo jako béčko Prostějova. Od roku 2013 působí v nejvyšší české basketbalové soutěži mužů, Kooperativa NBL. Od sezóny 2016/17 odehrává své domácí zápasy v Hale míčových sportů Fakulty sportovních studií Masarykovy univerzity, která se nachází v areálu Kampusu v brněnských Bohunicích. Tato hala tak nahradila původní působiště klubu – halu Morenda, postavenou v roce 1975.\n\nTrenérem pro sezónu 2017/18 byl Dejan Jakara, jeho asistentem pak byl Martin Vaněk.\n\nV květnu 2011, kdy majitelé klubu Basketball Brno oznámili, že vzhledem k celkové ekonomické situaci, nezájmu regionálních sponzorů a nedostatečné podpoře města nebude klub dále hrát v nejvyšší soutěži. Mnoho hráčů klubu Basketball Brno našlo své nové působiště v nedalekém Prostějově, kde znovu založili místní B-tým. První sezónu klub zakončil v základní části na 12. místě a musel uhájit svoji prvoligovou příslušnost ve skupině o udržení. Ve skupině skončil na 2. místě a zachránil 1. ligu i pro sezónu 2011/12. Následující sezónu klub zopakoval svoje umístění z minulé sezóny a opět musel udržet 1. ligu ve skupině o udržení. V ní si klub nevedl nejlépe a skončil na posledním nesestupovém místě. Pro sezónu 2012/13 se chystaly velké změny. Klub se přestěhoval do Brna, kde našel svoje nové útočiště v brněnské čtvrti Štýřice. V lize si klub vedl nejlépe v historii, kdy v základní části skončil na 4. místě a následně si zahrál první play-off. Ve čtvrtfinále svého soupeře Slavoj BK Litoměřice porazil 3:0 na zápasy. V semifinále se hráči JBC utkali s vítězem základní části BC Sparta Praha. Suveréna základní části porazili s přehledem 3:0 na zápasy. Klub se tak měl zúčastnit baráže o Mattoni NBL, jenže díky finančním problémům Hradce Králové a rozšíření ligy na 14 mužstev se baráž neodehrála a JBC postoupilo přímo do nejvyšší basketbalové ligy.\n\n\nZdroj: \n\n\nZdroj: \n\n\n\nZdroj: \n\n"}
{"id": "898046", "url": "https://cs.wikipedia.org/wiki?curid=898046", "title": "Mercer Ellington", "text": "Mercer Ellington\n\nMercer Ellington (11. března 1919 Washington, D.C., USA − 8. února 1996 Kodaň, Dánsko) byl americký trumpetista, hudební skladatel a syn klavíristy Duke Ellingtona. Mimo aktivní hraní dělal cestovního manažera orchestru Cootie Williamse. V letech 1962−1965 pracoval jako diskžokej v New Yorku a od roku 1965 hrál v orchestru svého otce. Když jeho otec v roce 1974 zemřel, Ellington převzal vedení orchestru. Rovněž byl aranžérem; dělal aranžmá pro album \"Duke with a Difference\" trumpetisty Clarka Terryho z roku 1957.\n"}
{"id": "898051", "url": "https://cs.wikipedia.org/wiki?curid=898051", "title": "Libor Bouček", "text": "Libor Bouček\n\nLibor Bouček (* 2. prosince 1980 Praha) je český moderátor, dabér a příležitostný herec. Do 11. ledna 2020 byl moderátorem rádia Evropa 2 v pořadu \"Afterparty\", poté odešel do zpravodajského kanálu CNN Prima News. V minulosti moderoval na Frekvenci 1.\n\nPochází z Prahy. V letech 1995–1999 studoval na Akademickém gymnáziu v Praze 1. V letech 2000–2004 studoval katedru produkce na pražské DAMU.\n\nV červenci 2006 se oženil se slovenskou moderátorkou Mariannou Ďurianovou, ale po 10 měsících manželství se rozvedli. V roce 2009 se oženil s právničkou Janou Hlaváčkovou (sestrou tenistky Andrey Hlaváčkové). Rozvedli se v červnu 2013.\n\n17. srpna 2019 se oženil potřetí s bývalou Miss Gabrielou Bendovou.\n\n\n\n\n"}
{"id": "898052", "url": "https://cs.wikipedia.org/wiki?curid=898052", "title": "Lena Horne", "text": "Lena Horne\n\nLena Horne (30. června 1917 New York City, New York, USA − 9. května 2010 tamtéž) byla americká zpěvačka, herečka a sexsymbol čtyřicátých let 20. století. Hrála například ve filmech \"Chata na nebesích\" (1943), \"Bouřlivé počasí\" (1943) nebo \"Smrt pistolníka\" (1969). Mimo filmy hrála i v divadle. Byla osmkrát nominována na cenu Grammy, z toho čtyřikrát cenu získala. Získala řadu dalších cen, mezi které patří i Tony Award.\n\n"}
{"id": "898055", "url": "https://cs.wikipedia.org/wiki?curid=898055", "title": "Imagine Dragons (EP)", "text": "Imagine Dragons (EP)\n\nImagine Dragons je extended play vydané americkou rockovou skupinou Imagine Dragons, které vyšlo ve Spojených státech v roce 2009. Bylo nahráno v Battle Born Studios. Všechny písně napsali Imagine Dragons a sami si je i produkovali. Skladby z tohoto EP se objevily ve Windows Media Playeru, poté, co skupina vyhrála soutěž na Reverbnation. Singl „I Need a Minute“ byl obsažen na \"CrazedHits.com\".\n\nPíseň „I Need a Minute\" se dočkala průlomu na CMJ Radio 200.\n\nVzhled alba je autostereogram, který obsahuje draka orientovaného napravo.\n\n\n"}
{"id": "898061", "url": "https://cs.wikipedia.org/wiki?curid=898061", "title": "Embeth Davidtz", "text": "Embeth Davidtz\n\nEmbeth Jean Davidtz (* 11. srpna 1965, Lafayette, Indiana, USA) je americká herečka. Většinu svého mládí strávila v Jižní Africe.\n\nEmbeth se narodila 11. srpna 1965 v Lafayette, její otec studoval chemické inženýrství na \"Purde University\". Embeth Davidtz se později s rodiči přestěhovala do Tretnu v New Jersey, v jejích 9 letech se přestěhovali do Jižní Afriky, její matka je francouzského původu a její otec židovského. Než v Jižní Afice nastoupila do školy, musela se naučit afrikánštinu. V roce 1983 vystudovala \"Glen High School\" v Pretorii a získala titul z anglické literatury.\n\nProfesionálnímu hraní se začínala věnovat od 21 let, její první veřejné vystoupení bylo \"Romeo a Julie\" v Maynardville Open-Air Theatre, kde využila svoji \"dvojjazyčnost\" a představení provedla ve dvou verzích, a to angličtině a afrikánštině. Dvojjazyčně hrála i na jiných místech, i jiných hrách. Její filmová kariéra začala v roce 1988 při filmování amerického hororu Mutator.\n"}
{"id": "898066", "url": "https://cs.wikipedia.org/wiki?curid=898066", "title": "Seznam cizinců v Chicago Blackhawks", "text": "Seznam cizinců v Chicago Blackhawks\n\nToto je seznam cizinců, kteří alespoň jednou nastoupili za hokejový tým Chicago Blackhawks hrající v NHL. Cizinci jsou myšleni hráči nepocházející z Kanady a Spojených států amerických.\n\n\n"}
{"id": "898069", "url": "https://cs.wikipedia.org/wiki?curid=898069", "title": "František Jech", "text": "František Jech\n\nFrantišek Jech (22. února 1884 Doňov – 20. července 1960 Moravské Budějovice ) byl pedagog na moravskobudějovickém gymnáziu, historik, muzejník, sokolský a osvětový pracovník. Často pracoval s Josefem Fišerem.\n\nFrantišek Jech se narodil v Doňově, v rodině místního rolníka Jana Jecha a jeho manželky Anny, rozené Hlávkové. Po maturitě na gymnáziu v Jindřichově Hradci studoval na Filosofické fakultě české Karlo-Ferdinandovy university v Praze. Po studiích se usadil v Moravských Budějovicích, kde od září 1912 získal místo na místním obecním reálném gymnáziu, nejprve jako suplující učitel, později jako profesor. Kromě pedagogické činnosti se věnoval bádání na poli regionální historie, práci v muzeu a v Sokole. Jeho historické statě položily základ regionální historiografie Moravskobudějovicka.\n\nDne 5. srpna 1913 se ve Stráži nad Nežárkou oženil se Zdeňkou Novotnou (1891–1952), dcerou řídícího učitele Jana Novotného z Příbraze u Stráže nad Nežárkou. Manželé Jechovi měli tři děti. Závěr života prožil v domově důchodců ve Velkém Újezdě. Spolu s manželkou je pohřben v Moravských Budějovicích, autorem náhrobku je František Bílek.\n\nFrantišek Jech byl přítelem Otokara Březiny, což se projevilo na jeho díle. Další část jeho díla je věnována jeho působišti – Moravským Budějovicím. Knižně vyšlo: \n\nMoravským Budějovicím a okolí věnoval František Jech tato díla (neuvedená v databázi Národní knihovny):\n\n"}
{"id": "898070", "url": "https://cs.wikipedia.org/wiki?curid=898070", "title": "Burušaskí", "text": "Burušaskí\n\nBurušaskí neboli chadžuná je izolovaný jazyk, kterým mluví Hunzové (také zvaní \"Burúšové\") v horských údolích pohoří Karákóram.\n\nPůvod jazyka je dosud záhadou. Používání dvacítkové početní soustavy a ergativu má s burušaskí společné baskičtina, takže se uvažuje o společných kořenech, sahajících do doby před deseti tisíci lety. Existuje teorie o \"Dené-kavkazské jazykové rodině\", kam patří kromě burušaskí a jazyka Basků také čínština, adygejština, ketština na Sibiři a severoamerické jazyky na-dené. Jiní vědci odvozují původ burušaskí od jazyka starověkých Frygů.\n\nPodstatná jména mají v burušaskí čtyři rody: mužský, ženský, střední pro zvířata a věci a čtvrtý rod je určen pro abstraktní pojmy. Od indoevropských jazyků se liší používáním přivlastňovacích předpon. Jazyk má 38 forem množného čísla.\n\nKaždé ze tří údolí — Hunza, Nágar a Veršikvár (zvané také Jasin) — má vlastní dialekt.\n\nBurušaskí nemá vlastní písmo, k zápisu se obvykle používá urdská abeceda.\n\n"}
{"id": "898071", "url": "https://cs.wikipedia.org/wiki?curid=898071", "title": "Carmen McRae", "text": "Carmen McRae\n\nCarmen McRae (8. dubna 1920 New York City − 10. listopadu 1994 Beverly Hills) byla americká zpěvačka a herečka. Ve svých osmi letech začala hrát na klavír. První nahrávku spolu s Mercerem Ellingtonem nahrála v roce 1946. Z její pětileté spolupráce s vydavatelstvím Decca Records vzešlo dvanáct LP desek. Později vydala řadu alb u jiných vydavatelství a v roce 1991 ukončila svou kariéru. Je držitelkou několika cen Grammy.\n\n"}
{"id": "898075", "url": "https://cs.wikipedia.org/wiki?curid=898075", "title": "Mircea Romașcanu", "text": "Mircea Romașcanu\n\nMircea Romașcanu (*11. březen 1953, Otopeni, Rumunsko) je bývalý rumunský cyklista a současný cyklistický trenér.\n\nJako osmnáctiletý vstoupil do klubu \"Dinamo Bukurešť\". V té době pravidelně jezdil mezi svým rodným městem Otopeni a hlavním městem Bukureští, kde pracoval jako typograf. Celkem jedenáctkrát se zúčastnil Závodu míru, čímž se zařadil mezi nejčastější účastníky tohoto etapového závodu. Popularitu si získal zejména svými vyhlášenými sólovými úniky a také kvalitní prací ve vícečlenných vedoucích skupinách. Jeho odchodu k profesionálním cyklistům bránilo sportovní vedení socialistického Rumunska.\n\nV roce 2005 trénoval v Dinamu Bukurešť a v letech 2008 a 2009 cyklisty z \"Delma 2003 Medgidia\". S pomocí primátora Otopeni Constantina Silviu Gheorgha založil v květnu 2012 cyklistický oddíl \"CS Otopeni\", jehož vedení převzal.\n\n"}
{"id": "898077", "url": "https://cs.wikipedia.org/wiki?curid=898077", "title": "Hřib (Chalciporus)", "text": "Hřib (Chalciporus)\n\nHřib (\"Chalciporus\"), neboli měďovník, je rod hub z čeledi hřibovitých a řádu hřibotvarých.\n\nSpolečným znakem jsou drobné plodnice, dužnina neměnící barvu (na řezu nemodrá) a hladký třeň bez síťky.\n\n"}
{"id": "898081", "url": "https://cs.wikipedia.org/wiki?curid=898081", "title": "Don't Look Back", "text": "Don't Look Back\n\nDon't Look Back může být:\n\n"}
{"id": "898082", "url": "https://cs.wikipedia.org/wiki?curid=898082", "title": "William Kvist", "text": "William Kvist\n\nWilliam Kvist Jørgensen (* 24. února 1985, Rønde, Dánsko) je dánský fotbalový záložník a reprezentant, který v současné době hraje v anglickém celku Wigan Athletic FC. V letech 2010 a 2011 získal v Dánsku ocenění Fotbalista roku.\n\nDo Stuttgartu přestoupil za 3,2 milionu eur v roce 2011 z dánského celku FC Kodaň.\n\n30. ledna 2014 odešel na půlroční hostování do anglického klubu Fulham FC s možností opce na trvalý přestup. Ta však nebyla využita a Kvist v létě 2014 přestoupil ze Stuttgartu do druholigového anglického týmu Wigan Athletic FC.\n\nKvist hrál za dánské reprezentační výběry od kategorie do 16 let.\n\nV A-týmu Dánska zažil debut 22. srpna 2007 v Aarhusu v přátelském utkání s Irskem. Nebyla to vítězná premiéra, Dánsko podlehlo soupeři 0:4, Kvist nastoupil do druhého poločasu za stavu 0:2.\n\nPrvní gól za seniorskou reprezentaci vstřelil v kvalifikačním utkání na MS 2014 s Itálií na San Siru v Milánu 16. října 2012. Ve 45. minutě snižoval na 1:2, Dánsko prohrálo nakonec 1:3.\n\nÚčast Williama Kvista na vrcholových turnajích:\n\nWilliam hrál na Euru 2012, kde se Dánsko střetlo v základní skupině B („skupina smrti“ – nejtěžší základní skupina na turnaji) postupně s Nizozemskem (9. června, výhra 1:0, dostal žlutou kartu), Portugalskem (13. června, prohra 2:3) a Německem (17. června, prohra 1:2). Odehrál všechna tři utkání v základní sestavě, Dánsko získalo 3 body a umístilo se na třetí příčce, což na postup do čtvrtfinále nestačilo.\n\n"}
{"id": "898084", "url": "https://cs.wikipedia.org/wiki?curid=898084", "title": "Varlam Lipartelijani", "text": "Varlam Lipartelijani\n\nVarlam Lipartelijani (*27. února 1989 Lentechi, Sovětský svaz) je gruzínský zápasník–judista.\n\nBojovým sportům se začal věnovat v 10 letech na doporučení svého příbuzného Sosa Lipartelianiho. Tehdy žil s rodinou nedaleko Tbilisi, kam se rodina přestěhovala z Dolní Svanetie. S judem začal ve 12 letech v Tbilisi pod dohledem Gurama Modebadzeho. V reprezentaci měl na jeho sportovní dráhu největší vliv Šota Chabareli.\n\nV roce 2012 během přípravy na olympijské hry v Londýně měl automobilovou nehodu s týmovým kolegou Avtandilem Črikišvilim. Z nehody vyvázl jako řidič bez zranění, na rozdíl pasažerů z druhého auta. Ti skončili s vážnými zraněními v nemocnici. Tato událost a psychický tlak lídra gruzínské reprezentace se podepsaly na jeho výstoupení na olympijských hrách. Ve druhém kole podcenil málo známého Australana Marka Anthonyho a předčasně turnaj opustil. V roce 2016 startoval na olympijských hrách v Riu odčinit zaváhání z před čtyř let. Od úvodního kola potvrzoval roli favorita. Bez zaváhání postupoval turnajem, v semifinále si na wazari-ippon poradil s úřadujícím mistrem světa Korejcem Kwak Tong-hanem a ve finále se utkal s Japoncem Mašú Bejkrem. V polovině zápasu zaváhal, neuhlídal Japoncovu osobní techniku o-uči-gari a padl na yuko. Zbytek zápasu se snažil dostat do svého úchopu, ale Japonec si na rozdíl od Korejce v semifinále dobře hlídal svůj rukáv a v případě nouze zahrál situace do autu pádem na zem. Získal stříbrnou olympijskou medaili. Od roku 2017 zápasí ve vyšší polotěžké váze do 100 kg.\n\nVarlam Lipartelijani pravoruký, komplexní judista, velmi silný v nage-waze i v ne-waza, jeho osobní technikou je uči-mata-makikomi.\n\n\n\n"}
{"id": "898086", "url": "https://cs.wikipedia.org/wiki?curid=898086", "title": "Sypavka smrku", "text": "Sypavka smrku\n\nSypavka smrku je choroba smrku způsobovaná houbou štěrbinatka smrková (\"Lirula macrospora\"), často uváděná dalším ze synonym \"Lophodermium macrosporum\" (ale také \"Hypodermina hartigii\" ) a houbou skulinatec smrkový (\"Lophodermium piceae\") ale například rovněž \"Hypodermina hartigii\". Sypavka smrku je jedna z nejrozšířenějších houbových chorob smrku, která napadá jehlice. Podle některých zdrojů skulinatec (\"Lophodermium piceae\") může urychlit úhyn nějak poškozených jehlic, nepoškozuje zdravé tkáně. \n\nSypavka smrku způsobuje opad jehličí, ovlivnění estetického dojmu, zbarvení jehlic . Závažné infekce mohou u dřevin způsobit zpomalení růstu a oslabení stromů. Obvykle (podle zdroje z Kanady) jde jen o místní škody. Úhyn následkem napadení nastane zřídkakdy. \nHodnocení závažnosti a dopadů choroby jsou velmi různá.\nSypavka smrku způsobená \"Lirula macrospora\" je důvodem škod prodejců vánočních stromků, adventní výzdoby, výzdoby na Dušičky (svátek zesnulých) a současné výrazné omezení používání smrkového chvojí (druhu smrk ztepilý a smrk omorika) pro aranžérské účely. Ekonomické škody zde působí změna zbarvení jehlic ze zelené na rezavě hnědou. \nV ČR podle některých informací vlivem sypavky často dochází k masivnímu opadu jehličí u smrků, místním kalamitám, ale podle dalších odborných zdrojů jde o pouze lokální nákazy a bezvýznamné jevy.\n\nPodle lesnických odborníků také v roce 2012 působily na lesních porostech v ČR největší škody tři houbové patogeny: původce sypavky \"Lophodermium piceae\" (sypavka smrková), původce kroucení a odumírání výhonů \"Sirococcus conigenus\" a především pak houba parazitující na pupenech \"Gemmamyces piceae\" (kloubnatka smrková).\n\nZatímco sypavka způsobená \"Lirula macrospora\" působí na jednotlivých stromech ekonomické škody a oslabení, je patogen \"Lophodermium piceae\" méně agresivní a obvykle nezpůsobuje masivní usychání jehlic na celé rostlině, je li zdravá, pouze pročišťuje zastíněné větve. Jako sekundární patogen se \"Lophodermium piceae\" vyskytuje společně s jinými houbovými chorobami, například s \"Lirula macrospora\". \nRod smrk. V ČR především\nV jiných zemích (USA, Colorado)\n\nDvou až tříleté jehlice napadené \"Lirula macrospora\" jsou nažlouté s protaženými vypouklými černými plodnicemi a příčnými proužky na bázi. Jako charakteristický rys se vytváří na bázi jehlice černý fenolický proužek, který na dlouhou dobu zabraňuje opadu jehlic.\n\nU smrku pichlavého a sivého jsou popisovány příznaky podobně. Smrk pichlavý (\"Picea pungens\") má jehlice zbarveny fialově, hnědnoucí. Pozdě v létě se dvouleté jehlice zabarvují, žloutnou až hnědnou. V některých případech se tvoří vodorovné černé pruhy na infikovaných jehlicích.\nJehlice na nižších větvích jsou obvykle infikované jako první. Infikované jehlice se barví šedohnědě, výtrusy se uvolňují, ale jehlice zůstávají na stromech po dobu několika let.\n\nU patogena \"Lophodermium piceae\" během vegetace dochází ke žloutnutí některých jehlic, skvrny přes zimu reziví, hnědnou, zasychají. Na zhnědlých jehlicích se tvoří velmi drobná černá spermogonia a na odumřelých a částečně opadlých jehlicích narůstají hysterothécia – plodnice, obsahující vřecka s askosporami.\n\nNa smrku ztepilém trvá patogenu \"Lirula macrospora\" dva až tři roky, než dokončí svůj životní cyklus. V průběhu roku se houba vyvíjí v jehličí a vede ke žloutnutí a později hnědnutí jehlic (Picea pungens: fialové zabarvení). Jehlice odumírají ale patogen potřebuje ještě i někdy celý rok k dokončení vývoje. Jehlice na stromech visí ještě nejméně rok.\n\nHouba přezimuje v infikovaných jehlicích na stromě. Během pozdního jara až léta se z jehlic uvolňují spory, které se šíří deštěm a vodou na nové jehlice. Nejmladší jehlice se zdají být nejcitlivější. Na dvouletém jehličí se tvoří výrazně vyvýšené černé linie 8 mm dlouhé na spodní straně jehlic, kde jsou vytvářeny spory. Výtrusy jsou uvolňovány z těchto struktur v třetím roce na jaře ještě před rašením. \n\nNázory na ochranu rostlin se liší podle zdroje. Některé informace uvádějí, vzhledem k tomu že výskyt není až tak častý, že žádná opatření nejsou nutná.\n\nJe doporučeno provádět průklest hustých korun, probírku, vybrat vhodné stanoviště, ne vlhké a se sníženým pohybem vzduchu a nepřehušťovat výsadby (zejména lesnické porosty). Vyhnout se výsadbě smrku tam, kde již dochází k infekcím. Zkontrolovat nové sazenice a stromy kvůli příznakům infekce před nákupem. \n\nOdstranit infikované stromy v okolí. Na Chomutovsku napadené dřeviny odříznou u země a naštěpkují. U porostů silně napadených sypavkou doporučují pracovníci Lesní ochranné služby Výzkumného ústavu lesního hospodářství a myslivosti (LOS), přistoupit k jejich proředění.\n\nMůže být zasáhnuto fungicidy. Vzhledem k tomu, cyklus \"Lirula macrospora\" trvá dva až tři roky, musí být fungicid použit ve třech po sobě jdoucích letech, aby byl účinek dosažen.\n\nPovolené přípravky pro lesnictví jsou Dithane DG Neotec, Dithane M 45, Novozir. , Bordeauxská jícha v době kdy jsou nové jehlice v poloviční délce starších jehlic a podruhé o měsíc později.\n\n"}
{"id": "898089", "url": "https://cs.wikipedia.org/wiki?curid=898089", "title": "Ray Barbuti", "text": "Ray Barbuti\n\nRaymond (\"Ray\") James Barbuti (12. června 1905 New York, New York – 8. července 1988 Pittsfield, Massachusetts) byl americký atlet, sprinter, dvojnásobný olympijský vítěz.\n\nJako student Syracuse University vyhrál v roce 1928 mistrovství USA v běhu na 400 metrů. Kvalifikoval se tak na olympiádu v Amsterdamu, kde zvítězil nejdříve v běhu na 400 metrů časem 47,8 (byla to na této olympiádě jediná zlatá medaile amerického atleta v individuálních disciplínách). Poté byl členem vítězné štafety USA v běhu na 4×400 metrů, která vytvořila nový světový rekord 3:14,2.\n\n"}
{"id": "898090", "url": "https://cs.wikipedia.org/wiki?curid=898090", "title": "Alex Haley", "text": "Alex Haley\n\nAlexander Murray Palmer Haley publikující pod jménem Alex Haley (11. srpna 1921, Ithaca – 10. února 1992, Seattle) byl americký spisovatel a novinář, jeden z nejúspěšnějších černošských spisovatelů v USA.\n\nProslul zejména svou ságou o dějinách jednoho černošského rodu \"Roots\" (\"Kořeny\"), podle níž vznikl i úspěšný televizní seriál, a za níž získal Pulitzerovu cenu (tzv. \"Special Award\"). Kniha i seriál rozpoutaly v USA novou vlnu diskusí o otrokářské minulosti a rasismu. Jako novinář pracoval pro časopisy Reader's Digest, Saturday Evening Post a Playboy, pro nějž připravil v 60. letech sérii slavných rozhovorů (mj. s Cassiusem Clayem či Martinem Lutherem Kingem). Byl spoluautorem autobiografie černošského aktivisty Malcolma X.\n\n"}
{"id": "898091", "url": "https://cs.wikipedia.org/wiki?curid=898091", "title": "Prázdné místo", "text": "Prázdné místo\n\nPrázdné místo \"(The Casual Vacancy)\" je román spisovatelky Joanne K. Rowlingové, autorky známé ságy Harry Potter. Jde o její první dílo určené pro dospělé čtenáře. Kniha vyšla v září 2012, v ČR byl zahájen její prodej 4. dubna 2013, v překladu Hany Zahradníkové.\n\nKniha se stala také námětem pro stejnojmennou televizní minisérii v produkci BBC a HBO.\n\nÚstřední téma příběhu, rozděleného do sedmi částí, je zasazeno do fiktivní vesnice Pagford na jihozápadě Anglie. Ne namátkou připomíná městečko Forest of Dean, kde Rowlingová vyrůstala a podle kterého pojmenovala jednu z postav svého dosavadního nejslavnější díla Harryho Pottera.\nNa pozadí místních voleb, které zapříčinila nečekaná smrt jednoho z radních, autorka líčí spory a zájmy tamních obyvatel. Třídní rozdíly, politické intriky i rodinné vztahy totiž mohou rozdělit i tu nejspořádanější vesnici.\n\nPagfordský radní, Barry Fairbrother, nečekaně skoná (na roztržení aorty) na parkovišti místního golfového hřiště. Mezi obyvateli městečka se novina rychle šíří, mezi přáteli a příbuznými propuká silné znepokojení. Musí se připravit předčasné volby. Problém později nastává při rozhodování zastupitelsteva, zda by měly nemovitosti (které zahrnují i rehabilitační kliniku Bellchapel) zůstat jako součást Pagfordu, nebo se připojit k Yarvilu.\n\nPo oznámení data voleb se rozehrávají intriky na pozadí. Děti kandidátů intrikaří na radním internetovém fóru. Andrew, syn Šimona Priece, přezdívaný \"Duch_Barryho_Fairbrotherha\", jako první infomoval všechny, že jeho otec koupil ukradený počítač. Sukhvinder (která se, stejně jako Andrew, dozví o hackingu v počítačové učebně) se dozvídá, že její matka, Doktorka Parminder Jawandová, byla Barryho milenka. Tlusťoch psal na fórum příspěvky o tom, že jeho adoptivní otec Cubby (náměstek ředitele školy) trpí strachem z toho, že zneužil dítě, ale nepamatuje si to. Andrew popisuje, v Šimonových a příspěvcích, které posíla Radnímu, Howardu Mollisonovi,že má poměr s jeho obchodní partnerkou Maureen. Chce tak sníži vážnost pana Radního. Howard Mollison nakonec vyhraje a zaplní uvolněné místo, což nepotěší jeho manželkou, Samantu, protože už ho nemiluje.\n\nDalším důležitým bodem románu je traumatizující život \"šestnáctky\" Krystal Weedonové. Krystal žije s matkou Terri (prostitutka závislá na heroinu) a tříletým bratrem Robbiem. Sociální pracovník Kay má Terri pomoci zbavit se závislosti na drogách a starat se o Robbieho. Vrátí se ale Terriin drogový dealer Obbo a znásilní Krystal. Krystal usoudí, že je lepší s někým založit rodinu, aby mohla opustit matku a město, mívá nechráněný sex s Tlusťochem ve snaze otěhotnět. Když jednou Krystal s Tlusťochem hlídají Robbieho v parku, tak jim uteče, spadne do řeky a utone. Krystal je tak rozrušená, že spáchá sebevraždu tak, že se předávkuje heroinem, román vrcholí pohřbem sourozenců.\n"}
{"id": "898092", "url": "https://cs.wikipedia.org/wiki?curid=898092", "title": "Jacob Aagaard", "text": "Jacob Aagaard\n\nJacob Aagaard (*31. července 1973, Hørsholm, Dánsko) je skotský šachový velmistr pocházející z Dánska. Jeho největší úspěchy pocházejí ze skotských mistrovství, ve kterých se pravidelně umisťuje na předních pozicích. V roce 2004 obsadil druhé místo, v roce 2005 vyhrál, ačkoliv titul nakonec nemohl získat kvůli tomu, že v té době ještě nebyl britským občanem. V roce 2012 si však vše vynahradil, když se skóre 7/9 celé mistrovství ovládl a stal se skotským mistrem.\n\nMimo aktivní hraní se věnuje také publikování knih v šachovém nakladatelství Quality Chess, které částečně vlastní.\n\n"}
{"id": "898094", "url": "https://cs.wikipedia.org/wiki?curid=898094", "title": "Jimmy Heath", "text": "Jimmy Heath\n\nJimmy Heath (25. října 1926 Filadelfie, Pensylvánie, USA – 19. ledna 2020, Loganville, Georgie) byl americký jazzový saxofonista a hudební skladatel. Dva jeho bratři byli rovněž hudebníky, kontrabasista Percy Heath a bubeník Albert Heath. Krátce působil ve skupině Milese Davise. Mimo svá vlastní alba, kterých vydal přes dvacet, spolupracoval i s dalšími hudebníky, mezi které patří Blue Mitchell, Herbie Hancock, Cal Tjader, Milt Jackson nebo Nat Adderley. V roce 1975 spolu se svými bratry a ještě klavíristou Stanleym Cowellem založil kapelu Heath Brothers\n\nV roce 2010 představil svou autobiografii \"I Walked with Giants\".\n"}
{"id": "898096", "url": "https://cs.wikipedia.org/wiki?curid=898096", "title": "Seznam cizinců v Columbus Blue Jackets", "text": "Seznam cizinců v Columbus Blue Jackets\n\nToto je seznam cizinců, kteří alespoň jednou nastoupili za hokejový tým Columbus Blue Jackets hrající v NHL. Cizinci jsou myšleni hráči nepocházející z Kanady a Spojených států amerických.\n"}
{"id": "898100", "url": "https://cs.wikipedia.org/wiki?curid=898100", "title": "Southampton (New York)", "text": "Southampton (New York)\n\nSouthampton je město v okrese Suffolk County ve státě New York ve Spojených státech amerických.\n\nV roce 2010 zde žilo 56 790 obyvatel. S celkovou rozlohou 765,6 km² byla hustota zalidnění 74 obyvatel na km².\n\n"}
{"id": "898102", "url": "https://cs.wikipedia.org/wiki?curid=898102", "title": "Percy Heath", "text": "Percy Heath\n\nPercy Heath (30. dubna 1923 Wilmington, Severní Karolína, USA − 28. dubna 2005 Southampton, New York, USA) byl americký jazzový kontrabasista. Dva jeho bratři byli rovněž hudebníky, saxofonista Jimmy Heath a bubeník Albert Heath. Rovněž jeho rodiče měli k hudbě blízko; otec byl klarinetista a matka zpívala v kostelním sboru. V útlém věku se přestěhoval do Filadelfie a v osmi letech se začal učit na housle.\n\nV padesátých letech několik let působil ve skupině Milese Davise. V roce 1975 spolu se svými bratry a ještě klavíristou Stanleym Cowellem založil kapelu Heath Brothers. Rovněž spolupracoval s hudebníky, mezi které patří Art Farmer, Cannonball Adderley, Paul Bley, Modern Jazz Quartet, Dizzy Gillespie nebo Milt Jackson. V roce 2003 vydal album \"A Love Song\" pod svým jménem. Zemřel na rakovinu kostí ve věku 81 let.\n"}
{"id": "898103", "url": "https://cs.wikipedia.org/wiki?curid=898103", "title": "Ahmed Adly", "text": "Ahmed Adly\n\nAhmed Adly (* 19. února 1987, Káhira, Egypt) je egyptský šachový velmistr. V roce 2005 zvítězil na africkém mistrovství, dva roky poté dokázal vyhrát i mistrovství světa juniorů. V letech 2007 a 2009 triumfoval i na egyptském mistrovství.\n\nMezi jeho největší úspěchy dále patří dělené 1.-5. místo na Reykjavík Open (2006) a dělené 1.-3. místo na turnaji v Hamburku (2008).\n\n"}
{"id": "898104", "url": "https://cs.wikipedia.org/wiki?curid=898104", "title": "František Zoulík", "text": "František Zoulík\n\nFrantišek Zoulík (25. května 1933 Praha – 23. března 2013) byl český právník a vysokoškolský pedagog. Zabýval se soukromým právem.\n\nVystudoval na Právnické fakultě Univerzity Karlovy. V 60. letech 20. století působil v justici, nejprve jakou soudní čekatel a posléze jako soudce. V době normalizace z justice odešel a měl zakázáno odborně publikovat. Živil se jako podnikový právník.\n\nPočátkem 90. let 20. století přešel na právnickou fakultu, kde se v relativně pozdním věku habilitoval, posléze byl jmenován profesorem a byl zde členem akademické rady. Kromě výuky na právnické fakultě učil rovněž na Vysoké škole ekonomické v Praze a vedle toho také působil na ministerstvu spravedlnosti, kde připravil koncepci moderního soudnictví České republiky. Připravil rovněž řadu zákonů týkajících se civilistiky. V roce 1992 byl členem odborné komise pro přípravu Ústavy České republiky pro samostatnou Českou republiku, kde napsal články o moci soudní. Je autorem zákona o konkursu a vyrovnání a pracoval na principech insolvenčního řízení.\n\nVěnoval se též advokacii pod číslem advokáta ČAK 01937. Byl členem redakční rady \"Bulletinu advokacie\", kde psal odborné články věnující se soukromému právu v evropském kontextu a napsal desítky odborných statí.\n\nUskutečnil pokus o rekodifikaci soukromého práva po rozpadu ČSFR pod gescí ministerstva spravedlnosti. Výsledek jeho práce, koncepce nového civilního kodexu, byl zveřejněn v roce 1996, ale ministerstvem spravedlnosti byl odmítnut.\n\nPři vzniku Vysoké školy CEVRO Institut se podílel na utváření profilu právních předmětů soukromého práva a od roku 2006 byl členem její Katedry soukromého práva. V roce 2009 byl jmenován vedoucí katedry, kterou vedl až do své smrti. Od roku 2010 byl garantem bakalářského oboru Právní specializace – Právo v obchodních vztazích a navazujícího magisterského oboru Soukromoprávní studia – Obchodněprávní vztahy a byl členem akademické rady VŠ CEVRO Institutu.\n\nSkupina studentů z těch mnoha, kteří měli tu čest, že prof. František Zoulík ovlivnil jejich náhed na civilní proces, ale též i život samotný, vytvořila po jeho smrti též skupinu na Facebooku k připomenutí a vzájemnému setkávání.\n\n\n"}
{"id": "898109", "url": "https://cs.wikipedia.org/wiki?curid=898109", "title": "Vietnamská kuchyně", "text": "Vietnamská kuchyně\n\nVietnamská kuchyně ( ) je důležitou částí vietnamské kultury. Jídlo představuje pro Vietnamce možnost strávit čas společně s rodinou a je hlavním prvkem oslav a svátků.\n\nHlavní ingredience využívané ve vietnamské kuchyni v sobě odrážejí polohu země a místní klima. Rýže, která se pěstuje na vodních polích po celé zemi, tvoří součást každodenních jídel, a navíc se z ní vyrábějí různé druhy nudlí nebo koláčů. Kromě množství buddhistických vegetariánských pokrmů jsou vietnamská jídla kombinací rozmanitých druhů zeleniny, bylin a masa. Ingredience se připravují na mnoho způsobů, jako je vaření, dušení nebo smažení. Cílem kuchařů je zachování co nejčerstvější a přírodní chuti jídel. Vietnamská kuchyně je často považována za jednu z nejzdravějších na světě. \n\nVietnamská kuchyně se řídí filozofií pěti elementů (\"ngũ hành\") v pěti základních chutích: ostrá (železo), kyselá (dřevo), hořká (oheň), slaná (voda) a sladká (země). Každé vietnamské jídlo má svoji vlastní chuť, která odráží jeden nebo více z těchto elementů.\n\nHistoricky byla vietnamská kuchyně ovlivněna kuchyní svých sousedů. V 1. tisíciletí našeho letopočtu byli Vietnamci pod nadvládou Číny, díky čemuž převzali mnoho ingrediencí, jídel a způsobů přípravy jídla z čínské kuchyně. Například používání jídelních hůlek, smažení na pánvi wok či používání sójové omáčky. Přesto si vietnamská kuchyně udržela svůj osobitý charakter a čínský vliv je omezený hlavně na sever země. Díky invazi Mongolů v 13. století se zde také rozšířilo používání hovězího masa. To se vyskytuje v typických vietnamských jídlech, jako je například hovězí nudlová polévka phở bò či bò bảy món neboli sedm způsobů úpravy hovězího. Na začátku 2. tisíciletí byl pak jih Vietnamu pod vlivem kambodžské Khmerské říše, která, spolu s dalšími sousedy, jako je Thajsko a Laos, přinesla do vietnamské kuchyně kambodžské ploché vaječné nudle, čili papričky, kokosové mléko nebo kari.\n\nOd poloviny 19. století kolonizovali Vietnam Francouzi a založili zde Francouzskou Indočínu. Přinesli s sebou také nové ingredience, například zeleninu jako brambory, mrkev, artyčok, cibuli nebo chřest. Tato zelenina se zde začala používat podobně jako běžné domácí druhy, což dokládají i její vietnamské názvy. Brambory se nazývají \"khoai tây\" (\"západní jamy\"), cibule zase \"hành tây\" (\"západní šalotka\") a chřest \"măng tây\" (\"západní bambusové výhonky\"). Dalším výrazným francouzským prvkem ve vietnamské kuchyni jsou bagety (\"bánh mì\"), které se ale na rozdíl od francouzských připravují z rýžové mouky a plní se masem, paštikou, bylinkami a nakládanou zeleninou. Dále Francouzi obohatili místní kuchyni o mléčné výrobky a různé druhy dezertů, jako je například bánh flan, což je dezert z vaječných žloutků, smetany a karamelu.\n\nRýže (\"gạo\") je základní surovinou vietnamské kuchyně. Jí se zde zejména bílá rýže, jasmínová rýže či lepkavá rýže (\"gạo nếp\"). Bílá nebo jasmínová rýže se obvykle jí dušená, jako příloha ke každému jídlu. Lepkavá rýže se nechává dusit ještě s dalšími ingrediencemi, jako jsou fazole mungo, kokos a cukr. Tento pokrm se nazývá \"xôi\". Nejpopulárnější je novoroční pokrm z lepkavé rýže a ovoce momordiky, červená rýźe (xôi gấc)\nRýže se může zpracovávat na rýžovou mouku, ze které se vyrábí různé druhy nudlí - například tenké \"bún\" či tlusté a ploché \"bánh phở\", které se dávají do polévek (phở). Z rýže se vyrábí také některé druhy knedlíků a slaných koláčů, například hranaté rýžové koláče plněné masem a fazolemi (\"bánh chưng\"). Do tenkých listů rýžového papíru (\"bánh tráng\") se obvykle balí maso, nebo se plní různými ingrediencemi a tyto rolky smaží (\"nem rán\") či se jí čerstvé (\"nem cuốn\").\n\nK běžně konzumované zelenině patří zelí (\"cải bắp\"), čínské zelí (\"cải thìa\"), česnek (\"tỏi\"), jarní cibulka (\"hành\"), mrkev (\"cà rốt\"), cibule (\"hành tây\"), čili papričky (\"ớt\"), bambusové výhonky (\"măng\"), daikon (\"củ cải trắng\"), květák (\"súp lơ\"), okurka (\"dưa chuột\"), salát (\"xà lách\"), fazolové klíčky (giá đỗ) a další. Mezi speciality patří vodní špenát (\"rau muống\"), hořká okurka (\"khổ qua\") a beninkasa (\"bí đao\"), z níž se připravuje i čaj. Místo brambor se užívají batáty (\"khoai lang\"), taro (\"khoai nước\", \"khoai môn\" nebo \"khoai sọ\") a maniok (\"khoai mì\" nebo \"sắn\"), z něhož se vyrábí i tapioka užívaná pŕi přípravě dezertů. Zelenina se dusí a podává s nudlemi jako polévka, smaží se či se přidává do kari, balí se do rýžového papíru nebo podává jako příloha či salát. \"Canh\" je odlehčená zeleninová polévka, která se obvykle podává na konci jídla.\n\nK oblíbeným druhům ovoce patří mango (\"xoài\"), ananas (\"dứa\"), meloun (\"dưa hấu\"), liči (\"vải\"), mandarinka (\"quýt hồng\"), karambola (\"khế\"), kokos (\"dừa\"), papája (\"đu đủ\"), durian (\"sầu riêng\"), jackfruit (\"mít\"), pitahaya (\"thanh long\") a pomelo (\"bưởi\"), které se jedí jako občerstvení, sladké přílohy k jídlu či se přidávají do slaných jídel, jimž dodávají kontrastní sladkou chuť. Typicky vietnamským ovocem je momordika (gấc), která dodává rýžovými jídlům červenou barvu.\n\nLuštěniny, jako jsou fazole, hrášek a čočka, se běžně jedí po celém Vietnamu. Tofu (\"đậu phụ\"), které se vyrábí ze sóji, je ingrediencí mnoha tradičních pokrmů. Oblíbenou přísadou jsou i fazolové výhonky (\"rau mầm\") a hráškové lusky. Arašídy (\"lạc\") se roztírají na pasty, které se přidávají do polévek, dušených či nudlových pokrmů. Rozdrcené arašídy se také používají na posypání hotových jídel. Ze sezamových semínek (\"vừng\") se vyrábí sezamový olej, který se v malých dávkách využívá k dochucení jídel, a také se sypají na hotová jídla.\n\nVietnam je přímořský stát a má zároveň bohatou říční síť, proto tvoří ryby, vodní korýši (krevety (\"tôm\"), krabi) a měkkýši (kalmáři (mực), chobotnice, škeble) základní část tradiční vietnamské stravy. Ryby a mořské plody jsou oblíbené zejména v polévkách, smažených směsích, rýžových jídlech, kari pokrmech s kokosovým mlékem, jako pečené, grilované nebo zabalené v rýžovém papíře. Ze sladkovodních ryb je oblíbený lezoun indický (\"cá rô\") a další druhy čichavců, hadohlavec (\"cá lóc\"), kapr (\"cá chép\"), amur (\"cá trắm cỏ\"), pangas(\"cá tra nuôi\") a hrdložábřík (vietnamský úhoř) (\"lươn\"). Z mořských ryb se jí například kanic (\"cá mú\"), makrela (\"cá thu\") a wahoo (\"cá thu ngàng\").\n\nRybí omáčka (\"nước mắm\") je velmi podstatnou součástí vietnamské kuchyně. Používá se jako základní ingredience různých omáček (například nước chấm), dochucují se jí nejrůznější pokrmy. Má ve Vietnamu stejnou funkci jako například sójová omáčka v Číně. Rybí omáčka se vyrábí tak, že se ve velkých nádržích nechají několik měsíců kvasit vrstvy ančoviček a jiných ryb, soli a dalších ingrediencí. Postupně se na dně nádoby vytvoří kapalina, která se přelévá na vrch surovin a nechává se opět fermentovat. Výsledná omáčka má zároveň slanou i sladkou chuť.\n\nMaso se tradičně jedlo ve Vietnamu střídmě. Konzumuje se hlavně maso hovězí (\"thịt bò\"), které se jí nejčastěji smažené s různými druhy zeleniny, vařené se sójovou omáčkou či v polévkách, vepřové (\"thịt lợn\"), obvykle namleté jako náplň různých závitků a rolek, a kuřecí (\"thịt gà\"), jež se vaří s různým kořením či smaží s nudlemi nebo rýží a zeleninou. Kozí (\"thịt dê\") a telecí maso (\"thịt bê\") se nejčastěji podává pečené a nakrájené na tenké plátky, pokapané citronovou šťávou a posypané sezamem. Psí maso (\"thịt chó\") je považováno za specialitu a jsou mu připisovány léčebné účinky (dodává tělu sílu, sejme neštěstí). Připravuje se obvykle pečením nad ohněm, dušením, vařením či smažením. Ve Veitnamu se jí i maso dalších zvířat, například hadů, želv, jelínka mundžaka, luskouna nebo divokého prasete, avšak maso domácích koček se konzumuje jen vzácně a jeho požívání je ilegální. V minulosti se připravovalo pod názvem \"tiểu hổ\" \"tygří mládě\".\n\nBylinky (\"rau thơm\") jsou důležitou součástí vietnamské kuchyně. Bylinky se podávají téměř ke každému jídlu, natrhané čerstvé bylinky se používají na posypání, přidávají se do nejrůznějších jídel, jako jsou polévky, nudlové a rýžové pokrmy, saláty, dušená jídla, plní se jimi pečivo a rolky.\n\nK používaným bylinkám a dalším dochucovadlům patří koriandr (\"rau mùi\"), bazalka (\"rau quế\"), perila (\"tía tô\"), vietnamský koriandr (\"rau răm\"), bahnatka vonná (\"ngổ\"), mexický koriandr (\"mùi tàu\"), citronová tráva (\"chi sả\"), čili papričky (\"ớt\"), galangal (\"riềng\"), zázvor (\"gừng\"), badyán (\"đại hồi\"), tamarind (\"me\"), směs pěti koření (\"ngũ vị hương\"), kurkuma (\"nghệ\") a další.\n\nKuchyně severního Vietnamu, jehož centrem je hlavní město Hanoj, sdílí mnoho podobností s čínskou kuchyní. Chladnější podnebí zde omezuje zemědělskou produkci různých druhů koření, jídla jsou tu proto méně pálivá. K docílení ostré chuti se tu místo čili papriček používá více černý pepř a zázvor. Oblíbeným dochucovadlem jjsou rybí omáčka či sójová omáčka, krevetová omáčka a limetka. V kuchyni severního Vietnamu nedominuje jedna chuť, místní jídla jsou charakterizována jemnou a vyváženou chutí, která je výsledkem kombinace mnoha různých dochucovadel. Ze severního Vietnamu pochází mnoho slavných vietnamských jídel, jako je phở, bún riêu a bánh cuốn.\n\nProtože centrem středního Vietnamu je bývalé císařské město Hue, odrážejí místní jídla vliv vietnamské palácové kuchyně: pokrmy jsou zde pestré, velmi zdobené a tvořené důmyslnými chody, jež se podávají v malých porcích. Běžnými dochucovadly jsou zde čili papričky a krevetová omáčka. K místním jídlům patří bún bò Huế, bánh xèo a také mořské plody – specialitou jsou vaření krabi.\n\nKuchyně jižního Vietnamu je vzhledem ke své geografické poloze a historii ovlivněna kuchyní francouzských kolonistů, jihočínských přistěhovalců, Thajska, Kambodže nebo Malajsie. Jižní klima je příznivější pro pěstování rostlin, tudíž místní strava zahrnuje velkou škálu ovoce (durian, ananas, mango, karambola) a zeleniny. Na jihu se jídla připravují kratší dobu, obvykle se narychlo ogrilují nebo jedí čerstvá. K dochucování se používá více cukr a cukrová třtina, česnek, kokosové mléko, kurkuma, čili papričky nebo kari. Zejména na jihu je oblíbeným jídlem kari (\"cà ri\"), které se zde připravuje, obdobně jako například v Thajsku, dušením masa, zeleniny, různých druhů koření a bylinek a kokosového mléka a podává se s rýží nebo bagetou.\n\nVietnamský Nový rok (\"Tết Nguyên Đán\") patří k nejdůležitějším vietnamským svátkům. Jedná se o pohyblivý svátek připadající na termín od 21. ledna do 21. února. S oslavami je spjato mnoho tradičních jídel. V rámci oslav se připravené pokrmy obvykle nejdříve umístí na oltář, kde jsou symbolicky věnovány zemřelým předkům, a až po tomto ceremoniálu jsou zkonzumovány. Každá rodina si připravuje nejrůznější jídla podle vlastních preferencí, ale k těm nejtradičnějším jídlům, podávaným během oslav Nového roku, patří:\n\nMimo Vietnam je vietnamská kuchyně běžně dostupná v zemích s velkou menšinou vietnamských přistěhovalců, jako je Austrálie, Spojené státy, Kanada a Francie. Vietnamská kuchyně je také oblíbená například v Japonsku, Jižní Koreji, České republice, Německu, Polsku či Rusku a v zemích s výraznější asijskou populací.\n\nVietnamská kuchyně se dostala do České republiky spolu s početnou vietnamskou menšinou. Zprvu se místní Vietnamci soustředili hlavně na provoz restaurací a fastfoodových bister, která nabízela spíše čínskou kuchyni, jež byla často neautenticky přizpůsobována požadavkům českých konzumentů. Autentická vietnamská kuchyně tak byla omezena na vybrané restaurace určené hlavně pro vietnamské zákazníky, které se nacházejí v tržnici TTTM Sapa v pražské Libuši, v holešovické tržnici nebo v Brně v tržnici na ul. Olomoucké. \nPřibližně od roku 2011 však probíhá rozvoj restaurací nabízejících tradiční vietnamskou kuchyni. O propagaci vietnamské kuchyně se snaží například bloggerky Trinh Thuy Duong a Nguyen Mai Huong, které jsou autorky blogu Viet Food Friends, v jehož rámci pořádají kurzy vaření nebo provádějí zájemce o vietnamskou gastronomii po tržnici Sapa. V posledních letech se čím dál tím víc popularizují komentované exkurze i od skupiny Sapa Trip, kteří nejen prezentují vietnamskou gastronomii, ale i vietnamskou komunitu a jejich kulturu v Česku.\n\nV České republice se každoročně uskuteční několik festivalů vietnamského jídla. Jedním z největších je pražský food festival Ochutnej Vietnam, který se pravidelně koná v září a pokaždé jej navštíví několik tisíc milovníků vietnamské kuchyně. V dnešní době se mezi českými strávníky nejvíce zpopularizovaly pokrmy, jako je nudlová polévka phở, grilované vepřové bún chả, smažené závitky ném rán nebo nudlový salát bún bò nam bộ.\n\nVe Vietnamu se tradičně jí jídelními hůlkami a širokou lžicí, která se používá k jedení polévek a drží se levou rukou, zatímco v pravé se drží hůlky. Během jídla se podávají všechny chody současně a každý si nabírá hůlkami do své misky, přičemž se používá silnější konec hůlek, který se neklade do úst. Misky se při konzumaci drží blíže k ústům. Jako faux pas se považuje, když se hůlky kolmo zapíchnou do jídla. To připomíná tradici spojenou s pohřebními rituály, stejně jako v Číně nebo Japonsku. Na začátku vždy nejmladší vybídne starší, aby si posloužili jako první. Mlaskání či zašpinění ubrusu není považováno za neslušné, jedná se o znak spokojenosti a pochvalu hostiteli. Vietnamci jsou zvyklí jíst společně a pomalu, což vyplývá z teplého a vlhkého klimatu Vietnamu, kvůli kterému nejsou místní zvyklí vykonávat jakoukoliv práci a pohyb příliš rychle. Během jídla se tak obvykle řeší i různé důležité rodinné nebo obchodní záležitosti.\n\n\n"}
{"id": "898111", "url": "https://cs.wikipedia.org/wiki?curid=898111", "title": "Evžen Württemberský (1846-1877)", "text": "Evžen Württemberský (1846-1877)\n\nEvžen Württemberský, plným jménem německy \"Herzog Wilhelm Eugen August Georg von Württemberg\" (20. srpna 1846, Bückeburg, Schaumburg-Lippe – 20. ledna 1877, Düsseldorf) byl člen württemberského panovnického domu.\n\nEvžen se narodil jako druhý potomek/jediný syn ze tří dětí vévody Evžena Württemberského a jeho manželky, princezny Matyldy Schaumburg-Lippe.\n\nVyrůstal v Carlsruhe, loveckém sídle svého otce ve Slezsku. Studoval v Tübingen.\n\nV roce 1866 nastoupil jako poručík vojenskou službu ve württemberské armádě. S 3. jezdeckým regimentem a aktivně se účastnil v prusko-rakouské válce. Po válce vojenskou službu opustil kvůli pokračování ve studiích a začal žít v Paříži. Spolu se svým strýcem, vévodou Vilémem Württemberským, pak od července roku 1868 do ledna roku 1869 cestoval po USA.\n\nZa prusko-francouzské války v letech 1870-1871 bojoval v hodnosti nadporučíka v bitvách u Mezieres, Chevilly, Mont Mesly a Villiers. V roce 1871 se stal rytmistrem, v roce 1874 se stal majorem a v roce 1876 štábním důstojníkem. V prosinci téhož roku byl převelen k 2. vestfálskému husarskému pluku v Düsseldorfu.\n\n8. května roku 1874 se oženil s ruskou velkokněžnou Věrou Konstantinovnou, dcerou velkoknížete Konstantina Nikolajeviče a jeho manželky Alexandry Josifovny, rozené von Sachsen-Altenburg, a neteří a adoptivní dcerou württemberské královny Olgy a jejího manžela krále Karla I., jež od devíti let vyrůstala na württemberském panovnickém dvoře. Z jejich manželství se narodily tři děti – nejstarší syn, který však zemřel jako sedmiměsíční nemluvně, a dvě dcery-dvojčata:\n\nEvžen zemřel nečekaně ve věku 30 let. Jako oficiální příčina smrti byl uveden pád s koně, ve skutečnosti však zemřel při souboji. Pohřben byl nejprve v kostele zámku ve Stuttgartu, později byly jeho ostatky přeneseny do kostela stuttgartského Starého zámku. V okamžiku své smrti byl po princi Vilémovi (pozdější král Vilém II. Württemberský) následník württemberského trůnu. Jeho manželka se již neprovdala, třebaže ovdověla v 22 letech.\n\nJako člen württemberského domu měl od roku 1870 sedadlo v horní komoře, mandát však použil osobně pouze jednou při zahájení zemského sněmu v roce 1875 a jinak se nechal zastupovat.\n\nZdědil také slezský majorát Pokój, s nímž bylo spojeno dědičné křeslo v pruské horní komoře, to však ovšem neobsadil.\n\n"}
{"id": "898112", "url": "https://cs.wikipedia.org/wiki?curid=898112", "title": "Curtis Fuller", "text": "Curtis Fuller\n\nCurtis Fuller (* 15. prosince 1934 Detroit, Michigan) je americký jazzový pozounista a hudební skladatel. V útlém věku se stal sirotkem. Na škole se setkal s Paulem Chambersem a hrál s ním i v armádní kapele, kde strávil roky 1953−1955. Následně se stal členem kvintetu Yusefa Lateefa a v roce 1957 se přestěhoval do New Yorku, kde začal nahrávat pro Prestige Records. Ve stejném roce vydal své první album jako leader. Mimo to spolupracoval s hudebníky, jako byli Hank Mobley, Blue Mitchell, Jimmy Heath, Dizzy Gillespie, Stanley Turrentine, Art Farmer, Gil Evans nebo John Coltrane.\n\n"}
{"id": "898113", "url": "https://cs.wikipedia.org/wiki?curid=898113", "title": "Cethang", "text": "Cethang\n\nCethang (anglicky Tsetang, tibetsky རྩེ་ཐང།, Wylie \"rtse-thang\"; čínsky 泽当) je město v Tibetské autonomní oblasti v prefektuře Lhokha. Nachází se cca 183 km na jihovýchod od Lhasy v údolí řeky Jarlung Cangpo.\n\nCethang byl již odpradávna sídelním městem údolí Jarlungu a sídlem mnoha tibetských panovníků. Slouží jako hlavní město prefektury Lhokha a je druhým největším městem v historické oblasti Ü-Cang. Nachází se asi 4 km na severovýchod od sídla Nedong, ale obě sídla dnes již splynula v jedno město.\n\nNachází se nedaleko úpatí hory Gongbori (3400m) a je zde mnoho historických památek a zřícenin. Je známo jako kolébka tibetské kultury. První tibetský klášter, Samjä, se nachází asi 30 km od Cethangu a byl založen roku 779 králem Thisongem Decänem. Přímo v Cethangu se nachází klášter Ganden Čöchorling, který patřil původně buddhistické škole Kagjüpa, ale v 18. století ho převzala škola Gelugpa. Klášter byl zničen během kulturní revoluce, ale dnes je již obnoven. Ngamchö je další klášter a obsahuje postel a trůn dalajlámy a má kapli zasvěcenou léčitelství. V minulosti zde také byly kláštery školy Sakjapa, ale ty se nedochovaly.\n\nAsi 5 km na jih od města se nachází chrám Trandruk, založený za vlády Songcäna Gampa, a o 10 km dále je pevnost Jumbulagang, založená prvním tibetským králem Ňathi Cänpou.\n"}
{"id": "898116", "url": "https://cs.wikipedia.org/wiki?curid=898116", "title": "Christian Eriksen", "text": "Christian Eriksen\n\nChristian Dannemann Eriksen (* 14. února 1992, Middelfart, Dánsko) je dánský fotbalista a reprezentant, který v současné době hraje na postu záložníka v italském klubu FC Inter Milán.\n\nV roce 2010 debutoval v A-mužstvu dánské reprezentace a v témže roce se zúčastnil Mistrovství světa 2010 v Jihoafrické republice, kde se stal nejmladším hráčem turnaje. V letech 2011, 2013 a 2014 získal ocenění fotbalista roku v Dánsku a v roce 2011 také \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nDo Ajaxu přestoupil 17. října 2008 za odhadovanou částku 1 milion eur v roce 2008 z dánského celku Odense BK. Prošel mládežnickými týmy a v A-mužstvu debutoval v Eredivisie 17. ledna 2010 v zápase proti NAC Breda (1:1). Trenér Ajaxu Martin Jol jej přirovnal k dřívějším klubovým talentům Wesley Sneijderovi a Rafaelu van der Vaartovi. Vyzdvihl jeho schopnost číst hru, kterou mimo dvou zmíněných fotbalistů měl i legendární dánský záložník Michael Laudrup, který také působil v Ajaxu Amsterdam.\n\n30. srpna 2013 oznámil anglický klub Tottenham Hotspur, že Eriksena získal z Ajaxu za 13,5 milionu eur.\nEriksen hrál za dánské reprezentační výběry od kategorie do 17 let. S reprezentací do 21 let se v roce 2011 zúčastnil Mistrovství Evropy hráčů do 21 let, které se konalo právě v Dánsku (to mělo jistou účast jako pořadatelská země). Dánům se postup do vyřazovací fáze nezdařil (i když o něj bojovali v závěrečném utkání základní skupiny), se třemi body skončili po prohrách se Švýcarskem (0:1) a Islandem (1:3) a výhře nad Běloruskem (2:1) na poslední čtvrté příčce základní skupiny A. Eriksen zaznamenal jeden gól v zápase s Běloruskem.\n\nV A-týmu Dánska zažil debut 3. března 2010 ve Vídni v přátelském utkání s Rakouskem. Nebyla to vítězná premiéra, Dánsko podlehlo soupeři 1:2, Eriksen nastoupil na hřiště v 57. minutě (za stavu 1:2).\n\nPrvní gól za seniorskou reprezentaci vstřelil v kvalifikační střetnutí s domácím Islandem 4. června 2011, kdy v 75. minutě vstřelil branku na konečných 2:0 pro Dánsko.\n\nNastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. Nastoupil v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\n\nÚčast Christiana Eriksena na vrcholových turnajích:\n\nZúčastnil se Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Do utkání s Nizozemskem nastoupil v 73. minutě, proti Kamerunu nehrál a proti Japonsku šel na hřiště v 67. minutě. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\nEriksen hrál i na Euru 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Ke všem třem zápasům nastoupil v základní sestavě, Dánsko získalo 3 body a umístilo se na třetí příčce, což na postup do čtvrtfinále nestačilo.\n\n\n"}
{"id": "898117", "url": "https://cs.wikipedia.org/wiki?curid=898117", "title": "Nakládané okurky", "text": "Nakládané okurky\n\nNakládané okurky, v Česku známé také jako znojemské okurky, jsou okurky zalité sladkokyselým nálevem – lákem a posléze zavařené (na rozdíl od kvašáků, kde je konzervace dosaženo mléčným kvašením). Nakládané okurky jsou klasický pokrm mnoha kuchyní. Nejrozšířenější jsou v české, slovenské, polské a ruské kuchyni. Pro zavařování se používá okurka polní (nakládačka), přidává se koření a lák.\n\nTradičních receptů je velmi mnoho. Následující recept i postup je pouze ilustrační. \nDo vypařených sklenic se naskládají omyté propíchané okurky, menší a pevnější jsou lepší. Přidá se několik koleček oloupané cibule, mrkve, kořenové petržele, snítka kopru, 1 až 2 bobkové listy, 3 kuličky nového koření, 5 kuliček pepře, 10 zrnek hořčičného semínka a může se přidat několik koleček křenu. Takto naplněná sklenice se poté zalije lákem.\n\nPřípravek pro výrobu láku se dá koupit v obchodě (např. NOVA a DEKA), nebo vyrobit vlastní. Domácí lák se připravuje přímo ve sklenici, tím, že se přidá 8 lžiček cukru nebo tabletek sacharinu, lžičku soli, 1 dl octa a dolije se studenou vodou, nebo se připraví zvlášť a do sklenice dolévá hotový, vlažný. Ten se svaří v 1,7 litru vody, 380 ml octa, 80 g soli, 300 g cukru a 16 g kyseliny citronové.\n\nSklenice se pevně zašroubují nebo zavřou pomocí zavařovací hlavy a vloží se do utěrkou vyloženého hrnce s vodou, tak, aby byly sklenice ponořené zhruba do tři čtvrtě jejich výšky. Sklenice se sterilizují 20 minut při 80 až 90 stupních. Po dokončení se nechájí zchladnout dnem vzhůru.\n\nKyselé okurky jsou výborné k masům, pečeným a vařeným bramborům, těstovinám, hrachové a bramborové kaši a dalším pokrmům a lák od okurek může pomoci při kocovině kvůli obsahu solí.\n\n\n"}
{"id": "898129", "url": "https://cs.wikipedia.org/wiki?curid=898129", "title": "Yusef Lateef", "text": "Yusef Lateef\n\nYusef Abdul Lateef (9. října 1920 − 23. prosince 2013) byl americký multiinstrumentalista (hlavními nástroji jsou tenorsaxofon a flétna) a hudební skladatel. Svou kariéru zahájil koncem třicátých let hraním v různých swingových orchestrech. Roku 1950 konvertoval k Islámu a změnil si své jméno na Yusef Abdul Lateef. Své první album jako leader vydal roku 1957 a do své smrti jich vydal více než čtyři desítky. Mimo vlastních alb hrál i na albech dalších hudebníků, mezi které patří Cannonball Adderley, Archie Shepp, Donald Byrd nebo Art Farmer. Řadu let se mimo své aktivní kariéry věnoval také pedagogické činnosti. Mimo hudby se také věnoval malování a psaní básní, románů a sepsal rovněž vlastní autobiografii. Zemřel ve svých třiadevadesáti letech v prosinci 2013 na rakovinu prostaty. Své poslední turné odehrál v létě toho roku.\n\nNarodil se 9. října 1920 ve městě Chattanooga v americkém státě Tennessee jako William Emanuel Huddleston. O tři roky později se s rodinou přestěhoval do Lorain v Ohiu a za dva roky, v roce 1925, se usadil v Detroitu v Michiganu, kde mu jeho otec změnil příjmení na Evans. Zde brzy začal hrát na saxofon a studoval jej na Miller High School. Svou profesionální kariéru zahájil po ukončení školy v roce 1938 a během zbytku třicátých a většiny čtyřicátých let koncertoval s mnoha různými hudebníky jako sideman; jako profesionální hudebník vystupoval pod jménem Bill Evans. Roku 1949 se stal členem orchestru Dizzyho Gillespieho, ale brzy poté odešel a vrátil se ke studiím; studoval kompozici, hru na flétnu a později ještě hoboj na Wayne State University. V roce 1950 konvertoval k Islámu a své dosavadní jméno Bill Evans si změnil na Yusef Abdul Lateef.\n\nSvé první album jako leader nazvané \"Jazz Mood\" vydal v roce 1957; podíleli se na něm Curtis Fuller (pozoun), Hugh Lawson (klavír), Ernie Farrow (kontrabas), Louis Hayes (bicí) a Doug Watkins (perkuse). Album vyšlo u společnosti Savoy Records a zde zůstal až do roku 1959. Následně několik let nahrával pro různá vydavatelství (Verve, New Jazz, Prestige, Argo, Riverside a Moodsville) než se roku 1963 usadil u Impulse! Records. Od roku 1963, vedle aktivního koncertování a nahrávání, pokračoval ve studiuích na Manhattan School of Music, kde roku 1969 získal bakalářský a o rok později i magisterský titul v oboru hudby. Roku 1971 se na stejné škole začal věnovat také pedagogické činnosti.\n\nKdyž v roce 1966 vypršela jeho smlouva s Impulse!, rozhodl se ji již neobnovovat a přešel k Atlantic Records, kde zůstal až do roku 1991. Když roku 1991 odešel od Atlantic, založil si vlastní vydavatelství YAL Records.\n\nZemřel ve svých třiadevadesáti letech v prosinci 2013 na rakovinu prostaty. Své poslední turné odehrál v létě toho roku.\n\nZa své album \"Yusef Lateef's Little Symphony\" z roku 1987 získal cenu Grammy v kategorie nejlepší album stylu New Age. V roce 2010 získal ocenění NEA Jazz Masters. Režisér Nicolas Humbert o něm v roce 2004 natočil dokumentární film \"Brother Yusef\".\n\n\n"}
{"id": "898130", "url": "https://cs.wikipedia.org/wiki?curid=898130", "title": "Seznam dílů seriálu Čtyři z tanku a pes", "text": "Seznam dílů seriálu Čtyři z tanku a pes\n\nToto je seznam dílů seriálu \"Čtyři z tanku a pes\". Polský válečný televizní seriál \"Čtyři z tanku a pes\" byl natočen v letech 1966 až 1970 podle stejnojmenné románové předlohy Janusze Przymanowského.\n\n"}
{"id": "898131", "url": "https://cs.wikipedia.org/wiki?curid=898131", "title": "Curta", "text": "Curta\n\nCurta je mechanická kapesní kalkulačka, kterou vytvořil Curt Herzstark (1902–1988) v roce 1948. Umí sčítat, odčítat, násobit a dělit. Lze s ní počítat i odmocniny a další operace. Je velmi kompaktní, vejde se do dlaně. Curta byla považována za nejlepší kapesní kalkulačku až do 70. let 20. století, kdy je nahradily elektronické kalkulátory.\n\nKalkulačka svému tvůrci zachránila život. Herzstark, syn katolické matky a židovského otce, byl vzat do vazby v roce 1943, nakonec se ocitl v koncentračním táboře Buchenwald. V koncentračním táboře ho nacisti nechali pracovat na vývoji kalkulačky. Plánovali, že hotovou kalkulačku dají vůdci jako dárek k vítězství ve druhé světové válce.\n\nTyp I Curta má 8 číslic pro vstup dat a 11 míst pro výsledek. Podle reklamní literatury váží pouhých 230 g. Sériové číslo 70154 vyrobené v roce 1969, váží 245g.\n\nVětší typ II Curta, který byl vyráběn od roku 1954, má 11 číslic pro zadávání dat a 15 míst pro výsledek. Váží 373g.\n\nBylo vyrobeno asi 140 000 kalkulaček (80 000 typ I a typ II 60 000). Poslední byla vyrobena v roce 1972.\n\n"}
{"id": "898132", "url": "https://cs.wikipedia.org/wiki?curid=898132", "title": "Gene Krupa", "text": "Gene Krupa\n\nGene Krupa (15. ledna 1909 Chicago, Illinois, USA − 16. října 1973 Yonkers, New York, USA) byl americký bubeník a hudební skladatel.\n\nNarodil se polským přistěhovalcům (otec se narodil v Polsku, matka polským rodičům v Pensylvánii) jako nejmladší z devíti dětí. Profesionálním hudebníkem se stal ve dvacátých letech. V roce 1934 vstoupil do skupiny Bennyho Goodmana. V roce 1956 natočil společné album s dalším bubeníkem Buddym Richem nazvané \"Krupa and Rich\". Na albu se vedle nich podíleli například saxofonista Illinois Jacquet, trumpetista Dizzy Gillespie a klavírista Oscar Peterson. V roce 1962 spolu natočili další album \"Burnin' Beat\".\n\nOvlivnil řadu pozdějších rockových bubeníků, mezi které patří Carmine Appice, Bill Ward, John Bonham nebo Neil Peart. Skladba „Krupa“ skupiny Apollo 440 byla pojmenována právě po něm.\n"}
{"id": "898134", "url": "https://cs.wikipedia.org/wiki?curid=898134", "title": "Josef Šmída", "text": "Josef Šmída\n\nJosef Šmída, rozený Josef Školník (25. května 1919 v Hrošce – 7. července 1969 v Praze) byl český herec, režisér a dramatik, zakladatel divadélka Větrník.\n\nPocházel z movité rodiny, otec Josef Školník byl obchodníkem z Hrošky u Dobrušky, zemřel v roce 1929. Matka (roz. Černá) se pak provdala za bratrance svého prvního manžela, po kterém převzal Josef jméno Šmída. Rodina bydlela ve vilce v Rychnově nad Kněžnou ve čtvrti \"\"Na Sibiři\"\". Otčím zemřel po třech letech, u matky se poté projevila duševní porucha a její otec Václav Černý si ji vzal na svůj statek v Pohoří u Opočna. Po třetím pokusu o sebevraždu byla převezena na psychiatrickou léčebnu, kde zemřela.\n\nJosef Šmída zůstal po smrti matky v domě v Rychnově, zbytek domu byl pronajat řediteli školy, jehož manželka septimánovi Šmídovi prala a vařila. Šmída maturoval na Státním reálném gymnáziu v Rychnově nad Kněžnou a v ročníku 1938/1939 byl zapsán na fakultu architektury ČVUT.\n\nPo uzavření vysokých škol v roce 1939 se přihlásil do herecké školy E. F. Buriana v divadle D 34 a absolvoval pod Burianovým vedením režisérský kurz. Prošel také odborným školením režiséra Jindřicha Honzla, jemuž dělal v roce 1940 asistenta režie v Divadélku pro 99. Od roku 1941 pak byl zaměstnán jako pomocný střihač ve filmovém týdeníku Aktualita. V letech 1943–45 byl asistentem režie u Jiřího Frejky v pražském Národním divadle.\n\nV září roku 1941 navrhl vytvoření divadla Větrník, pro které vymyslel i jméno. Toto divadlo se stalo po likvidaci Burianova Déčka a Divadélka pro 99 scénou protioficiálně zaměřených mladých divadelníků. Šmída sestavil soubor z mladých herců, z nichž mnozí byli studenty soukromé herecké školy EFB. Ve Větrníku za války vystupovali např. Vlastimil Brodský, Zdeněk Řehoř, Zdeněk Dítě, Václav Lohniský, Zdeněk Míka, Stella Zázvorková a Zdeněk Stránský. Krátce zde vystupovali i konzervatoristé Jaromír Pleskot a Radovan Lukavský a později byli přijati Miroslav Homola a Gustav Heverle. Vlastimil Brodský přivedl do Větrníku i svoji tehdejší dívku Jaroslavu Adamovou, posluchačku 2. roč. konzervatoře.\n\nNa konci války byl Šmída totálně nasazen v továrně na hasicí přístroje v Praze, ale souběžně připravoval se souborem třetí inscenaci Němcových soudniček. Po válce se soubor divadla stěhoval do sálu v Ženském klubu Ve Smečkách, později do Rokoka a Mozartea. V roce 1945 ve Větrníku hráli také Miroslav Horníček a Miloš Kopecký, kteří však odešli na konci první poválečné sezóny spolu s V. Brodským, V. Lohniským, S. Zázvorkovou a J. Adamovou do \"Divadla satiry\". Na podzim 1946 bylo divadlo Větrník Ministerstvem školství a osvěty likvidováno.\n\nOd září 1947 byl režisérem Severočeského národního divadla v Liberci. V roce 1948 se Josef Šmída zapsal na Filosofickou fakultu University Karlovy, obor divadelní věda V sezóně 1948/1949 byl režisérem Divadla na Vinohradech. Později působil ještě v divadlech v Olomouci, Mladé Boleslavi (1951) a od ledna 1952 do roku 1954 v Městském divadle pro mládež v Praze (pozdější Divadlo Jiřího Wolkera), kde byl režisérem a lektorem. Zde v září 1952 před zkouškou hry „Tři zlí kmotři“ a v jejím průběhu došlo nevysvětlitelnému jednání J. Šmídy a byl převezen na psychiatrickou kliniku v Praze 2. V chorobopise uvedl, že do hry na místě vymyslel další postavu, odpovídající průběhu zkoušky – figuru \"Nešťastlivce\" z Ostrovského hry Les. V roce 1954 odešel do divadla v Benešově, v roce 1956 nabídl spolupráci divadlu E. F. Buriana, avšak byl odmítnut. V prosinci 1959 požádal Ústřední národní výbor hl. m. Prahy, aby mohl v bývalém divadle \"Akropolis\" zřídit experimentální divadlo, žádost však nebyla vyslyšena.\n\nV sezóně 1960/1961 působil v Šumperku a mezi léty 1963 – 1965 na Kladně. V polovině 60. let působil také jako konzultant Ivana Vyskočila v Redutě. V závěru života pracoval v Krajském osvětovém středisku v Praze na Smíchově.\n\nJeště za války se ve Větrníku J. Šmída zamiloval do bývalé tanečnice z D40 Milady Matasové (1916 – 1966), tehdy vdané, která zde pomáhala při choreografii jedné z inscenací. Později si ji vzal za manželku a měl s ní dvě děti – syna Jana (nar. 8.12.1944, emigroval v r. 1968) a dceru Annu (nar. 2.1.1946 provdaná Habartová). Manželka pracovala naposledy v letech 1951–3 ve Škodových závodech v Praze, pak u ní propukla vážná duševní choroba.\n\nV prosinci 1959 požádal Šmída o svoji hospitalizaci v psychiatrické léčebně v Praze 2, opakovaně pak i v letech 1962, 1963, 1965 a 1967, kdy zde pobyl vždy několik týdnů nebo měsíců. Jeho špatný psychický stav byl způsoben zoufalou finanční situací, nedobrými rodinnými poměry a nevyhovujícím pracovním zařazením. V závěru života pobírala jeho manželka invalidní důchod 300 Kčs, Šmída v roce 1967 částečný invalidní důchod ve výši 700 Kč.\n\nJosef Šmída zemřel zesláblý a zcela vyčerpán v pražské nemocnici Na Františku na druhý srdeční infarkt dne 7. července 1969.\n\n\n\nJan Grossman\n\n\nStella Zázvorková\n\nJindřich Černý\n\n\n"}
{"id": "898135", "url": "https://cs.wikipedia.org/wiki?curid=898135", "title": "David Newman", "text": "David Newman\n\nJméno a příjmení David Newman nosí více osobností:\n\n"}
{"id": "898136", "url": "https://cs.wikipedia.org/wiki?curid=898136", "title": "Asus Padfone", "text": "Asus Padfone\n\nAsus Padfone je prvním pokusem o kombinaci mobilu, tabletu a notebooku. Asus ho představil začátkem února 2012. Zařízení se skládá ze tří částí. O každé části se dočtete v jednotlivých sekcích...\n\nZákladem této trojkombinace je výkonný telefon s 4,3\" displejem o rozlišení 540x960 bodů a procesorem od firmy Qualcomm - Snapdragon S4 Dual-core o taktu 1.5 GHz. Uživatelská paměť v tomto telefonu je 16 GB a lze jí rozšířit o microSD kartu. RAM paměť činí 1024 MB. Telefon disponuje dnes již standardními funkcemi jako WiFi, Bluetooth nebo GPS. Nemá však NFC ani LTE. Baterie o kapacitě 1520 mAh zajišťuje až 10 hodin provozu při aktivním používání.\n\nNejpodstatnější součástí tohoto zařízení, která ho právě dělá originálním, je dokovací stanice v podobě tabletu. Na zádech tohoto \"tabletu\" se nachází kazeta, do které se vkládá telefon. Tablet ihned \"ožije\" a můžete ho používat. Důležité je zmínit, že kromě USB portů, web kamerky a baterie s kapacitou 6600 mAh tento dok nic neobsahuje, a tak je bez telefonu nefunkční. 10,1\" displej na přední straně má HD rozlišení. Telefon a tablet se prodávají dohromady za přibližně 16000 Kč.\n\nK předchozím částem lze zvlášť za 3000 Kč koupit i klávesnici s touchpadem, další baterií a USB porty. Klávesy jsou rozloženy jako na jiných zahraničních externích klávesnicích (tzn. bez diakritiky).\n\nPoslední, ale podstatnou částí balení tohoto zařízení je stylus, pomocí kterého můžete pohodlněji pracovat na tabletu a díky zabudovaným tlačítkům, reproduktoru a mikrofonu s ním můžete i telefonovat.\n"}
{"id": "898139", "url": "https://cs.wikipedia.org/wiki?curid=898139", "title": "Římskokatolická farnost Rozhraní", "text": "Římskokatolická farnost Rozhraní\n\nŘímskokatolická farnost Rozhraní je územní společenství římských katolíků s farním kostelem Povýšení svatého Kříže v děkanátu Boskovice. Do farnosti patří obce Rozhraní, Stvolová a Študlov.\nFarní kostel Povýšení svatého Kříže byl postaven v roce 1790 v tehdejší samostatné obci Bradlné. K farnosti Bradlné byly přifařeny okolní obce Rozhraní, Vilémov, Študlov, Stvolová, Skřib, Vlkov a Skrchov. Samostatná duchovní správa byla zřízena v roce 1791 a trvala až do roku 1971. Od tohoto roku je farnost spravována excurrendo z Letovic. V roce 1973 byl změněn s povolením církevních i státních úřadů název farnosti z Bradlné na Rozhraní. \nAdministrátorem excurrendo byl od srpna 2010 do října 2014 P. ThLic. Jan Bezděk, od 1. prosince 2014 jím byl R. D. Mgr. Tomáš Mikula, z farnosti Letovice. Toho k 1. srpnu vystřídal R.D. Mgr. Jiří Brtník.\nVe farnosti se každoročně koná tříkrálová sbírka. V roce 2014 se při ní vybralo 7 700 korun,o rok později pak 8 298 korun. V roce 2017 dosáhl výtěžek sbírky v Rothraní 6 648 korun.\nV roce 2012 se zde poprvé konaly akce Noci kostelů. \n\n"}
{"id": "898141", "url": "https://cs.wikipedia.org/wiki?curid=898141", "title": "David Newman (hudebník)", "text": "David Newman (hudebník)\n\nDavid „Fathead“ Newman (24. února 1933 Corsicana, Texas, USA − 20. ledna 2009 Kingston, New York, USA) byl americký saxofonista. Svou profesionální kariéru zahájil v roce 1954, kdy se stal členem doprovodné skupiny Raye Charlese, kde vydržel dvanáct let nahrál s ním několik alb. Když z kapely odešel, deset let doprovázel Herbieho Manna. Rovněž spolupracoval s hudebníky, jako byli Eddie Harris, B. B. King, Lee Morgan nebo Cornell Dupree. Rovněž vydal řadu vlastních alb. Zemřel na karcinom pankreatu ve věku 75 let.\n"}
{"id": "898143", "url": "https://cs.wikipedia.org/wiki?curid=898143", "title": "Lesní Hluboké (zámek)", "text": "Lesní Hluboké (zámek)\n\nZámek Lesní Hluboké se nachází na jižním okraji obce Lesní Hluboké v okrese Brno-venkov. Společně s kaplí svaté Anny je chráněn jako kulturní památka České republiky.\n\nRezidence rajhradských benediktinů byla v obci Lesní Hluboké postavena v roce 1770 proboštem Otmarem Karlem Conradem, jako její možný autor je uváděn architekt Josef Anneis, který v té době pracoval pro rajhradský klášter, nebo zednický mistr Matyáš Jednuška, jenž zde o několik let později vybudoval kapli svaté Anny. Zámeček vznikl u hospodářského dvora, byl zpočátku využíván jako lovecká rezidence, sídlila zde také klášterní lesní správa. Jedná se o jednoduchou pozdně barokní jednopatrovou stavbu obdélného půdorysu s mansardovou střechou. V roce 1884 byla rezidence rozšířena o boční křídlo s průjezdem, což nechal provést opat Benedikt Korčian. Stavba byla poté využívána jako letní opatské sídlo.\n\nObjekt zámku byl v restituci vrácen rajhradským benediktinům, od roku 2017 je v rekonstrukci a je po domluvě zpřístupněn veřejnosti. V zámku má své sídlo spolek Václav, který organizuje různé kulturní akce pro návštěvníky. V objektu bylo zřízeno i ubytování a je možné si pronajmout sál a další místnosti pro společenské akce. Od září 2017 zde funguje i dětský lesní klub Světýlko.\n\n"}
{"id": "898146", "url": "https://cs.wikipedia.org/wiki?curid=898146", "title": "Pilsko", "text": "Pilsko\n\nPilsko (1557 m n. m.) je druhý nejvyšší vrchol Oravských Beskyd, hned po Babí hoře. S prominencí 753 m jde o devátou nejprominentnější horu Slovenska.\n\nNachází se na slovenském území nedaleko polsko-slovenské hranice, která prochází 400 m pod vrcholem hory. Podobně jako přes mnohé jiné hory na polsko-slovenské hranici prochází přes tento vrchol hranice úmoří. Vodní toky ze severních svahů patří do úmoří Baltského moře, zatímco toky z jižní strany patří do úmoří Černého moře.\n\nVrchol patří díky své výškové dominanci mezi oblíbené cíle pro turisty z obou stran státní hranice. Z vrcholu je kruhový výhled na Babí horu, Tatry, Chočské vrchy, Malou Fatru a na Polsko.\n\nZe slovenské strany vedou na vrchol značené turistické cesty z obcí Mútne a Oravské Veselé. Z Polska je významným turistickým východiskem obec Korbielów, ke které patří i stejnojmenné lyžarské středisko. Na vrchol lze dojít také po hraniční hřebenovce, která prochází i přes východněji položenou Babí horu, vzdálenou asi 10 hodin cesty.\n\n"}
{"id": "898149", "url": "https://cs.wikipedia.org/wiki?curid=898149", "title": "Modré hory (rozcestník)", "text": "Modré hory (rozcestník)\n\nModré hory mohou označovat:\n\n"}
{"id": "898150", "url": "https://cs.wikipedia.org/wiki?curid=898150", "title": "Apokoronas", "text": "Apokoronas\n\nApokoronas (řecky: ) je obec v Řecku v regionální jednotce Chania na ostrově Kréta. Je situována na severním pobřeží ostrova při pobřeží Krétského moře. Leží v podhůří Lefka Ori. Skládá se ze šesti obecních jednotek: Armenoi, Asi Gonia, Fres, Georgioupoli, Kryonerida, Vamos. Hlavním sídlem obce je vesnice Vryses.\n\nObec byla dějištěm v seriálu Řek Zorba\n"}
{"id": "898155", "url": "https://cs.wikipedia.org/wiki?curid=898155", "title": "Seznam cizinců v Detroit Red Wings", "text": "Seznam cizinců v Detroit Red Wings\n\nToto je seznam cizinců, kteří alespoň jednou nastoupili za hokejový tým Detroit Red Wings hrající v NHL. Cizinci jsou myšleni hráči nepocházející z Kanady a Spojených států amerických.\n\n\n"}
{"id": "898158", "url": "https://cs.wikipedia.org/wiki?curid=898158", "title": "Zadožábří", "text": "Zadožábří\n\nZadožábří (Opisthobranchiata, Opistobranchia) je velká skupina hlavně mořských plžů. Jméno skupiny je odvozené od žaber, které se u zadožábrých nacházejí za srdcem v zadní části útrobního vaku (eutyneurie). Z většiny jsou hermafroditi. Obvykle nemají schránku nebo je redukovaná a vnitřní, vždy jí chybí trvalé víčko (operculum). Dýchají celým povrchem těla, keříčkovitými nebo druhotnými žábrami. Žijí při pobřeží Afriky, západní Evropy a mnoho druhů se vyskytuje ve Středozemním moři - obecně preferují teplejší vody. Část druhů je součástí planktonu (proto jsou častou potravou kytovců), většinou jsou bentičtí nebo býložraví. Mnoho zadožábrých plžů má velice pestré zbarvení, které může v moři paradoxně fungovat jako maskování, neboť jim umožňuje splynout s barevným spektrem korálů a mořských hub či pískem dna.\n\nMezi známé druhy této skupiny patří například zej obrovský (\"Aplysia depilans\"), přezdívaný díky svým ouškovitým výrůstkům na hlavě mořský zajíc. Dále také druhy valovka plžovitá (\"Clione limacina\"), barevné hvězdnatky, skafandrovky nebo druhy se zachovanou ulitou jako vzdutky a koulenky (\"Akera\"). \n\n"}
{"id": "898159", "url": "https://cs.wikipedia.org/wiki?curid=898159", "title": "Seznam poslanců Poslanecké sněmovny Říšské rady (1885–1891)", "text": "Seznam poslanců Poslanecké sněmovny Říšské rady (1885–1891)\n\nToto je seznam poslanců Poslanecké sněmovny Říšské rady ve volebním období 1885–1891. Zahrnuje všechny členy Poslanecké sněmovny předlitavské (rakouské) Říšské rady v VII. funkčním období od voleb do Říšské rady roku 1885 až do voleb do Říšské rady roku 1891.\n\nK červnu 1885 se v Poslanecké sněmovně Říšské rady uvádí následující poslanecké kluby a stranické skupiny:\n\n\n\nPodle stavu k dubnu 1887 existovalo v Říšské radě 11 poslaneckých klubů s celkem 333 poslanci. 26 poslanců nebyli členy žádného klubu:\n\nKoncem 80. let došlo k opětovnému spojení Deutschösterreichischer Club a Deutscher Club, čímž vznikl klub Vereinigte deutsche Linke (Sjednocená německá levice), navazující na bývalý klub Sjednocené levice\n\nPodle stavu roku 1890 existovalo v Říšské radě 10 poslaneckých klubů. 27 poslanců nebyli členy žádného klubu:\n\n\"* V listu Našinec uváděn mezi členy Polského klubu i jistý Sydlowski a mezi členy klubu Spojené levice jistý Schöffel.\"\n\n"}
{"id": "898168", "url": "https://cs.wikipedia.org/wiki?curid=898168", "title": "Android Jelly Bean", "text": "Android Jelly Bean\n\nAndroid 4.1 – 4.3 Jelly Bean je verze operačního systému Android pro přenosná zařízení. Vypuštěn byl po konferenci Google I/O 2012, kde byl zároveň představen i s prvním zařízením, které tímto systémem disponovalo – Google Nexus 7. Na sklonku podzimu 2012 Google vydal aktualizaci na verzi 4.2, která s sebou přináší například tyto změny:\n\nV prosinci byla vydána verze 4.2.1, jež opravovala chyby, které byly v první verzi (např. chyby v kalendáři).\n\nV březnu 2013 byla vydána verze 4.2.2, jejíž hlavní výhodou je zvýšení výdrže baterie (např. u Nexusu 7 až o dvě hodiny) a upravení notifikací.\n\nDalší verze systému Jelly Bean byla ohlášena 24. července 2013 při představování tabletu Google Nexus 7 (2013) a přinesla změny jako např. podporu OpenGL ES, vyladění operačního systému, možnost nastavení omezených účtů a další…\n\nV prosinci roku 2013 byla představena další verze – Android 4.4 Kit Kat.\n\n"}
{"id": "898179", "url": "https://cs.wikipedia.org/wiki?curid=898179", "title": "Bob Cranshaw", "text": "Bob Cranshaw\n\nBob Cranshaw (10. prosince 1932 Evanston, Illinois, USA – 2. listopadu 2016 Manhattan) byl americký jazzový kontrabasista a baskytarista. Začínal hrát na klavír a bicí, ale na střední škole přešel ke kontrabasu. Byl zakládajícím členem souboru MJT + 3 saxofonisty Franka Stroziera. Byl dlouholetým členem skupiny Sonnyho Rollinse, se kterým nahrál více než dvacet alb. Poprvé s ním nahrával v roce 1962 album \"The Bridge\" a hrál s ním i v různých obdobích v následujících více než čtyřiceti letech. Rovněž spolupracoval s dalšími hudebníky, mezi které patří Paul Simon, Stanley Turrentine, Lalo Schifrin, Max Roach nebo Wes Montgomery.\n"}
{"id": "898185", "url": "https://cs.wikipedia.org/wiki?curid=898185", "title": "Waler", "text": "Waler\n\nWaler je plemeno koně.\n\nToto plemeno získalo jméno podle kolonie v Novém Jižním Walesu, původ byl smíšen. Waler se osvědčil v jezdeckém vojsku (jako kůň s velikým srdcem a odvahou). Někdy v devadesátých letech 19.–20. století byl z plemene Waler vyšlechtěný australský honácký kůň. \n\nJeho hlava je s širokým čelem a nozdrami poměrně velká. Má tvrdá kopýtka. Má většinou šikmé plece a v kohoutku mívá většinou v dospělosti cca 150–165 cm. Je dobře osvalený a má zaoblenou záď. \n\n"}
{"id": "898186", "url": "https://cs.wikipedia.org/wiki?curid=898186", "title": "Fifo", "text": "Fifo\n\nFifo byl slovenský časopis zpočátku zaměřený na výhradně uživatele počítačů Sinclair ZX Spectrum a kompatibilní, později se přeorientoval i na další značky počítačů. Dá se říct, že to byl první herní časopis v Československu, první číslo časopisu vyšlo začátkem roku 1990 a celá polovina prvního čísla byla věnována hrám. Poslední číslo časopisu vyšlo v dubnu 1993. Celkem bylo vydáno 26 čísel časopisu. Časopis vycházel šestkrát ročně.\n\nHerním šéfredaktorem časopisu byl Petr Lukáč, zástupce firmy Luxus Software Ostrava.\n\nČasopis se od počátku věnoval i jiným tématům než herním, objevovaly se v něm kurzy programování a popisy hardware a užitkových programů. Postupně ale začal herní obsah převládat, poslední čísla časopisu byla zaměřena na hry téměř výhradně.\n\nV průběhu času časopis v souladu s postupnou změnou zaměření vystřídal několik podtitulů. Od prvního čísla byl uveden jako \"Fifo - Sinclair magazín\", od čísla tři se podtitul změnil na \"Didaktik Gama + Sinclair Magazín\", od čísla sedm byl podtitul \"Specializovaný časopis pro uživatele mikropočítačů ZX Spectrum, Delta, SAM coupé, Didaktik Gama a Didaktik M\", od čísla 17 \"Časopis hlavně pro uživatele mikropočítačů Didaktik M, Gama a ZX Spectrum\", číslo 22 vyšlo s podtitulem \"Časopis pro uživatele domácích mikropočítačů\" a od čísla 23 podtitul zněl \"Časopis pro uživatele domácích mikropočítačů všech značek\".\n\n"}
{"id": "898189", "url": "https://cs.wikipedia.org/wiki?curid=898189", "title": "Gaeltacht", "text": "Gaeltacht\n\nGaeltacht je slovo v irském jazyce znamenající irsky mluvící oblast. Jedná se o oblasti, ve kterých převládá irština jako mateřský jazyk a které jsou takto uznány vládou Irské republiky.\n"}
{"id": "898192", "url": "https://cs.wikipedia.org/wiki?curid=898192", "title": "Barry Harris", "text": "Barry Harris\n\nBarry Harris (* 15. prosince 1929 Detroit, Michigan, USA) je americký jazzový klavírista a hudební skladatel. Během své kariéry vydal kolem dvaceti alb pod svým jménem; na některých z nich jej doprovázeli například bubeník Elvin Jones, basisté Ron Carter a Bob Cranshaw nebo saxofonista Pepper Adams. Mimo vlastní alba rovněž hrál na albech jiných umělců, mezi které patří Cannonball Adderley, Yusef Lateef, Donald Byrd, Charlie Byrd nebo Sonny Stitt.\n"}
{"id": "898195", "url": "https://cs.wikipedia.org/wiki?curid=898195", "title": "Cedar Walton", "text": "Cedar Walton\n\nCedar Walton (17. ledna 1934 Dallas, Texas − 19. srpna 2013 Brooklyn, New York) byl americký jazzový klavírista a hudební skladatel. Na klavír jej učila matka, která byla koncertní klavíristkou. Vydal více než tři desítky alb pod svým jménem a podílel se na řadě alb jiných umělců, jako byli Sonny Stitt, Art Blakey, Hank Mobley, John Coltrane, Stanley Turrentine, Milt Jackson nebo Jimmy Heath. Své první album jako leader vydal v roce 1967 a neslo název \"Cedar!\". V roce 2010 získal ocenění NEA Jazz Masters. Zemřel o tři roky později ve svých devětasedmdesáti letech.\n"}
{"id": "898199", "url": "https://cs.wikipedia.org/wiki?curid=898199", "title": "NEA Jazz Masters", "text": "NEA Jazz Masters\n\nNEA Jazz Masters je od roku 1982 každoročně udělované ocenění, které uděluje agentura National Endowment for the Arts. Je udělováno různým hudebníkům, kteří se zasloužili o vývoj jazzu.\n\n"}
{"id": "898203", "url": "https://cs.wikipedia.org/wiki?curid=898203", "title": "Simon Poulsen", "text": "Simon Poulsen\n\nSimon Busk Poulsen (* 7. října 1984, Sønderborg, Dánsko) je dánský fotbalista, který od roku 2015 hraje na postu obránce v nizozemském klubu PSV Eindhoven. Mimo Dánska hrál v Itálii a Nizozemsku.\n\nS Janovem podepsal tříletý kontrakt 27. srpna 2012. V roce 2014 se vrátil do nizozemského klubu AZ Alkmaar, kde již působil v letech 2008–2012. V květnu 2015 podepsal dvouletý kontrakt s PSV Eindhoven.\nSimon Poulsen hrál za dánské reprezentační výběry od kategorie do 19 let. S reprezentací do 21 let se v roce 2006 zúčastnil Mistrovství Evropy hráčů do 21 let, které se konalo v Portugalsku. Dánům se na turnaji příliš nevedlo, se dvěma body skončili po remízách s Itálií (3:3) a Nizozemskem (1:1) a prohře s Ukrajinou (1:2) na poslední čtvrté příčce základní skupiny B.\n\nV A-týmu Dánska zažil debut 28. března 2007 pod trenérem Mortenem Olsenem v Duisburgu v přátelském utkání s domácím Německem. Byla to vítězná premiéra, Dánsko porazilo soupeře 1:0, Poulsen nastoupil na hřiště v 77. minutě (za stavu 0:0).\n\nNastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. Hrál v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\n\nÚčast Simona Poulsena na vrcholových turnajích:\n\nZúčastnil se Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Odehrál všechna tři utkání v základní sestavě. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\nPoulsen hrál i na Euru 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0, dostal žlutou kartu), Portugalskem (13. června, prohra 2:3) a Německem (17. června, prohra 1:2). Ke všem třem zápasům nastoupil v základní sestavě, Dánsko získalo 3 body a umístilo se na třetí příčce, což na postup do čtvrtfinále nestačilo.\n\n"}
{"id": "898204", "url": "https://cs.wikipedia.org/wiki?curid=898204", "title": "Frank Foster", "text": "Frank Foster\n\nJméno a příjmení Frank Foster nosí více osobností:\n\n"}
{"id": "898210", "url": "https://cs.wikipedia.org/wiki?curid=898210", "title": "Matthias Alexander Castrén", "text": "Matthias Alexander Castrén\n\nMatthias Alexander Castrén (2. prosince 1813 v Tervola, Finsko – 7. května 1852 v Helsinkách) byl finský filolog a etnolog. Je považován za zakladatele jazykovědných disciplín zabývajících se uralskými jazyky.\n\nMatthias Alexander Castrén pocházel z rodiny finských Švédů. Jeho otec Christian Castrén († 1825) působil jako farář ve farnosti Rovaniemi. Matthias, kterého vychovával jeho strýc Mathias Castrén, navštěvoval finskojazyčnou školu v Oulu.\n\nV roce 1828 začal studovat starořečtinu a starověkou hebrejštinu na univerzitě v Helsinkách. Poté, co upustil od svých původních plánů na teologickou kariéru, věnoval se intenzivněji studiu finského jazyka. Již v průběhu studia rovněž začal psát práci týkající se finské mytologie. Svá studia ukončil v roce 1836.\n\nJiž v témže roce se Castrén, veden jazykovědným a filologickým zájmem, vydal se svým přítelem, lékařem Dr. Ehrenströmem, na badatelskou cestu po Laponsku a v roce 1839 pak do Karélie. V roce 1841 vydal první švédský překlad finského národního eposu Kalevala. Mezi lety 1841 a 1844 navštívil společně s Eliasem Lönnrotem ugrofinské národy v severním Rusku na druhé straně Uralu. V roce 1844 vycházejí Castrénova díla \"Elementa grammatices Syrjaenae\" o komijštině a \"Elementa grammatices Tscheremissae\" o marijštině, která jsou považována za průkopnické práce v oblasti výzkumu ugrofinských jazyků na území Ruska.\n\nPromoval v roce 1844 a získal titul doktora filozofie. I přes svůj nepříznivý zdravotní stav podnikl v letech 1845 až 1848 na doporučení Andrease Johana Sjögrena a za podpory Akademie věd v Sankt-Petěrburgu a helsinské univerzity další badatelskou cestu na Sibiř. Výsledkem cesty bylo publikování práce \"Versuch einer ostjakischen Sprachlehre nebst kurzem Wörterverzeichnis\" (1849) (o chantyjštině) a \"De affixis personalibus linguarum Altaicarum\" (1850).\n\nV roce 1851 byl jmenován prvním profesorem nově vytvořené katedry finského jazyka a literatury na univerzitě v Helsinkách. Bohužel hned následující rok umírá na tuberkulózu. Jeho práce zabývající se gramatikou samojedských jazyků zůstaly nedokončeny. V rozmezí let 1852 a 1858 vyšla posmrtně jeho díla \"Reseminnen från åren 1838-1844\", \"Reseberättelser och bref åren 1845-1849\", \"Föreläsningar i finsk mytolog\", \"Ethnologiska föreläsningar öfver altaiska folken\" a \"Smärre afhandlingar och akademiska dissertationer\". Mezi lety 1853 a 1862 vydal v němčině Franz Anton Schiefner dvanáctisvazkové souborné vydání \"Nordische Reisen und Forschungen von Dr. M. Alexander Castrén\" (česky: Severské cesty a bádání dr. M. Alexandra Castréna).\n\nDvanáctisvazkové souborné vydání\n\n[1] Vzpomínky z cest z let 1838-1844.--[2] Zprávy a dopisy z cest z let 1845-1849.--[3] Přednášky o finské mytologii.--[4] Etnologické přednášky o altajských národech, samojedské pohádky a tatarské hrdinské ságy.--5. Drobné spisy.--[6] Pokus o vytvoření gramatiky a stručného slovníku jazyka osťáckého. --[7] Gramatika samojedských jazyků.--[8] Slovníky samojedských jazyků.--[9] Hlavní rysy tunguzské gramatiky a stručný slovník.--[10] Pokus o vytvoření gramatiky a stručného slovníku jazyka burjatského.--[11] Pokus o vytvoření gramatiky jazyka kojbalského a karagaského, jakož i stručné mluvnice jazyka jenisejských Osťáků a jazyka kottského jakož i stručných slovníků těchto jazyků.\n\nZe švédštiny do němčiny přeložil Carl Gustav Borg. Castrén své etnologické přednášky v žádném případě nevypracoval kompletně a nezanechal je ve stavu připraveném do tisku.\n\nJeho profesura na univerzitě v Helsinkách byla potvrzena rychleji, než očekával. Měl okamžitě začít na univerzitě přednášet. Jeho úvodní přednáška se konala 6. května 1851 a poté následoval přednáškový kurz o etnologii altajských národů, přičemž Castrén přednášel čtyřikrát týdně v průběhu května.\n\nSvé přednášky psal téměř bez přípravy, mezi tím vyřizoval úřední záležitosti. Vzhledem k blížícímu se konci jarního semestru měl v úmyslu přednášet pouze o etnografii finských a čudských jazykových rodin, o čemž sepsal pojednání, které později s malými obměnami použil pro přednášky.\n\nDruhou část svazku tvoří samojedské pohádky a hrdinské ságy Tatarů, které Castrén převedl do švédštiny.\n\nObsah\n\n\n\n\n\nCastrén se oženil s Lovisou Natalií Tengströmovou (1830-1881), jejíž otec, arcibiskup Johan Jakob Tengström, působil jako profesor teoretické a praktické filozofie.\nV roce 1921 byl v Helsinkách na Castrénovu počest odhalen pomník, který se nachází v bezprostřední blízkosti finského Národního muzea.\n\nMatthias Alexander Castrén byl jedním z průkopníků jazykovědného bádání v oblasti uralských jazyků a významný jazykovědec a etnolog. Zasloužil se o zahájení vědeckého zkoumání jazyka, zvyků a mytologie ugrofinských a samojedských národů.\n\n\n"}
{"id": "898213", "url": "https://cs.wikipedia.org/wiki?curid=898213", "title": "Frank Foster (hudebník)", "text": "Frank Foster (hudebník)\n\nFrank Foster (23. září 1928 Cincinnati, Ohio, USA − 26. července 2011 Chesapeake, Virginie, USA) byl americký jazzový saxofonista a hudební skladatel. V letech 1951−1953 služil v americké armádě a po návratu se stal členem orchestru Count Basieho. V letech 1970−1972 a v různých obdobích i později byl členem kapely Elvina Jonese a v letech 1972−1975 big bandu Mela Lewise a Thada Jonese. Vydal rovněž řadu alb pod svým jménem. V roce 2002 získal ocenění NEA Jazz Masters. Je dritelem dvou cen Grammy. Zemřel na selhání ledvin ve věku 82 let.\n"}
{"id": "898215", "url": "https://cs.wikipedia.org/wiki?curid=898215", "title": "Curt Herzstark", "text": "Curt Herzstark\n\nCurt Herzstark (26. červen 1902, Vídeň – 27. říjen 1988, Lichtenštejnsko) byl rakouský inženýr. Syn Marie a Samuel Jakob Herzstark. Jeho otec vlastnil továrnu Rechenmaschinenwerk AUSTRIA Herzstark & Co. Vymyslel mechanický kapesní kalkulátor Curta.\n\nByl internován v Buchenwaldu. Uvěznění vážně ohrožovalo jeho zdraví. Dostal za úkol sestrojit kapesní kalkulátor, který nacisté chtěli dát vůdci jako dárek k vítězství po skončení války. To mu zachránilo život. Mírnější zacházení mu umožnilo přežít do osvobození tábora v roce 1945. Kalkulátor byl vyráběn od roku 1948.\n"}
{"id": "898222", "url": "https://cs.wikipedia.org/wiki?curid=898222", "title": "Mořské želvy", "text": "Mořské želvy\n\nŽelvy (\"Testudines\") se od ostatních plazů odlišují především tím, že mají tělo chráněno krunýřem a i díky němu můžeme určit, že žily na Zemi už před více než 220 miliony let. Skupina mořských želv se od želv sladkovodních odštěpila zhruba před 100 miliony lety. Mořské želvy se od suchozemských a sladkovodních želv odlišují především přítomností solných žláz ukrytých v lebce, končetinami přeměněnými v ploutve a redukovanějším, tedy na pohyb v moři lépe adaptovaným krunýřem. Mořské želvy (\"Chelonioidae\") plní v oceánech unikátní a klíčové ekologické role. Dokumentovat to lze například jejich zásadní roli ve fungování korálových ekosystémů. Karety pravé, jejichž hlavní složku potravy tvoří mořské houby (\"Cnidaria\"), například regulují nárosty hub na korálových útesech. Tím přímo ovlivňují složení, strukturu a druhovou rozmanitost těchto ekosystémů. Vhodné mm a já se smí být\n\nŽijící zástupce mořských želv řadíme do dvou čeledí – \"Dermochelyiidae\" s pouze jedním zástupcem kožatkou velkou (\"Dermochelys coriacea\") a \"Cheloniidae\" se šesti druhy. Pro čeleď \"Cheloniidae\" jsou charakteristické keratinové pláty pokrývající dobře vyvinutý kostěný krunýř. Naproti tomu kožatka velká má krunýř tvořený tenkou pevnou vrstvou elastické kůže, která je vyztužena tisíci malými kostěnými plátečky. Tato adaptace se zřejmě vyvinula kvůli kompresi při hlubokých ponorech za potravou. Kožatka velká je totiž nejhlouběji se potápějícím plazem. Mořské želvy jsou primárně skupinou tropických moří. Kareta zelenavá se rozmnožuje v tropech. Rozšířenější kareta obecná snáší vejce i v oblasti Středozemního moře. Největší areál výskytu, nejen ze skupiny mořských želv, ale i ze všech plazů, má ale druh kožatka velká obývající všechny světové oceány. Kožatky kladou vejce v tropech i subtropech a jejich potravní habitaty můžeme sledovat i v severských oblastech nad 50° s. š.\n\nMořské želvy jsou všežravé. Mezi jejich potravu patří: medúzy, houby, drobní korýši a malé ryby atd.\n\nŽelvy během života využívají rozmnožovací, na potravu vzácné oblasti a potravní oblasti, kde je potrava naopak hojná. Mezi těmito habitaty, vzdálenými od sebe i tisíce kilometrů, želvy opakovaně migrují. Kvůli náročné migraci spojené s mnoha hrozbami se mořské želvy nerozmnožují pravidelně každý rok. Pokud ale k reprodukční migraci dojde, jedinci se setkávají a páří nedaleko pláží, kde se samice samy vylíhly. Samice během jedné reprodukční sezony trvající necelé tři měsíce může naklást i sedm snůšek, přičemž každá obsahuje 80–100 vajec.\nPo zhruba 60 dnech se líhnou mláďata. Pohlaví mláďat je stejně jako u mnoha jiných plazů určeno teplotou během inkubace. Vyšší teploty produkují samice a nižší samce. Mláďata se musí co nejrychleji dostat do moře, k čemuž používají vizuální orientaci – mají tendenci opouštět tmavá místa a mířit k hvězdami ozářené vodní hladině. Během pomalého růstu mořské želvy procházejí dramatickými ontogenetickými změnami. Z počáteční oceánské fáze juvenilů se při dosažení určité velikosti většinou rekrutují do obyvatel příbřežních habitatů, kde po dalších několika letech dospívají a odtud pak cestují do líhních oblastí, aby se rozmnožily. O biologii mořských želv v období mezi prvním vstupem do moře a dosažením sexuální dospělosti se ale zatím neví téměř nic.\n\nPopulace všech sedmi druhů mořských želv strmě klesají - čtyři ze sedmi druhů jsou považovány za kriticky ohrožené, další tři jako ohrožené vyhynutím. Relativně nejlepší je situace v Atlantském oceánu, kde již často probíhá ochrana na plážích. Horší je stav v Tichém oceánu, kde populace exponenciálně klesají. Nejhorší je pak vývoj v Indickém oceánu, kde populace mořských želv na mnoha místech již úplně zmizely. Jednotlivé typy ohrožení a jejich spolupůsobení úzce souvisí s životním cyklem želv. Během suchozemské fáze, která v životě mořských želv tvoří jen nepatrnou část, hrozí samicím, vejcím i mláďatům velké množství nástrah. Klíčová je možnost dlouhodobého zatopení snůšky přílivem, vliv predace i vnitrodruhová destrukce snůšek. Mnohá nebezpečí jsou přirozená, ovšem člověk zásadně ovlivňuje jejich intenzitu. Díky globální klimatické změně se zvedá hladina moří a hrozí tak častější zaplavení vajec. Nejčastějšími predátory jsou introdukovaní psi a krysy. Kvůli rozvoji pobřeží ubývá pláží a častěji se stává, že želva při hloubení svého hnízda fyzicky zničí na totéž místo dříve uloženou snůšku. Zbytkové světlo pronikající z urbanizovaných oblastí na pláže dezorientuje mláďata. Pokud budete v na dovolené bydlet u pláže, kde kladou želvy svá vejce, zatahujte na noc závěsy. Největším problémem však na mnoha místech zůstává přímý sběr želvích vajec a zabíjení samic pro maso. Nejezte želví vajíčka. Dospělé mořské želvy v oceánu téměř postrádají přirozené nepřátele. Velký problém pro ně ale představuje intenzivní rybolov. Celoživotně jsou želvy ohroženy nemocemi, kterým snadněji podléhají díky oslabení imunity vlivem znečištěním moří…\n\nDruhy:\n\nDruh:\n"}
{"id": "898223", "url": "https://cs.wikipedia.org/wiki?curid=898223", "title": "Šótókan", "text": "Šótókan\n\nŠótókan (松濤館, anglickým přepisem často „Shotokan“) je styl karate, který se vyvíjel z různých bojových umění. Tento styl karate zavedl Gičin Funakoši (船越 義珍, angl. přepisem: Gichin Funakoshi, 1868–1957) se svým synem Gigo (Jošitaka) Funakoši (1906–1945). Šótókan je v japonštině tvořeno třemi znaky kandži a v překladu znamená Dům vlnících se borovic. (松 [Šó/macu]-borovice, 濤 [tó]-vlny, 館 [kan]-budova.)\n\nŠkola Šótókan je obvykle rozdělena do tří částí: Kihon (základní techniky) z toho se skládá kata i kumite, kata (formy nebo vzory pohybů krátkého simulovaného boje s jedním či několika imaginárními protivníky) je to „sestava\", při které si má bojovník uvědomit přechody a využití technik a kumite (boj-zápas).\nTechniky v kihon a kata se vyznačují dlouhými a hlubokými postoji, které poskytují stabilitu a umožňují silné pohyby. Šótókan je považován za tvrdý styl karate. \n\nGičin Funakoši vymyslel Šótó nidžúkun (20 pravidel karateky), které tvoří základy umění. V těchto dvaceti pravidlech, založených především na Bušidó a Zen, leží filozofie Šótókan. Funakoši byl přesvědčený, že prostřednictvím praktikování karate a těchto dvaceti pravidel by měl karatista zlepšit sám sebe.\n\nStejně jako u mnoha bojových umění, Šótókan používá systém barevných pásů k označení stupně technické vyspělosti (STV). Většina škol Šótókan používá \"Kjú (kyu)\" (žák)\"/Dan\" (mistr) \"systém\". V Šótókanu je celkem 8 nebo 9 kjú (9-1) a 10 danů (1-10). STV kjú jsou označeny barvami od bílé (9. kjú – nejnižší pás) až po hnědou (1. kjú – nejvyšší pás). STV dan (mistrovský stupeň) má vždy černý pás. Některé školy používají na černém pásu pruhy pro označení STV. Mistr Gičin Funakoši měl STV Godan (5. dan).\n\nPásky se získávají podle úrovně (kyu nebo dan). V japonštině se pásek nazývá „obi\". \n\nStupně technické vyspělosti podle ČSKe (český svaz karate)\n\n8. Kyu - Bílý pásek\n\n7. Kyu - Žlutý pásek \n\n6. Kyu - Zelený pásek \n\n5.-4. Kyu - Fialový pásek\n\n3.-1. Kyu - Hnědý pásek\n\n1.-10. dan - Černý pásek\n\nStupně technické vyspělosti podle JKA ČR (český svaz karate-Japan Karate Association)\n\n9. Kyu - Bílý pásek\n\n8. Kyu - Žlutý pásek \n\n7. Kyu - Oranžový pásek\n\n6. Kyu - Zelený pásek \n\n5.-4. Kyu - Fialový pásek\n\n3.-1. Kyu - Hnědý pásek\n\n1.-10. dan - Černý pásek\n\nKata (カタ) je jedna ze tří hlavních částí Karate. Kata je často popisováno jako stínový způsob boje s několika imaginárními soupeři. Před zavedením kumite to byl jediný způsob nácviku boje. Slouží k nácviku obratů, přechodů mezi postoji, samotné chůzi v postoji a procvičení technik. Každá kata má přesně daný obsah, délku i fázování. Každá kata začíná a končí úklonou, až na výjimky obsahuje dvě kiai (výkřik znamenající maximální nasazení) a začíná obrannou technikou.\n\nV Šótókan kata je každá technika prováděná s potenciálním smrtícím úderem (ikken hisacu). Jak karateka stárne, je větší důraz kladen na zdravotní výhody cvičení kata.\n\nV Šótókanu se cvičí celkem 26 kata.\n\nKumite (組手) znamená zápas a je jednou ze tří hlavních částí tréninku karate společně s kata a kihonem. Kumite je část karate, ve kterém se trénuje proti protivníkovi a ve kterém se používají techniky naučené z kihonu nebo kata.\nKumite může být použito k rozvoji určitých technik nebo dovedností (např. správné odhadování a udržování vzdálenosti od protivníka), ale také je to soutěžní disciplína.\n\nZačátečníci se učí kumite nejprve prostřednictvím základních cvičení jako jsou jednoduché kombinace několika úderů na hlavu (džódan – 上段) nebo tělo (čúdan – 中段). Zároveň se učí i obranu, kryty, bloky, úskoky, atp. V karate je velice důležité i načasování a rychlost.\n\nhttp://www.czechkarate.cz/file_download/158/smernice_TMK_2012_all_zkusebni_rady.pdf\n"}
{"id": "898227", "url": "https://cs.wikipedia.org/wiki?curid=898227", "title": "Asus Padfone 2", "text": "Asus Padfone 2\n\nAsus Padfone 2 je nástupce Padfonu představeného v únoru 2012. Druhá verze tohoto zařízení přichází tentokrát v dvojkombinaci. Součástí zařízení je tedy opět telefon a tabletový dok, ale nově není možné připojit si k tabletu klávesnici. Změnil se také způsob vkládání telefonu do tabletu.\n\nZákladem telefonu je čtyřjádrový procesor od Qualcommu o taktu 1,5 GHz doprovázený 2GB RAM paměti. Uživatelská paměť vzrostla na 64GB a nelze ji už rozšířit o microSD kartu. Displej má nyní velikost 4,7\" s HD rozlišením a na zádech je 13 Mpx fotoaparát s přisvětlovací LED diodou. Oproti minulému modelu přibylo NFC a LTE.\n\nNejvětší změnou pro tabletový dok je způsob vkládání telefonu. Ten se nyní zasouvá do tabletu kolmo a tablet kvůli němu už není tak silný. Velikost displeje zůstává stejná (10,1\") a bohužel i rozlišení (HD). Kapacita baterie klesla na 5000 mAh. Na přední straně je stále 1,3 Mpx kamerka. Tablet váží 514g. HeadSet stylus se už k zařízením neprodává. Cena zůstává stejná jako u předchozího modelu.\n"}
{"id": "898228", "url": "https://cs.wikipedia.org/wiki?curid=898228", "title": "Tachymetrie", "text": "Tachymetrie\n\nTachymetrie je geodetická metoda měření, při které se určuje zároveň poloha i výška bodů. Měření je rychlé, ale má nižší přesnost. Zaznamenává se horizontální a vertikální úhel a vzdálenost na měřený bod. Z těchto údajů je určena poloha bodů pomocí polárních souřadnic a trigonometricky výška.\n\nStarší metoda, při které se používá teodolit s nitkovým dálkoměrem, tzv. tachymetr a tachymetrická, nebo nivelační lať. Vzdálenost se odečítá na lati pomocí dálkoměrných rysek. Lze použít i autoredukční tachymetr, který určuje přímo vodorovnou vzdálenost, nebo diagramový tachymetr, určující přímo vodorovnou vzdálenost a převýšení.\n\nMěří se pomocí totální stanice a odrazného hranolu. Vzdálenost je měřena laserovým dálkoměrem. Oproti nitkové tachymetrii je tato metoda rychlejší i přesnější.\n\nPředevším k polohopisnému a výškopisnému mapování určitého území. Měření probíhá ze vhodně zvolených stanovisek (s ohledem na viditelnost a vzdálenost), určených např. polygonovým pořadem. Z výsledků měření je možné vyhotovit mapu s vrstevnicemi.\n\n"}
{"id": "898230", "url": "https://cs.wikipedia.org/wiki?curid=898230", "title": "Abu Auda", "text": "Abu Auda\n\nAbu Auda (; někdy též Abu ‘Awdah) je výšina v jihozápadní části pásma Gazy (Palestinská autonomie) o výšce 105 m n. m.. Nachází se poblíž Mezinárodního letiště Jásira Arafata na území guvernorátu Rafáh. Jedná se o nejvyšší bod pásma Gazy.\n\n"}
{"id": "898231", "url": "https://cs.wikipedia.org/wiki?curid=898231", "title": "Natália Kelly", "text": "Natália Kelly\n\nNatália Kelly (*18. prosince 1994 Hartford, Connecticut, Spojené státy americké) je rakouská zpěvačka brazilsko-amerického původu.\nPo vítězství v soutěži \"Österreich rockt den Song Contest\" reprezentovala Rakousko na Eurovision Song Contest 2013 v Malmö, kde se jí s písní \"\"Shine\"\" nepodařilo postoupit do finále.\n\nNarodila se v americkém Hartfordu ve státě Connecticut americkému otci s rakousko-irskými kořeny a brazilské matce. Ve věku šesti let se celá rodina přestěhovala do Rakouska.\n\nOd útlého věku rozvíjela svůj hudební talent. Ve věku deseti let se zúčastnila badenské produkce dětské opery \"\"Okolo světa za 80 dní\"\". Tentýž rok (2004) obsadila druhé místo v televizní soutěži \"Kiddy Contest\" stanice ORF. Následující roky se pokoušela prosadit v řadě soutěží. Mezi lety 2005 a 2007 byla členkou dětské hudební formace \"Gimme 5\" pod hudebním vydavatelstvím Universal Music.\n\nV roce 2011 se zúčastnila rakouské odnože televizní pěvecké soutěže The Voice, díky čemuž obdržela nahrávací smlouvu od producenta Alexandra Kahra.\n\nO rok později nazpívala spolu s Melody Angel, Judith Hill a Truth Hurts titulní singl k aktuálnímu ročníku tradičního vídeňského charitativního festivalu \"Life Ball\", který se zaměřuje na osoby postižené virem HIV a nemocí AIDS. Písní \"\"Blindfold\"\" tak navázala mimo jiné na Erica Papilayu či Amandu Lepore, kteří v minulosti také nahráli singly k eventu.\n\n15. února 2013 zvítězila v soutěži \"Österreich rockt den Song Contest\", národním finále Rakouska do Eurovize 2013. Její píseň \"\"Shine\"\" obdržela nejvyšší počet bodů od diváků i odborné poroty a zazní 14. května v prvním semifinále mezinárodního kola soutěže v Malmö.\n\n"}
{"id": "898236", "url": "https://cs.wikipedia.org/wiki?curid=898236", "title": "Juraj Somolányi", "text": "Juraj Somolányi\n\nJuraj Somolányi (* 1972, Bratislava) je slovenský umělec, hudebník a fotograf. Do povědomí nezávislé hudební scény pronikl v 90. letech coby frontman hudební skupiny The Dark, respektive Dead Cannabis, založené později. S první pro vydavatelství Monitor nahrál také své jediné studiové album \"Clear\" (1993), výhradně v angličtině. Navzdory zaznamenaným úspěchům v rámci electronic body music, v důsledku čehož byl na domácí půdě považován za jednoho z průkopníků v tomto žánru, se pozvolna začal věnovat umělecké fotografii a dodatečně i filmování pomocí digitální zrcadlovky. Kromě jiného natáčí videoklipy pod svou virtuální značkou Darktechnology Productions, přispívá pro hudební časopisy (např. \"Nový Populár\"), či je autorem dosud nepublikované autobiografie. Od roku 2012 je členem elektronického dua Get Explode a nedávno na sebe upozornil jako jeden z porotců II. ročníku Mezinárodního festivalu vodního světa SCUBACAM 2012.\n\nSvou prvotní, hudební kariéru započal Somolányi v roce 1990 jako zpěvák, skladatel a textař úzkoprofilové hudební formace The Dark, jejíž původní sestavu doplnili Braňo Hanzlík alias \"Angels Delight\" a Robo Zatko, známý také pod pseudonymem \"Explorer Kitt\". Po nahrání dvou dlouhohrajících demonahrávek, ze kterých některé skladby vyšly na nezávislých francouzských kompilacích z rady vydavatelství Alea Jacta Est, skupina nahrála doprovodné vokály na album \"Flashback\" (1992) svých českých vrstevníků – Vanessy. Jejich vlastní studiový debut vydal Monitor (nynější EMI) pod názvem \"Clear\" (1993). Dvě skladby z něj se dočkaly i svého vizuálního zpracování, a to \"The War of Man\" (nazpívaná Robem Zatkem) a \"Feet\" (nahraná s Body-M). Krátce po vydání oficiálního debutu však Somolányi v roce 1994 s Hanzlíkem založili vedlejší hudební projekt Dead Cannabis a ve spolupráci s kytaristy Radom \"Šipkou\" Palovčíkem (z metalové skupiny Acheron) a Martinem \"Fefe\" Žúžim (z kapely Hex) začal pracovat na svém druhém studiovém albu. K jeho realizaci pak nedošlo a muzikanti se věnovali samostatným projektům. V tomto čase se Somolányi čím dál více soustředil na práci s uměleckou fotografií, převážně ženským aktům.\n\nMimo jiné fotil například vítězku německo-rakouské soutěže krásy Queen of the World 1997 Natálii Bizoňovou Kacinovou, či pořídil sérii propagačních snímků zpěvačky Celeste Buckingham pro hudební dvouměsíčník \"Nový populár\". U příležitosti oslav 20. výročí od vzniku své původní kapely The Dark zorganizoval v roce 2010 společný koncert s belgickou skupinou Front 242, která tak vůbec poprvé vystoupila na Slovensku. Od roku 2012 je členem kapely Get Explode, (zal. v r. 2009), ve které nahradil Mariána Čurku.\n\n"}
{"id": "898238", "url": "https://cs.wikipedia.org/wiki?curid=898238", "title": "Tomáš z Villanovy", "text": "Tomáš z Villanovy\n\nSvatý Tomáš z Villanovy (španělsky Santo Tomás de Villanueva; 1486, Fuenllana, Provincie Ciudad Real, Španělsko – 8. září 1555, Valencie, Španělsko) byl řeholník augustiniánského řádu, v letech 1544–1555 arcibiskup ve Valencii, katolická církev jej uctívá jako svatého.\n\nNarodil se ve Fuenllaně, dětství strávil ve Villanueva de los Infantes, odkud odešel v patnácti letech na studia do Alcalá de Henares. Na tamní univerzitě dosáhl ve 26 letech magisterské hodnosti z filosofie a teologie. Odtud odešel do Salamanky. Zde vstoupil v listopadu 1516 do augustiniánského řádu. V roce 1518 složil věčné sliby a v listopadu téhož roku přijal kněžské svěcení.\n\nV roce 1519 se stal převorem kláštera v Salamance, později tutéž funkci zastával v konventech v Burgosu a Valladolidu. V roce 1527 byl zvolen provinciálem. Byl známým kazatelem. V roce 1544 byl jmenován valencijským arcibiskupem. Jako arcibiskup si uchoval prostý způsob života, na který byl zvyklý z kláštera. Podporoval chudé (ač této jeho pomoci také zneužívali někteří, kteří se za chudé jen vydávali). Snažil se umravňovat zpohodlnělé duchovenstvo, i tím, že za ně vykonával zástupná pokání. Coby hlava arcidiecéze se potýkal s pocitem vlastní nedokonalosti a několikrát prosil o zbavení úřadu. Chtěl se vrátit do kláštera. Úřad mu byl však ponechán.\n\nDne 28. srpna 1555 vážně onemocněl a 8. září téhož roku zemřel, krátce poté, co odsloužil mši svatou. Svatořečen byl papežem Alexandrem VII. v roce 1658. Je vzýván jako patron studentů, zvláště studujících členů augustiniánského řádu.\n\nLatinsko-španělská kritická edice kázání:\n\n\n\n"}
{"id": "898239", "url": "https://cs.wikipedia.org/wiki?curid=898239", "title": "Šajb al-Banat", "text": "Šajb al-Banat\n\nŠajb al-Banat (2187 m n. m.) je hora v Arabské poušti asi 40 km od Rudého moře mezi Hurghadou a Safagou na území egyptského guvernorátu Al-Bahri al-Ahmari. Jedná se o nejvyšší vrchol egyptské části Rudomořského pohoří.\n\nŠajb al-Banat je nejvyšší horou Arabské pouště a zároveň nejvyšším bodem africké části Egypta. Nejvyšší v celém Egyptě je s výškou 2637 m n. m. hora svaté Kateřiny, ležící na Sinajském poloostrově.\n\nHora Šajb al-Banat má celkem čtyři vrcholy:\nPo svazích hory stékají sezónní potoky.\n\nOkolí Šajb al-Banat obývá kmen Ma'aza (známý též jako \"Bani Attia\"), který čítá asi 1000 osob a žije na ploše 90 000 km. Jedná se o kočovníky, kteří se živí chovem ovcí, koz a dromedárů.\n\n"}
{"id": "898245", "url": "https://cs.wikipedia.org/wiki?curid=898245", "title": "Věra Konstantinovna Romanovová", "text": "Věra Konstantinovna Romanovová\n\nVěra Konstantinovna Romanovová (16. únor 1854, Sankt Petersburg, Ruská říše – 11. dubna 1912, Stuttgart, Německo) byla ruská velkokněžna a adoptivní dcera württemberského krále Karla I. a jeho manželky, královny Olgy Nikolajevny, jejíž byla neteří.\n\nNarodila se jako třetí dítě/druhá dcera dcera velkoknížete Konstantina Nikolajeviče, mladšího bratra ruského cara Mikuláše I., a jeho manželky velkokněžny Alexandry Josifovny, rozené princezny von Sachsen-Altenburg. První léta života strávila se svými rodiči v Petrohradu, od roku 1861, kdy byl její otec jmenován vicekrálem Polska, rodina přesídlila do Varšavy. Od dětství byl zjevná její svéhlavá a agresivní povaha a osobnost narušovaná ataky násilí. Rodiče bezradní nad nezvládnutelným dítětem svěřili v prosinci roku 1863, ve věku devíti let, její výchovu sestře Konstantina Nikolajeviče, württemberské královně Olze Nikolajevně, což umožnilo zatajit její stav před ruským panovnickým dvorem. Bezdětný královský pár si dívku velmi oblíbil a roku 1891 ji adoptoval.\n\n8. května roku 1874 se ve Stuttgartu provdala za Evžena Württemberského (1846-1877), příbuzného jejího adoptivního otce, syna vévody Evžena Viléma Württemberského (1820–1875) a jeho manželky Matyldy von Schaumburg-Lippe (1818–1891), příslušníka slezské větve rodu. Její adoptivní rodiče záměrně sjednali tento sňatek, aby dívka nemusela opustit Württembersko. Její strýc, ruský car Alexandr II., jí dal jako svatební dar milión rublů. Z jejich manželství se narodily tři děti – nejstarší syn, který však zemřel jako sedmiměsíční nemluvně, a dvě dcery-dvojčata:\n\nVěřin manžel zemřel nečekaně po třech letech manželství ve věku 31 let. Jako oficiální příčina smrti byl uveden pád s koně, ve skutečnosti však zemřel při souboji. Pohřben byl nejprve v kostele zámku ve Stuttgartu, později byly jeho ostatky přeneseny do kostela stuttgartského Starého zámku. Věra zůstala sama se dvěma dcerkami ve věku něco málo přes rok; již nikdy se neprovdala, třebaže ovdověla v 23 letech, a veškerý čas věnovala svým dcerám.\n\nPo králově smrti v roce 1891 zdědila značný majetek a když o rok později zemřela královna Olga, dostala po ní Villu Berg, kam přesídlila z Akademie u zámku ve Stuttgartu, kde žila první roky manželství. Její dům byl místem setkání kulturních i rodinných. Byla považována za družnou a hovornou ženu. Byla u lidu velmi oblíbená, především proto, že se – podobně jako její teta – silně angažovala v charitativní činnosti, její aktivity v sociální oblasti byly mimořádné. Podporovala na 30 sociálních a kulturních zařízení, na něž posléze pamatovala i ve své závěti. Mezi ně v neposlední řadě patřil i jí založený \"Wera Heim (Věřin domov)\" pro neprovdané opuštěné matky – když se jednou dověděla, že jedna zoufalá matka zanechala na toaletě stuttgartského nádraží své nemluvně, rozhodla se udělat něco, co zde dosud nebylo: útočiště pro ohrožené dívky a neprovdané budoucí matky. S tímto záměrem vzbudila rozruch, ba odpor, aniž by získala podporu státu a církve. \"Weraheim\" nicméně existuje a funguje dodnes. Dále podporovala \"Karl-Olga-Krankenhaus (Karlova a Olžina nemocnice\"), \"Nikolauspflege\" pro slepé, hulánský pluk svého manžela a jeden ruský pluk, podporovala stavbu pravoslavného kostela sv. Mikuláše ve Stuttgartu aj.\n\nPo manželově smrti zůstala žít ve Württembersku, často však jezdila do Ruska navštěvovat své příbuzné. Obvykle pobývala v petrohradském Mramorovém paláci, kde měla své apartmány. V květnu roku 1896 se se svými dvěma dcerami účastnila korunovace svého bratrance Mikuláše II. Často navštěvovala v Athénách svou sestru Olgu Konstantinovnu, řeckou královnu.\n\nByla velmi vzdělaná, rovněž velmi svérázná osobnost, jež otevřeně dávala najevo své mínění, což bylo v tehdejší době dosti neobvyklé. Byla hluboce nábožensky založená, s pevnými a snad až příliš přísnými zásadami – považovala například návštěvu divadla za těžký hřích. Ke konci života, v roce 1909 přestoupila z pravoslaví k luteránské víře, což se u její rodiny nesetkalo s pochopením.\n\nZemřela ve věku 58 let 11. dubna 1912 ve Stuttgartu, rok poté, co ji ranila mozková mrtvice. Stejně jako její manžel byla pohřbena v zámeckém kostele Starého zámku ve Stuttgartu.\n\n\n\n"}
{"id": "898247", "url": "https://cs.wikipedia.org/wiki?curid=898247", "title": "Jurij Ščukin", "text": "Jurij Ščukin\n\nJurij Ščukin ( ; narozený 29. června 1979 Kislovodsk) je kazašský profesionální tenista narozený na území Ruska, jenž tuto zemi reprezentoval v letech 1998–2008. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do dubna 2013 devět titulů ve dvouhře a dvacet ve čtyřhře.\n\nNa žebříčku ATP byl ve dvouhře nejvýše klasifikován v listopadu 2007 na 119. místě a ve čtyřhře pak v říjnu 2000 na 117. místě. Trénuje ho Vadim Borisov.\n\nV kazašském daviscupovém týmu debutoval v roce 2008 barážovým utkáním 1. skupiny zóny Asie a Oceánie proti Tchaj-wanu, v němž vyhrál první dvouhru a čtyřhru a ve druhém singlu podlehl Lu Jan-sunovi. Do března 2013 v soutěži nastoupil ke třinácti mezistátním utkáním s bilancí 2–2 ve dvouhře a 6–6 ve čtyřhře. Za ruské družstvo neodehrál žádný zápas.\n\nNa nejvyšší grandslamové úrovni se ve dvouhře nejdále probojoval do druhého kola na French Open 2010. Jako kvalifikant v prvním kole přešel přes Američana Rajeeva Rama po čtyřsetovém průběhu. Ve druhém kole již nestačil na třicátého prvního nasazeného rumunského hráče Victora Hănesca 3–6, 4–6 a 2–6. Na Australian Open 2001 prohrál v úvodním kole, jak v mužské dvouhře, tak společně s Izraelcem Jonatanem Erlichem v prvním utkání mužské čtyřhry, když se jejich přemožitelem stala druhá nasazená jihoafricko-česká dvojice Ellis Ferreira a David Rikl.\n\nNa okruhu ATP Tour se probojoval do finále čtyřhry na antukovém Orange Warsaw Open 2008, kde byl jeho spoluhráčem krajan Nikolaj Davyděnko. V boji o titul je přehrál polský pár Mariusz Fyrstenberg s Marcinem Matkowskim. Po rovnocenném zisku prvních dvou setů 6–0 a 3–6, rozhodl až supertiebreak, který získali Poláci poměrem [10–4].\n\n"}
{"id": "898248", "url": "https://cs.wikipedia.org/wiki?curid=898248", "title": "Seznam poslanců Poslanecké sněmovny Říšské rady (1879–1885)", "text": "Seznam poslanců Poslanecké sněmovny Říšské rady (1879–1885)\n\nToto je seznam poslanců Poslanecké sněmovny Říšské rady ve volebním období 1879–1885. Zahrnuje všechny členy Poslanecké sněmovny předlitavské (rakouské) Říšské rady v VI. funkčním období od voleb do Říšské rady roku 1879 až do voleb do Říšské rady roku 1885. Celé funkční období zahrnovalo jedno zasedání sněmovny (IX. zasedání), které trvalo od 7. října 1879 do 23. dubna 1885.\n\nSchůzi nejprve předsedal nejstarší člen sněmovny Nicola Negrelli, který tuto funkci zastával od první schůze 7. října 1879 do 14. října 1879. Pak proběhla volba řádného vedení. Předsedou sněmovny se stal Franz Coronini-Cronberg, který získal 338 z 341 odevzdaných hlasů (tři hlasovací lístky byly prázdné). Prvním místopředsedou se stal poslanec z Haliče Franciszek Jan Smolka, když se ziskem 180 hlasů porazil protikandidáta Franze Kliera z Čech, jenž dosáhl 156 hlasů (3 lístky byly opět prázdné). V následující volbě druhého místopředsedy vyhrál štýrský poslanec Hermann Gödel-Lannoy se 174 hlasy, přičemž Klier opět neuspěl, když obdržel 154 hlasů. Tři hlasy získal Francesco Vidulich z Istrie, čtyři hlasovací lístky byly prázdné.\n\nPoté, co předseda Coronini dopisem z 11. března 1881 složil mandát poslance, došlo k nové volbě předsedy. Stal se jím se 184 hlasy dosavadní místopředseda Franciszek Jan Smolka. Protikandidát Karl Rechbauer ze Štýrska získal 146 hlasů, 9 lístků bylo prázdných. Na uprázdněný post místopředsedy usedl 15. března 1881 český šlechtic Ferdinand Lobkowicz se ziskem 161 hlasů proti 149 hlasům neúspěšného protikandidáta, Johanna Demela von Elswehr ze Slezska. 6 hlasů bylo prázdných, 5 poslanců hlasovalo pro jiné kandidáty.\n\nNa postu zapisovatele figurovali na zahajovací schůzi sněmovny 7. října 1879 poslanci Josef Fanderlík, Ernst Bareuther, Josef Schneid von Treuenfeld a Gajo Bulat. Na 2. schůzi 14. října 1879 pak proběhla volba řádného zapisovatele. Zvoleni byli Jaromír Čelakovský (Čechy), Julian Czerkawski (Halič), Wojciech Dzieduszycki (Halič), Oskar Falke (Štýrsko), Viktor Fuchs (Salcbursko), Friedrich Nitsche (Čechy), Josip Poklukar (Kraňsko), Eduard Raab (Štýrsko), Heinrich Reschauer (Čechy), Anton Stöhr (Čechy), Benno Taufferer (Kraňsko) a Franz Thun und Hohenstein (Čechy).\n\nV obsazení této funkce docházelo později k četným změnám kvůli rezignacím na post zapisovatele nebo i poslance jako takového. Již 28. října 1879 nastoupil mezi zapisovatele Ferdinand Kotz von Dobrz poté, co rezignoval Anton Stöhr. 14. listopadu 1879 se zapisovatelem stal Josef Schneid von Treuenfeld místo rezignovavšího Josipa Poklukara. 18. listopadu nahradili Čeněk Hevera a Anton Meißler na pozici zapisovatelů poslance Čelakovského a Falkeho. 10. prosince 1881 byl za poslance Schneideho zapisovatelem zvolen Luigi Hippoliti. 14. prosince 1881 rezignoval zapisovatel Reschauer, ale již následujícího dne byl do ní opětovně zvolen. 24. ledna 1882 se zapisovatelem stal Bedřich Karel Kinský, jenž nahradil Franze Thuna-Hohensteina. 8. května 1882 nahradil Jan Spławiński Wojciecha Dzieduszyckého. Po smrti poslance Kotze von Dobrz a rezignaci Karla Kinského se dalšími dvěma novými zapisovateli stali 6. prosince 1882 Theodor Dobler a Ferdinand Lobkowicz. 8. února 1884 vystřídal Lobkowicze Jan Dobřenský. Poslední změnou byla volba Wilhelma Neubera a Augusta Starzeńského na místo rezignovavších Reschauera a Czerkawského. \n\nFunkci pořadatele zastával po celé funkční období Josef Fanderlík (Morava) a Nikolaus Dumba (Dolní Rakousy). Zvoleni byli na 2. schůzi 14. října 1879. \n\nPoslanci byli rozdělení do devítí oddělení, každé zhruba po 40 poslancích. Každé oddělení si volilo svého předsedu, místopředsedu a dva zapisovatele. Funkci předsedů oddělení zastávali Jiří Kristián Lobkowicz z Čech (I. oddělení), Eduard Herbst z Čech (II. oddělení), Anton von Banhans z Čech (III. oddělení), Franciszek Jan Smolka z Haliče (IV. oddělení), Kajetan Posselt z Čech (V. oddělení), Karl Sigmund von Hohenwart z Kraňska (VI. oddělení), Karl Wolfrum z Čech (VII. oddělení), Christian d’Elvert z Moravy (VIII. oddělení) a Francesco Vidulich z Istrie (IX. oddělení).\n\nK říjnu 1879 se v Poslanecké sněmovně Říšské rady uvádí pět poslaneckých klubů:\n\n\n\n\n"}
{"id": "898252", "url": "https://cs.wikipedia.org/wiki?curid=898252", "title": "Paul Augustin Mayer", "text": "Paul Augustin Mayer\n\nPaul Augustin kardinál Mayer OSB (23. května 1911 Altötting – 30. dubna 2010 Řím) byl německý římskokatolický kněz, vysoký úředník Římské kurie, benediktin.\n\nVstoupil do řádu benediktinů v opatství svatého Michala v Metten, v roce 1931 složil řeholní sliby. Studoval na univerzitě v Salcburku apotom na Papežské univerzitě Athenaeum San Anselmo. Na této univerzitě po kněžském svěcení, které přijal 25. srpna 1935, přednášel od roku 1939 až do roku 1966, byl zde mj. také rektorem. Měl na starost vizitaci švýcarských seminářů. V letech 1960 až 1962 byl členem komise, která připravovala podklady pro jednání Druhého vatikánského koncilu, později sekretářem koncilní a pokoncilní komise pro katolické školy a formaci duchovních. V letech 1966 až 1971 byl opatem kláštera v Metten.\n\nV září 1971 se stal sekretářem Kongregace pro společnosti zasvěceného života a společnosti apoštolského života, v lednu 1972 byl jmenován titulárním arcibiskupem, biskupské svěcení mu udělil 12. února téhož roku papež Pavel VI.. Od dubna 1984 vykonával funkci pro-prefekta dvou kongregací – Kongregace pro bohoslužbu a Kongregace pro svátosti. Při konzistoři 25. května 1985 ho papež Jan Pavel II. jmenoval kardinálem. Po kardinálské nominaci se stal plnoprávným prefektem obou kongregací.\n\nV závěru jeho působení byly obě kongregace, v jejichž čele stál, sloučeny v červnu 1988 do Kongregace pro bohoslužbu a svátosti. Od července téhož roku stanul v čele papežské komise Ecclesia Dei. Z funkce prezidenta tohoto orgánu Papežské kurie rezignoval v červenci 1991. Ve chvíli smrti byl nejstarším členem kardinálského kolegia.\n\n\n"}
{"id": "898259", "url": "https://cs.wikipedia.org/wiki?curid=898259", "title": "Guerlain", "text": "Guerlain\n\nGuerlain je francouzský parfémový dům, který patří mezi nejstarší na světě. V letech 1828 byl Guerlain rodinným podnikem, v roce 1994 byl převzat nadnárodní investiční společností LVMH. Společným tónem jeho parfémů je tzv. \"Guerlinade\"; parfém tohoto jména byl uveden do prodeje v roce 1921.\n\nGuerlain byla založen v roce 1828, kdy Pierre-François Pascal Guerlain otevřel svůj první obchod na 42, rue de Rivoli v Paříži. Prodával parfémy, které vyráběl sám za pomoci svých synů Aime a Gabriela. Získal si přízeň pařížské šlechty a roku 1840 otevřel nový obchod na 15, rue de la Paix v roce 1840, v centru pařížské módní scény. Největší úspěch přišel v roce 1853 s vytvořením \"Eau de Cologne Imperiale\" pro francouzského císaře Napoleona III. a jeho manželku císařovnu Eugénii, který získal pro Guerlaina titul oficiálního dodavatele parfémů pro krále.\n\nPo smrti zakladatele se stal hlavním parfumérem syn Aimé, který je autorem např. \"Fleur d'Italie\" (1884) a \"Eau de Cologne du Coq\" (1894). Nejslavnější je však \"Jicky\" z roku 1889, která je prvním parfémem obsahujícím syntetické složky.\n\nGabrielovi synové Jacques a Pierre zdědili značku. Aimého synovec Jacques byl autorem mnoha z nejznámějších klasických vůní Guerlain: \"Mouchoir de Monsieur\" (1904), \"Après L'Ondée\" (1906), \"L'Heure Bleue\" (1912), \"Mitsouko\" (1919), \"Vol de Nuit\" (1933), a Guerlainovy vlajkové lodi \"Shalimar\" (1925).\n\nJean-Paul Guerlain byla posledním rodinným parfumérem. Vytvořil klasické pánské vůně \"Vetiver\" (1959) a \"Habit Rouge\" (1965), \"Coriolan\" (1990) dále \"Chant d'Arômes\" (1962), \"Chamade\" (1969), \"Nahéma\" (1979), \"Jardins de Bagatelle\" (1983) a \"Samsara\" (1989). Jean-Paul Guerlain odešel v roce 2002 po problémech s rasisticky motivovanými výroky v televizní debatě.\n\nObecně je tento krok vnímán jako rozchod s tradicí. Rodina Guerlain prodala společnost konsorciu Moët Hennessy Louis Vuitton (LVMH) v roce 1994.\n\nParfuméry pod LVHM vedle Jean-Paula Gaultiera byli Mathilde Laurent, Maurice Roucel, neteř Jean-Paula Patricia de Nicolaï, avšak v roce 2008 byl hlavním parfumerém jmenován Švýcar Thierry Wasser (dříve Firemnich). Pro Guerlain vytvořil Iris Ganache (2007) a Quand Vient la pluie (2007). Jean-Paul Guerlain zůstal ve firmě na pozici jeho poradce. Uměleckou ředitelkou domu je Sylvaine Delacourte.\n\n\n"}
{"id": "898260", "url": "https://cs.wikipedia.org/wiki?curid=898260", "title": "Jorma Taccone", "text": "Jorma Taccone\n\nJorma Christopher „Jorm“ Taccone (* 19. března 1977) je americký herec, režisér a scenárista komediálních filmů. Jorma je jeden z členů komediálního tria The Lonely Island spolu se svými přáteli z dětství Andy Sambergem a Akivou Schafferem.\n"}
{"id": "898261", "url": "https://cs.wikipedia.org/wiki?curid=898261", "title": "Pastorační rada", "text": "Pastorační rada\n\nPastorační rada, často nazývaná také farní rada, popřípadě farní pastorační rada (latinsky \"consilium pastorale\"), je v římskokatolické církvi poradní orgán duchovního správce určité farnosti. Jejím úkolem je podpora pastorační péče. Na rozdíl od ekonomické rady je její zřízení nepovinné, avšak velmi doporučované. Její postavení upravuje kánon 536 CIC.\n\n"}
{"id": "898262", "url": "https://cs.wikipedia.org/wiki?curid=898262", "title": "Farní rada", "text": "Farní rada\n\nFarní rada může být:\n\n"}
{"id": "898264", "url": "https://cs.wikipedia.org/wiki?curid=898264", "title": "Donát Scotus", "text": "Donát Scotus\n\nDonát Scotus († 875, Fiesole) byl fiesolský biskup, v katolické církvi je uctíván jako světec.\n\nNarodil se pravděpodobně koncem 8. století v Irsku. S přítelem se rozhodl vykonat pouť do Říma. Cestou zpět se přátelé zastavili ve Fiesole, kde se zrovna konala volba biskupa. Podle legendy se v momentě, kdy Donát vstoupil do místní katedrály sv. Romula Fiesolského, rozezněly samy od sebe zvony. Volitelé to pochopili jako projev Boží vůle, a biskupem zvolili právě Donáta. V biskupském úřadě prožil čtyřicet let.\n\nByl literárně činný. Jeho dílem je životopis sv. Brigity Irské a několik básní. Je pohřben ve tamní katedrále.\n\n"}
{"id": "898265", "url": "https://cs.wikipedia.org/wiki?curid=898265", "title": "Hugo z Cluny", "text": "Hugo z Cluny\n\nHugo z Cluny, také Hugo de Semur (13. května 1024, Semur-en-Brionnais, Saône-et-Loire, Francie – 28. dubna 1109, Cluny, Saône-et-Loire, Francie) byl v letech 1049–1109 opatem benediktinského opatství Cluny. V katolické církvi je uctíván jako světec.\n\nNarodil se v burgundské hraběcí rodině \"de Semur\". Otec mu chtěl poskytnout odpovídající šlechtické vychování, avšak on v patnácti letech vstoupil do benediktinského opatství v Cluny a v roce 1044 zde byl vysvěcen na kněze. Místní komunita jej v roce 1049 zvolila clunyjským opatem. Za jeho působení v opatském úřadě byla v Cluny vybudována pětilodní basilika, dlouhá 187 metrů, kterou po dokončení vysvětil papež Urban II.. Později se stal papežským legátem a rovněž se účastnil jednání mezi papežským stolcem a císařem Jindřichem IV., jehož byl kmotrem.\n\nZemřel v roce 1109 a byl pohřben v clunyjské basilice. Jeho ostatky byly barbarsky zničeny spolu s basilikou za Francouzské revoluce (dochovala se jenom pažní kost).\n\n\n"}
{"id": "898266", "url": "https://cs.wikipedia.org/wiki?curid=898266", "title": "Talca", "text": "Talca\n\nTalca je město ve středním Chile, centrum převážně zemědělského regionu Maule a stejnojmenné provincie, jedno z největších měst v chilském centrálním údolí. V roce 2012 zde žilo 200 000 obyvatel, v celé obci (\"comuna\") pak 235 000 obyvatel.\n\nMěsto založil v roce 1742 tehdejší gubernátor Chile José Manso de Velasco. Název pochází z jazyka mapudungun a znamená „místo hromu“. V témže roce se blízko města narodil přírodovědec Juan Ignacio Molina. Talca nabyla na významu v období boje za nezávislost; v roce 1818 zde Bernardo O'Higgins podepsal akt nezávislosti Chile; v příslušném domě je dnes \"O'Higginsovské muzeum\". Další růst přišel v 2. polovině 19. století. V roce 1928 bylo město zničeno silným zemětřesením a navíc ztrácelo význam během hospodářské krize a současné centralizace země. Další velké zemětřesení postihlo region v roce 2010.\n\nMěstem prochází hlavní trať ze Santiaga na jih a odbočuje zde úzkorozchodná trať do přístavu Constitución, poslední dosud provozní regionální trať v zemi.\n\n"}
{"id": "898269", "url": "https://cs.wikipedia.org/wiki?curid=898269", "title": "Markéta Pomořanská (1410)", "text": "Markéta Pomořanská (1410)\n\nMarkéta Pomořanská (1366 – 12. června 1410, Bruck an der Mur) byla vévodkyně rakouská, štýrská, korutanská a kraňská z rodu Griffitovců, nevlastní sestra české královny Alžběty Pomořanské.\n\nByla nejmladším potomkem vévody Bohuslava V. ze Zadních Pomořan a Stolpu a jeho druhé manželky Adelheid, dcery Arnošta z Grubenhagenu z rodu Welfů. Měla pět starších sourozenců, Kazimíra, Wartislawa, Bohuslava a Barnina a Alžbětu. Dne 14. ledna 1392 byla Markéta provdána za Arnošta Habsburského. Důvodem sňatku bylo upevnění spojenectví a přátelství mezi Markétiným synovcem Zikmundem Lucemburským a rakouským vévodou Albrechtem III., který byl Arnoštovým poručníkem.\n\nManželství zůstalo bezdětné. Markéta zemřela roku 1410 a byla pohřbena v cisterciáckém klášteře Rein ve Štýrské marce. Zikmund Lucemburský použil příbuzenský vztah s Markétou jako záminku a nárokoval si její věno.\n\n"}
{"id": "898271", "url": "https://cs.wikipedia.org/wiki?curid=898271", "title": "Šótó nidžúkun", "text": "Šótó nidžúkun\n\nŠótó nidžúkun ( \"松濤館二十訓\") jsou pravidla karate, které sestavil okinawský mistr tohoto bojového umění Gičin Funakoši, který je považován za zakladatele tradičního karate. Napsal knihu \"\"Karatedó - Má životní cesta\"\"\n\nPravidla byla dokumentována kolem roku 1890, ale poprvé publikována byla v knize v roce 1938 s těmito dvaceti hlavními zásadami karate:.\nV jiných českých překladech může být toto znění mírně odlišné.\n\n"}
{"id": "898272", "url": "https://cs.wikipedia.org/wiki?curid=898272", "title": "Karneadés z Kyrény", "text": "Karneadés z Kyrény\n\nKarneadés z Kyrény, řecky Καρνεάδης (214 př. n. l., Kyréna – 129 př. n. l., Atény) byl starořecký filozof narozený na území dnešní Libye. Stál v čele tzv. Nové Akademie. Navázal zejména na Arkesiláa. Údajně byl nejoblíbenějším a nejvěhlasnějším scholarchou a „přivedl Akademii k obecnému respektu mezi občanstvem.“ Respekt mu vysloužilo i údajné narození ve stejný den v měsíci jako Platón a smrt při zatmění měsíce, což se označilo jako smutek nebes. Byl tak vytížený studiem a výukou, že si dokonce neměl čas stříhat vlasy ani nehty.\n\nTexty nezanechal, jeho učení zaznamenal jeho žák Kleitomachos, dozvídáme se o něm hojně také u Cicerona a Sexta Empirika, neboť Karneadés podnikl filozofickou misii v Římě, který tím velmi ovlivnil. Byl radikálním skeptikem a probabilistou. Zpochybňoval především možnost poznání pravdy rozumovou cestou. Na to upozorňoval především skrze paradoxy, například paradoxu Kréťana lháře, kde je výrok sám v sobě rozporný. Člověk se dle něj musí spokojit jen s kategorií pravděpodobnosti, která však dostačuje ke správnému rozhodování a žití. Ostré kritice podrobil školu stoiků i epikurejců. Kritizoval zejména stoické kritérium pravdy, tzv. kataleptickou představu, ale také stoickou teologii (důkaz o existenci bohů) i stoickou etiku.\n\nJeho význam spočívá v v náboženském skepticismu, kde shromáždil většinu základních filosofických i noetických argumentů, mluvících o nerozhodnutelnosti otázky o poznatelnosti bohů. Tady také spadá jeho teorie pravděpodobnosti – tzv. teorie probabilismu. Ta říká, že sice nemůžeme nic vědět jistě, avšak některé věci lze považovat za pravděpodobnější. \"Kritériem pravděpodobnosti je jasnost a zřetelnost. Lépe vidíme za světla nebo pokud nejsme unaveni atd.). Druhou podmínkou je společný výskyt dalších představ a jejich pečlivé prozkoumání. (Je třeba prozkoumat všechny okolnosti, stavy, okolí atd.)\" Jeho pojetí je ale velmi problematické v tom, že pokud člověk nezná pravdu, může jen stěží určit, co je k pravdě blíže, tzn. co je pravděpodobnější. Dle pojetí Břetislava Horyny tak postavil proti dogmatismu jiný dogmatismus, zdůvodněný „quasi-skepticky“, čímž opustil skeptické hledisko.\n\n"}
{"id": "898281", "url": "https://cs.wikipedia.org/wiki?curid=898281", "title": "Lev Zacharovič Mechlis", "text": "Lev Zacharovič Mechlis\n\nLev Zacharovič Mechlis (13. ledna 1889, Oděsa, Carské Rusko – 13. února 1953, Moskva, Sovětský svaz) byl sovětský komunistický politický pracovník, novinář, vojenský komisař, v době velké Vlastenecké války působil i jako vojenský velitel v hodnosti generálplukovníka. Šlo jednoho z nejbližších spolupracovníků sovětského diktátora Josifa Vissarionoviče Stalina.\n\nPocházel ze židovské rodiny, v mládí studoval na židovských školách a působil i v židovských spolcích. Během první světové války sloužil v Ruské carské armádě, v roce 1918 v Oděse vstoupil do ruské Bolševické strany. V době ruské občanské války působil jako vojenský politický komisař. Již v té době proslul svojí tvrdostí, krutostí ale i organizačními schopnostmi. V roce 1920 se poprvé seznámil se Stalinem. Od roku 1921 působil i ve státním aparátu, od roku 1922 až do roku 1953 pak se Stalinem velmi úzce spolupracoval. Od roku 1930 působil ve funkci šéfredaktora ústředních stranických novin Pravda. Od roku 1937 působil jako politický komisař v Rudě armádě a náměstek lidového komisaře obrany (náměstek ministra obrany). Od roku 1938 byl i členem Hlavní vojenské rady a od roku 1939 Hlavním vojenským komisařem Rudé armády. Na konci 30. let se velmi aktivně podílel na likvidaci nepohodlných sovětských důstojníků a generálů. V roce 1940, kdy probíhala celková reorganizace Rudé armády, byl jmenován lidovým komisařem státní kontroly (tedy ministrem). Dne 21. června 1941, pouze jeden den před vypuknutím Velké vlastenecké války, byl jmenován náčelníkem Hlavní správy politické propagandy. Od roku 1941 působil ve funkci náměstka Rady lidových komisařů (obdoba místopředsedy vlády).\n\nPo vypuknutí Velké vlastenecké války působil jako zmocněnec sovětského Hlavního stanu s mimořádnými pravomocemi. V roce 1942 byl Hlavním stanem vyslán, aby pracoval u Krymského frontu, kde působil jako komisař i neformální velitel současně. Jeho velitelská činnost zde však byla velmi neúspěšná a vojska frontu utrpěla na Krymu od Wehrmachtu řadu zdrcujících porážek. Poté byl vojenským komisařem u několika dalších sovětských frontů. Po 2. světové válce nadále zastával funkci ministra státní kontroly.\n\n\n"}
{"id": "898282", "url": "https://cs.wikipedia.org/wiki?curid=898282", "title": "Hnědnutí a odumírání větví zeravu", "text": "Hnědnutí a odumírání větví zeravu\n\nHnědnutí a odumírání větví zeravu je choroba jehličnanů způsobovaná mikromycetou \"Kabatina thujae\" (houba). Jde o jednu z běžně rozšířených houbových chorob přehuštěných výsadeb, zejména se vyskytuje v živých plotech na nevhodných vlhkých místech. Napadá jehlice, infekci podporuje stanoviště s nedostatkem vápníku a hořčíku.\n\n\n\nNa rozdíl od poškození molovkou nejsou na větvičkách a jehlicích dutinky. Tůje mohou prosychat podobným způsobem i vlivem zimního posypu chodníku solí, nedostatku světla, mrazu.\n\nDrobné estetické škody. Rostlinám nehrozí nebezpečí vážného poškození. Pouze velmi mladé rostliny mohou uhynout. \n\nRuční odstranění napadených výhonů. Lze prosvětlit husté koruny dřevin. V případě silného napadení aplikovat fungicidy od konce května a postřiky opakovat třikrát po 2 až 3 týdnech. \n\nPovolený je přípravek Dithane DG Neotec. , Dithane M 45, Novozir MN 80 (od první poloviny května do června ve 14 denních intervalech).\n\n"}
{"id": "898285", "url": "https://cs.wikipedia.org/wiki?curid=898285", "title": "Bohumil Palek", "text": "Bohumil Palek\n\nProf. PhDr. Bohumil Palek (* 25. února 1936, Žebrák) je český lingvista, semiotik a překladatel. Působil jako vědecký pracovník Katedry lingvistiky a fonetiky na Filozofické fakultě Univerzity Karlovy. Dříve působil i v Leningradě. Zabývá se obecnou lingvistikou a sémiotikou. Své práce z lingvistiky publikoval v angličtině a v češtině, kromě toho vybral a přeložil dva svazky prací Ch. S. Peirce. \n\n"}
{"id": "898287", "url": "https://cs.wikipedia.org/wiki?curid=898287", "title": "Maynard Ferguson", "text": "Maynard Ferguson\n\nMaynard Ferguson (4. května 1928 Verdun, Québec, Kanada – 23. srpna 2006 Ventura, Kalifornie, USA) byl kanadský jazzový trumpetista a hráč na křídlovku. Ve svých čtyřech letech začal hrát na klavír a housle a v devíti na kornet. V roce 1948 se přestěhoval do Spojených států amerických, kde začal hrát s Boydem Raeburnem, Jimmy Dorseyem a Charlie Barnetem. V roce 1949 se stal členem orchestru Stana Kentona. V letech 1950, 1951 a 1952 byl čtenáři časopisu \"Down Beat\" zvolen jako nejlepší trumpetista roku. V 60. letech 20. století hostoval v Československu s Orchestrem Gustava Broma. Vydal řadu sólových alb a podílel se i na albech jiných interpretů, mezi které patří Dinah Washington nebo Georgie Auld.\n\n"}
{"id": "898288", "url": "https://cs.wikipedia.org/wiki?curid=898288", "title": "Inglewood", "text": "Inglewood\n\nInglewood může být:\n\n"}
{"id": "898289", "url": "https://cs.wikipedia.org/wiki?curid=898289", "title": "Lupina mnoholistá", "text": "Lupina mnoholistá\n\nLupina mnoholistá či vlčí bob mnoholistý (\"Lupinus polyphyllus\") je kvetoucí rostlina z čeledi bobovité (\"Fabaceae\").\n\nDruh je původem ze Severní Ameriky, kde má původní areál rozšíření v oblasti od jižní Aljašky a Britské Kolumbie až do oblasti jižního Utahu a Kalifornie, na východ do Alberty a na západě do Wyomingu. Zde většinou roste v okolí potoků, preferuje vlhké oblasti.\n\nNa území České republiky je invazivním druhem poškozujícím místní ekosystém. Stejně je klasifikována i na Novém Zélandu, ve Švédsku, Norsku, Finsku, Litvě a Švýcarsku.\n\nCelá rostlina je jedovatá. V jejich semenech, ale i v dalších částech rostliny, se nachází látky ze skupiny alkaloidů, konkrétně lupinidin. Tyto látky významně poškozují jaterní tkáň, nervový systém, srdce a ledviny. Při vážném zasažení člověka dochází k ochrnutí dýchacích orgánů a následné smrti. Při slabším zasažení se projevují nepříjemné halucinace.\n\nJe běžně používán v zahradách pro atraktivní barevné květy, je lákavý i pro včely. Dodává do půdy dusík. Potřebuje slunečné nebo světlé stanoviště, daří se mu nejlépe v lehkých půdách, trpí v těžkých jílovitých půdách. Bylo vyšlechtěno mnoho barevných kultivarů. Množí se semeny. Pěstované zahradní hybridy jsou vysoce toxické.\n"}
{"id": "898293", "url": "https://cs.wikipedia.org/wiki?curid=898293", "title": "Zoot Sims", "text": "Zoot Sims\n\nZoot Sims (29. října 1925 Inglewood, Kalifornie, USA − 23. března 1985 New York City, New York, USA) byl americký jazzový saxofonista. V roce 1943 hrál ve skupině Bennyho Goodmana a o rok později nahradil Bena Webstera v kvartetu Sida Catletta. Hrál například na albu \"Blues and Haikus\" básníka Jacka Kerouaca. Rovněž spolupracoval s dalšími hudebníky, mezi které patří Gerry Mulligan, Al Cohn, Charles Mingus, Bob Brookmeyer, Trigger Alpert, Lalo Schifrin, Sonny Stitt nebo Sarah Vaughan.\n"}
{"id": "898295", "url": "https://cs.wikipedia.org/wiki?curid=898295", "title": "Weiding (zemský okres Cham)", "text": "Weiding (zemský okres Cham)\n\nWeiding je obec v německé spolkové zemi Bavorsko, v zemském okrese Cham ve vládním obvodu Horní Falc.\n\nŽije zde obyvatel.\n\n"}
{"id": "898296", "url": "https://cs.wikipedia.org/wiki?curid=898296", "title": "Trigger Alpert", "text": "Trigger Alpert\n\nTrigger Alpert (3. září 1916 Indianapolis, Indiana, USA − 22. prosince 2013) byl americký jazzový kontrabasista a fotograf.\n\nKoncem třicátých let docházel na Indiana University a v roce 1940 se přestěhoval do New Yorku, kde hrál s Alvino Reyem a později s Glennem Millerem. Během čtyřicátých let spolupracoval s mnoha dalšími hudebníky, mezi které patřili Tex Beneke, Benny Goodman, Bud Freeman, Ella Fitzgeraldová, Muggsy Spanier, Roy Eldridge, Louis Armstrong, Ray McKinley, Bernie Leighton, Frank Sinatra, Woody Herman a Jerry Jerome. V padesátých to byli například Artie Shaw, Coleman Hawkins, Sauter-Finegan Orchestra, Mundell Lowe, Don Elliott, Gene Krupa a Buddy Rich.\n\nV roce 1956 vydal jedno vlastní album nazvané \"Trigger Happy!\" pro Riverside Records. Hráli na něm Tony Scott, Zoot Sims, Al Cohn, Joe Wilder, Urbie Green a Ed Shaughnessy. V roce 1970 se přestěl věnovat hudbě a stal se fotografem.\n"}
{"id": "898298", "url": "https://cs.wikipedia.org/wiki?curid=898298", "title": "Martin Landau", "text": "Martin Landau\n\nMartin Landau (20. června 1928 New York – 15. července 2017 Los Angeles) byl americký televizní a filmový herec, držitel Oscara za nejlepší mužský herecký výkon ve vedlejší roli ve filmu \"Ed Wood\" z roku 1994, ve kterém hrál postavu maďarské herecké hvězdy němé éry Bély Lugosiho.\n\nJeho dcerou je herečka Juliet Landau.\n\n"}
{"id": "898302", "url": "https://cs.wikipedia.org/wiki?curid=898302", "title": "Joe Wilder", "text": "Joe Wilder\n\nJoe Wilder (22. února 1922 Colwyn, Pensylvánie, USA − 9. května 2014 New York City, New York, USA) byl americký jazzový trumpetista, hráč na křídlovku a hudební skladatel.\n\nHudbě se začal věnovat pod vlivem svého otce, který hrál na kontrabas. Ve svých devatenácti letech se připojil k big bandu Lese Hitea. Když se vrátil z války, začal hrát s hudebníky, jako byli Jimmie Lunceford, Herbie Fields, Lucky Millinder, Noble Sissle, Dizzy Gillespie nebo s orchestrem Count Basieho.\n\nVydal několik alb pod svým jménem a spolupracoval i s dalšími umělci, mezi které patřili Gil Evans, Dizzy Gillespie, Trigger Alpert, Sonny Stitt, Mundell Lowe, Yusef Lateef nebo Jimmy Heath. V roce 2008 získal ocenění NEA Jazz Masters. Zemřel o šest let později na městnavé srdeční selhání ve věku dvaadevadesáti let.\n"}
{"id": "898307", "url": "https://cs.wikipedia.org/wiki?curid=898307", "title": "FiolaSoft Studio", "text": "FiolaSoft Studio\n\nFiolaSoft Studio je české nezávislé vývojářské studio. Založil jej Filip Kraucher (známý jako Fiola) v roce 2002. Od té doby vytvořilo řadu freewarových her jako například Dragonwave nebo Flip-Flap. První placenou hrou od FiolaSoftu je . Hry jsou vytvářeny v Game Makeru. Kromě herní tvorby tým také spravoval „Velkýho Chytráka“, největší české a slovenské fórum pro vývojáře her v Game Makeru. FiolaSoft má také vlastní televizní pořad o počítačových hrách Indian a pořad o filmech Filmové novinky. Oba jsou vysílány na televizní stanici Relax a archivovány na YouTube.\n\nV roce 2015 studio vydalo svůj dosud největší projekt – Blackhole. Hra si získala velmi pozitivní hodnocení od hráčů a recenzentů a prodala několik tisíc kusů.\n"}
{"id": "898312", "url": "https://cs.wikipedia.org/wiki?curid=898312", "title": "Zemětřesení ve Skopje 1963", "text": "Zemětřesení ve Skopje 1963\n\nMakedonskou metropoli Skopje postihlo 26. července 1963 zemětřesení o síle 6,9 stupňů Richterovy škály. Bylo to jedno z nejničivějších zemětřesení v dějinách Jugoslávie. Jeho bilance dosahovala 1078 mrtvých, 3383 zraněných a sto až dvě stě tisíc lidí bez domova. Zničeno bylo na 75 - 80 % zástavby celého města. Postižena byla nejen makedonská metropole Skopje (která na počátku 60. let 20. století měla pouze 170 000 obyvatel, ale i některá další menší sídla v okolí. Ničivost zemětřesení umocnila i skutečnost, že otřesy zastihly město v 5:17 ráno , kdy většina obyvatel ještě spala.\n\nOtřesy trvaly 20 s a dosáhly síly 6,9 stupňů Richterovy stupnice. Cítit byly nejen v makedonské metropoli, ale v podstatě na většině území SR Makedonie a údolí řeky Vardar. Celkem zemětřesení zasáhlo oblast o rozloze 50 000 km.\n\nK otřesům došlo brzo ráno, takže o nich mohl tisk informovat ještě téhož dne. Nedlouho poté, co skopský zpravodaj deníku Politika odeslal do Bělehradu zprávu o ničivém zemětřesení, ji převzaly i zpravodajské agentury po celém světě. Politika vytiskla poprvé od skončení druhé světové války zvláštní vydání. Zahraniční zpravodajové, kteří na místo dorazili po několika dnech, nabyli dojmu, že město vypadá, jako kdyby bylo vybombardováno. Deník Nova Makedonija vyšel druhého dne v Prištině (neboť otřesy zničily jeho tiskárnu ve Skopji) a přinesl obsáhlé zprávy o události. Bělehradské noviny Borba napsaly, že Skopje jako město po ničivém zemětřesení již prakticky neexistuje. Naprosto byla zničena i budova hlavní skopské pošty, což ve svém výsledku vedlo k zhoršené komunikaci mezi makedonskou metropolí a zbytkem Jugoslávie.\n\nZ okolních měst přicestovali do zničeného Skopje několik hodin po události i záchranáři. Později je doplnily i jednotky Jugoslávské lidové armády. Jugoslávský prezident Josip Broz Tito poslal do zničeného Skopje zprávu:\n\nJugoslávská vláda vyhlásila po zemětřesení dvoudenní státní smutek za oběti katastrofy. Vláda uvolnila z federálních rezerv okamžitě 70 miliard tehdejších dinárů, a poté ještě dvakrát po třiceti miliardách. Vypsána byla rovněž i národní půjčka ve výši 30 miliard dinárů, nakonec se ale podařilo vybrat o dvanáct miliard více.\n\nPostiženou oblast navštívil ještě během téhož dne prezident Josip Broz Tito, spolu s delegací SKJ. Tito přislíbil, že bude Skopje znovu vybudováno, a to za pomoci všech republik tehdejší jugoslávské federace. Jedna věta z jeho projevu dodnes zdobí zeď městského muzea. O několik dní později do makedonské metropole zavítal i sovětský vůdce Nikita Sergejevič Chruščov. \n\nČeskoslovenský deník Rudé právo o této události informoval následujícího dne hned na úvodní straně. Podle prvních odhadů mělo mít zemětřesení 6 - 8 tisíc obětí. Tehdejší prezident ČSSR Antonín Novotný zaslal jugoslávským představitelům soustrastný telegram. Následujícího dne odletělo z Československa zvláštní letadlo s pomocí čs. Červeného kříže. Do Skopje přicestovali záchranáři i z dalších evropských zemí, včetně Švédska, Nizozemska, Sovětského svazu či Velké Británie.\nMezinárodní pomoc poskytlo tehdejší Jugoslávii celkem 78 zemí, a to ve výši, která se blížila samotné účasti jugoslávského státu. Nejdůležitější bylo odklizení trosek a zajištění náhradního domova pro ty, kterým zemětřesení vzalo střechu nad hlavou. Poté bylo nezbytné zajistit co největší počet dělníků a hlavně stavebního materiálu pro obnovu města. Pomocí postiženému Skopji se zabývalo na půdě OSN celkem 35 zemí. Valné shromáždění OSN se na svém zasedání dne 14. října 1963 věnovalo otázce města Skopje a prohlásilo ho za město solidarity. Tento přídomek používá od té doby až dodnes.\n\nMnohé země, ať už ze západní, či východní Evropy vyslaly do Skopje odborníky a inženýry, kteří během léta 1963 vybudovali několik nových sídlišť v blízkosti města. Zajistili tím skopjanům dočasné ubytování, než přijde zima. Nejvíce pomoci poskytla Francie, Spojené království, Spojené státy a Sovětský svaz. Na pomoci Makedonii se ale podílelo také Československo. Během tzv. studené války se tak ve Skopje setkávali jak američtí, tak i sovětští odborníci. \n\nNová sídliště vznikla na západ, východ i sever od města. Jak obnovené se obnovená makedonská metropole postupně rozrůstala, staly se tyto čtvrtě součástí integrální zástavby Skopje.\n\nBěhem otřesů bylo zničeno na 75 - 80 % zástavby celého města, celkem 15 800 bytů. Zemětřesení ustály lépe budovy postavené po válce, zatímco starší zástavba se mnohdy poroučela k zemi. Nejhůře na tom byly budovy postavené ze suchých cihel, poškozené o rok dříve masivními záplavami. Některé z desítky let starých budov se po otřesech posunuly o desítky centimetrů. Třetina všech staveb, které po zemětřesení zůstaly stát, musela být kvůli špatné statice stejně stržena, což znamenalo pro místní bytový fond další značné ztráty. \n\nMnohé z tehdejších skopských architektonických pamětihodností byly při zemětřesení zničeny zcela; např. tzv. Dům důstojníků, stojící na Náměstí Makedonie, Národní divadlo, Národní banka apod.\n\nJiž necelý měsíc po zemětřesení ustanovila jugoslávská vláda komisi pro obnovu města. Ještě předtím však probíhaly rozsáhlé diskuze, jestli má být město vůbec obnovováno, avšak vzhledem k míře již dříve investovaných prostředků se úvaha Skopje opustit jevila stále více jako čirá fikce. Komise získala podporu organizace UNESCO a její první zasedání se konalo ve městě Ohrid, na západě Makedonie. Byla zřízena rada pro městské plánování (první svého druhu v Jugoslávii) při úřadu skopského magistrátu. Komise povolala k obnově města specialisty v oblasti urbanismu, kteří již měli zkušenosti z přestavbou měst po druhé světové válce, především z Polska. Mezi ně patřil například i architekt Adolf Ciborowski, který se podílel na obnově válkou zničené Varšavy.\n\nObnova města si vyžádala nemalé prostředky. Škoda, kterou otřesy způsobily, dosáhla výše 9 % národního důchodu celé země.\n\nV říjnu 1964 byl radou města Skopje schválen komplexní plán přestavby. Mnohé z nových objektů byly dimenzovány tak, aby podobné zemětřesení do budoucna ustály. Město mělo být protkáno čtyřproudými magistrálami s mimoúrovňovými křižovatkami a zřízen byl rozsáhlý systém městské dopravy, počítající s hustou sítí autobusových linek. Původní orientální charakter Skopje se měl vytratit ve prospěch tehdejších brutalistických trendů v architektuře.\n\nNový plán výstavby města měl na paměti i riziko povodní, které ohrožovaly město prakticky každoročně na začátku jara. Nad městem byla proto na řece Vardar zřízena hydroelektrárna a břehy řeky byly určeny za oblast, kde není povolena výstavba. \n\nNové centrum města začalo vznikat po roce 1971 podle společného projektu jugoslávských a zahraničních expertů, mezi které patřil i japonský urbanista Kenzo Tange. Plán na výstavbu nového centra Skopje byl přijat již v roce 1965, nicméně jeho realizaci pozdržela obnova ostatních části města. Přestavba centrální části Skopje byla navíc přínosná i tím, že se strhly i mnohé na černo postavené provizorní objekty. Základní ideou Tangeova návrhu bylo vybudování linie výškových budov (městské hradby), sloužících k administrativním i jiným účelům, které by byly jistou protiváhou hradeb pevnosti Kale, nacházející se na druhém břehu řeky Vardar. Mnohé z jeho představ však nebyly nakonec realizovány a výška těch, které byly nakonec postaveny, musela být snížena, především z důvodu obav před případným dalším zemětřesením.\n\nJako memento katastrofy byla ponechána částečně rozbořená budova skopského nádraží. Dále od centra bylo zbudována nová moderní železniční stanice a stará budova byla přebudována na městské muzeum.\n\nJugoslávie v následujících letech investovala nemalé prostředky do rozvoje sítě včasného varování před zemětřesením. Tato síť byla sice funkční, nicméně pouze na území SR Makedonie. Již o několik let později postihlo silné zemětřesení bosenské město Banja Luka, které bylo zcela nepřipraveno.\nO zemětřesení byl v tehdejší Jugoslávii natočen dokumentární film Skoplje '63. Filmování začalo již tři dny po katastrofě a trvalo několik měsíců. Dokument byl později představen mezinárodnímu publiku na festivalu v Cannes, kde ovšem nepostoupil do užšího výběru finalistů.\n\n"}
{"id": "898314", "url": "https://cs.wikipedia.org/wiki?curid=898314", "title": "Zora Rozsypalová", "text": "Zora Rozsypalová\n\nZora Rozsypalová (3. září 1922 Kroměříž – 23. ledna 2010 Praha) byla česká divadelní a filmová herečka.\n\nPocházela z Kroměříže, kde také maturovala na místním gymnáziu v roce 1941. Herectví vystudovala na brněnské Státní konzervatoři (absolutorium 1945).\nPo válce nastoupila do svého prvního angažmá v Horáckém divadle v Jihlavě (1945–1947), následně působila v Krajském oblastním divadle Olomouc (1947–1961), kde se začala uplatňovat především v postavách klasického repertoáru. V roce 1961 přišla do souboru činohry Státního divadla v Ostravě a v tomto angažmá zůstala až do svého odchodu do důchodu. V roce 1965 byla jmenována zasloužilou umělkyní.\n\nJejí filmografie není příliš rozsáhlá, podepsalo se na tom její působení mimo centrum a také omezení její umělecké činnosti normalizačním režimem. Mezi filmy, ve kterých hrála, patří \"Archa bláznů\" (1970), \"Metráček\" (1971) nebo televizní film \"Hra pro tři\" (1990). Její poslední filmová role byla v roce 2006 ve filmu Věry Chytilové \"Hezké chvilky bez záruky\". Její kultivovaný herecký projev našel rovněž uplatnění v rozhlase.\n\nV roce 1994 jí byla udělena Cena Thálie za celoživotní mistrovství v činohře. \n\nJejím manželem byl herec František Šec.\n\n\n"}
{"id": "898315", "url": "https://cs.wikipedia.org/wiki?curid=898315", "title": "2. československá hokejová liga 1967/1968", "text": "2. československá hokejová liga 1967/1968\n\n2. československá hokejová liga 1967/1968 byla 15. ročníkem československé druhé nejvyšší hokejové soutěže. Po této sezóně došlo ke sloučení skupin A a B.\n\nSoutěže se účastnilo 32 týmů rozdělených do čtyř skupin po 8 týmech. Ve skupině se utkaly týmy čtyřkolově každý s každým (celkem 28 kol). Vítězové skupin postoupili do kvalifikace o nejvyšší soutěž. Do nejvyšší soutěže postoupil pouze vítěz kvalifikace.\n\nTýmy na posledních místech jednotlivých skupin sestoupily do příslušného krajského přeboru.\n\nTýmy TJ Motor České Budějovice, TJ Spartak ZVÚ Hradec Králové, TJ VŽKG Ostrava a VTJ Dukla Trenčín postoupily do kvalifikace o nejvyšší soutěž, kterou vyhrál tým TJ Motor České Budějovice a postoupil tak do nejvyšší soutěže.\n\nTýmy TJ Baník Sokolov, TJ Spartak Tatra Kolín, TJ Spartak Královopolská strojírna Brno a VTJ Dukla Nitra sestoupily do příslušného krajského přeboru.\n"}
{"id": "898316", "url": "https://cs.wikipedia.org/wiki?curid=898316", "title": "Deportivo Saprissa", "text": "Deportivo Saprissa\n\nDeportivo Saprissa je fotbalový klub z města San José (Kostarika). Má přezdívku \"Monstruo morado\" (Morušová příšera) podle purpurové barvy dresů. Byl založen 16. června 1935 a pojmenován podle zakladatele a hlavního sponzora, kterým byl bývalý fotbalista Ricardo Saprissa Aymá. V roce 1949 poprvé postoupil do nejvyšší soutěže a roku 1952 získal první titul.\n\nV Saprisse působili českoslovenští trenéři Jozef Karel (1979–1981) a Josef Bouška (1988–1991).\n\n\n"}
{"id": "898317", "url": "https://cs.wikipedia.org/wiki?curid=898317", "title": "BK SK Žabovřesky", "text": "BK SK Žabovřesky\n\nBK SK Žabovřesky (celým názvem: Basketbalový klub SK Žabovřesky) je český basketbalový klub, který sídlí v brněnských Žabovřeskách v Jihomoravském kraji. Založen byl ve 30. letech 20. století jako oddíl Sportovního klubu Žabovřesky. V období protektorátu se stal klub dvojnásobným mistrem nejvyšší soutěže. Po válce se stal členem Sokola. Dnes již zaniklý ženský oddíl měl jediný titul mistra republiky z roku 1951. A-tým mužů působí v současné době ve třetí nejvyšší soutěži, která se nazývá 2. celostátní ligou mužů. Klubové barvy jsou zelená a bílá.\n\nSvé domácí zápasy odehrává v hale Rosnička s kapacitou 2 000 diváků.\n\nZdroj: \n\n\n\nZdroj: \n\nZdroj: \n\n"}
{"id": "898318", "url": "https://cs.wikipedia.org/wiki?curid=898318", "title": "Dick Hyman", "text": "Dick Hyman\n\nDick Hyman (* 8. března 1927 New York) je americký klavírista a hudební skladatel. Mimo svá vlastní alba hrál i na albech jiných hudebníků, mezi které patří Howard Alden, Trigger Alpert nebo Mundell Lowe. Složil i hudbu k několika filmům, mezi které patří \"Vzpomínky na hvězdný prach\" (1980) \"Purpurová růže z Káhiry\" (1985), \"Výstřely na Broadwayi\" (1994), \"\" (1997), \"Sladký ničema\" (1999) a \"Melinda a Melinda\" (2004). Ve všech těchto případech jde o filmy Woodyho Allena. Skládal i hudbu pro jiné režiséry, například pro film \"Pod vlivem úplňku\" (1987).\n\n"}
{"id": "898319", "url": "https://cs.wikipedia.org/wiki?curid=898319", "title": "Urbie Green", "text": "Urbie Green\n\nUrbie Green (8. srpna 1926 Mobile, Alabama, USA – 31. prosince 2018) byl americký jazzový pozounista. Nejprve hrál na klavír a až ve svých dvanácti přešel k pozounu. V roce 1947 se stal členem skupiny bubeníka Gene Krupy a následně přešel do big bandu Woodyho Hermana. Sám vydal více než dvacet alb a hrál na více než 250 nahrávkách jiných umělců. V pozdějších letech spolupracoval s mnoha dalšími hudebníky, jako byli Frank Sinatra, Lalo Schifrin, Dinah Washington, Wes Montgomery, Milt Jackson, Bill Evans, Trigger Alpert, Count Basie nebo Dizzy Gillespie. V roce 1995 byl uveden do Alabama Jazz Hall of Fame.\n"}
{"id": "898321", "url": "https://cs.wikipedia.org/wiki?curid=898321", "title": "Kurt Tucholsky", "text": "Kurt Tucholsky\n\nKurt Tucholsky (9. ledna 1890, Berlín – 21. prosince 1935, Göteborg) byl německý novinář, satirik a spisovatel židovského původu. Byl významným kulturním aktérem Výmarské republiky, který z levicových pozic karikoval německý militarismus a varoval před nástupem nacismu, zejména v týdeníku \"Die Weltbühne\", který posléze i vedl. \n\nNarodil se v židovské rodině, v 15 letech ztratil svého otce Alexandra, matka zemřela roku 1943 v koncentračním táboře Terezín. \n\nRoku 1924 přesídlil do Paříže, roku 1933 ho nacisté zbavili německého občanství, již předtím však, roku 1929, odešel do švédského exilu, kde žil až do své sebevraždy v roce 1935. Sebevraždu spáchal předávkováním Veronalem, z velké části v reakci na dění v Německu. \n\nNacisté v té době jeho knihy pálili na hranicích. Publikoval často pod pseudonymy (Theobald Tiger, Peter Panter, Ignaz Wrobel, Kaspar Hauser). K nejvýznamnějším knihám patří \"Deutschland, Deutschland über alles\" z roku 1929, v níž vrhl nekompromisně satirický pohled na výmarskou éru. Proslul též jako autor kabaretních písní. \n\nČasto je mu též připisován známý citát: \"Kdyby volby mohly něco změnit, byly by zakázané.\" Autorství je zřejmě sporné, citát může pocházet také od Emmy Goldmanové, nebo Kláry Zetkinové.\n\n\n\n\n"}
{"id": "898326", "url": "https://cs.wikipedia.org/wiki?curid=898326", "title": "J. J. Johnson", "text": "J. J. Johnson\n\nJ. J. Johnson (22. ledna 1924 Indianapolis, Indiana, USA − 4. února 2001 tamtéž) byl americký jazzový pozounista a hudební skladatel. Nejprve začal hrát na klavír a až ve svých čtrnácti letech přešel k pozounu. V roce 1942 se stal členem souboru klavíristy Snookum Russella. V letech 1942-1945 byl členem orchestru Bennyho Cartera a následně byl rok členem big bandu Count Basieho. Vydal řadu alb pod svým jménem a hrál na albech jiných hudebníků, mezi které patřili Cannonball Adderley, Sonny Stitt, Lalo Schifrin, Dizzy Gillespie, Miles Davis nebo Kenny Burrell.\nV roce 1996 získal ocenění NEA Jazz Masters.\n\nByla mu diagnostikována rakovina prostaty, z čehož se vyléčil. V únoru 2001 zastřelil.\n"}
{"id": "898328", "url": "https://cs.wikipedia.org/wiki?curid=898328", "title": "Karmin", "text": "Karmin\n\nKarmin je americké popové duo skládající se z Amy Heidemannové (* 29. dubna 1986) a Nicka Louise Noonana (* 27. dubna 1986). Nejvíce je známé pro svůj singl \"Brokenhearted\", který se umístil mezi top 20 ve Spojených státech, top 10 v Austrálii, na Novém Zélandě a Spojeném království, a \"Hello\", který se umístil na prvním místě v Billboard Dance Chart v USA. Předtím, než začali psát vlastní songy, byli známí pro své covery songů \"Look at Me Now\" od Chrise Browna a \"Super Bass\" od Nicki Minaj.\n\n"}
{"id": "898329", "url": "https://cs.wikipedia.org/wiki?curid=898329", "title": "Bando", "text": "Bando\n\nBando je obranný styl Thaingu soustřeďující se techniky založené na zvířecích charakteristikách. Dříve \"bando\" znamenalo sebedisciplínu, rozvoj a zlepšování sebe sama. Později se tímto termínem začaly označovat sebeochrana a sebeobrana. Tento název občas bývá chybně užíván jako všem barmským bojovým uměním nadřazený, ale je to vlastně jen jeden systém. Po druhé světové válce se slavný učitel Ba Than (Gyi) pokoušel založením nového Hanthawaddy bando systému sjednotit techniky různých stylů \"bando\" a zmodernizovat je, ale jeho smrt přerušila jeho práci. Syn Ba Thanho začal v 60. letech minulého století formálně vyučovat barmské \"bando\" na americké univerzitě ve Washingtonu, D. C. Na západě je ze všech stylů nejznámější a nejpopulárnější Hanthawaddy bando systém.\n\nStejně jako u většiny asijských bojových umění i v \"Bando\" školách začíná výuka u základních postojů a práce nohou. Toto přípravné stádium tréninku trvá několik měsíců, v některých případech může být praktikováno i léta, což závisí na učiteli nebo stylu. V druhém stádiu tréninku jsou vyučovány série technik pro blokování a odrážení úderů. Prioritami v \"bando\" jsou obrana na prvním místě a útok na druhém, tudíž je žák veden k sebeobraně. Třetí stádium tréninku zahrnuje vyučování technik ofenzívy. Většina technik \"bando\" je vyučována formami nebo \"aka\", proto mohou být performovány sólo i s partnerem. Finální stádium mistrnosti zahrnuje účast na soutěžích, přičemž některé končí i smrtí. \n\nPravděpodobně kvůli vlivu zvířecích stylů z Indie a Číny jsou formy a techniky v \"bando\" založeny na pohybech zvířat. Takové praktiky zahrnují prase, býka, kobru, leoparda, opici, krajtu, škorpiona, tygra, jelenovité, volavku a zmiji. Pohyby v každém vzoru jsou charakterizovány zvířetem, které imitují. Proto forma krajty zahrnuje drtící, škrtící a svírající pohyby, forma tygra obsahuje škrábání a trhání, forma zmije zdůrazňuje flexibilitu, zatímco jelenovitá forma rozvíjí ostražitost. Někteří mistři vyučují styl černého pantera, jako kombinaci všech ostatních zvířecích forem. \n\n\"Bando\" přenechává iniciativu útoku na oponentovi a spoléhá se na kontrující manévry. Když je \"bando\" bojovník napaden, nejdříve ustoupí a poté započne protiútok. Jakmile je hrozba vyhodnocena, je možné na ni odpovědět přiměřeným protiútokem, a tak i zničit útočníkovu zbraň. Ku příkladu – je-li protivníkova ruka či noha zlomena, konflikt byl zakončen efektivně. \"Bando\" bojovníci se hlavně zaměřují na tělo, ale hlava, ramena, lokty, kolena a nohy jsou používány pro ofenzivní záměry.\n"}
{"id": "898330", "url": "https://cs.wikipedia.org/wiki?curid=898330", "title": "Craneballs", "text": "Craneballs\n\nCraneballs s.r.o. je české vývojářské studio. Soustředí se především na tvorbu her pro mobily. Vzniklo v roce 2008, kdy se soustředilo na tvorbu aplikací pro Iphone. S tvorbou her studio začalo kvůli ekonomické krizi.\n\n"}
{"id": "898331", "url": "https://cs.wikipedia.org/wiki?curid=898331", "title": "Bělokur horský", "text": "Bělokur horský\n\nBělokur horský (\"Lagopus muta\", též uváděný pod názvem \"Lagopus mutus\"), jinak také kur alpský, je pták z řádu hrabavých. Velmi se podobá svému blízkému příbuznému bělokuru rousnému. Svého souputníka doprovází i v areálu rozšíření, nalezneme ho však i v ještě severnějších oblastech než bělokura rousného, totiž v Grónsku. Zároveň obývá nadmořské výšky kolem 3000 metrů nad mořem, takže ho lze spatřit i v horách Mongolska, severní Číny a jihovýchodního Ruska a také v evropských velehorách – Alpách a Karpatech. Celosvětová populace je velká (odhadem až 25 milionu jedinců) a druh nečelí prakticky žádné hrozbě.\n\nSameček je na hřbetě a hlavě zbarven hnědě, nad každým okem má červený hřebínek, křídla a břišní část je opeřena bíle a ocas černě. Na zimu ovšem své opeření vymění a je téměř zcela bílý. Dospělý jedinec váží od 425 do 750 gramů a dosahuje délky 33–38 cm. Ptáčata se líhnou vyvinutá a nekrmivá. Pohlavně dospělý jsou v jednom roce života.\n\nBělokur horský žije s oblibou v horách a ve vyšších nadmořských výškách od 2000 do 5000 metrů. Jindy však preferuje nížiny. Obecně je rozšířen v arktické a subarktické Eurasii, Severní Americe (přesněji v Kanadě a Aljašce), v Grónsku a na Ellesmerově a Baffinově ostrově. Obývá známé hornaté oblasti, jako evropské velehory Alpy a Karpaty, Pyreneje, Ural, Pamír, pohoří Altaj, nebo v Japonsku ostrov Honšú a okolí hory Tatejama, kde se nachází i stejně zvaná sopka. Početné populace se vyskytují také v jižních zeměpisných šířkách; v Skotsku, Bulharsku, Mongolsku, Španělsku či Švýcarsku. Ptáci, především ti vyskytující se v arktickém regionu, mohou migrací zatoulat až na Island. Dříve, během poslední doby ledové (období před 2,5 miliony až 10 000 let), se druh znamenitěji vyskytoval po celé Evropě.\n\nPatrně během roku 1781 (někdy uváděno 1776) se o něm poprvé zmínil učenec známého švédského přírodovědce Lars Montin, zprvu jako \"Tetrao mutus\" (dnes \"Lagopus muta\"). Obvykle nese také druhové jméno \"mutus\", které údajně z gramatického hlediska není správné, a je tak voleno vhodnější \"muta\".\n\nBělokur horský se dělí asi na 20 až 32 poddruhů. V aktualizované taxonomii (2018) \"The eBird\" od Clements a kol., je dělen na rovných 30 subspecií. Jednotlivé poddruhy se mohou lišit opeřením i velikostí.\n\nTento druh se velmi podobá svému blízkému příbuznému bělokuru rousnému, avšak bývá o něco menší (33–38 cm), nicméně samičky obou druhů jsou od sebe těžko rozeznatelné. Rozpětí křídel dosahuje délky 54–60 cm. Severněji se vyskytující ptáci dosahují zpravidla větších rozměrů. Dospělý jedinec váží od 0,4 do 0,7 kg. Maximální hmotnosti dosahuje na podzim a nejnižší s příchodem léta. Bělokur horský má kulaté tělo a ve srovnání s ním poměrně malou hlavu. Sameček je na hřbetě a hlavě zbarven šedě až hnědě, a nad každým okem má červený hřebínek, který se v období námluv zvýrazní. Křídla a břišní část je opeřena bíle a ocas černě. Na zimu ovšem své opeření vymění a je téměř zcela bílý, jen ocasní část zůstává černá. Takto měněné peří zajišťuje kamufláž po celý rok (celkem 3 krát).\n\nBělokur horský jistě zaujme svými velkými opeřenými chodidly. Jejich neobvykle velká plocha poslouží především v zimních měsících, kdy se při chůzi nezaboří do sněhu. Aby si při nízkých teplotách (až -20 °C) udržel teplo, zobákem si načechrává peří, čímž v něm zadržuje vzduch. Dostatečnou izolaci zajišťují také jednotlivá pírka, která jsou na spodní straně (u kořínků) obalena hustým chmýřím. Zimnímu období přizpůsobuje i chování, prakticky nelétá a zdržuje se jen na zemi, čímž šetří energií. Mrazivé noci přečkává v chodbičce ve sněhu, kterou si umí sám poměrně rychle vyhrabat (postačí mu obvykle i 15 sekund). Spodní část takové chodbičky se nachází asi 25 až 28 cm pod povrchem sněhu.\n\nKvůli neúrodné tundře a těžko přístupnému hornatému terénu, je bělokur horský jen zřídka ohrožen predátory, především pak pouze několika dravými ptáky (např. poštolkami nebo orlem skalním). Cítí se natolik bezpečně, že ani přítomnost člověka jej zpravidla nikterak neznervózní.\n\nJeho strava se skládá z široké škály výhonků, pupenů, bobulí (např. brusnice brusinky, černého rybízu), květů a listů (např. šichy, skalenky poléhavé), které jsou odolné vůči větru a mrazu. Potravu tak získává především z vřesovišť a soustředí se také na rostliny z rodu bříza a vrba. Kuřata pojídají rovněž hmyz, pavouky a slimáky.\n\nBělokur horský je zpravidla monogamní (neplatí především pro ptáky vyskytující se na dalekém severu). O stavbu hnízda i potomky se stará pouze samička, zatímco sameček hájí území o rozloze až 30 km². Jedinci, kteří se nepodílejí na chovu, zůstávají v malých skupinkách nebo individuálně poblíž hnízdišť, přičemž se neúčastní teritoriálního chování.\n\nObdobí námluv nastává zhruba v polovině května. Toto období uvítá bělokur horský například tak, že vzlétá s hlasitými skřípavými zvuky šikmo vzhůru a pak se v elegantním oblouku snáší zpět na zem. Samečci mezi sebou často svádí boj o území. V potyčce se snaží jeden druhého klovat do zátylku nebo si vyškubávají pera. Jeden takový souboj může trvat i několik hodin. Po těchto kláních se zdatnější sameček zdržuje u své družky a zanedlouho se jí bude dvořit. Ohromit samičku se pokouší jakýmsi svatebním tancem, tedy tak, že ji kolem dokola obchází, přičemž má vztyčená zadní (ocasní) pera, protáhlý krk a roztažené jedno z křídel, kterým se dotýká země.\n\nBěhem června položí samička obvykle 5–8 nažloutlých kropenatých vajec (ojediněle 3–12) do vyhrabané jamky, zpravidla ukryté v křoví. Matka se nezdráhá je ponechat opuštěná, zatímco se sama krmí. Nezdržuje se však dlouho. Inkubuje je asi tři týdny.\n\nMláďata se začínají líhnout v červenci. Prakticky hned po vylíhnutí (asi po hodině a půl) se staví na nohy a sama se krmí. Matka je však svým tělem každou chvíli zahřívá, neboť jsou opeřena méně odolným prachovým peřím. Velcí jsou asi 6 cm a jejich chodidla dosahují už nyní viditelně větších rozměrů. Jsou poměrně zranitelná, často je pro ně nebezpečné samotné klima. Draví ptáci (především poštolky či orel skalní) nebo třeba lišky představují další riziko. Zvětří-li matka takového predátora, podá mláďatům specifickým, poměrně tichým tónem zprávu o možném nebezpečí, a ta automaticky porozumí a znehybní.\n\nV srpnu, asi 14–30 dní stará ptáčata pojídají především hmyz vyskytující se na květech. Takový přísun bílkovin urychlí jejich růst. Na krátkou vzdálenost již dokážou vzlétnout. Ve stáří asi 10 až 12 týdnů jsou plně samostatná a na konci října je matka opouští. Pohlavně vyzrálý jsou obvykle ke konci jednoho roku.\n\nCelosvětová populace je extrémně velká (hrubým odhadem 5 až 25 milionu jedinců) a rozlehlá, a proto Mezinárodním svazem ochrany přírody (IUCN) posouzena jako málo dotčená. Přesto je v některých oblastech bělokur horský považován za ohrožený; je například oblíbenou součástí slavnostních jídel islandské kuchyně. Dříve zde byl v letech 2003 a 2004 lov bělokurů zakázán, avšak se zpřísněnými normami znovu obnoven v roce 2005. Obchodování s nimi je nezákonné.\n\n\n"}
{"id": "898332", "url": "https://cs.wikipedia.org/wiki?curid=898332", "title": "Frank Wess", "text": "Frank Wess\n\nFrank Wess (4. ledna 1922 Kansas City, Missouri, USA − 30. října 2013) byl americký jazzový saxofonista a flétnista. Ve svých devatenácti letech začal hrát v big bandu ale jeho kariéru přerušila druhá světová válka. Po skončení války začal hrát v orchestru Billyho Eckstinea. Od roku 1953 hrál v big bandu Count Basieho. Později vydal několik alb pod svým jménem a hrál s mnoha dalšími hudebníky, mezi které patřili Gene Ammons, Bobby Hutcherson, Milt Jackson, Thad Jones, Yusef Lateef, Zoot Sims, Billy Taylor nebo Elvin Jones. V roce 2007 získal ocenění NEA Jazz Masters. Zemřel v roce 2013 na selhání ledvin ve svých jedenadevadesáti letech.\n"}
{"id": "898334", "url": "https://cs.wikipedia.org/wiki?curid=898334", "title": "Barry Altschul", "text": "Barry Altschul\n\nBarry Altschul (* 6. ledna 1943 New York) je americký jazzový bubeník. V druhé polovině šedesátých let doprovázel klavíristu Paula Bleye. V roce 1969 byl zakládajícím členem skupiny Circle, ve které spolu s ním hráli ještě Anthony Braxton, Dave Holland a Chick Corea. Později spolupracoval i s dalšími hudebníky, mezi něž patří Sam Rivers, Kenny Drew nebo Pepper Adams. Rovněž vydal několik alb pod svým jménem.\n"}
{"id": "898335", "url": "https://cs.wikipedia.org/wiki?curid=898335", "title": "Seznam cizinců v Nashville Predators", "text": "Seznam cizinců v Nashville Predators\n\nToto je seznam cizinců, kteří alespoň jednou nastoupili za hokejový tým Nashville Predators hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "898337", "url": "https://cs.wikipedia.org/wiki?curid=898337", "title": "Anthony Braxton", "text": "Anthony Braxton\n\nAnthony Braxton (* 4. června 1945 Chicago, Illinois) je americký saxofonista, klarinetista, flétnista, klavírista a hudební skladatel. V roce 1969 byl zakládajícím členem skupiny Circle, ve které spolu s ním hráli ještě Barry Altschul, Dave Holland a Chick Corea. Vydal několik desítek alb pod svým jménem a podílel se i na albech jiných imterpretů, jako jsou Gunter Hampel, Muhal Richard Abrams nebo Marion Brown. V roce 1978 nahrál album \"Birth and Rebirth\" spolu s bubeníkem Maxem Roachem.\n\nDne 20. října 1984 vystoupil spolu s klavíristkou Marilyn Crispell na XV. Mezinárodním jazzovém festivalu v Praze na závěr festivalového koncertu v Lucerně.\n"}
{"id": "898341", "url": "https://cs.wikipedia.org/wiki?curid=898341", "title": "Větrník (divadlo)", "text": "Větrník (divadlo)\n\nVětrník bylo divadlo založené v září roku 1941 režisérem Josefem Šmídou. V jeho kolektivu působili mladí herci, mnozí z nich elévové z Burianovy herecké školy . Divadlo existovalo v letech 1941 až 1946 a působilo postupně v několika pražských sálech.\n\nJosef Šmída byl v roce 1940 asistentem režiséra Jindřicha Honzla v Divadélku pro 99. Poté, co byl Honzlův soubor nucen opustit Topičův salon a odstěhoval se do Smetanova muzea na Novotného lávce, nabídl nakladatel F. Borový Josefu Šmídovi licenci k provozu sálu. V prostorách bývalého Divadélka pro 99 na Národní třídě č.9 (tehdy na adrese Viktoria 9) tak zahájil Josef Šmída činnost divadla Větrník, pro které sám vymyslel název a to dne 13. listopadu 1941 uvedením montážního pořadu \"Portrét Antonína Dvořáka\" .\n\nProvozovatelské oprávnění umožňovalo v sále uvádět pouze pořady literárního typu. Pomoc divadelníkům poskytla Míla Mellanová, která angažovala většinu z nich do svého Pražského dětského divadla, takže vůči úřadům byli v zaměstnaneckém poměru a mohli se plně věnovat vlastní činnosti. \n\nV souboru divadla Větrník působili mnozí studenti soukromé divadelní školy E. F. Buriana. K zakládajícím členům divadla patřili režisér Josef Šmída, výtvarník Oldřich Vymazal, herci Vlastimil Brodský, Jaroslav Kubát, Zdeněk Míka, Zdeněk Řehoř, Jiří Benda, Vlastimil Podzimek, Zdeněk Trnka a herečky Heda Hrdinová, Helena Bendová, Eva Brádková (Uiberlayová), Stella Zázvorková a Radana Žďárská . Z důvodů vnitřních rozporů v souboru odešlo šest zakládajících členů na podzim roku 1943. Někteří se však znovu vrátili na jaře 1944, když se jim nepodařilo vytvořit novou divadelní scénu. \n\nPozději za okupace do souboru přišli mj. Zdeněk Dítě, Václav Lohniský a Zdeněk Stránský . K nim se časem připojili posluchači pražské konzervatoře, Frejkovi žáci Jaromír Pleskot a Radovan Lukavský a další mladí herci, např. Gustav Heverle a Jaroslava Adamová, kterou přivedl tehdejší její partner Vlastimil Brodský.\n\nHudbu pro divadlo skládal Antonín Cerha, od roku 1944 Jan Rychlík.\n\nPo válce se soubor značně proměnil. Zdeněk Stránský a Václav Mulač zahynuli během Pražského povstání, novými členy se stali např. Miroslav Horníček a Miloš Kopecký , a soubor se zprofesionalizoval.\n\nV divadle existovaly po celou dobu okupace vedle sebe dvě linie jevištního výrazu: \n\n\nDivadlo zahájilo činnost na Národní třídě v Topičově salonu, kde převzalo malý sál po Divadélku pro 99. Zde hrálo divadlo až do 7. července 1944, kdy se muselo na příkaz Zemského úřadu odstěhovat kvůli údajnému neplnění bezpečnostních předpisů. Divadlo se přemístilo do ulice Ve Smečkách do divadelního sálku Ženského klubu. Po osvobození v roce 1945 se divadlo stěhovalo ještě do kabaretu Rokoko na Václavském náměstí a v září 1945 do sálu Mozartea v Jungmannově ulici č.30.\n\nČinnost divadla byla ukončena na podzim roku 1946, kdy divadlo dostalo výpověď ze sálu Mozartea . Předcházelo tomu rozhodnutí ÚRO – Ústřední rady odborů, která předala v červnu 1946 několik divadel, včetně Větrníku , novému provozovateli – ÚDLD (Ústředí divadel Lidového divadla). Nový provozovatel vyhodnotil provoz divadla jako hospodářsky neúnosný a rozhodl jej v další sezóně neprovozovat . Na podzim 1946 byli pozváni Josef Šmída s Oldřichem Vymazalem na Ministerstvo školství a osvěty a byli vyzváni k úhradě schodku divadla ve výši přibližně jeden milion Kčs, aby mohl Větrník dále existovat. Pokud by tak neučinili, uhradí schodek ministerstvo a divadlo bude likvidováno. Po kratším rozmyšlení prý Josef Šmída podepsal souhlas s likvidací divadla . K 30. listopadu 1946 ukončilo divadlo svoji činnost. \n\n\n\n\n\n\nVlastimil Brodský\n\n\nZdeněk Řehoř\n\nJan Grossman\n\nJiří Brdečka\n\nRadovan Lukavský\n\nBořivoj Srba\n\nMiloš Kopecký\n\n\n"}
{"id": "898344", "url": "https://cs.wikipedia.org/wiki?curid=898344", "title": "Pavlo Eljanov", "text": "Pavlo Eljanov\n\nPavlo Eljanov, Павло Ельянов, \"Pavel Eljanov\", (* 10. května 1983, Charkov, Sovětský svaz) je ukrajinský šachový velmistr. Nejvíce úspěchů získal v týmových soutěžích, když v letech 2004 a 2010 získal za Ukrajinu zlaté medaile na šachových olympiádách ve Španělsku a Rusku.\n\nMezi jeho největší individuální úspěchy patří první místo v turnaji Corus B v roce 2007, vítězství na jenom z turnajů série FIDE Grand Prix v roce 2010 a dělené 1.-3. místo na Aeroflot Open v roce 2012.\n\nRok 2013 započal triumfem na Reykjavík Open a opětovným přiblížením se k magické hranici 2700 bodů v žebříčku FIDE.\n\n"}
{"id": "898345", "url": "https://cs.wikipedia.org/wiki?curid=898345", "title": "Doboszowice", "text": "Doboszowice\n\nDoboszowice ( ) je vesnice v Polsku, nacházející se v dolnoslezském vojvodství, ząbkowickém okrese, náležející k obci Kamieniec Ząbkowicki.\n\nV letech 1975–1998 obec administrativně náležela k valbřišskému vojvodství.\n\nJižně od obce je uzavřená železniční stanice Doboszowice na Železniční trati č. 137 z Kamieńce Ząbkowického do Nysy.\n\nV seznamu polského Národního památkového ústavu je uvedeno, že se v obci nachází farní kostel Svatého Mikuláše z období XV. - XVIII. století), který se skládá z kostela a hřbitova, dříve pohřebiště, zděného vstupu a hřbitovní zdi s bránou.\n\nV obci se narodil Jakub Arnošt z Lichtenštejna-Kastelkornu, biskup olomoucký, arcibiskup salcburský a biskup sekavský působící v letech 1728–1747.\n"}
{"id": "898347", "url": "https://cs.wikipedia.org/wiki?curid=898347", "title": "Muhal Richard Abrams", "text": "Muhal Richard Abrams\n\nMuhal Richard Abrams (19. září 1930 Chicago, Illinois – 29. října 2017) byl americký jazzový klavírista, klarinetista a hudební skladatel. Vydal přibližně dvacet alb jako leader; první nazvané \"Levels and Degrees of Light\" v roce 1968. Rovněž hrál na albech jiných umělců, mezi které patří Woody Shaw, Anthony Braxton, Roscoe Mitchell, Chico Freeman, Eddie Harris, Kenny Dorham, Robin Kenyatta nebo Marion Brown. V roce 2010 získal ocenění NEA Jazz Masters.\n"}
{"id": "898348", "url": "https://cs.wikipedia.org/wiki?curid=898348", "title": "Francisco Vallejo Pons", "text": "Francisco Vallejo Pons\n\nFrancisco Vallejo Pons (*10. srpna 1982, Es Castell, Španělsko) je španělský šachový velmistr. Titul velmistra získal již ve svých šestnácti letech.\n\nMezi jeho největší úspěchy patří dělené první a druhé místo na turnaji Reggio Emilia (2010) a páté místo na evropském mistrovství jednotlivců (2011). Mimo to pak dokázal dvakrát vyhrát španělské mistrovství (2006, 2009).\n\nV roce 2012 porazil v zápase Veselina Topalova (+3 -2 =1). Krátce nato však oznámil ukončení své profesionální hráčské kariéry.\n\n"}
{"id": "898349", "url": "https://cs.wikipedia.org/wiki?curid=898349", "title": "Ani Lorak", "text": "Ani Lorak\n\nKarolina Myroslavivna Kujek (ukrajinsky \"Кароліна Мирославівна Куєк\"), vystupující jako Ani Lorak (ukrajinsky \"Ані Лорак\"; rusky \"Ани Лорак\"), narozena 27. září 1978 (Kicmaň, dnes Ukrajina), je ukrajinská popová zpěvačka, herečka, podnikatelka a bývalá velvyslankyně dobré vůle OSN.\n\nBěhem své kariéry obdržela státní ocenění „Národní umělec Ukrajiny“. S množstvím úspěšných alb a singlů v ukrajinštině, ruštině a angličtině je považována za jednu z nejvlivnějších ukrajinských celebrit. Pravidelně vítězí v anketách popularity i krásy a objevila se v řadě televizních, filmových i muzikálových produkcí. V roce 2011 byla Lorak označena za pátého nejbohatšího hudebního umělce Ukrajiny. Pozornost evropských médií získala díky reprezentaci Ukrajiny na Eurovision Song Contest 2008 v Bělehradě, kde s písní \"Shady Lady\" obsadila druhé místo.\n\nKarolina Kujek se narodila v malém městě Kicmaň na jihozápadě Ukrajiny. Její otec, vystudovaný dirigent, působil jako redaktor v místních novinách, zatímco její maminka byla programovou ředitelkou v místním rádiu. Od útlého věku malá Karolina směřovala k umělecké činnosti, často se účastnila školních pěveckých soutěží. V roce 1992 zvítězila na festivalu \"Pervocvit\" a již ve věku čtrnácti let obdržela první nahrávací kontrakt od producenta Jurije Faljosy. Ve známost vešla díky následnému vystoupení v moskevském televizním programu \"Rankova zirka\" v roce 1995. Protože se však tamější soutěže již jedna zpěvačka jména Karolina účastnila, vystoupila Kujek poprvé pod svým uměleckým jménem – Ani Lorak (její křestní jméno čtené pozpátku). Tentýž rok se přestěhovala do Kyjeva. Tehdy již platila za populární osobnost, avšak ještě větší slávy nabyla o rok později po vystoupení na \"Big Apple Music 1996 Competition\" v New Yorku. Na populárním ukrajinském festivalu \"Tavrijsky igry\" se tentýž rok stala objevem roku. Následně vydala debutové album \"Хочу летать\" („Choču ljetať“).\n\nV roce 1997 Lorak nahrávala nové písně a točila videoklipy. V prosinci následujícího roku vyšlo druhé album \"Я вернусь\" („Ja vernus\"'“\"), jehož mastering probíhal v New Yorku.\nBěhem roku 2009 zpěvačka podnikla masivní turné po velkých ukrajinských městech a také po USA, Francii, Německu a Maďarsku. Téhož roku obdržela vyznamenání Národní umělec Ukrajiny, zdejší nejvýznamnější ocenění.\nNa jaře roku 2000 se v Londýně při nahrávání skladby do reklamy na čokoládu seznámila s producenty Burriem Guardem a Joshem Phillipsem, a nahrála zde několik nových písní. V letech 2004 a 2005 následně plnila úlohu ukrajinské velvyslankyně dobré vůle OSN.\n\nV roce 2005 se pokusila o vítězství v národním kole do Eurovize, která se konala v Kyjevě. S písní \"A Little Shot of Love\" byla považována za favoritku, avšak nakonec byla poražena formací GreenJolly, která vzbudila značné kontroverze svojí údajně politicky motivovanou písní.\n\nV prosinci 2007 ukrajinská veřejnoprávní televize NTU oznámila, že Lorak bude reprezentovat zemi na Eurovizi 2008 v Bělehradě. 23. února zpěvačka v národním kole představila pět písní, z nichž diváci a odborná porota vybrali singl \"Shady Lady\" z pera slavného ruského zpěváka Filippa Kirkorova.\n\nSingl byl následně podpořen promo tour na Maltě, v Rusku, Bulharsku, Španělsku a Německu. Zpěvačka také natočila vysokorozpočtový videoklip a ruskou verzi písně, \"S neba v nebo\".\n\n22. května Ani vystoupila v druhém semifinálovém kole Eurovize v Bělehradě, odkud z prvního místa (s nejvyšším počtem maximálních dvanáctibodových ohohodnocení z šesti zemí včetně České republiky) postoupila do finále. Zde o dva dny později obsadila druhé místo za vítězným reprezentantem Ruska Dimou Bilanem. Celkem obdržela 230 bodů (8 od diváků z ČR). Za vystoupení, při němž na sobě měla diamanty posázené šaty od italského designera Roberta Cavalliho, následně obdržela ocenění žurnalistů.\n\nV roce 2009 byla zpěvačka ukrajinskou redakcí časopisu \"Focus\" označena za 41. nejvlivnější ženu Ukrajiny. Tentýž rok moderovala Dětskou Eurovizi 2009 v Kyjevě.\n\n21. srpna 2009 se Lorak provdala za svého dlouholetého manažera a snoubence, tureckého podnikatele Murata Nalçacıoğlua, s nímž se seznámila v roce 2003. Koncem listopadu 2010 média publikovala zprávu o zpěvaččině těhotenství. Její dcera Sophia Nalçacıoğlu se narodila 9. června 2011. S rodinou žije na předměstí Kyjeva.\n\nV roce 2005 Lorak se svým snoubencem Muratem otevřela v Kyjevě restauraci Angel Lounge, která se specializuje na středomořskou kuchyni. O čtyři roky později spolu pár založil cestovní kancelář \"Holiday Travel\", dceřinou společnost \"Turtess Travel\", pro niž Murat pracuje. V roce 2010 zpěvačka vystoupila v reklamě kosmetické společnosti Oriflame. Následně vydala vlastní značku parfémů \"Chiffon by Ani Lorak\".\n\nMezi lety 2004 a 2005 byla Lorak velvyslankyní dobré vůle OSN v oblasti HIV a AIDS. Následně obdržela ocenění OSN a UNICEF za pomoc HIV pozitivním občanům Ukrajiny. V roce 2005 byla za svoji charitativní činnost oceněna Řádem sv. Stanislava.\n\n\n"}
{"id": "898354", "url": "https://cs.wikipedia.org/wiki?curid=898354", "title": "Malý Porák", "text": "Malý Porák\n\nMalý Porák je potok v okrese Jičín, který je zdrojnicí Poráku. Délka jeho toku činí zhruba 5,3 km. Plocha jeho povodí měří 8,1 km².\n\nPotok pramení severozápadně od Dolního Lochova na svahu \"Prachovského hřebene\", dále protéká kolem vrchu Svatá Anna a přijímá dvě podobně dlouhé zdrojnice od Svaté Anny a od Horního Lochova. Na svém toku napájí malý rybník \"Lochovský\" a v PP Ostruženské rybníky trojici rybníků \"Čeperka\", \"Ostruženský\" a \"Turecká\". Po celé své délce teče převážně jihovýchodním směrem k Jičínu, západně od nějž se stéká s Velkým Porákem. Jejich následný společný tok nese jméno Porák.\n"}
{"id": "898356", "url": "https://cs.wikipedia.org/wiki?curid=898356", "title": "Simon Makienok", "text": "Simon Makienok\n\nSimon Makienok Christoffersen (* 21. listopadu 1990, Næstved, Dánsko) je dánský fotbalista a reprezentant, který od roku 2012 hraje na postu útočníka v dánském klubu Brøndby IF.\n\nMakienok působil v dánských klubech Herfølge BK a HB Køge. 28. ledna 2012 přestoupil do celku Brøndby IF, kde podepsal čtyřletý kontrakt a dostal dres s číslem 9. Debutoval 4. března v zápase proti SønderjyskE, kde nastoupil v základní sestavě. Brøndby zvítězilo 1:0. Poprvé v novém klubu skóroval 18. března 2012 proti domácímu FC Nordsjælland, kde jedním gólem přispěl k výhře Brøndby 2:1. 3. května 2012 vstřelil dva góly v utkání proti Silkeborg IF, čímž se výrazně podílel na vítězství 3:2. V listopadu 2012 získal ocenění \"Hráč měsíce\" v dánské lize.\n\nV A-týmu Dánska zažil debut v kvalifikačním utkání na MS 2014 s Českou republikou na Andrově stadionu v Olomouci 22. března 2013, kde Dánsko porazilo ČR 3:0. Makienok se dostal na hřiště v 84. minutě, kdy střídal střelce jednoho gólu Andrease Cornelia. Nastoupil i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku. Trenér Morten Olsen poslal Simona Makienoka Christoffersena na hrací plochu v 86. minutě za Niki Zimlinga.\n\n"}
{"id": "898357", "url": "https://cs.wikipedia.org/wiki?curid=898357", "title": "Čmelák lesní", "text": "Čmelák lesní\n\nČmelák lesní (\"Bombus sylvarum\" L.) je zástupce čeledi včelovitých. V České republice náleží mezi zákonem chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nMatka dorůstá 16 mm až 18 mm, za letu vydává ostrý řezavý zvuk.\nZbarvení je méně nápadné v šedém až béžovém tónu. Uprostřed hrudi tmavý terč. Šedý zadeček má na třetím článku zřetelnou tmavou pásku. Na dalších článcích zadečku se střídají šedé a načervenalé proužky. Obě pohlaví jsou zbarvena stejně. V protikladu ke svému názvu obývá zásadně otevřené krajiny, nikdy lesy. Hnízdo o středním počtu jedinců je budováno mělce pod zemí.\n\n"}
{"id": "898361", "url": "https://cs.wikipedia.org/wiki?curid=898361", "title": "Roscoe Mitchell", "text": "Roscoe Mitchell\n\nRoscoe Mitchell (* 3. srpna 1940 Chicago, Illinois) je americký jazzový saxofonista a hudební skladatel. V roce 1967 spoluzaložil skupinu Art Ensemble of Chicago, se kterou vydal řadu alb. Sám vydal mnoho sólových alb a podílel se na albech umělců, jako jsou Anthony Braxton nebo Evan Parker. Působí rovněž jako pedagog, vyučoval mimo jiné na California Institute of the Arts, University of Illinois at Urbana-Champaign nebo University of Wisconsin-Madison.\n"}
{"id": "898366", "url": "https://cs.wikipedia.org/wiki?curid=898366", "title": "Pierre Gamarra", "text": "Pierre Gamarra\n\nPierre Gamarra (10. července 1919, Toulouse – 20. května 2009, Argenteuil) byl francouzský prozaik, básník, dramatik, novinář a kritik.\n\nDruhá světová válka přerušila Gamarrova studia zeměpisu a španělštiny, a tak v letech 1938-1940 pracoval jako učitel. Během německé okupace se v Toulouse účastnil protiněmeckého odboje spojeného se psaním a distribucí ilegálních tiskovin. To ho přivedlo k povolání novináře a později spisovatele.\nPublikovat začal od 40. let 20. století, od roku 1952 psal i díla pro děti a mládež. V 60. letech byl externím spolupracovníkem českého odborného časopisu \"Zlatý máj\", věnovaného dětské literatuře. V letech 1974-1987 pracoval jako ředitel literární revue \"Europe\". Byl předsedou francouzského Pen Clubu a čestným členem Akademie věd.\n\nJako spisovatel je Gamarra autorem realistických a sociálně angažovaných děl odehrávajících se v jeho rodném kraji, dále „lidových“ dobrodružných románů připomínajících Eugèna Suea a prozaických i básnických knih pro mládež.\n\n\n\n\n"}
{"id": "898368", "url": "https://cs.wikipedia.org/wiki?curid=898368", "title": "Čmelák rolní", "text": "Čmelák rolní\n\nČmelák rolní (\"Bombus pascuorum\" Scopoli) je zástupce čeledi včelovitých. V České republice náleží mezi zákonem chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nMatka dorůstá 16 mm – 18 mm. Za letu vydává hluboký tón.\nZbarvení čela a boků šedé, hruď je v různých odstínech hnědé. Zadeček je střídavě po článcích tmavě a světle jemně pruhovaný. Obě pohlaví jsou zbarvena stejně.\n\nJe obecně rozšířený, vyletuje časně zjara. Hnízdí v opuštěných norách hrabošů, někdy i na povrchu v listí či trávě. Není agresivní. Rodiny bývají jen o několika desítkách jedinců.\n\n\n"}
{"id": "898371", "url": "https://cs.wikipedia.org/wiki?curid=898371", "title": "Rez sosnokrut", "text": "Rez sosnokrut\n\nRez sosnokrut někdy jen sosnokrut je choroba způsobovaná houbou \"Melampsora populnea\" (synonymum např. \"Melampsora pinitorqua\" ). Je významnou houbovou chorobou borovice, ale lze ji nalézt i u některých jiných dřevin. \"Melampsora populnea\" je rez dvoubytná. Ke svému životnímu cyklu potřebuje dva hostitele, borovici a osiku. Druhou hostitelskou dřevinou může být i topol bílý nebo topol šedý. Na listech osiky a topolu se tvoří ložiska letních a zimních výtrusů.\n\n\nPatogen pochází z Finska později se rozšířil do Itálie a Anglie a dále do Euroasie. Starší zprávy o výskytu této rzi v Americe zatím nebyly potvrzeny.\n\nPatogen je rozšířen v Eurasii (z Asie bývá udáván především ze západní Sibiře, východněji se vyskytuje jen rozptýleně), obzvláště v oblastech s hojným výskytem borovice a osiky.\n\nJeště ve dvacátém století bylo v českých zemích napadení touto houbou pokládáno za velmi vzácné. Bubák (1906) v monografii českých rzí uvádí pouze jediný nález této rzi od Rovenska. Téměř o sto let později Příhoda (1981) zmiňuje jen jediný významnější výskyt rzi sosnokrut v Čechách na sazenicích borovice lesní z Týniště nad Orlicí, avšak jako častější ji udává z jižní Moravy (okolí Brna či Znojma). \n\nV roce 1989 Jančařík a Strnadová poznamenává, že v lesích ČSSR byla až donedávna tato rez vcelku bezvýznamná a její výskyt spíše ojedinělý. Začátkem 80. let byla zaznamenána zvýšená četnost výskytu rzi sosnokrut . Z významnějších dalších lokalit v ČR lze uvést především jižní Čechy (Třeboňsko), ale i střední Čechy (okolí Prahy, Brandýsa nad Labem) či severní (okolí Mimoně) nebo západní (Plzeňsko). Zpráva LOS, VÚLHM Jíloviště-Strnady se zmiňuje, že v roce 1999 se místně silněji vyskytla také napadení rzí sosnokrut na borovici lesní. \nV roce 2000 se ve zprávě Výzkumné stanice Opočno uvádí, že „…v posledních letech se však velmi značně rozšířila rez sosnokrut \"Melampsora pinitorqua\" Rostr., která ve školkách napadá již nejmladší borové semenáčky i starší sazenice a působí nejen kroucení a netvárný růst napadených výhonů starších stromů, ale i napadených mladších borovic ve školkách i v nejmladších výsadbách.“ a autoři Vlastislav Jančařík a Zdenka Procházková zde dále zmiňují i symptomy na starších stromech a doporučují odstraňovat druhého hostitele z okolí školek. Což napovídá že v roce 2000 nabylo ohrožení chorobou vážnosti.\nPři větší nákaze odumírají letorosty, nejvíce bývá ohrožen terminální výhon. Choroba způsobuje netvárný růst mladých borovic. Osika a topol nejsou významněji touto houbou poškozovány.\n\nNa kůře vyrašených infikovaných výhoncích borovice se objevují koncem května a začátkem června spermogonia. Později se jeví jako podélné světlé skvrny na výhonu jenž postupně žloutnou. Ložiska jarních výtrusů vyrůstají v červnu v trhlinách kůry jako barevně velmi nápadné, téměř oranžové skvrny. Nakonec jsou červeně oranžové a nejsou kryty pseudoperidií. V místě nákazy patogenem na jedné straně výhonu mladé letorosty méně přirůstají a dochází k jejich kroucení. Tvoří se lyrovité deformace borových výhonů. Silné terminální výhony často infekci překonají a rostou přirozeně dál. Ložiska s výtrusy mohou být různě velká, obvykle však nebývají delší než 2-3 cm. Po jejich dozrání a vyprášení jarních výtrusů zůstávají na výhonech rány, které jsou postupně zalévány pryskyřicí a tvoří se kalus. U dřevin dochází často k zmnožení náhradních letorostů až metlovitosti. V místě nákazy, byť je dobře zhojeno je dřevo křehké a snadněji se zde může i vzrostlý strom zlomit.\n\nTeliospory přezimují v opadaném listí osiky a topolu a na jaře z nich vyrůstají basidie s basidiosporami.\n\nV tuto dobu vyrůstají na loňských opadaných listech osik ze zimních výtrusů rzi (teliospor) čtyřbuněčné basidie, na jejichž každé buňce se vytvoří jeden drobný výtrus - basidiospora. Basidiospory houby \"Melampsora populnea\" se pomocí větru dostanou na vyrůstající výhony borovic. K nákaze borovice dochází z jara (obvykle v květnu), když raší nové výhony borovic. Spory mohou infikovat borovice od počátku rašení hostitele. \n\nBěhem května až června se na napadených borových výhonech objeví první vývojové stadium rzi - spermogonia. Jsou to drobná ložiska s bezbarvými výtrusy - spermaciemi. Krátce poté (koncem května až v červnu) vyrůstají zpod spermogonií ložiska jarních výtrusů v nichž se tvoří aeciospory. Tato ložiska jsou dobře pozorovatelná, zprvu se jeví jako podélné světlé skvrny na výhonu, postupně však žloutnou. Jak dozrávají, zbarvují se do růžově oranžova. Zralá spermogonia praskají a aeciospory jsou větrem přenášeny k sekundárnímu hostiteli.\n\nVe vhodných podmínkách tak infikují listy osik (popř. bílých či šedých topolů) a dochází k pokračování vývojového cyklu patogena. Během léta (obvykle koncem července či v srpnu) se napadené listy osik zbarvují mramorovitě žlutavě, na jejich spodní straně se postupně vytvářejí drobná oranžová ložiska - uredia, s letními výtrusy - urediosporami. Na podzim (obvykle v září až v říjnu) dochází na spodní straně listů pod epidermis (listovou pokožkou) k tvorbě až do hněda zbarvených ložisek zimních výtrusů - telií s teliosporami. Po přezimování se cyklus rzi opakuje.\n\nZa účinné je považováno odstranění druhého hostitele, osiky a topolu z blízkosti školek, výsadeb a kultur.K masivní nákaze dochází ještě při vzdálenostech obou hostitelů několik set metrů, je uváděn pás široký 500m. \n\nPrvní aplikace fungicidu se provádí po uvolnění výhonu z obalových šupin a zakládání jehlic, do doby dosažení délky výhonu 2-3 cm, další 3-4 postřiky následují v cca 10-14 denních intervalech.\n\n\n\n"}
{"id": "898375", "url": "https://cs.wikipedia.org/wiki?curid=898375", "title": "Čmelák zahradní", "text": "Čmelák zahradní\n\nČmelák zahradní (\"Bombus hortorum\" L.) je zástupce čeledi včelovitých. V České republice náleží mezi zákonem chráněné druhy.\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nJde o velký druh. Matka dorůstá 19 mm – 22 mm. Za letu vydává hluboký tón.\n\nČerné zbarvení těla je na předohrudi a zadohrudi přerušeno světle žlutou páskou. Stejně tak první článek zadečku je žlutý. Páska na hrudi svým vykrojením připomíná měsíc v první čtvrti. Konec zadečku je bílý. Zbarvením se pohlaví od sebe neliší. Jen samečci mají poslední článek zadečku tmavý.\n\nVyletuje brzy zjara. Obecně rozšířený druh hnízdí v podzemí, ale i v nadzemních úkrytech. Rodiny jsou silné až o několika stovkách jedinců.\n\n\n"}
{"id": "898376", "url": "https://cs.wikipedia.org/wiki?curid=898376", "title": "Casper Sloth", "text": "Casper Sloth\n\nCasper Bisgaard Sloth (* 26. března 1992, Aarhus) je dánský fotbalový záložník a reprezentant, který hraje v klubu Leeds United. Technicky vybavený a tvořivý středopolař s dobrým držením míče.\n\nSloth debutoval za Aarhus v dánské lize 7. prosince 2009 ve věku 17 let v zápase proti týmu Esbjerg fB, kde nastoupil na hřiště v 76. minutě za stavu 1:1, tímto výsledkem střetnutí skončilo. Poprvé se zapsal do střeleckých statistik 1. května 2010 proti domácímu Silkeborg IF, kde dvěma góly přispěl k výhře Aarhusu 4:1. V říjnu 2012 získal ocenění \"Hráč měsíce\" v dánské lize.\n\nV srpnu 2014 přestoupil do anglického klubu Leeds United.\n26. ledna 2013 odehrál celý přátelský zápas s Kanadou (v USA), který Dánové vyhráli 4:0. Toto dánské mužstvo bylo složeno z hráčů dánské ligy, šlo tedy o neoficiální ligový výběr.\n\nV A-týmu Dánska zažil debut v přátelském utkání s Tureckem v Istanbulu 14. listopadu 2012, které skončilo remízou 1:1. Sloth odehrál první poločas.\n\n"}
{"id": "898379", "url": "https://cs.wikipedia.org/wiki?curid=898379", "title": "Libor Svoboda", "text": "Libor Svoboda\n\nLibor Svoboda (* 1970) je český historik, specializující se na moderní české dějiny, dějiny východní Evropy a dějiny bezpečnostních sborů. Vystudoval historii, etnologii, religionistiku a politologii na Masarykově univerzitě (1999). V r. 2006 obdržel titul PhD. Od roku 2009 pracuje na Ústavu pro studium totalitních režimů, kde je v současnosti vedoucím \"Skupiny výzkumu protikomunistického odboje a odporu\".\n\n"}
{"id": "898385", "url": "https://cs.wikipedia.org/wiki?curid=898385", "title": "Vergato", "text": "Vergato\n\nVergato (podle boloňského nářečí také \"Vargà\" nebo \"Verghé\") je obec s 7.523 obyvateli, která patří do provincie Bologna. Nachází se 42 km jižně od města Bologna, jež je pro obyvatele Vergata snadno dostupné, ať už vlakem či autem, díky státní silnici SS 64, která Vergatem prochází. Největší demografický a ekonomický nárůst zaznamenalo Vergato v období po druhé světové válce, kdy bylo skoro celé zasaženo bombardováním. I v současnosti se tato obec stále rozrůstá, což mělo za následek vznik nové obchodní a obytné zóny, která je lehce vzdálená od historického centra.\n"}
{"id": "898388", "url": "https://cs.wikipedia.org/wiki?curid=898388", "title": "Gabriele Kuby", "text": "Gabriele Kuby\n\nGabriele Kuby (* 1944 Kostnice) je německá překladatelka, lektorka a publicistka. Je autorkou 11 knih s tematikou lásky, sexuality, čistoty, sexuální revoluce a rodové (genderové) ideologie. Vystupovala také proti Harry Potterovi. Je častým hostem konferencí a talkshow.\n\nGabriele Kuby se v roce 1997 stala římskou katoličkou, je rozvedená, má 3 děti a žije v Bavorsku. Setkala se s papežem Benediktem XVI.\n\nV listopadu 2012 navštívila Slovensko v rámci dvoudenních přednášek. V roce 2013 Slovensko navštívila v rámci 6 přednášek v 4 dnech. Kuby navštívila v roce 2014 také Českou republiku, kde u příležitosti přeložení její knihy Globální sexuální revoluce měla přednáškové turné. Přednášky v Praze a Hradci Králové zaštítil předseda KDU-ČSL Pavel Bělobrádek.\n\nVýběr z monografie:\n\nV rámci druhé přednáškové návštěvy Slovenska v říjnu 2013, byla Gabriele Kuby kritizována Oľgou Pietruchovou na jejím blogu. Paní Pietruchová je ředitelkou Odboru rodové rovnosti a rovnosti příležitostí při Ministerstvu práce a sociálních věcí. Gabriele Kuby byla nařčena z demagogie, šíření poplašné zprávy, propojení s německy údajně pravicovo-extrémistickou stranou NPD (Nationaldemokratische Partei Deutschlands – Národnědemokratická strana Německa), označena jako bigotní náboženská fanatička ad. Paní Kuby na situaci reagovala otevřeným dopisem, kde reaguje na některá nařčení a oznamuje právní dohru celé této situace. Paní Pietruchová reagovala na otevření dopis článkem na blogu, kde na obviněních trvá.\n\n"}
{"id": "898390", "url": "https://cs.wikipedia.org/wiki?curid=898390", "title": "Čmelák úhorový", "text": "Čmelák úhorový\n\nČmelák úhorový (\"Bombus ruderarius\" Müller) je zástupce čeledi včelovitých. V České republice náleží mezi zákonem chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nJde o malý druh. Matka dorůstá 16 mm–18 mm. Za letu vydává jemnější tón.\n\nTělo je celé černé, pouze zadeček je zbarven červeně. Pro druh určující jsou červeně zbarvené brvy tvořící košíčky zadních noh u matky a dělnic.\nZbarvením se pohlaví od sebe neliší. Jen samečci mají někdy šedivé chlupy na předohrudi, zadohrudi a zadečkových článcích.\n\nStředně raný druh. Rozšířen od nížin po střední polohy. Údajně hnízdí jen na povrchu v trávě. Rodiny jsou méně početné do sta jedinců.\n\n"}
{"id": "898391", "url": "https://cs.wikipedia.org/wiki?curid=898391", "title": "Pavlov (příjmení)", "text": "Pavlov (příjmení)\n\nPříjmení Pavlov a Pavlovová může označovat:\n\n"}
{"id": "898392", "url": "https://cs.wikipedia.org/wiki?curid=898392", "title": "Simeon (prorok)", "text": "Simeon (prorok)\n\nSimeon je postava zmiňovaná v Novém zákoně jako prorok, který v jeruzalémském chrámu v malém Ježíšovi rozpoznal Mesiáše, kterého měl dle předpovědi před svou smrtí spatřit.\n\nKatolickou a pravoslavnou církví je uctíván jako světec. Bývá slaven spolu s další biblickou postavou, prorokyní Annou.\n\nZe Simeonova života je známo pouze to, co je o něm uváděno v Lukášově evangeliu. Dle evangelia to byl spravedlivý a bohabojný člověk, který se dožil velmi vysokého věku a který měl od Boha příslib, že nezemře dříve, než na vlastní oči uvidí Spasitele-Krista. K naplnění tohoto slibu došlo, když Simeon vešel do Chrámu v Jeruzalémě, kde právě byla přinášena předepsaná oběť za malého Ježíše, ve kterém on poznal Spasitele – Božího Syna. Simeon vzal malého Ježíše do náručí, žehnal mu a děkoval Bohu. Evangelista Lukáš uvádí, že při této příležitosti stařec Simeon pronesl slova, dnes známá jako Simeonovo kantikum (Simeonův chvalozpěv, modlitba \"Nunc dimittis - Nyní propouštíš\", používaná jako součást poslední modlitby dne (kompletáře) v katolickém breviáři a jedna z písní v pravoslavné večerní liturgii).\n\nTaké předpověděl, že Ježíš Kristus je \"\"...ustanoven k pádu a k povstání mnohých v Izraeli a jako znamení, kterému se bude odporovat.\"\" Tato událost je v katolické církvi slavena jako svátek Uvedení Páně do Chrámu (archaický název Obětování Páně, případně Očišťování Panny Marie).\n\nSimeonovi byl zasvěcen kostel (\"crkva Svetog Šimuna\") v Zadaru, kde jsou uloženy jeho ostatky.\n\n"}
{"id": "898393", "url": "https://cs.wikipedia.org/wiki?curid=898393", "title": "Séléka", "text": "Séléka\n\nSéléka je povstalecká organizace působící ve Středoafrické republice. Jedná se o koalici čtyř rebelských skupin, které se domnívají, že středoafrická vláda nedodržuje mírové smlouvy o finanční podpoře, které byly podepsány mezi lety 2007 — 2011. Jednotky Séléka tvoří převážně přistěhovalci z Čadu a Súdánu, jejich programem je více práv pro muslimskou menšinu v zemi.\n\nKoalici Séléka tvoří čtyři protivládní hnutí:\n\n\nDne 23. března 2013 vstoupili povstalci do hlavního města Bangui a vyzvali prezidenta Françoise Bozizého, aby odsoupil.\nNásledujícího dne 24. března metropoli rebelové obsadili. Podle poradců Françoise Bozizého prý Bozizé utekl do sousedního Konga. 26. března zrušili rebelové platnost ústavy a rozpustili parlament. Prezidentem se prohlásil šéf povstalců Michel Djotodia jako první muslim v dějinách země. Pod nátlakem mezinárodního společenství 10. ledna 2014 Djotodia na svůj post rezignoval. Následně rozpoutaly milice Anti-Balaka vlnu brutálních útoků na všechny muslimy v zemi, včetně těch, kteří nemají se Sélékou nic společného.\n"}
{"id": "898396", "url": "https://cs.wikipedia.org/wiki?curid=898396", "title": "Kasper Kusk", "text": "Kasper Kusk\n\nKasper Kusk Vangsgaard (* 10. listopadu 1991, Dánsko) je dánský fotbalista a mládežnický reprezentant, který hraje na postu záložníka v klubu FC Twente. Jeho otcem je fotbalový trenér Søren Kusk.\nKusk působil v dánských mládežnických reprezentačních výběrech do 20 a 21 let. K roku 2013 je stále ještě členem výběru U21.\n\n26. ledna 2013 odehrál druhý poločas přátelského zápasu s Kanadou (hrálo se v USA), který Dánové vyhráli 4:0. Toto dánské mužstvo bylo složeno z hráčů dánské ligy, šlo tedy o neoficiální ligový výběr.\n\n12. března 2013 ho dánský reprezentační trenér Morten Olsen povolal do A-týmu Dánska pro kvalifikační dvojutkání na MS 2014 s Českou republikou (22. března v Olomouci, výhra Dánska 3:0) a Bulharskem (26. března v Kodani, remíza 1:1). Kusk však nezasáhl ani do jednoho utkání. Debutoval až 5. června 2013 v přátelském utkání proti Gruzii (výhra Dánska 2:1).\n\n"}
{"id": "898399", "url": "https://cs.wikipedia.org/wiki?curid=898399", "title": "Michal Lefčík", "text": "Michal Lefčík\n\nMichal Lefčík (11. května 1950, Sečovská Polianka – 11. dubna 1969, Košice; v matrice jako \"Lewczik\", v rodině \"Levčík\") byl slovenský voják ČSLA, který se upálil u pomníku neznámého vojína na náměstí Osvoboditelů v Košicích pravděpodobně na protest proti okupaci Československa vojsky států Varšavské smlouvy.\n\nPocházel z chudé dělnické rodiny. Po základní škole nastoupil na střední odborné učiliště v Košicích, kde byl hodnocen jako vzorný učeň, ve třetím ročníku byl však vyloučen z důvodu opakovaných absencí. Pracoval v Praze, kde se stýkal s lidmi uvažujícími o emigraci. Tam také dostal povolávací rozkaz k nástupu základní vojenské služby na východní Slovensko. Nastoupil 1. 4. 1969 k vojenskému útvaru ve Strážném, již po třech dnech byl ale převezen do nemocnice, kde byl až do dne své smrti 11.4. 1969.\n\nZ nejasných důvodů se po propuštění z nemocnice nevrátil ke svému útvaru, ačkoliv byl z nemocnice převzat des. Dušanem Kozákem, ale po Košicích se pohyboval sám. Podle vyšetřovatelů případu si odpoledne koupil dvě lahve vodky. Při návratu se okolo 17.30 hod. polil benzínem a u pomníku neznámého vojína, kde v roce 1968 došlo k nejprudším bojům mezi košickou mládeží a sovětskými vojáky, se zapálil. Již zapálený se rozběhl k domům na kraji náměstí. Okolojdoucí se snažili jeho tělo bezvýsledně uhasit. Zemřel rychle, ještě před příjezdem do nemocnice, kam bylo jeho tělo spálené na uhel odvezeno v celtě. Popáleniny měl na 95% těla. Pohřeb se konal v jeho rodné obci pod dohledem StB.\n\nV dobovém vyšetřovacím spise se dochovaly dva téměř totožné opisy jeho dopisu na rozloučenou, z něhož vyplývá, že se zapálil na protest proti nejasně popsaným válečným konfliktům ve světě. Dopis působí dojmem pisatele, který užil psychotropní látky, vzhledem k tomu, že se však originál nedochoval, jednat se může i o záměrné zkreslení obsahu vyšetřovatelem. Košický výtvarník Peter Kalmus, který na místo Lefčíkova upálení došel jen několik minut poté, co zuhelnatělé Lefčíkovo tělo odvezli, od očitých svědků slyšel, že na pomníku ležel papírek se slovy \"\"Jsem košický Palach\"\". Sám však tento lístek neviděl.\n\nO Lefčíkově činu nebyla veřejnost takřka informována, krátká zpráva o něm se objevila 14. dubna 1969 v deníku \"Večer\", kde byly v článku s názvem \"Módna smrť\" záměrně uvedeny chybné iniciály zemřelého.\n\nPo příčinách Lefčíkovy smrti začal Peter Kalamus pátrat teprve po roce 1989.\n\n\n"}
{"id": "898400", "url": "https://cs.wikipedia.org/wiki?curid=898400", "title": "Family Circle Cup 2013", "text": "Family Circle Cup 2013\n\nFamily Circle Cup 2013 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích se zelenou antukou. Konal se mezi 1. až 7. dubnem 2013 v jihokarolínském Charlestonu jako 41. ročník turnaje.\n\nRozpočet turnaje činil 795 707 dolarů. V rámci WTA Tour se řadil do kategorie WTA Premier Tournaments. Představoval jedinou událost tenisové sezóny hranou na zelené antuce.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníků:\n\n\n\n"}
{"id": "898401", "url": "https://cs.wikipedia.org/wiki?curid=898401", "title": "Čmelák písečný", "text": "Čmelák písečný\n\nČmelák písečný (\"Bombus veteranus\" Fabricius) je zástupce čeledi včelovitých. V Česku se vyskytuje jen vzácně a patří mezi chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nMatka dorůstá 16 mm až 18 mm.\nZbarven je podobně jako čmelák lesní v šedém až béžovém tónu. Zadeček je však celý šedý. Také hlava je kratší než u čmeláka lesního.\n\n"}
{"id": "898406", "url": "https://cs.wikipedia.org/wiki?curid=898406", "title": "Loudilové", "text": "Loudilové\n\nLoudilové (v originále \"Fired up!\") je americká teenagerská komedie natočena režisérem Willem Gluckem roku 2009. Vypráví o nejlepších kamarádech Shawnovi (Nicholas D'Agosto) a Nickovi (Eric Christian Olsen), kteří milují americký fotbal, ale jejich hlavní zálibou jsou především děvčata.\n\nNick a Shawn jsou nejlepší kamarádi a hvězdy středoškolského fotbalového týmu. V létě se však rozhodnou jet se školním týmem „Tygři“ na tábor pro roztleskávačky místo účasti na fotbalovém soustředění. Proč? Rozhodně ne kvůli roztleskávání. Milují děvčata, holky z jejich školy už je omrzely a chtějí poznat nové. V dívčím táboře je totiž minimum mužského pohlaví a plno krásných holek, takže chlapci jsou zde ve svém živlu. Užívají si, protože díky svým perfektním balicím technikám nemají problém přemluvit krásky ke koupání bez plavek a dalším povedeným kouskům, při kterých dostatečně ukojí své potřeby. Vše jde podle plánu, dokud se Shawn nezamiluje do jejich kapitánky Carly (Sarah Roemer), která je nedobytná, protože od začátku prokoukla jejich záměry a mimo to má přítele. To donutí mládence změnit styl hry, aby Shawn získal svou vysněnou Carly. Nakonec je roztleskávání opravdu začne bavit, dobře se umístí na celotáborové soutěži a vše dobře dopadne.\n"}
{"id": "898407", "url": "https://cs.wikipedia.org/wiki?curid=898407", "title": "Seznam ultraprominentních vrcholů v západní Asii", "text": "Seznam ultraprominentních vrcholů v západní Asii\n\nToto je seznam ultraprominentních vrcholů v (jiho)západní Asii. Ultraprominentní vrchol je vrchol s topografickou prominencí nad 1500 m.\n\nV této oblasti se nachází 99 ultraprominentních hor, nejvíc na území Íránu (54), Turecka (23) a Ruska (8).\n\n"}
{"id": "898414", "url": "https://cs.wikipedia.org/wiki?curid=898414", "title": "Římskokatolická farnost Protivanov", "text": "Římskokatolická farnost Protivanov\n\nŘímskokatolická farnost Protivanov je územní společenství římských katolíků s farním kostelem Narození Panny Marie v děkanátu Boskovice. Do farnosti patří kromě Protivanova také obce Bousín, Buková, Malé Hradisko a Repechy.\nPrvní zmínka o protivanovském kostele Narození Panny Marie je z roku 1547, ale nový, současný farní kostel pochází až z roku 1772, kdy jej nechal postavit hrabě Leopold Dietrichstein. \nFarářem je od 1. srpna 2011 P. Mgr. Zdeněk Fučík.\nVýuka náboženství probíhá na základní škole v Protivanově. Od roku 2004 vychází farní zpravodaj Vánek.\n\nNa 11. února připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 11. prosinci.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Protivanově 36 482 korun.\n"}
{"id": "898418", "url": "https://cs.wikipedia.org/wiki?curid=898418", "title": "Family Circle Cup 2013 – ženská dvouhra", "text": "Family Circle Cup 2013 – ženská dvouhra\n\nDo soutěže ženské dvouhry na tenisovém turnaji Family Circle Cup 2013 nastoupilo padesát šest hráček. Obhjákyní titulu byla americká světová jednička Serena Williamsová.\n\nSoutěž podruhé v řadě vyhrála Serena Williamsová, když ve finále přehrála srbskou turnajovou devítku Jelenu Jankovićovou po třísetovém průběhu 3–6, 6–0 a 6–2. Američanka tak získala 49. singlový titul kariéry a třetí v Charlestonu.\n\nOsm nejvýše nasazených hráček mělo volný los do druhého kola.\n\n"}
{"id": "898419", "url": "https://cs.wikipedia.org/wiki?curid=898419", "title": "Já, Olga Hepnarová", "text": "Já, Olga Hepnarová\n\nJá, Olga Hepnarová je český film režisérů Tomáše Weinreba a Petra Kazdy. Pojednává o vražedkyni Olze Hepnarové. Autoři filmu se chtěli co nejvíce přiblížit realitě; plánovali se soustředit na vnitřní život Hepnarové. Režisér filmu Weinreb se už tématu dotkl ve svém krátkém studentském filmu \"Všechno je sračka\".\n\nFilm měl v únoru 2016 světovou premiéru na Berlinale, kde zahajoval sekci Panorama a byl zde uveden v devíti projekcích. Téhož roku se objevil také v programu Febiofestu.\n\nFilm se dostal do širšího výběru 50 filmů, ze kterého se budou vybírat nominace na Evropskou filmovou cenu.\n\nRežiséři film před natáčením připravovali téměř pět let, točit plánovali od léta 2013. Titulní roli měla původně obsadit polská herečka, poté se uvažovalo o Češce Marice Šoposké, ale nakonec Hepnarovou hraje Polka Michalina Olszańska. Změny nastaly i na pozici kameramana, jímž původně měl být Martin Štrba. Kvůli koprodukci s Polskem ale jeho místo zaujal Adam Sikora.\n\nFilm se natáčel na jaře 2014 v Ústí nad Orlicí, především v tamním areálu podniku Perla, a dále v tamních ulicích, které ve filmu představují Prahu. Celkově se v Ústí natočila asi třetina filmu. Další záběry se točily také v Polsku (ve městech Nowa Ruda, Kladsko a Vratislav) a na Slovensku.\n\nFilm podpořil jak Státní fond České republiky pro podporu a rozvoj české kinematografie, tak i jeho polský protějšek. Výsledný snímek je černobílý. \n\n\nFilm získal Ceny české filmové kritiky 2016 v kategoriích nejlepší režie, objev roku, nejlepší ženský herecký výkon a nejlepší audiovizuální počin. Film byl nominován v roce 2017 na osm Českých lvů, včetně nejlepšího filmu, nejlepší režie, nejlepšího scénáře, nejlepší kamery, nejlepších kostýmů a nejlepších masek. Tři nominace pak proměnil ve vítězství: nejlepší ženský herecký výkon v hlavní roli Michalina Olszańska, nejlepší ženský herecký výkon ve vedlejší roli Klára Melíšková, nejlepší filmový plakát Lukáš Veverka (nestatutární cena). Film získal Zlatého Ledňáčka na 30. Finále Plzeň. Film byl nominován na Slnko v sieti 2017 v pěti kategoriích. Nominaci proměnil ve výhru v případě nejlepší režie.\n"}
{"id": "898420", "url": "https://cs.wikipedia.org/wiki?curid=898420", "title": "Vídeňský konkordát", "text": "Vídeňský konkordát\n\nVídeňský konkordát byl uzavřen 17. února 1448 mezi římským císařem Fridrichem III. a papežem Mikulášem V., jenž byl zastoupen svým legátem Juanem kardinálem Carvajalem. Tato smlouva s drobnými změnami platila až do zániku Svaté říše římské v letech 1803-1806 a vztahovala se i na české území. \n\n\n"}
{"id": "898421", "url": "https://cs.wikipedia.org/wiki?curid=898421", "title": "Kansas City (Kansas)", "text": "Kansas City (Kansas)\n\nKansas City (Kansas), zkratkou KCK, je správní město okresu Wyandotte County a zároveň třetí největší město ve státě Kansas ve Spojených státech amerických. Odhad počtu obyvatel pro rok 2016 byl 151 709.\n\nKansas City (Kansas) leží ve středu USA při ústí řeky Kansas do řeky Missouri. Město sousedí s Kansas City (Missouri), druhým městem stejného názvu v sousedním státě Missouri.\n\nObě města jsou součástí jedné metropolitní oblasti (\"Kansas City Metropolitan Area\"). Ovšem samotné kansaské město plní administrativní funkce pro okres Wyandotte County ve státě Kansas. Jeho 30. starosta David Alvey (od roku 2018) je zároveň 4. šéfem spojených úřadů města a okresu. Toto organizační uspořádání platí již od roku 1997. Adresa správy města a okresu je: 701 N. 7th St., Kansas City, KS 66101, tel. (913) 573-5000.\n\nK roku 2010 zde žilo 145 786 obyvatel. S celkovou rozlohou 332,5 km² byla hustota zalidnění 438,45 obyvatel na km². Odhad počtu obyvatel pro rok 2016 byl 151 709.\n"}
{"id": "898422", "url": "https://cs.wikipedia.org/wiki?curid=898422", "title": "Majk Spirit", "text": "Majk Spirit\n\nMichal Dušička (* 28. srpna 1984, Bratislava), známý pod svým pseudonymem Majk Spirit, je slovenský rapper a člen skupiny H16. Doposud vydal 3 sólová alba (\"Nový človek\", \"Ypsilon\" a \"Nie som tu náhodou\").\n\nMajk Spirit začal psát své první texty okolo roku 2000 ještě jako člen skupiny B5 (Brána Petržalky). První skladby nahrával v domácích podmínkách přes magnetofon na kazety. V roce 2001 vznikla jeho první oficiální skladba s názvem „Poézia ulice“, na které spolupracoval i rapper Suvereno. O rok později nahrál 2 sólové skladby „Viera“ a „Byť či nebyť“.\n\nV roce 2003 se Spirit stává součástí skupiny H16, spolu s ním ji tvoří ještě Otecko, Abe a DJ Yanko Král (později se k nim připojil Grimaso, Cigo a v roce 2012 i Billy Hollywood) a ven sa dostává jejich první společná skladba „Nech ti nejebe“, která skupinu dostala do širšího povědomí a stala se mezi lidmi oblíbenou. V roce 2004 vydává H16 pod vydavatelstvím Hip-Hop.sk první EP \"Jednašeska ftvojom klube\". V roce 2005 skupina hostuje na albu \"Dobré ráno\" od rappera Veca a o rok později vychází pod Hip-Hop.sk a EMI i debutový album H16 – \"Kvalitný materiál\", který získal ocenění platinová deska. Na albu hostuje např. Rytmus.\n\nO dva roky později vychází (opět pod labely Hip-Hop.sk a EMI) druhý album H16 \"Čísla Nepustia\" oceněný zlatou deskou za prodej.\n\nBěhem let 2008 a 2009 Spirit s H16 dále koncertuje a hostuje na různých projektech. Koncem roku 2009 skupina vydává mixtape Antivirus, který je přístupný zdarma.\n\nKoncem roku 2010 vyšel jeho první sólo mixtape s názvem \"Mladý rebel\", který obsahuje skladby z období 2005-2010. Spirit přerapoval staré sloky přes převzaté instrumentálky.\n\nSpiritovo první album \"Nový človek\" vyšlo 11. listopadu 2011. Na albu se podíleli rappeři Nironic, Orion, Delik, Cigo, Otecko, Supa, DNA, Suvereno, zpěvačka Celeste Buckingham a producenti Grimaso, Billy Hollywood, DJ Mad Skill, Emeres, DJ Wich, KMBL, Majestic, Viktor Hazard a Sik.\n\nVideoklip ke skladbě \"„Hip-Hop\"“ se dostal ven 16. listopadu a získal Slávika za nejlepší videoklip roku 2011. Kromě tohoto ocenění získal Spirit cenu za Objav roka (Slávik). Album \"Nový človek\" je hodnocen velmi pozitivně i mezi ostatními rappery.\n\nV roce 2012 získal Spirit ocenění MTV European Music Awards – Best Czech and Slovak Act.\n\nV březnu roku 2015 vydal Spirit své druhé sólo album \"Ypsilon\", na kterém se podíleli rappeři jako Ektor, Vec, nebo Ego. K albu vyšly i videoklipy „\"Feel Aright\"“ nebo „\"Zbojník\"“. \"Ypsilon\" byl však moc rapový, a proto se ho Spirit rozhodl přejmenovat na \"Ypsilon Black\" a v květnu téhož roku vydal album \"Ypsilon White\". Album obsahuje i skladbu „\"Primetime“\", která má na Youtube více než 30 miliónů zhlédnutí. Mimo jiné na albu hostují Ewa Farna, Anita Soul nebo Maxo. Obě alba získala platinovou desku.\n\nV období 2017–2018 vydal Spirit několik singlů („\"Vibe\"“, „\"Samurai“,\" „\"Chceme pravdu“\", „\"Nenechaj sa nachytať“,\" „\"Starboy“\"), které byly přijaty negativně.\n\nV roce 2017 se objevily informace, že Spiriův třetí projekt má vyjít v létě 2018. K tomu však nedošlo a Spirit v několika rozhovorech prozradil, že si na albu chce dát více záležet a proto vyjde až ke konci roku 2018. Album \"Nie som tu náhodou\" nakonec vyšlo 3. prosince 2018 a obsahuje 18 skladeb, na kterých se podílely Anita Soul, Monika Bagárová a Veronika Strapková. Na skladbě „\"Nie som tu náhodou“\" hostuje i Richard Müller (mimo to je vysamplován na skladbě „\"33\"“). V rozhovoru pro Hip-Hop Reality Spirit řekl, že album \"Nie som tu náhodou\" je jeho nejlepší a možná i poslední album. Album je oceněno 2× platinovou deskou.\n\nMajk Spirit měří okolo 200 cm. Má mladšího bratra.\n\nV roce 2014 byl koučem v soutěži Hlas ČeskoSlovenska.\n\nV raném věku trávil skoro každé letní i zimní prázdniny ve Starom Smokovci, kde má rodinu. V dětství se Spirit věnoval karate (do konce sedmé třídy na základní škole) a fotbalu. Spolu se Suverenom hrával v ŠK Slovan.\n\nSpirit neumí hrát na žádný hudební nástroj, i když někdy zkoušel hrát na bicí, když jeho otec hrával. V jednom z rozhovorů řekl, že by se rád naučil hrát na klavír a kytaru.\n\nVe volném čase se věnuje čtení knih a věcem jako např. esoterika. Spirit řekl v jednom rozhovoru, že začal víc číst, když mu bylo 14 let, neboť ho otec chytil při záškoláctví a našel mu marihuanu. Tehdy začal číst i životopis Edgara Cayceho. Mezi jeho oblíbené autory patří Osho, od kterého přečetl víc než 20 knih. Marihuanu zmínil nespočetněkrát, ať už v textech, rozhovorech nebo v roce 2012, když na udělování cen Slavík 2011 poděkoval kromě rodiny a hudebních kolegů manažerům a vesmíru za to, že stvořil zelenou rostlinu (marihuanu), která mu pomáhá při psaní textů. Spirit si myslí, že karma existuje a pro něho je to vesmírný zákon, který platí­ pro všechny a bez ohledu na to, jestli o něm ví, nebo ne. V roce 2011 se zúčastnil FIM 2 (Fórum inspirativních myšlenek), kde měl přednášku a předvedl naživo některé jeho skladby.\n\nMajk Spirit má vysokoškolské vzdělaní, vystudoval management a podnikání na City University v Bratislavě.\n\nV letech 2006–2007 měl petržalský rapper Miky Mora, člen skupiny Druhá Strana, v některých skladbách narážky na Otecka, člena H16. V době, kdy producent a DJ Viktor Hazard dokončoval svůj druhý mixtape, chtěl, aby Druhá Strana a H16 udělali společnou skladbu, ale obě strany zareagovali negativně. V roce 2007 se na mixtape DJa Kappu \"Hra sa začína\" objevili dvě skladby – „P.A.R.T.Y.“ od Mikyho Moru, kde v jedné části nazýval Otecka šaškem a klaunem a v jiné Majka Spirita, že bere peníze od matky. H16 na tom stejném mixtape mali skladbu „GP“, která obsahuje diss na Mikyho Moru, Spirit kromě jineho říkal, že je hráč i bez neprůstřelné vesty (reference na Mikyho klip „Moratón 2“). Miky Mora později pokračoval v dissech na sólové skladbě „1.6 TDi“, kde je první sloka o Spiritovi a druhá o Oteckovi. Jeho dissy dál pokračovaly na druhém albu Druhej Strany a spolu s Momom a Suchým Psom aj na Momově albu \"Nepatrím medzi...\" z roku 2008. Spirit a Otecko řekli v rozhovore, že už se k tomu nebudou vracet a nebudou odpovídat. V roce 2012 se Momo v rozhovoru pro Hip-Hop.sk vyjádřil, že Majk Spirit je pro něho dobrý rapper a jeho sympatie jsou na opačné straně než při vydání jeho alba \"Nepatrím medzi...\"\n\nV roce 2007 rapper Strapo nahrál diss na Otecka z H16, skladbu „Killa Khonec“, kde napadl v pár verších i Majka Spirita. V roce 2008 na skladbě „Aspirin“ nepřímo narážel na názvy skladeb H16 jako „Nejsom falošný“, „Nech ti nejebe“, „Tie isté pičoviny“ a „Neverím ti“. Spirit ale necítí k Strapovi žádnou negativní energii, a v rozhovoru pro Mafiarecords.cz řekl, že je podle něj Strapo dobrý rapper a neměl by problém s ním nahrát skladbu.\n\n\n\n"}
{"id": "898423", "url": "https://cs.wikipedia.org/wiki?curid=898423", "title": "Family Circle Cup 2013 – ženská čtyřhra", "text": "Family Circle Cup 2013 – ženská čtyřhra\n\nDo soutěže ženské čtyřhry na tenisovém turnaji Family Circle Cup 2013 nastoupilo šestnáct dvojic. Obhájcem titulu byl rusko-český pár Anastasija Pavljučenkovová a Lucie Šafářová, jehož členky nestartovaly společně. Šafářová vytvořila dvojici s francouzskou hráčkou Kristinou Mladenovicovou. Pavljučenkovová do soutěže nenastoupila.\n\nSoutěž vyhrál nenasazený francouzsko-český pár Kristina Mladenovicová a Lucie Šafářová, který ve finále zdolal česko-americké turnajové jedničky Andreu Hlaváčkovou a Liezel Huberovou ve dvou setech 6–3 a 7–6. Šafářová tak obhájila titul z předchozího ročníku a na okruhu WTA Tour získala druhé vítězství ve čtyřhře.\n\n\n"}
{"id": "898424", "url": "https://cs.wikipedia.org/wiki?curid=898424", "title": "Patollo", "text": "Patollo\n\nPatollo či Patollus, v původní formě nejspíše Patulas je pruský bůh podsvětí. Jeho jméno je vykládáno z předpony \"pa\" „pod“ a kořene *\"tul(a)\" „země“. Jeho východobaltskou analogií je Velnias.\n\nPoprvé je zmíněn v stížnosti biskupa Warmie papeži \"Collatio episcopi Warmiensis\" z roku 1419. Bližší popis tohoto božstva se nachází v kronice Simona Grunau z první poloviny 16. století. Popisuje v ní praporec bájného krále Witowuda a postavy na něm zobrazené.\n\nPodle Simona Grunau také obyvatelé Pruska původně uctívali pouze Slunce, až Kimbrové zavedli uctívání božské triády Patollo, Potrimpo a Perkuno.\n"}
{"id": "898427", "url": "https://cs.wikipedia.org/wiki?curid=898427", "title": "Seznam cizinců v St. Louis Blues", "text": "Seznam cizinců v St. Louis Blues\n\nToto je seznam cizinců, kteří alespoň jednou nastoupili za hokejový tým St. Louis Blues hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "898430", "url": "https://cs.wikipedia.org/wiki?curid=898430", "title": "Monterrey Open 2013 – ženská čtyřhra", "text": "Monterrey Open 2013 – ženská čtyřhra\n\nDo soutěže ženské čtyřhry na tenisovém turnaji Monterrey Open 2013 nastoupilo šestnáct dvojic. Obhájcem titulu byl italský první pár světa Sara Erraniová a Roberta Vinciová, který se rozhodl soutěže nezúčastnit.\n\nVítězem se stal nejvýše nasazený maďarsko-japonský pár Tímea Babosová a Kimiko Dateová, který ve finále porazil česko-thajské turnajové trojky Evu Birnerovou s Tamarine Tanasugarnovou ve dvou setech 6–1 a 6–4.\n\n\n"}
{"id": "898431", "url": "https://cs.wikipedia.org/wiki?curid=898431", "title": "Monterrey Open 2013 – ženská dvouhra", "text": "Monterrey Open 2013 – ženská dvouhra\n\nDo soutěže ženské dvouhry na tenisovém turnaji Monterrey Open 2013 nastoupilo třicet dva hráček. Obhjákyní titulu byla maďarská hráčka Tímea Babosová, kterou ve čtvrtfinále vyřadila Rumunka Monica Niculescuová.\n\nVítězkou dvouhry se stala pátá nasazená Ruska Anastasija Pavljučenkovová, když ve finále přehrála německou turnajovou jedničku Angelique Kerberovou ve třech setech 4–6, 6–2 a 6–4. Pavljučenkovová si tak připsala čtvrtý singlový titul kariéry a třetí vítězství z turnaje Monterrey Open.\n\n\n"}
{"id": "898432", "url": "https://cs.wikipedia.org/wiki?curid=898432", "title": "Čmelák proměnlivý", "text": "Čmelák proměnlivý\n\nČmelák proměnlivý (\"Bombus humilis\" Illiger) je zástupce čeledi včelovitých. V České republice náleží mezi zákonem chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nJedná se o menší druh, kdy matka dorůstá do velikosti 16 mm až 18 mm. Jak název druhu napovídá, zbarvení je u tohoto čmeláka různorodé. Nejčastěji je tělo béžové a hruď shora hnědočerná. Jindy je hruď zlato-oranžová a béžový zadeček má první články oranžové, přičemž druhý článek může mít hnědou pásku (forma \"auranticus\"). Jiná varieta (forma \"tristis\") má světlé čelo jinak zbytek těla černý. Konec zadečku je nažloutlý. Tyto barevné rozmanitosti se mohou vyskytovat i v rámci jedné rodiny. Létá v době květu hluchavek. Vyskytuje se poměrně vzácně. Hnízdo si údajně staví na povrchu.\n\n"}
{"id": "898436", "url": "https://cs.wikipedia.org/wiki?curid=898436", "title": "Hradčanské stěny", "text": "Hradčanské stěny\n\nHradčanské stěny je pojmenování zalesněné rozsáhlé skupiny skal na území někdejšího vojenského prostoru Ralsko, mezi Máchovým jezerem a městem Mimoň. Od roku 2014 jsou Hradčanské stěny součástí CHKO Kokořínsko – Máchův kraj.\n\nHradčanské stěny tvoří severní a severovýchodní hranici poměrně rozsáhlé pískovcové plošiny a zároveň geomorfologického podokrsku Hradčanská pahorkatina, která je někdy nazývána mj. Kumerské pohoří. Hradčanská pahorkatina je součástí chráněné lokality Ptačí oblast Českolipsko - Dokeské pískovce a mokřady a evropsky významné lokality Jestřebsko-Dokesko soustavy Natura 2000. Z celé pahorkatiny jsou právě v Hradčanských stěnách nejvíce vyvinuty četné formy selektivního zvětrávání a odnosu pískovců, i do forem malých skalních měst. Jsou zde desítky skalních převisů a zajímavé skalní útvary, např. \"Psí kostely\" či \"Skalní brána\". Hradčanské stěny jsou ve správě Vojenských lesů a statků ČR.\n\nHradčanské stěny jsou na katastru \"Hradčany 918 423\". Popisované území náleží do Ralské, resp. Dokeské pahorkatiny.\n\nCelá řada zdejších kopců dosahujících nadmořské výšky 300-357 metrů má své jméno. Oproti obci Hradčany jsou zhruba o 50 metrů výše, netvoří tedy velké hory. Nejvyšším je Žižkův kopec 357 m, dále zde jsou Mufloní vrch 339 m, Tvarožník 321 m, Havraní skála 331 m, Jindřichův kopec a další. Skály protíná řada roklí – Smolná, Kamenná, Kraví.\n\nKolem skal vede trasa naučné stezky Jeřáb, Hradčanských okružních stezek zčásti využívajících modře a zeleně značené turistické trasy z Hradčan k Máchovu jezeru a Provodínu. Po severní straně je vedena i jedna z cyklostezek. Napříč blízké obce Hradčany vede silnice 270 od severu z Mimoně na jih do Doks.\n\n\n"}
{"id": "898437", "url": "https://cs.wikipedia.org/wiki?curid=898437", "title": "Čmelák mechový", "text": "Čmelák mechový\n\nČmelák mechový (\"Bombus muscorum\" Linné) je zástupce čeledi včelovitých. V České republice náleží mezi zákonem chráněné druhy.\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\nTypickým pro tento druh je zlatavě béžové tělo a pomerančové zbarvená hruď.\nJedná se o středně velký druh. Matka dorůstá do velikosti 18 mm až 20 mm.\nVýskyt na území Česka je poměrně vzácný.\n\n"}
{"id": "898446", "url": "https://cs.wikipedia.org/wiki?curid=898446", "title": "Ohon (účes)", "text": "Ohon (účes)\n\nOhon nebo vlasy do ohonu je jeden ze způsobů úpravy dlouhých vlasů. Vznikne tak, že se jednou rukou uchopí vlasy a druhou rukou se vzadu sepnou sponou. V angličtině se tento účes nazývá \"Ponytail\", v němčině \"Pferdeschwanz\", protože připomíná podobným způsobem upravované ohony u koní.\n\nNa rozdíl od culíků se nosívá jen jeden ohon: Silnější pramen vlasů se lépe spíná.\n\nPři plynulém odrůstání vlasů přechod od jednoho culíku k ohonu nemusí být zřejmý: Jde spíše o provedení účesu, kdy culík je utaženější více k hlavě a trčí kolmo od ní, než se vlasy svou vahou a uvolněním stisku vzdáleností od gumičky ohnou dolů. Naopak ohon může volně viset dolů už u hlavy.\n\nNa rozdíl od culíků nosí vlasy do ohonu i ženy: Jde o oblíbený účes, pro jeho nenáročnost a rychlost sepnutí. Často se používá jako domácí účes a jako prozatímní řešení pro doschnutí vlasů před další úpravou, pro jejich zkrocení, aby se nesypaly do výhledu a bylo možno se mezi tím věnovat jiným činnostem.\n\nDo ohonu dodnes nosí své vlasy i někteří muži, mají-li své vlasy dostatečně dlouhé. Naproti tomu krátké culíky už nosí méně, leda jako ukázku přírodního volnomyšlenkářeství, třeba i v kombinaci se dvěma culíky ve vousech.\n\nPro spínání se při nošení i ve společnosti často používaly velké ozdobné spony, buď pružné, anebo i nepružné s širokou jehlicí, jaké jsou známy již tisíce let z archeologických vykopávek. Podobné spony se ovšem tehdy používaly i ke spínání oděvů: účel té které spony jde těžko rozlišit.\n"}
{"id": "898450", "url": "https://cs.wikipedia.org/wiki?curid=898450", "title": "Jugodrvo (budova)", "text": "Jugodrvo (budova)\n\nBudova Jugodrva se nacházela v Bělehradě na třídě \"Vase Čarapića\", vedle Náměstí Republiky a srbského národního divadla. Jednalo se o brutalistickou budovu, postavenou jako sídlo jugoslávského státního podniku Jugodrvo.\n\nProjekt budovy, která patřila ve své době k pokrokovým příkladům jugoslávské architektury, zpracovali v roce 1978 architekti Dragan Jovanović a Momčilo Milovanović. K realizaci byl vybrán ve veřejné soutěži v roce 1979. Výstavba probíhala v letech 1980–1986. Jedná se o jeden z mála příkladů budovy s ocelovou konstrukcí, která se nachází v samém centru srbské metropole.\n\nV prosinci 2011 byl iniciován záměr zásadní přestavby budovy, kterou vyžaduje společnost Mariott. Ta zamýšlí v centru Bělehradu zrealizovat hotel. Rekonstrukce má proběhnout v letech 2012–2014. Záměr přestavby vzbudil v Bělehradě živelnou diskuzi na téma zachování, či nezachování původního brutalistického objektu. V rámci ní bylo založeno několik iniciativ za zachování budovy. Původní budova byla nakonec srovnána se zemí a nahrazena hotelem Mariott.\n"}
{"id": "898452", "url": "https://cs.wikipedia.org/wiki?curid=898452", "title": "Radivoje Janković", "text": "Radivoje Janković\n\nRadivoje Janković (v srbské cyrilici Радивоје Јанковић; 7. října 1889 – 1949) byl generál jugoslávské armády, který za jugoslávskou stranu podepsal v budově bývalého československého velvyslanectví v Bělehradě 17. dubna 1941 příměří s vojsky zemí Osy. De facto se jednalo o kapitulaci království Jugoslávie.\n\nJanković v dubnu 1941 během bleskové války Německa a Bulharska proti Jugoslávii zastával post velitele vojenských operací. Po kapitulaci Jugoslávie odešel spolu s králem Petrem II. přes Sarajevo a Černou Horu do londýnského exilu. Zemřel v roce 1949.\n"}
{"id": "898453", "url": "https://cs.wikipedia.org/wiki?curid=898453", "title": "Islandský kůň", "text": "Islandský kůň\n\nIslandský kůň (Islandský pony) je odolné plemeno vyšlechtěné na ostrově Island. Vzniklo díky norským přistěhovalcům, kteří na ostrov přivezli norské poníky, postupem času se na ostrov začali převážet i koně ze Skotska a Irska, ze zdlouhavého křížení se nakonec zformovalo nové plemeno. Na Islandu je od roku 930 zakázaný chov jiných plemen, aby se zachovala čistota islandského ponyho.\n\nI přes svou malou kohoutkovou výšku 130 – 145 cm je řazen mezi koně, nikoliv mezi poníky. Hlava islandského koně má velmi hrubé rysy. Krk je poměrně malý a krátký. Hřbet koně je dlouhý, hrudník vždy hluboký. Islandský kůň má krátké nohy, které mají ale silné klouby a pevná kopyta. Hřívu mají tito koně hustou a tvrdou. \nAčkoli islanďan nepůsobí nijak ušlechtile, má perfektní stavbu těla, která mu umožňuje nošení těžkých nákladů na dlouhé vzdálenosti. Je schopen bez problémů nosit dospělého člověka. Jako jedni z mála plemen jsou schopni se dožít až 30 let.\nU tohoto plemene je povoleno 15 typů barev a kombinací, včetně strakáčů pibalda a skewbalda. Nejčastějším zbarvením je ryzák s hřívou a ohonem v barvě lnu.\nIslandský kůň má dobráckou povahu, je skvělý i do rodin s dětmi. Má rád lidi.\n\nIslandský kůň je téměř všestranné plemeno, vyniká svými pěti chody – krok, klus, cval a dva typy mimochodů: rychlý skeid a pomalejší tölt. \nTento kůň vyniká velkou silou v zápřahu i jezdeckými schopnostmi pod sedlem. V hlavním městě Rejkjavíku se běhají největší rovinové klusácké dostihy pod sedlem.\n"}
{"id": "898455", "url": "https://cs.wikipedia.org/wiki?curid=898455", "title": "Zrinjevac", "text": "Zrinjevac\n\nZrinjevac je park v centrální části chorvatské metropole Záhřebu. Svůj název nese podle Nikoly Šubiće Zrinjského. Park vymezuje ze severu ulice Nikoly Tesly a z jihu ulice Andrije Hebranga. Otevřené prostranství přechází v jižní části v park Josipa Juraje Strossmayera. Rozloha parku Zrinjevac činí 12 540 m\n\nPark je známý díky své platanové aleji a hudebnímu altánu, který byl zbudován již v roce 1891. Je navíc jedním z nejstarších v chorvatské metropoli. V jeho jižní části se nachází busty významných osob chorvatské kultury a vědy, jako např.: Julija Kloviće, Andrije Meduliće, Krste Frankopana, Nikole Jurišiće, Ivana Kukuljevića Sakcinského a Ivana Mažuraniće.\n\nV letních měsících jsou v parku často organizovány různé kulturní akce, koncerty apod.\n\nV blízkosti parku sídlí několik významných chorvatských institucí, jako např. chorvatský Nejvyšší soud, Archeologické muzeum, Chorvatská akademie věd, Ministerstvo vnitra a oblastní soud.\n"}
{"id": "898457", "url": "https://cs.wikipedia.org/wiki?curid=898457", "title": "Košíkářství", "text": "Košíkářství\n\nKošíkářství je jedním z nejstarších řemesel na světě, jež v podstatě v nezměněné formě přetrvává do současnosti. Postup pletení koše vychází z textilních řemesel, především z tkaní a pletení.\n\nPři tomto procesu se v podstatě jedná o splétání pružných přírodních materiálů, jako jsou vrbové proutí, do podoby košů či jiných podobných tvarů. Lidé, kteří se tomuto řemeslu věnují, se nazývají košíkáři. Košíkářství v Čechách a na Moravě se rozvinulo především v oblastech, kde byly dobré podmínky pro růst, případně i pěstování vrbového porostu.\n\nV českých zemích zpracovávají košíkáři zejména loupané i neloupané vrbové proutí nebo pedig, který se k nám dováží z tropů jihovýchodní Asie (jde o vnitřní část stonku ratanové liány \"Calamus rotang\"). Další materiály pro košíkářskou výrobu jsou sláma, orobinec či naštípané proužky dřeva zvané loubky.\n\nAčkoli pletení košů patří mezi nejrozšířenější řemesla v historii lidské civilizace, není dost dobře možné odhadnout, jak je vlastně staré, protože přírodní materiály, jako je dřevo či tráva podléhají přirozenému rozkladu. Většina dávných výrobků se tak nedochovala do našich časů a my můžeme stáří a dějiny tohoto řemesla pouze odhadovat.\n\nNejstarší známé koše pocházejí z Fajjúmu ve středním Egyptě. Jejich stáří bylo pomocí radiokarbonové metody datování určeno na dobu před 10 000 až 12 000 lety, což je víc než jsou nejstarší archeologicky doložené hrnčířské nálezy. Další koše, jejichž stáří se odhaduje na 7000 let, byly objeveny na Středním východě. Vzhledem k pomíjivosti materiálů, z nichž se koše zhotovují, bývá nejčastějším nálezem otisk jejich vazby na střepech hliněných nádob, jež vznikly omazáním košů jílem a následným vypálením v peci či na ohni.\n\nU nás jsou nejstaršími dochovanými doklady košíkářství zbytky rybářských vrší z období velkomoravské říše nalezené v jihomoravských Mikulčicích.\n"}
{"id": "898459", "url": "https://cs.wikipedia.org/wiki?curid=898459", "title": "Monterrey Open 2013", "text": "Monterrey Open 2013\n\nMonterrey Open 2013 byl tenisový turnaj pořádaný jako součást ženského okruhu WTA Tour, který se hrál v areálu tenisového oddílu Sierra Madre Tennis Club na otevřených dvorcích s tvrdým povrchem. Konal se mezi 1. až 7. dubnem 2013 v mexickém městě Monterrey jako 5. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře byla světová šestka Angelique Kerberová z Německa, která prohrála ve finále.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "898460", "url": "https://cs.wikipedia.org/wiki?curid=898460", "title": "Nejlepší léta našeho života", "text": "Nejlepší léta našeho života\n\nNejlepší léta našeho života (angl. \"The Best Years of Our Lives\") je dramatický film amerického režiséra Williama Wylera z roku 1946, pojednává o nelehké situaci tří veteránů druhé světové války, kteří se po letech bojů vracejí domů. V hlavních rolích hrají Dana Andrews, Harold Russell, Fredric March, Myrna Loy, Teresa Wright, Virginia Mayo a Cathy O’Donnell. Scénář podle novely MacKinlaye Kantora vytvořil Robert Sherwood. Film získal sedm Oscarů (1947), dva Zlaté glóby (1947) a cenu BAFTA (1948). V roce 1948 obdržel cenu za režii i na Mezinárodním filmovém festivalu Karlovy Vary. Patří k divácky nejúspěšnějším a historicky nejnavštěvovanějším americkým filmům a pro svou nadčasovost, skvělé herecké výkony, jedinečnou černobílou hloubkovou kameru i dramatickou hudbu se řadí k umělecky nejoceňovanějším dílům Williama Wylera.\n\nDruhá světová válka skončila a američtí vojáci se vracejí domů. Kapitán bombardéru Fred Derry (Dana Andrews), námořník Homer Parrish (Harold Russell)\na seržant Al Stephenson (Fredric March) se setkávají na letišti, kde čekají, až se pro ně najde volné místo v letadle do Boone City (fiktivní město). Ústřední téma filmu je vykořeněnost, jak nastiňuje hned úvodní scéna: kapitán Fred Derry se marně snaží sehnat místo v běžném linkovém letu. Válečný hrdina, který v leteckých bojích nad Evropou riskoval život, zjišťuje, že jeho zásluhy doma neplatí. Když parným letním dnem táhne těžké zavazadlo kolem letadla, do něhož nastupují běžní pasažéři, jako by se míjely dva paralelní světy, které se už nikdy nemohou protnout, natolik jsou zkušenosti na obou stranách neslučitelné. Nakonec se o přesun vojáků postará armáda a Fred (symbolicky na palubě bombardéru) se s Homerem a Alem vydává do rodného města.\n\nKaždý z protagonistů řeší vlastní dilema. Homer při požáru lodi přišel o obě ruce a musí se vyrovnat nejen s vlastním handicapem, ale i s tím, že pro rodiče i pro svou dívku Wilmu (Cathy O‘Donnell) bude vždy do značné míry přítěž. Zpočátku si od Wilmy drží odstup, aby jí dal šanci zasnoubení zrušit, dívka se však nedá odradit a vztah vyústí v závěrečnou svatbu, na níž se uzavírají i osudy ostatních protagonistů filmu. Homera hraje skutečný válečný veterán a scéna, kdy mu otec před spaním sundává protézy, patří k silným momentům filmu.\n\nAl je sice jen seržant, ale v civilu pracoval jako dobře placený bankovní úředník. Doma na něj čeká dokonalá manželka (Myrna Loy) a dvě dokonalé děti, které mezitím povyrostly natolik, že je Al ani nepoznává. Následující den po návratu se mu ozve bývalý šéf a nabídne mu ještě lépe placené místo, než měl Al před válkou. Ten přijímá, ale v zaměstnání se jeho pocit vykořeněnosti, který má ve zvyku utápět v alkoholu, ještě prohlubuje. V jednu chvíli, když navzdory finančním rizikům povolí půjčku nemajetnému veteránovi a obhájí své rozhodnutí před nadřízeným, se zdá, že našel novou životní náplň, ale jde jen o epizodu. Na firemním večírku, kde má jako čestný host pronést slavnostní proslov, sice dokáže i navzdory opilosti zformovat burcující projev o budoucnosti Ameriky, ale jeho vlastní budoucnost se jeví jako více než nejistá. Přestože se díky rodině dokázal bezprostředně po návratu adaptovat nejlépe ze všech tří, nemá sílu vzdát se závislosti na alkoholu, která je podle všech známek staršího data. Při závěrečné scéně na Homerově svatbě jako by si hlavní protagonisté měnili role – zatímco Homer a Fred dostávají po překonání překážek šanci na lepší život, Al, který měl hned od začátku podmínky ideální, ztrácí pevnou půdu pod nohama.\n\nFred – nejvyšší vojenská šarže ze všech tří vracejících se vojáků – pochází z nejchudobnějších poměrů a jeho začlenění do běžného života se ukáže jako nejobtížnější, přestože jeho přání (najít si dobrou práci a žít spokojeně s manželkou v domku někde na předměstí) se zpočátku zdají jako lehce splnitelné samozřejmosti. Doma se setkává s otcem a nevlastní matkou a dozvídá se, že manželka Marie (Virginia Mayo), s níž se oženil po krátké známosti před odjezdem do Evropy, se od nich odstěhovala a pracuje v nočním klubu. Fred se ji vydává neúspěšně hledat a v baru se opět setkává s Alem a Homerem – Homer utíká před dusivou starostlivostí rodičů, Al sám před sebou. Při té příležitosti se Fred seznámí s Alovou dcerou Peggy (Teresa Wright). Následující den se Fredovi podaří manželku zastihnout, ale vztah brzy dostává trhliny. Jakmile Marie utratí jeho peníze, ztrácí o něj zájem. Fred jako civilista jí nemá co nabídnout – chybí mu vzdělání i zázemí potřebné k tomu, aby se uchytil a vydělal peníze. Jeho válečná vyznamenání se nepočítají. Musí tedy zpět do podřadného zaměstnání v obchodě, kam se už nikdy nechtěl vrátit a kde mu šéfuje bývalý podřízený, který si mezitím úspěšně vybudoval kariéru. Fred pochopí, že lepší život, který si vysnil, je pouhá fantazie. Začne se scházet s Peggy, která symbolizuje svět, do kterého se chtěl dostat – a do něhož paradoxně dorostl právě v armádě. Al si ovšem nepřeje, aby jeho dcera chodila s ženatým mužem, a donutí Freda, aby se s ní rozešel. Fred vzápětí přijde i o špatně placenou práci a dozvídá se, že manželka ho celou dobu podváděla. Rozhodne se odjet co nejdál od Boone City a začít znovu. Na letišti prochází kolem dlouhých řad vyřazených vojenských letadel a nabízí se hořká paralela mezi nyní bezcennými stroji a jeho vlastním životem. Fred se však v mezní situace nezlomí, podaří se mu obrátit karty, najde si novou práci a při závěrečné scéně Homerovy svatby získá zpět i Peggy.\n\n\"Nejlepší léta našeho života\" není v jádru válečný film, jde v něm spíše o univerzální pocit odcizení daný mezními zážitky hlavních postav, o střet hodnot, o základní atributy lidské existence, jako je odvaha, vlastenectví, obětování, láska, koncept rodiny jako soudržné jednotky, a nikoli kolbiště různorodých zájmů, o pocit nenaplněnosti a ztráty smyslu života, o překonávání soukromých handicapů. Střídání jednotlivých epizod i přirozenost prostředí podtrhují dojem, že divák sleduje skutečné životy, nikoli filmové osudy.\n\nPoselství filmu je stále živé, na čemž má velký podíl až dokumentární zpracování a civilní herectví. Hned po premiéře se snímek dočkal pochvalných kritik a The New York Times ho označil za mistrovské dílo. Z hraných filmů uvedených před rokem 1950 je to třetí kasovně nejúspěšnější snímek vůbec (po Gone with the Wind, 1939, a The Bells of St Marys, 1945). V roce 1989 byl vybrán komisí Knihovny Kongresu mezi prvních 25 nejhodnotnějších filmů americké kinematografie a zařadil se do fondu U. S. National Film Registry. V roce 2006 se ocitl na jedenácté příčce 100 nejinspirativnějších amerických filmů všech dob, kterou vyhlašuje Americký filmový institut.\n\n"}
{"id": "898467", "url": "https://cs.wikipedia.org/wiki?curid=898467", "title": "Seznam poslanců Poslanecké sněmovny Říšské rady (1873–1879)", "text": "Seznam poslanců Poslanecké sněmovny Říšské rady (1873–1879)\n\nToto je seznam poslanců Poslanecké sněmovny Říšské rady ve volebním období 1873–1879. Zahrnuje všechny členy Poslanecké sněmovny předlitavské (rakouské) Říšské rady v V. funkčním období od voleb do Říšské rady roku 1873 až do voleb do Říšské rady roku 1879. Celé funkční období zahrnovalo jedno zasedání sněmovny (VIII. zasedání).\n\n"}
{"id": "898469", "url": "https://cs.wikipedia.org/wiki?curid=898469", "title": "Sekvestrant", "text": "Sekvestrant\n\nSekvestranty jsou jedním z typů přídatných látek užívaných v potravinářství. Fungují jako konzervant: tím, že vážou volné ionty kovů, zlepšují kvalitu a stabilitu potravinářských výrobků. Sekvestranty tvoří chelátové komplexy s polyvalentními ionty kovů, zejména mědi, železa a niklu, které slouží jako katalyzátory při oxidaci tuků v potravinách. \n\nJméno pochází z latiny a znamená „odstoupit od použití“.\n\nMezi běžné sekvestranty patří:\n\n\nTaké sodné a vápenaté soli EDTA jsou běžně používány v mnoha potravinách a nápojích.\n\n"}
{"id": "898472", "url": "https://cs.wikipedia.org/wiki?curid=898472", "title": "The State", "text": "The State\n\nThe State je druhé studiové album kanadské skupiny Nickelback. Album obsahuje 8 písní + 1 bonusovou, vydáno bylo v roce 2000.\n\n"}
{"id": "898473", "url": "https://cs.wikipedia.org/wiki?curid=898473", "title": "Olle Mattson", "text": "Olle Mattson\n\nOlle Mattson (27. listopadu 1922, Uddevalla – 3. srpna 2012, tamtéž) byl švédský spisovatel především knih pro mládež.\n\nOlle Mattison se narodil v městě Uddevalla v jihozápadním Švédsku. V letech 1945–1948 studoval literaturu a skandinávské jazyky, poté pracoval jako novinář. Od roku 1953 se věnuje literatuře. Jeho romány pro dospělé se většinou odehrávají v 19. století v jeho rodném kraji Bohuslänu. Pro děti napsal okolo dvacítky knih a kromě toho je autorem několika rozhlasových her.\n\nJeho dcera, Ellen Mattsonová (* 1962, Uddevalla), je také úspěšnou švédskou spisovatelkou.\n\n\n\n\n"}
{"id": "898478", "url": "https://cs.wikipedia.org/wiki?curid=898478", "title": "Roger Vailland", "text": "Roger Vailland\n\nRoger Vailland, (16. října 1907 Acy-en-Multien – 12. května 1965 Meillonnas, Francie) byl francouzský spisovatel.\n\nPo literárních začátcích ve skupině Le Grand Jeu (Vysoká hra) se věnoval více než 15 let novinářství. Jeho literární dílo navazuje na linii francouzské literatury vedoucí od kardinála de Retz přes Choderlose de Laclos ke Stendhalovi.\nDo skupiny Le Grand Jeu patřili René Daumal, Roger-Gilbert Lecomte, A. Rolland de Renéville, Josef Šíma.\n\n\ndivadelní hry:\n\nřada esejů, několik cestopisů, studie, filmové scénáře\n"}
{"id": "898480", "url": "https://cs.wikipedia.org/wiki?curid=898480", "title": "Čmelák humenní", "text": "Čmelák humenní\n\nČmelák humenní (\"Bombus ruderatus\" Fabricius) je zástupce čeledi včelovitých. V České republice náleží mezi zákonem chráněné druhy.\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\nZbarvením se podobá čmeláku zahradnímu, tedy černé tělo je na předohrudi a zadohrudi, stejně jako na prvním článku zadečku, přerušeno světle žlutou páskou. Konec zadečku je bílý. Páska na hrudi však není vykrojená ale rovná. Žluť je spíše okrová. Zbarvením se pohlaví od sebe neliší.\nSrst je kratší, tělo matky spíše robustní 22 mm až 24 mm.\nHnízdí pod zemí a buduje početnou rodinu o několika stovkách jedinců. Vyhledává spíše teplejší oblasti.\nVýskyt na území Česka je poměrně vzácný.\n\n"}
{"id": "898485", "url": "https://cs.wikipedia.org/wiki?curid=898485", "title": "Čmelák pruhovaný", "text": "Čmelák pruhovaný\n\nČmelák pruhovaný (\"Bombus subterraneus\" Linné) je zástupce čeledi včelovitých. V České republice náleží mezi zákonem chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nZbarvením se podobá čmeláku zahradnímu, tzn. že černé tělo je na předohrudi a zadohrudi přerušeno světle žlutou páskou. Na zadečku místo výrazné žluté pásky je jemné pruhování. Konec zadečku je bílý. Samci jsou zbarveni okrově s hnědou páskou napříč hrudí.\nSrst je kratší.\n\nLétá v době květu hluchavek. Vytváří početné rodiny o několika stovkách jedinců.\n\nVýskyt na území Česka je poměrně vzácný.\n\n"}
{"id": "898489", "url": "https://cs.wikipedia.org/wiki?curid=898489", "title": "Doktoři z Počátků", "text": "Doktoři z Počátků\n\nDoktoři z Počátků je televizní seriál z lékařského prostředí z malebné české vesničky vysílaný na TV Nova od 25. června 2013 do 11. ledna 2016. Jedná se o spin-off seriálu \"Ordinace v růžové zahradě 2.\" V seriálu účinkuje jako hlavní postava doktor Ota Kovář (Martin Stránský) z \"Ordinace v růžové zahradě 2.\" Hlavními hrdiny jsou vesničtí doktoři s odlišnými povahami a generačními rozdíly, avšak s jedním společným nepřítelem.\n\nSeriál je spin-offem úspěšného seriálu TV Nova \"Ordinace v růžové zahradě 2.\" Natáčí se v hostivařských ateliérech a v středočeské obci Pyšely. Poměr scén v exteriéru a interiéru je zhruba vyrovnaný, ve srovnání s \"Ordinací\" se venku točí více. Seriál připravuje zatím pět sérií, přes 32 epizod a až podle sledovanosti se uvidí zda se bude pokračovat dál ze seriálem do budoucnosti. Producentka seriále Lenka Hornová se k seriálu vyjádřila: „Přemýšleli jsme o tom, kdyby nějaká postava z Ordinace začala někde jinde žít svým vlastním životem, přišlo nám to jako zajímavý nápad,“ uvedla Hornová s tím, že jde o takzvaný spin-off. „Ve světě je to naprosto běžný termín. Když je něco úspěšného, tak logicky se na tom úspěchu producenti chtějí trochu svézt,“ dodala Hornová. Hornová na seriálu pracuje se stejnými scenáristy jako na \"Ordinaci\" a to s Lucií Paulovou, Davidem Litvákem či Lucií Konášovou. Při volbě, která postava z \"Ordinace\" se objeví v novém spin-offu, bylo vybíráno z deseti možných kandidátů, z kterých byla nakonec vybrána postava Oty Kováře.\n\nNázev byl vybírán tak, aby evokoval nové začátky, které se v seriálu odehrávají. V České republice existuje město s názvem Počátky, tvůrci však o něm nevěděli a zjistili to až po pojmenování. Do města dokonce vyrazili, zda by bylo možné natáčet právě tam, ale nacházelo se daleko od ateliéru (v kraji Vysočina v okrese Pelhřimov) a seriál by se celkově prodražil.\n\nDne 3. dubna 2015 oznámila Naďa Konvalinková v rozhovoru pro Český rozhlas, že by v květnu téhož roku mělo skončit natáčení seriálu. Seriál by měl skončit návratem postavy doktora Oty Kováře zpět do seriálu \"Ordinace v růžové zahradě 2\".\n\n\n"}
{"id": "898491", "url": "https://cs.wikipedia.org/wiki?curid=898491", "title": "Grigorij Sokolov", "text": "Grigorij Sokolov\n\nGrigorij Lipmanovič Sokolov (rusky: \"Григо́рий Ли́пманович Соколо́в\"; * 18. dubna 1950 Leningrad) je ruský klavírní virtuos. Od sedmi let studoval na Leningradské konservatoři, ve věku 12 let přednesl v Moskvě svůj první klavírní recitál.\n\nV roce 1966 získal zlatou medaili na 3. Mezinárodní klavírní soutěži Čajkovského v Moskvě. Předsedou jury byl Emil Gilels. Působí především jako sólový klavírista, poměrně málo nahrával a koncertoval s orchestry.\n\nV Sovětském svazu 70. a 80. let 20. století byla Sokolovova kariéra velmi úspěšná, ale jen zřídka směl vystupovat v zahraničí. Mezitím absolvoval již více než 1000 koncertů po celém světě, které byly obecenstvem a kritiky přijaty s nadšením. Vystoupil mj. v Carnegie Hall v New Yorku a v sále Wiener Musikverein.\n\nSokolovovy nahrávky s francouzskou firmou \"Opus 111\", která patří k tzv. Independent Label \"Naïve Records\", obsahují díla Bacha, Beethovena, Brahmse a Chopina.\n\nSokolov je vdovec a žije v Petrohradě a v italské Veroně.\n"}
{"id": "898492", "url": "https://cs.wikipedia.org/wiki?curid=898492", "title": "Kobyla (Krkonoše)", "text": "Kobyla (Krkonoše)\n\nKobyla (897 m n. m., německy \"Kabila\") je zcela zalesněný vrch, nejjižnější výběžek Vlčího hřbetu, který je součástí geomorfologického podcelku Krkonošské rozsochy. Vrch je tvořen fylity středního devonu, v jižní polovině složenými převážně z chloritu a sericitu, v severní polovině ze sericitu a grafitu. Asi 300 m na sever od vrcholu se nachází malé ložisko buližníku.\n\nMírné jižní svahy vrchu Kobyla začínají stoupat od hranic Krkonošského národního parku, které procházejí obcí Jestřabí v Krkonoších, jejíž domky jsou rozesety až po jižní okraj lesa pokrývajícího vrch. Východním směrem je větší svah do Horních Vítkovic, vzdálených od vrcholu asi 1,5 km. Severovýchodním směrem běží hřbet v téměř stejné nadmořské výšce až k osadě Rezek. Severozápadním a západním směrem Kobyla ostře spadá do údolí Vejpálického potoka kde leží malá obec Stromkovice.\n\nKobyla leží v povodí Jizery. Přes vrch probíhá rozvodí Vejpálického potoka, Jizerky (levostranného přítoku Jizery) a Roudnického potoka.\n\nVrchol Kobyly je základním trigonometrickým bodem č. 18, triangulačního listu č. 0804. Většina vrchu leží v katastrálním území Horní Dušnice, z východu až k vrcholu Kobyly zasahuje katastrální území Vítkovic, jižní odlesněné svahy patří do katastru Jestřabí v Krkonoších.\n\nNa vrchol Kobyly nevede značená cesta. Dobrý přístup je severozápadním směrem polní cestou ze žlutě značené turistické cesty Jestřabí – Vítkovice od rozcestí \"\"Vurmovka\"\".\n\nNa severním svahu nad obcí Stromkovice je malá kaple Panny Marie nad studánkou, o které se traduje, že je v ní léčivá voda. Poutní pobožnosti se tu od roku 1990 zase konají vždy na 1. máje a v první neděli po 15. srpnu (což je svátek Nanebevzetí Panny Marie). Mše se konají venku pod korunami stromů. Kaple byla v roce 2007 opravena.\n\nMezi zajímavosti patří polní letiště v Jestřabí. Dnes je navštěvováno převážně turisty neboť je z něho krásný výhled po širokém okolí. V zimě je to vhodný terén pro jízdu na lyžích s drakem (snowkiting).\n\n"}
{"id": "898493", "url": "https://cs.wikipedia.org/wiki?curid=898493", "title": "Pösing", "text": "Pösing\n\nPösing je obec v německé spolkové zemi Bavorsko, v zemském okrese Cham ve vládním obvodu Horní Falc.\n\nŽije zde obyvatel.\n\n"}
{"id": "898494", "url": "https://cs.wikipedia.org/wiki?curid=898494", "title": "Farid Mammadov", "text": "Farid Mammadov\n\nFarid Mammadov (ázerbájdžánsky Fərid Məmmədov) (* 30. srpna 1991, Baku, Ázerbájdžán) je ázerbájdžánský zpěvák. V květnu 2013 reprezentoval Ázerbájdžán na Eurovision Song Contest 2013 v Malmö, kde s písní \"\"Hold Me\"\" obsadil druhé místo.\n\nFarid Mammadov se narodil v Baku, kde vystudoval hudební školu a gymnázium. Odmala se najímal o soul a jazz. Jeho největším vzorem je Stevie Wonder V současné době studuje na Univerzitě kultury a umění. Od dětství působil v uskupení umělkyně Aybaniz Hašimové \"Bülbüllər\". Jeho koníčkem je capoeira a řecko-římské zápasy.\n\nV březnu roku 2013 Farid zvítězil v národním kole do Eurovize 2013 a v květnu reprezentoval Ázerbájdžán v mezinárodním semifinále (1. místo) a finále (2. místo) v Malmö.\n\n"}
{"id": "898495", "url": "https://cs.wikipedia.org/wiki?curid=898495", "title": "Bombus argillaceus", "text": "Bombus argillaceus\n\nBombus argillaceus (\"Bombus argillaceus\" Scopoli) je vzácný druh čmeláka. V České republice náleží mezi zákonem chráněné druhy.\n\nPatří do druhové skupiny \"pocket makers\", tzn. že při stavbě díla jsou pod larvami budovány zvláštní voskové kapsičky. Dělnice do nich ukládají pyl a med. Larvy nejsou krmeny, ale samy takto nashromážděnou potravu odebírají.\n\nZbarvení: předohruď i zadohruď je zvýrazněna širokou žlutou páskou, uprostřed je páska černá. Zadeček matky je celý černý. Dělnice mají první článek zadečku žlutý konec bílý. Samci mají světlou hlavu. Tento čmelák patří k větším druhům. Matka dorůstá do velikosti 24 mm až 28 mm.\n\nZa letu vydává hluboký tón.\n\nLétá v době květu hluchavek. Hnízdí v opuštěných brlozích syslů.\n\nZ území Česka pravděpodobně vymizel. Nejbližší výskyt je hlášen z jižního Slovenska.\n\nReference\n"}
{"id": "898499", "url": "https://cs.wikipedia.org/wiki?curid=898499", "title": "Bevil Rudd", "text": "Bevil Rudd\n\nBevil Gordon D'Urban Rudd (5. října 1894, Kimberley – 2. února 1948, tamtéž) byl jihoafrický atlet, sprinter, olympijský vítěz v běhu na 400 metrů z roku 1920.\n\nPocházel z rodiny spojené s firmou De Beers zabývající se dobýváním a prodejem diamantů. Získal stipendium na univerzitě v Oxfordu. Během první světové války sloužil v britské armádě a obdržel vyznamenání \"Military Cross\" za odvahu.\n\nNa olympijských hrách v Antverpách v roce 1920 startoval ve třech disciplinách, v každé z nich získal medaili. Zvítězil v běhu na 400 metrů, byl členem stříbrné štafety na 4 x 400 metrů a v běhu na 800 metrů skončil na třetím místě. Ve stejném roce vyhrál mistrovství Velké Británie v bězích na 440 a 880 yardů. Byl zároveň vyhlášen nejlepším britským atletem za tento rok.\n\nPo skončení studií se vrátil do Jižní Afriky, kde pracoval jako sportovní novinář. Od roku 1930 pracoval jako redaktor deníku \"The Daily Telegraph\" ve Velké Británii. Po druhé světové válce se vrátil zpět do Jižní Afriky, kde zanedlouho zemřel.\n\n"}
{"id": "898501", "url": "https://cs.wikipedia.org/wiki?curid=898501", "title": "Sundská deska", "text": "Sundská deska\n\nSundská deska je tektonická deska rozkládající se pod větší částí jihovýchodní Asie. Zahrnuje Jihočínské a Andamanské moře, části Vietnamu a Thajska, Malajsii, Borneo, Sumatru a část Celebesu v Indonésii a ostrov Palawan a souostroví Sulu na jihozápadě Filipín.\n\nPři hrubém pohledu je Sundská deska počítána za část Eurasijské desky, s kterou sousedí na severu. Na severozápadě přitom sousedí s Barmskou deskou a na severovýchodě s deskou Jang-c', přičemž tyto obě jsou také při hrubém pohledu počítány za část Eurasijské desky. Na jihozápadě hraničí Sundská deska Jávským příkopem s Australskou deskou, která se pod Sundskou zasouvá, což má za následek častá zemětřesení v oblasti.\n"}
{"id": "898505", "url": "https://cs.wikipedia.org/wiki?curid=898505", "title": "Kadet (krasobruslení)", "text": "Kadet (krasobruslení)\n\nKadet je krasobruslařský pohybový prvek. Jedná se o jednoduchý skok, kdy se krasobruslař odráží z jedné nohy a na druhou dopadá, přičemž se otočí o 180°. Vícenásobný Kadet se nazývá Axel-Paulsenův skok. \n\nZákladní pozice pro Kadeta je jízda vpřed na vnější hraně brusle zánožmo volnou nohou. Samotný skok se zahájí švihem volné nohy směrem vpřed a vzhůru. Pohyb odrazové nohy vychází z kolena a kotníku, samotný odraz od ledu je pak proveden špičkou brusle. Pohyb paží z pozice zapažení poníž jde směrem vpřed a vzhůru do předpažení. Koordinací těchto pohybů je skoku dodána potřebná rotace a výška. Po 180stupňové otočce následuje dopad na špičku druhé nohy, odrazová noha je dále volná a přesouvá se dozadu. Paže jdou do základní pozice. Skok končí výjezdem na vnější hraně dopadové brusle. Samotnému skoku předchází zpravidla ustálená příprava, nájezd se skládá z jízdy vzad na vnější hraně brusle s následným trojkovým obratem. \n\n"}
{"id": "898506", "url": "https://cs.wikipedia.org/wiki?curid=898506", "title": "Poslední divoch", "text": "Poslední divoch\n\nPoslední divoch (v italském originále ) je opera o třech dějstvích italsko-amerického skladatele Giana Carla Menottiho. Menotti si k ní napsal sám libreto, a to původně v italštině (\"L'ultimo selvaggio\"). Opera byla přeložena do francouzštiny (') Jeanem-Pierrem Martym pro světovou premiéru díla v Théâtre national de l'Opéra-Comique v Paříži dne 21. října 1963. George Mead přeložil text do angličtiny (') pro americkou premiéru opery v Metropolitan Opera následujícího roku.\nGian Carlo Menotti se na několik let odvrátil od tradiční opery po neúspěchu \"Marie Golovin\". Poté však získal zakázku na novou operu pro jedno z nejvýznamnějších operních divadel, Pařížskou operu, a to navíc jako první cizinec po více než 100 letech (tedy po Guiseppu Verdim), i když nakonec byla uvedena v divadle Opéra-Comique. Původní název zněl \"Poslední nadčlověk\" (\"L'ultimo superuomo\", \"The Last Superman\").\n\nFrancouzští hudební kritikové \"Posledního divocha\" po premiéře hrubě zesměšnili, čímž pro Menottiho pokračovala řada kritických neúspěchů, jež začala \"Jednorožcem, gorgonou a mantikorou\" (1956). Francouzský deník \"Le Figaro\" nadepsal článek o opeře slovem „Bída“. Američtí dopisovatelé hlásili, že „... pařížští hudební kritikové si z Menottiho udělali svého fackovacího panáka. Ve svých recenzích na Menottiho operu z tohoto týdne se právě oni ukázali jako divoši.“ Ale zatímco někteří se domnívali, že \"Poslední divoch\" je „[v]tipný, romantický a velmi zábavný, partitura překypuje nádhernými áriemi, duety a koncertantními kusy, včetně zázračného septetu v posledním dějství,“ jiní ho popisovali jako „přes tři hodiny dlouhý, zábavný ani minutu“.\n\nPřes negativní ohlas u francouzského publika Menotti doufal, že opera se dočká vřelejšího přijetí při své americké premiéře v newyorské Metropolitní opeře dne 23. ledna 1964. Inscenace se mohla pyšnit nákladnou výpravou Beniho Montresora i hvězdným obsazením a byla uvedena v anglickém překladu George Meada. Dirigent Thomas Schippers vedl soubor Metropolitní opery, ve kterém vystoupili George London jako Abdul, Roberta Peters jako Kitty, Teresa Stratas jako Sardula, Nicolai Gedda jako Kodanda, Ezio Flagello jako maharádža, Lili Chookasian jako mahárání a Morley Meredith jako Scattergood. I když kritika chválila pěvecké výkony a obecenstvo se bavilo, recenze na tuto operu byly vcelku nepříznivé až popuzené (Robert Dabin: „Nikoho nepřekvapí, když uslyší, že \"Poslední divoch\" je diváckým hitem. Obsahuje tkanivo chutných banalit a neklade na posluchače absolutně žádné nároky.“) Podle Igora Stravinského „poslední dvě třetiny této partitury měly být napsány vložením první třetiny do stroje IBM“.\n\nK přinejmenším vlažnému přijetí mohla přispět napjatá společenská atmosféra nedlouho po atentátu na J. F. Kennedyho a v době vrcholícího hnutí za lidská práva, v níž burleskní námět neměl relevanci; u progresivních kritiků nemohla nenarazit scéna, v níž Menotti sarkasticky paroduje moderní umění, zejména hudební.\n\nO čtyři měsíce později bylo dílo poprvé provedeno v původním italském znění v divadle Teatro La Fenice v Benátkách dne 15. května 1964 s dirigentem Carlem Francim, Johnem Reardonem jako Abdulem, Helen Mané jako Kitty, Maliponte jako Sardulou, Robertem Merollou jako Kodandou, Angelem Nosottim jako Scattergoodem a Paolem Washingtonem jako maharádžou. I italská inscenace v La Fenice byla přijata vlažně a opera nebyla uváděna po řadu let. Reakce kritiků ve všech třech zemích komentovaly nekvalitní libreto opery. V té době byla v módě avantgardní hudba a kritikové shledávali Menottiho konzervativní kompoziční styl nadměrně sentimentální a banální, i když některé árie a septet z posledního dějství obecně sklidily chválu. Někteří kritici poznamenávali, že hudba nedosahovala kvality dřívějších Menottiho oper jako \"Svatá z Bleecker Street\" (1954) a \"Konzul\" (1950). Charakteristické je hodnocení v časopise \"Time\": „Menotti klesl hluboko pod svou úroveň s únavným, vrávoravým, zřídka zábavným libretem a derivativní hudbou, jež si i ve svých akademických vtipech stěží zaslouží označení \"musique sérieuse\".“\n\nV reakci na tyto komentáře ke své opeře se Menotti vyjádřil takto:\n\nRevidovanou verzi opery uvedlo havajské divadlo Hawaii Opera Theatre v roce 1973 (premiéra 4. února) s Johnem Reardonem jako Abdulem (který si tak zopakoval roli, jejímž byl prvním představitelem v italštině v La Fenice), Joannou Bruno jako Kitty, Gary Glazem jako Kodandou a Davidem Clartworthym jako Mr. Scattergoodem, režii měl Menotti. Kritici k ní byli tentokrát příznivější. \"Honolulu Star-Bulletin\" napsal, že opera byla „napchaná solidní, báječnou, zapamatovatelnou hudbou,“ a Menottiho nazval „Donizettim dneška“.\n\nPoté byl \"Poslední divoch\" znovu uveden až roku 1981 (premiéra 22. května) na Spoleto Festival USA v Charlestonu na počest skladatelových sedmdesátin. Inscenaci dirigoval Christian Badea, režii měl Menotti a hlavní pěveckou hvězdou byla Suzanne Hong jako Kitty. V následujících letech byl uveden ještě v divadle v německém Detmoldu (premiéra 2. února 1982) a na festivalu v italském Spoletu (premiéra 7. července 1984, Teatro Nuovo).\n\nZatím naposledy ho jako součást festivalové sezóny 2011 a k 100. výročí Menottiho narození uvedla Santa Fe Opera. Dirigoval George Manahan, režii měl Ned Canty, zpívali Anna Christy jako Kitty, Daniel Okulitch jako Abdul, Jennifer Zetlan jako Sardula, Sean Panikkar jako Kodanda, Thomas Hammons jako maharádža, Jamie Barton jako mahárání a Kevin Burdette jako Scattergood. Kritický ohlas inscenace byl převážně pozitivní, přičemž někteří z kritiků volali po přehodnocení názoru na toto dílo, i když zejména kvůli zábavnosti a divadelní účinnosti díla než kvůli ryze hudebním kvalitám partitury, „která má okamžiky skutečné invence mezi hromadou málo významné výplně“. Jak napsal jeden z recenzentů, „[t]ohle možná není velká opera, ale byl to úžasný divadelní zážitek.“\n\nV kontextu Menottiho díla je \"Poslední divoch\" (vedle mnohem pozdějšího \"Goyi\") nejvelkorysejší operou. Klade značné nároky na interprety, režii i výpravu, obsahuje řadu ansámblů (od duetů po septet) a sborů a obsahuje řadu hudebních forem, například důmyslně zakomponovanou fugu. Podle listu \"The Washington Post\" je hudba \"Posledního divocha\" „jednou z nejpropracovanějších a nejdůmyslnějším v celém Menottiho repertoáru“ a skladatel „nikde jinde [...] neprozkoumal tak širokou škálu sborové a orchestrální kompozice“. Povahu jeho historizujícího hudebního stylu shrnuje \"The Houston Post\" takto: „Tato partitura je kompendium italských operních stylů 19. století, od mozartovského půvabu Domenica Cimarosy na začátku století po pucciniovskou lyriku Francesca Ciley na jeho konci. Tyto tradice jsou všechny tak výtečně homogenizovány, že by si člověk mohl myslet, že když Menotti tuto operu psal, hodil partitury půl tuctu různých italských skladatelů 19. století do mixéru.“ (Jiní recenzenti však slyší i ozvuky Mozarta, Prokofjeva, Bernsteina, Moora či Stockhausena – to poslední ve formě parodie.) Týž list mu však přiznává jako zvláštní talent to, že „umí napsat vokální melodii tak, aby ladně spočinula na zpěvákových hlasivkách i v posluchačových uších,“ i jeho schopnosti instrumentátora a dramatika.\n\n(1. obraz – Palác maharádži z Rádžputány poblíž Himálaje) Kitty, mladá studentka antropologie na americké Vassar College, a její otec, milionář Mr. Scattergood, přibyli do Indie. Kitty sem v rámci přípravy diplomové práce přijela hledat důkaz potvrzující její teorii, že moderní člověk pochází z indické džungle, ba dokonce že tam snad jeho prapředkové dosud sídlí. Mr. Scattergood hodlá využil cesty k jinému účelu, totiž dohodit Kitty vhodného ženicha v osobě prince Kodandy, syna Scattergoodova hostitele maharádži z Rádžputány. Maharádža i jeho choť mahárání souhlasí, neboť sňatkem by se stmelilo i jejich významné obchodní partnerství, méně nadšení jsou oba mladí lidé. Kodanda má totiž rád služebnou Sardulu a Kitty se v žádném případě nehodlá vdávat, dokud nenajde svého „posledního divocha“.\n\nAby jejímu přání bylo vyhověno, rodiče obou mladých lidí vymyslí lest, totiž najít někoho, koho by před Kitty mohli vydávat za „prvotního člověka“. Sardula navrhne prostého rolníka Abdula, který je do ní zamilován. Mr. Scattergood, maharádža a maharaní za odměnu 100 000 dolarů – jeden ihned a 99 999 po splnění úkolu – uplatí Abdula, aby se usídlil v pralese a nechal se Kitty „objevit“. Abdul se zdráhá nabídku přijmout, ale na Sardulu vidina bohaté odměny zapůsobí a svými ženskými prostředky ho přesvědčí.\n\n(2. obraz – Dvorana maharádžova paláce o šest měsíců později) Kittina expedice skutečně Abdula nakonec vystopuje. Úlovek je přinesen v kleci do maharádžova paláce a jeho dlouhé vlasy a nehty a bojovný výraz nenechávají nikoho na pochybách, že se jedná o naprostého divocha. Triumfující antropoložka ho hodlá odvézt do Chicaga, předvést vědecké komunitě – jež dosud její teorie stíhala výsměchem – a následně darovat newyorské zoologické zahradě. Zanechán sám ve své kleci je Abdul nešťasten, že má být odvezen do Spojených států a musí opustit svou pohlednou, leč chamtivou Sardulu, která ho do celého dobrodružství zamotala.\n\n(Salón vily Mr. Scattergooda v Chicagu) Cestou letadlem do Chicaga se Kitty „divoch“ zalíbil, a tak poněkud modifikuje své plány: namísto strčení do zoo jej hodlá naučit anglicky a celkově „civilizovat“. I když Abdul najde v Kitty zalíbení a prokazuje v učení značnou snahu, nejsou první pokusy příliš úspěšné. Mr. Scattergood přesto uspořádá velkou recepci ve své obrovské vile, na níž je představení „posledního divocha“ z indického pralesa jedním ze zlatých hřebů večera. Představitelé politiky, vojenství, hospodářství, vědy, umění i teologie představují divochovi poslední duchovní výdobytky civilizace. Abdulovi jsou předvedeny výhody jednotlivých náboženství, akční malba, bítnická poezie i elektronicko-dodekafonická hudba v podobě písně provázené smyčcovým kvartetem, již přednáší známá pěvkyně jazykem připomínajícím němčinu. Na Abdula je tolik civilizace moc, v záchvatu zoufalství knokautuje několik osob kolem sebe, zničí umělecké dílo a nakonec dramaticky prchá domů do indického pralesa, zanechávaje celou společnost v šoku nad svým barbarským chováním.\n\n(Prales s jeskyní v Indii, o tři měsíce později) Abdul se stáhl do svého úkrytu v pralese, kde žije spokojeně sám v prosté jeskyni. Po několikaměsíčním pátrání na místo dorazí Kitty, jež ho stále miluje, v čele celé výpravy včetně svého otce a maharádži. Ti ji stále přesvědčují k sňatku s Kodandou a přiznávají jí i celý podvod, ba jí ukazují i peníze, které dosud Abdulovi dluží.\n\nA když se Abdul objeví, ihned mu zbytek peněz nabízejí. Zděšený Abdul je odmítá: za nic na světě se nehodlá vrátit do civilizace, která jej děsí a odpuzuje; je mu dobře tam, kde zrovna je. Kitty je nadšena, poznává v něm svého skutečného divocha. Rozhoduje se za něj vdát, obývat s ním jeho jeskyni a žít prostý život v tichém lůně panenské přírody. Zatímco pár za padajícího soumraku ulehá na lůžko z mechu a listí a slibuje si lásku a věrnost, Kittini sloužící potají stěhují do jeskyně televizor, vanu, lednici a podobné vymoženosti moderní doby.\n"}
{"id": "898507", "url": "https://cs.wikipedia.org/wiki?curid=898507", "title": "Lodní vrak", "text": "Lodní vrak\n\nLodní vrak je to, co zbylo z lodi na hladině moře (plovoucí trosky), na pobřeží nebo na dně moře poté, co byla loď opuštěna, selhala nebo se potopila po incidentu (poškození, kolize, chyba navigace, atd.) nebo byla potopena. UNESCO odhaduje celkový počet vraků na 3 miliony, ale sotva tisíc jich má význam z hospodářského hlediska. Pojem vrak lodi se používá nejen ve vztahu k moři, ale např. též i v souvislosti s řekami či jezery.\n\nDefinice vraku podle Námořní prefektury Atlantiku (La préfecture maritime de l'Atlantique):\n\nNicméně, tato definice ignoruje kritéria jako umístění nebo stáří vraku. Ochrana podvodního kulturního dědictví je poskytována \"Úmluvou UNESCO o ochraně podvodního kulturního dědictví\", která od roku 2012 chrání např. i vrak lodi Titanic.\n\nVraky jsou často zdrojem znečištění, zejména při potopení (ztráta paliva, náklad tvořený toxickými látkami nebo látkami znečišťujícími prostředí).\n\nNa druhé straně se potopené lodní vraky stávají, (pokud jsou pokryty korály a jinými mořskými organismy), alternativním prostředím pro mnoho živočišných druhů. Potom se mohou stát bohatými místy pro jejich biodiverzitu. Některé vraky jsou předmětem vědeckých studií. Mnoho lodí a dalších zařízení bylo záměrně potopeno, aby vznikly umělé útesy. Někdy vraky působí jako zařízení lákající ryby, které potom rybáři chytají do sítí.\n\nNejvětším vrakem byla po mnoho let sesterská loď Titanicu nazvaná Britannic (1914–1916). V roce 1916 najela na minu v Egejském moři. Loď se potopila za 55 minut, tedy mnohem rychleji než její dvojče Titanic. Loď objevil Jacques-Yves Cousteau roku 1975 v hloubce cca 120 metrů pod hladinou. Dne 13. ledna 2012 se stala největším vrakem 290 metrů dlouhá a 35 metrů široká loď Costa Concordia. Ta byla ale později z mělčiny vyzvednuta, odtažena a sešrotována.\n\nVraky jsou cílem průzkumu potápěčů, ale ne bez rizika. Nejčastější problém představuje možnost poškození přívodu vzduchu. Rezavé kovové trosky mohou způsobit potápěči řezné zranění. Vraky ponořené více než sto let jsou součástí světového kulturního dědictví a jsou chráněny \"Úmluvou o ochraně kulturního dědictví pod vodou\". Sekretariát \"Úmluvy UNESCO o ochraně podvodního kulturního dědictví\" se snaží působit na smluvní státy, aby lépe chránily své podvodní dědictví prostřednictvím mezinárodního právního rámce.\n\nČeskoslovenská námořní nákladní loď Pionýr uvízla roku 1969 na korálových útesech u ostrova Mayaguana v souostroví Bahamy. Posádku se podařilo zachránit, ale loď se stala vrakem.\n\nLoď Dyje, která vozila pasažéry na Vranovské přehradě, shořela roku 2012. Požár vypukl, když byla loď ukotvena u hráze. Později byl vrak lodi rozřezán na kusy a odvezen do šrotu.\n\nVýletní loď Bulgaria, která byla roku 1955 vyrobena v bývalém Československu, se potopila roku 2012 na řece Volze. Tato katastrofa si vyžádala celkem 122 obětí.\n\nRoku 1988 ztroskotala v důsledku chyby posádky na řece Labe výletní loď Poděbradka. Nehoda se stala nedaleko někdejší poděbradské letní restaurace Na Střelnici mezi zámkem a soutokem s Cidlinou.\n"}
{"id": "898508", "url": "https://cs.wikipedia.org/wiki?curid=898508", "title": "Seznam ultraprominentních vrcholů v Africe", "text": "Seznam ultraprominentních vrcholů v Africe\n\nToto je seznam ultraprominentních vrcholů v Africe. Ultraprominentní vrchol je vrchol s topografickou prominencí nad 1500 m.\n\n"}
{"id": "898510", "url": "https://cs.wikipedia.org/wiki?curid=898510", "title": "Kde je moje máma", "text": "Kde je moje máma\n\nKde je moje máma je populární česká píseň, kterou v roce 1928 složili Eman Fiala (hudba) s Karlem Tobisem (text). Vypráví o vojákovi základní vojenské služby, který je v kasárnách nespokojený a trpí hladem, neboť fasuje jen jeden bochník komisárku na den, což mu nestačí; matka mu sice pošle bednu jídla, to je však nucen rozdat důstojníkům. Píseň měl v repertoáru např. Ferenc Futurista, v pozdější době pak skupina Šlapeto.\n\n"}
{"id": "898514", "url": "https://cs.wikipedia.org/wiki?curid=898514", "title": "Charles Reidpath", "text": "Charles Reidpath\n\nCharles Decker Reidpath (20. září 1889 Buffalo, New York – 21. října 1975 Kenmore, New York) byl americký atlet, sprinter, dvojnásobný olympijský vítěz.\n\nAtletice se věnoval během studia na Syracuse University v letech 1908–1912. Startoval na olympiádě ve Stockholmu v roce 1912, kde získal dvě zlaté medaile. V běhu na 400 metrů vyhrál a vytvořil olympijský rekord časem 48,2, byl také členem vítězné štafety USA v běhu na 4×400 metrů, která zvítězila v novém světovém rekordu 3:16,6. Startoval také v běhu na 200 metrů, kde skončil pátý. Po olympiádě ukončil studia a stal se stavebním inženýrem. Od roku 1937 působil jako hlavní architekt města Buffalo.\n\n"}
{"id": "898516", "url": "https://cs.wikipedia.org/wiki?curid=898516", "title": "Tisíc ostrovů", "text": "Tisíc ostrovů\n\nSpojení Tisíc ostrovů může označovat:\n\n"}
{"id": "898520", "url": "https://cs.wikipedia.org/wiki?curid=898520", "title": "Mauricie převislá", "text": "Mauricie převislá\n\nMauricie převislá (\"Mauritia flexuosa\"), někdy také mauricie zprohýbaná, je jihoamerický vzrostný strom, hojně rozšířený druh z malého rodu patřící do čeledě arekovitých, tj. mezi rostliny běžně nazývané „palmy“. V této čeledi je mauricie převislá zařazena do podčeledě \"Calamoideae\". Pro obyvatelstvo tropické Jižní Ameriky je jednou z nejdůležitějších víceúčelově užívaných palem, je známa pod mnoha místními názvy: aguaje, buriti, moriche atd.\n\nAreál výskytu této rostliny je obrovský, roste hlavně v rozsáhlých v povodích jihoamerických řek Amazonka a Orinoko, ve státech Ekvádor, Kolumbie, Venezuela, Guyana, Surinam, Francouzská Guyana, Peru, Bolívie a hlavně Brazílie. Roste i na 10 km od jihoamerické pevniny vzdáleném karibském ostrově Trinidad. Neroste ve větší nadmořské výšce než 900 m, těžiště jeho výskytu je přibližně do 600  m n. m., nesnáší chlad.\n\nBývá součástí galeriových porostů tropických deštných lesů nebo pobřežních savan v přímořských oblastech. Vyrůstá nejčastěji v močálech nebo alespoň na často zaplavovaných územích kde vytváří rozsáhlé porosty zvané \"aguajal\". Jsou to území s mocnými vrstvami nanesených sedimentů s velmi kyselou půdou s hodnotou pH pohybující se okolo 3,5. Je pro místní obyvatelstvo jednou z nejdůležitějších jihoamerických palem, často bývá pro svůj vzhled hodnocená i jako jedna z nejhezčích.\n\nMauricie převislá je strom s nevětveným kmenem dorůstající do výšky 10 až 35 m, jeho výčetní tloušťka může dosahovat 30 nebo až 60 cm. Poměrně hladký kmen s nevýraznými kroužky po opadaných listech může být válcovitý nebo jen mírně ztlustlý, dole má barvu bělavou či šedou a výše nazelenalou, obsahuje veliké množství rostlinného pletiva se škrobem. Na vrcholu kmene vyrůstá chochol 8 až 15 dlanitě zpeřených listů dlouhých 3 až 5 m se silnými obloukovitě skloněnými řapíky které vyrůstají z otevřených pochev. Listy okrouhlého obrysu mají krátké vřeteno rozděleno na 110 až 120 úzkých tmavě zelených čepelí. Ty jsou dlouhé 1,5 až 3 m, od poloviny dolu jsou ohnuté a na koncích rozdvojené; protože nerostou v rovině vytvářejí dojem trojrozměrného listu. Suché, odumřelé nejspodnější listy visí z chocholu podél kmene dolů. U rostlin vyrůstajících v dlouhodobě zatopených oblastech vystupují z kořenů směrem vzhůru až 10 cm dlouhé vzdušné kořínky napomáhající získávat vzdušný kyslík.\n\nTato dvoudomá rostlina má jedince s květy jen samčími nebo jen samičími. V chocholu listů vyrůstají velká převislá hroznovitá květenství dlouhá 1,5 až 2 m s 25 až 40 bočními větvemi sestavených do dvou rovin. Těchto květenství, vyrůstajících z paždí dřevnatých listenů, může být na vrcholu kmene 2 až 8.\n\nPoměrně drobné trojčetné květy jsou sametově chlupaté a mají rozlišené, na bázi srostle vnější a vnitřní okvětní lístky. Na samčích stromech květy rostou v párech, mají obkuželovitý kalich s kopinatými špičatými lístky, korunní lístky jsou mnohem menší, uvnitř je šest u bázi srostlých tyčinek s prašníky. Květy samičích stromů mají kalich baňkovitý krátce laločnatý, korunu trojlaločnou, uvnitř šest nefunkčních zakrnělých tyčinek a trojpouzdrý semeník s trojklanou bliznou. Jednotlivé stromy hromadně vykvétají s nástupem období sucha a jednotlivě po celý rok. Opylování zajišťuje hmyz, hlavně brouci z čeledě mandelinkovitých nebo včely, někdy se opylují i pylem rozfoukávaným větrem. Mimo dobu kvetení a po opadu plodů nelze spolehlivě rozlišit samčí a samičí rostliny.\n\nPlodem je variabilní kulovitá nebo elipsoidní jednosemenná peckovice velikosti slepičího vejce a váhy 75 gramů. Oplodí peckovice je třívrstvé, vnější vrstva (epikarp) je tvořena šupinovitými až 6 mm širokými, těsně k sobě naléhajícími červenohnědými ztvrdlými listeny. Střední (mezokarp), je poživatelná olejnatá žlutá, žlutooranžová až červená vrstva tlustá jen 4 až 6 mm. Vnitřní vrstva (endokarp) obalující přímo pecku je blanitá. Osemení je velice tvrdé. Z jednoho květenství se vyvine až 40 kg těžké plodenství s hnědočervenými plody, na jednom stromě se jich ročně urodí 100 až 200 kg a stromy plodí přibližně od 8. roku po dobu 40 až 50 let.\n\nMauricie převislá se rozmnožuje výhradně semeny která po okolích roznášejí plody konzumující ptáci, savci i ryby. Semena rychle ztrácejí klíčivost, po měsíci je asi jen poloviční; čerstvé semeno vyklíčí zhruba za 65 dnů.\n\nNa převážné většině územích vyrůstají pouze přirozenou cestou a rostou dosud v ohromném množství. V ojedinělých případech jsou v blízkosti hustšího osídlení, na zamokřených místech jinak zemědělsky nevyužitelných, uměle zakládány pokusné plantáže, na které se vysazují rok staré semenáčky. Zda se jedná o samčí neb samičí rostlinu se pozná až zhruba po 8 létech při prvém kvetení, pro zdárné opylení postačuje menší počet samčích jedinců.\n\nPlody dozrávají začátkem období dešťů a sklízejí se ještě před plnou zralostí, pak začínají ze stromů opadávat. Často se ale sklízí tak, že se stromy prostě porazí. Z plodu se využívá pouze jeho střední dužnatá vrstva, což představuje jen 15 až 20 % váhy celého plodu. Jsou u místních obyvatel velmi oblíbené, používají se k výrobě jedlého oleje, suší se na mastnou mouku nebo pastu, jedí se syrové a připravují se z nich různé osvěžující nápoje včetně zkvašených. Oleje se mimo potravinářských účelů používá k léčbě popálenin a povrchových zranění, jedinečný je jeho vysoký obsah beta karotenu. Plody se bez zmrazení rychle kazí a musí se zpracovat do týdne po sběru. Jsou také vítanou potravou pro mnohá zvířata, býložravce i všežravce.\n\nPalmové listí se používá při výstavbě dočasných příbytků lesních obyvatel jako \"střešní krytina\" a vyrábějí se z nich nitě, provazce, pletou hamaky, lýkové koše apod. Kočovní lovci stavějí svá obydlí několikrát za rok, usedlí nejméně jednou za tři roky. Na zastřešení malého přístřešku je zapotřebí nejméně 15 listů, na velký rodinný dům i 1000, vše z pokácených stromů.\n\nZe škrobnaté dřeně poražených stromů někteří původní obyvatelé vyrábějí ságo, jiní zase čekají až tyto kmene zabydlí nosatec \"Rhynchophorus palmarum\" jehož tučné larvy jsou oblíbenou pochoutkou.\n\n\n \n"}
{"id": "898523", "url": "https://cs.wikipedia.org/wiki?curid=898523", "title": "Komisárek", "text": "Komisárek\n\nKomisárek bylo hovorové označení pro druh chleba určený pro vojsko. Měl hranatý tvar, byl málo solený a vyrobený z černé žitné mouky. Jeho hmotnost 750 g odpovídala tomu, že každý voják zpravidla obdržel na každý den jeden bochník komisárku. V nouzi za první světové války se mouka nastavovala různými náhražkami.\n\n"}
{"id": "898524", "url": "https://cs.wikipedia.org/wiki?curid=898524", "title": "K-129", "text": "K-129\n\nK-129 byla sovětská ponorka třídy Projekt 629 (kód NATO „Golf“). Byla to ponorka s diesel-elektrickým pohonem vyzbrojená balistickými raketami, která se potopila roku 1968. Část ponorky se podařilo v rámci amerického projektu \"Azorian\" vyzdvihnout na hladinu.\n\nK-129 byla postavena v loděnici v Komsomolsku na Amuru a uvedena do provozu v prosinci 1959. Roku 1967 byla ve Vladivostoku modernizována na třídu Projekt 629A (v kódu NATO „Golf II“).\n\nV únoru 1968 ponorka vyplula ze základny na Kamčatce na její třetí hlídku v rámci jaderného odstrašování v Pacifiku. V březnu 1968 ztratilo sovětské námořnictvo s ponorkou K-129 radiový kontakt a zahájilo vyhledávací operaci, při níž se ale nepodařilo určit polohu vraku.\n\nAmeričané za pomoci systému pro sledování ponorek (SOSUS) zaregistrovali výbuch a nakonec poměrně přesně lokalizovali polohu vraku. Zpravodajská agentura CIA zahájila tajnou záchrannou operaci, známou jako \"Project Azorian\". Velkou část vraku se podařilo vyzdvihnout až téměř k hladině, ale trup se přitom údajně rozlomil. Proto CIA získala jen část trupu ponorky. Při katastrofě K-129 zahynulo 96 osob.\n\nSkutečný důvod katastrofy není znám. Jednu z možností představuje špatná ventilace. Během nabíjení olověných akumulátorů vzniká vodík, který musí být odvětrán, aby nedošlo ke vznícení a výbuchu. Také je možné, že vybuchla jedna ze tří na palubě umístěných jaderných raket, podobně jako se to stalo roku 1986 u ponorky K-219.\n\nSovětský svaz po incidentu prohlásil, že K-129 byla potopena americkou ponorkou. V souvislosti s tím se objevilo tvrzení, že americká ponorka USS Scorpion (SSN-589) měla být o dva měsíce později potopena ze msty. Mezi konspirační teorie patří údajná kolize K-129 s americkou ponorkou USS Swordfish (SSN-579). Teorie vznikla poté, co se tato ponorka v inkriminovaném období objevila na americké základně s poškozenou věží. Věž americké ponorky by však musela být po srážce s K-129 vedoucí k jejímu potopení poškozena mnohem více.\n\nV dokumentárním filmu \"Tod in der Tiefe\" z roku 2004 (autor \"Ives Martyn\") odborníci říkají, že K-129 mohla být tzv. \"rogue\" (\"zatoulaná\") ponorka, které se snažila odpálit jednu nebo dvě jaderné rakety na Havaj. Pokus o neoprávněné odpálení bez řádného zadání bezpečnostního kódu vedl k poškození ponorky. Ve filmu vyjádřený znalecký posudek je v rozporu se zprávou CIA. Ponorka se podle CIA potopila 1 560 mil severozápadně od Havaje, zatímco rakety SS-5-N (R-21) mají dolet pouze cca 700 mil. Havaj by z této vzdálenosti nemohly zasáhnout.\n\nDalší úvahy jsou založeny na strukturálním poškození trupu K-129, který se zlomil buď již v okamžiku nějakého nárazu nebo při dopadu na mořské dno. Pouze tímto způsobem lze vysvětlit skutečnost, že americká záchranná loď (postavená teprve po vyfotografování vraku) měla prostor pro umístění max. 60 metrů dlouhého objektu do interiéru, ačkoliv ponorka K-129 byla téměř 100 metrů dlouhá.\n"}
{"id": "898527", "url": "https://cs.wikipedia.org/wiki?curid=898527", "title": "Seznam poslanců Poslanecké sněmovny Říšské rady (1871–1873)", "text": "Seznam poslanců Poslanecké sněmovny Říšské rady (1871–1873)\n\nToto je seznam poslanců Poslanecké sněmovny Říšské rady ve funkčním období 1871–1873. Zahrnuje všechny členy Poslanecké sněmovny předlitavské (rakouské) Říšské rady v IV. funkčním období od volby v roce 1871 do voleb do Říšské rady roku 1873. Celé funkční období zahrnovalo jedno zasedání sněmovny (VII. zasedání), které trvalo od 27. prosince 1871 do 7. září 1873.\n\n"}
{"id": "898529", "url": "https://cs.wikipedia.org/wiki?curid=898529", "title": "Politická hra", "text": "Politická hra\n\nPolitická hra (v anglickém originále Political Animals) je americká šestidílná minisérie, vysílaná televizní stanicí USA Network od 15. července 2012. Autorem dramatického seriálu z politického prostředí je Greg Berlanti, který napsal scénář a režíroval pilotní díl. Sigourney Weaver ztvárnila rozvedenou Elaine Barrishovou, bývalou první dámu a guvernérku státu Illinois, současnou ministryni zahraničí USA.\n\nSeriál měl průměrnou sledovanost. První díl začal s 2,6 miliony diváky, ale sledovanost postupně klesla k 2,3 milionu diváků při závěrečném dílu. Dne 2. listopadu 2012 stanice uvedla, že seriál nebude mít další pokračování.\n\nElaine Barrishová (Sigourney Weaver) je silná žena, velká figura americké politiky a matka rodiny. Dělá ministryni zahraničí USA ve vládě prezidenta Paula Garcetiho (Adrian Pasdar) a s bývalým prezidentem i bývalým manželem Budem Hammondem (Ciarán Hinds) má dva syny. Starší Douglas jí dělá asistenta, mladší T.J. je gay a má problémy s drogami a alkoholem, takže je vděčným terčem bulvárních novinářů. To vše Elaine Barrishová zvládá a má pocit, že by mohla mířit ještě výš. Zvažuje tedy prezidentskou kandidaturu. Novinářka Susan Bergová (Carla Guginová) si vybudovala kariéru na aféře Buda Hammonda a přes Douglase si vymůže přístup k Elaine, aby mohla exkluzivně popsat její cestu ke kandidatuře a možná i k prezidentství. Přestože stojí zpočátku obě ženy a jejich zájmy proti sobě, postupně nachází vzájemné porozumění.\n\nCelkem bylo natočeno a odvysíláno 6 dílů:\n\nSeriál získal dvě nominace na cenu Zlatý glóbus, a to v kategorii nejlepší minisérie nebo TV film a Sigourney Weaver v kategorii nejlepší ženský herecký výkon v minisérii nebo TV filmu. Americká režisérská asociace nominovala Grega Berlantiho za jeho pilotní díl v kategorii mimořádného režijního počinu v televizních filmech a minisériích. Seriál byl také nominován na ocenění GLAAD Media Awards v kategorii televizních filmů a minisérií.\n\n"}
{"id": "898538", "url": "https://cs.wikipedia.org/wiki?curid=898538", "title": "Numulární dermatitida", "text": "Numulární dermatitida\n\nNumulární dermatitida (lat. \"Nummular dermatitis\"), nazývaná též \"mikrobiální ekzém\", popř. \"diskoidní ekzém\" nebo \"numulární neurodermatitida\" je jednou z mnoha forem dermatitidy. Vyznačuje se tím, že léze jsou kulaté nebo oválné. Název je odvozen od latinského slova \"nummus\", což znamená peníze.\n\nPrůběh onemocnění bývá chronický, recidivující. Může se objevit v každém věku. Častější je však u osob kolem 60 let věku. Numulární dermatitida není infekční. Léze numulární dermatitidy (ve tvaru mince) se mohou objevit na kterékoliv části těla, ale nejčastěji bývají postiženy bérce a hýždě. Léze jsou kulaté a šupinaté, obvykle se tvoří několik týdnů. Exacerbace lézí jsou spojovány se suchou pokožkou. Pacienti mají často sklon ke vzniku jiné formy atopického onemocnění, např. atopického astmatu, popř. alergické rýmy.\n\nNačervenalé, šupinaté papuly, často splývající ve větší erytematózní plochy, jsou dislokovány v dolních končetinách, popř. v extenzorových partiích horních končetin (extenzor – sval, který provádí napřímení či natažení v určitém kloubu). Mají tendenci k mokvání a následné tvorbě strupů (krusty). Léze jsou dobře ohraničené. \n\nObvykle na základě typických klinických projevů.\n\n\nKlíčem k léčbě a prevenci numulární dermatitidy je zachování hydratace kůže. Léze jsou obvykle léčeny krémy nebo gely, obsahujícími kortikosteroidy, aplikovanými třikrát denně po dobu dvou týdnů. Je třeba se vyhnout použití těchto přípravků na takové oblasti, jako je obličej, podpaží nebo třísla. Pro zvýšení účinnosti lze před spaním použít okluzivní obvaz nebo zakrýt oblast s použitím polyethylenu. Je třeba vzít do úvahy, že numulární dermatitida je velmi iritabilní, a to i vůči lokálním léčivům.\n\nV případech, kdy dermatitida nereaguje na lokální léčbu, může být k léčbě použita fototerapie středněvlnným ultrafialovým zářením (UVB) anebo dlouhovlnným ultrafialovým zářením (UVA). Podle závažnosti omemocnění může být nutné perorální podávání steroidů. V těchto případech by léčebný cyklus by měl být co nejkratší. Přiměřená počáteční dávka činí 40 mg Prednisonu každý druhý den. Ve zvlášť závažných případech může být užitečné použití nízkých dávek perorálně aplikovaného Cyklosporinu (3 až 5 mg/kg/den). Kromě toho jsou zde k léčbě všech sekundárních infekcí (nejčastější příčinou je obvykle Staphylococcus aureus) k dispozici antibiotika, jako je Cephalexin, Dicloxacillin nebo Erythromycin (u pacientů, kteří jsou alergičtí na Penicilin).\n\nPacient léčený perorálními kortikosteroidy by měl být znovu vyšetřen lékařem do dvou týdnů od zahájení léčby s cílem posoudit odpověď na léčbu a případných vedlejších účinků, jako je kožní atrofie.\n"}
{"id": "898540", "url": "https://cs.wikipedia.org/wiki?curid=898540", "title": "Seznam poslanců Poslanecké sněmovny Říšské rady (1870–1871)", "text": "Seznam poslanců Poslanecké sněmovny Říšské rady (1870–1871)\n\nToto je seznam poslanců Poslanecké sněmovny Říšské rady ve funkčním období 1870–1871. Zahrnuje všechny členy Poslanecké sněmovny předlitavské (rakouské) Říšské rady v III. funkčním období od volby v roce 1870 do volby v roce 1871 (Říšská rada nebyla v tomto období volena ještě přímo, ale fungovala jako sbor delegátů vysílaných jednotlivými zemskými sněmy).\n\n"}
{"id": "898541", "url": "https://cs.wikipedia.org/wiki?curid=898541", "title": "Bio krb", "text": "Bio krb\n\nBio krb (též krb na biolíh, bioetanolový krb, eko krb nebo bio kamna) je druh krbů nebo pecí s kombinovanými zónami generace tepla a technologického procesu - spalování biopaliv (denaturovaného lihu). Tento krb nevyžaduje komín a vydává živý oheň, nikoliv imitací ohně, na rozdíl od elektrických krbů. Nevyžaduje připojení k elektrické síti. Jeho instalace je možná v každém bodě místnosti, bez ohledu na inženýrské sítě. Hlavní částí každého krbu je hořák. Hořák je kovová nádoba, jejíž tvar a rozměry se můžou lišit. Hořák může být vybaven separačním filtrem nebo regulací síly plamene. Tyto hořáky mohou být použity jako primární prvek bio krbů i jako samostatná část do klasických krbů (pří náhradě za dřevo). Hlavní podmínkou instalaci hořáku je splnění požadavků izolací od hořlavých materiálů. Hořák se plní palivem, obvykle je to bioetanol.\n\nNěkteré vlastnosti bio krbů, které je odlišují od ostatních druhů krbů:\n\n"}
{"id": "898544", "url": "https://cs.wikipedia.org/wiki?curid=898544", "title": "Stanislav Hranický", "text": "Stanislav Hranický\n\nStanislav Hranický (6. června 1951 – 7. dubna 2013) byl český heavymetalový zpěvák, dlouholetý člen ostravské skupiny Citron.\n\nJako zpěvák se poprvé představil publiku v roce 1968 společně s Marií Rottrovou v ostravské skupině Majestic. V téže skupině později vystupoval i s Věrou Špinarovou. V 70. letech hostoval ve skupině Iva Pavlíka a v roce 1982 se objevil ve skupině BBP. Pak nastoupil jako zpěvák v heavymetalové skupině Citron, kde působil téměř třicet let.\n\n"}
{"id": "898555", "url": "https://cs.wikipedia.org/wiki?curid=898555", "title": "Samsung Galaxy S4", "text": "Samsung Galaxy S4\n\nSamsung Galaxy S4 je smartphone společnosti Samsung a další vlajková loď této jihokorejské firmy, nástupce Galaxy S III. Byl uveden na konci dubna 2013 a těšil se vysoké prodejnosti. Do konce roku 2013 se prodalo 49 milionů těchto smartphonů. Přijetí recenzentů a uživatelů bylo převážně pozitivní. K datu uvedení se jednalo o jeden z nejvýkonnějších a nejvybavenějších smartphonů na trhu a proto si od některých recenzentů vysloužil přezdívku \"král smartphonů.\" V únoru 2014 byl představen nástupce Samsung Galaxy S5.\n\nPředstaven byl v hudební hale Radio City v New Yorku 14. března. Zároveň byl také vysílán live stream, který se promítal na Times Square. Představil ho zástupce Samsungu J.K. Sheen, který telefon stručně popsal a pak se slova ujali dva známí Američtí moderátoři. Počáteční cena telefonu byla cca 17000 Kč s DPH. V průběhu několika dalších měsíců byly představeny \"odnože\" tohoto telefonu, a to SGS4 Mini, SGS4 Active a SGS4 Zoom.\n\nDisplej telefonu se oproti minulému modelu zvětšil na rovných 5\" s Full-HD rozlišením. Rozměry jsou 137 × 70 × 7,9 mm a váží 130g. Samsung se dál drží stejného stylu a tak i tento model vypadá jako oblázek. Nad displejem se nachází senzory, oznamovací dioda, sluchátko a web kamerka s rozlišením 2 Mpx. Pod displejem je tlačítko domů a senzorové tlačítka zpět a vyvolání kontextové nabídky. Na zádech je 13 Mpx fotoaparát s možností natáčet Full-HD video, přisvětlovací dioda a hlasitý reproduktor. Telefon se prodává v černé a bílé variantě.\n\nHnací silou tohoto zařízení je procesor Qualcom Snapdragon 600 o taktu 1,9 GHz doprovázený 2 GB RAM. Prodává se ve čtyřjádrové a osmijádrové variantě. Uživatelská paměť je 16/32/64 GB a lze ji rozšířit o dalších 64 GB pomocí microSD karty. Telefon podporuje 4G LTE, Bluetooth 4.0, NFC, infraport a další. WiFi je samozřejmostí. Baterie Li-ion s kapacitou 2600 mAh zajišťuje dostatečnou výdrž. Po aktualizaci z 4.2.2 a 4.4 na něm běží Android 5.0.2 Lollipop s nástavbou TouchWiz.\n\nDíky propracované nástavbě od Samsungu dostává tento telefon spoustu užitečných aplikací. Zde si je stručně shrneme:\n\n\n\n\n"}
{"id": "898558", "url": "https://cs.wikipedia.org/wiki?curid=898558", "title": "Děnis Kokarev", "text": "Děnis Kokarev\n\nDěnis Kokarev, Денис Сергеевич Кокарев (* 17. června 1985, Tver, Sovětský svaz) je ruský hokejový útočník hrající v KHL za Dynamo Moskva.\n\nS ruskou hokejovou reprezentací se stal v roce 2012 mistrem světa. Je též vítězem Gagarinova poháru z roku 2012 s Dynamem Moskva.\n\n"}
{"id": "898564", "url": "https://cs.wikipedia.org/wiki?curid=898564", "title": "U Konopiště", "text": "U Konopiště\n\nU Konopiště je městský fotbalový stadion, na kterém hraje svá domácí utkání SK Benešov. Stadion se nachází v Benešově. V areálu se nachází dvě travnaté fotbalové plochy a hřiště s umělým trávníkem III. generace a s umělým osvětlením. Oficiální kapacita stadionu je 8 300 diváků (z toho 3 000 míst k sezení).\n\nV sezóně 1994/95 se na stadionu hrála nejvyšší fotbalová ligová soutěž.\n\n"}
{"id": "898566", "url": "https://cs.wikipedia.org/wiki?curid=898566", "title": "Paličkovací stroj", "text": "Paličkovací stroj\n\nPaličkovací stroj (angl.: \"braiding machine\", něm.: \"Klöppelmaschine\") zvaný také torchonský (\"Torchon Lace Machine\") je zařízení k výrobě krajek vzniklé konstrukční úpravou ze splétacího stroje. \nPatent na paličkovací stroj dostalo v 80. letech 19. století několik vynálezců v Německu, ve Francii a v Anglii. Výroba průhledných textilií (namísto dosavadních lan) byla na stroji umožněna tím, že na splétacím stroji bylo spojeno několik paličkovacích drah a paličky se mohou pohybovat po vlastní dráze nebo přecházet na sousední. Ve 30. letech 20. století došlo v Japonsku a v Německu (Barmen, viz \"hořejší snímek vpravo\") ke zdokonalením, na kterých se zakládají i konstrukce z počátku 21. století. \nVýrobek se splétá ve tvaru hadice, která se rozděluje tak, že ze stroje vychází krajkovina jako plochý pás (příp. více pásů vedle sebe).\n\nPohyb paliček je řízen přes systém magnetů elektronickým vzorovacím zařízením, pro složité vzory jsou stroje vybaveny žakárovým ústrojím.\n\nNa stroji se dají zhotovit všechny základní vazby, které jsou známé z ručního paličkování, velikost vzorů je omezena na šířku počtem instalovaných \"paliček\", v podélném směru je střída vzoru neomezená. Některé ručně paličkované krajky s jednodušším vzorem (např. torchonská krajka) se dají na paličkovacím stroji tak přesně napodobit, že ani zkušení odborníci nemohou rozeznat rozdíl mezi originálem a imitací.\nKrajky kruhového tvaru se na paličkovacím stroji nedají vyrábět. \n\nJako možné použití se udává výroba krajek ve formě pásu z tuhých nebo elastických přízí, lemování oděvů nebo bytových textilií, ubrusy aj.\n\nVýkon moderních strojů (s max. 128 paličkami) : stuha široká 40 cm = cca 10 m/min., 4 cm š. = cca 40 m/min.\n\nNa začátku 21. století dodává paličkovací stroje několik výrobců v Asii i v Evropě, údaje o rozsahu výroby nejsou publikovány.\n"}
{"id": "898570", "url": "https://cs.wikipedia.org/wiki?curid=898570", "title": "Siófok", "text": "Siófok\n\nSiófok je město v maďarské v župě Somogy. Leží na břehu Balatonu. Je centrem okresu Siófok.\n\nV roce 2017 zde žilo 25 468 obyvatel. Město leží na kanálu Sió, který odvodňuje Balaton, dříve bezodtoké jezero.\n\n"}
{"id": "898575", "url": "https://cs.wikipedia.org/wiki?curid=898575", "title": "Koškovce", "text": "Koškovce\n\nKoškovce jsou obec na Slovensku, v okrese Humenné v Prešovském kraji.\n\nV roce 2011 zde žilo 610 obyvatel.\n"}
{"id": "898585", "url": "https://cs.wikipedia.org/wiki?curid=898585", "title": "Seznam cizinců v Calgary Flames", "text": "Seznam cizinců v Calgary Flames\n\nToto je seznam cizinců, kteří alespoň jednou nastoupili za hokejový tým Calgary Flames hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "898588", "url": "https://cs.wikipedia.org/wiki?curid=898588", "title": "Seznam poslanců Poslanecké sněmovny Říšské rady (1867–1870)", "text": "Seznam poslanců Poslanecké sněmovny Říšské rady (1867–1870)\n\nToto je seznam poslanců Poslanecké sněmovny Říšské rady ve funkčním období 1867–1870. Zahrnuje všechny členy Poslanecké sněmovny předlitavské (rakouské) Říšské rady v II. funkčním období od volby v roce 1867 do volby v roce 1870 (Říšská rada nebyla v tomto období volena ještě přímo, ale fungovala jako sbor delegátů vysílaných jednotlivými zemskými sněmy). Toto funkční období začalo ustavující schůzí 20. května 1867 a trvalo do počátku funkčního období následující sněmovny, tedy do 15. září 1870. Funkční období se dále dělilo na dvě zasedání (IV. zasedání do 15. května 1869, V. zasedání od 15. května 1869 do 21. května 1870).\n\nFunkční období bylo poznamenáno dlouhodobými absencemi z politických důvodů, zejména u českých státoprávně orientovaných poslanců. 19. června 1867 byli poslanci František August Brauner, Josef Hubík, Alois Kleveta, Karel Kořistka, Josef Macháček, Antonín Porák, Václav Pour, František Ladislav Rieger, Josef Říha, Ferdinand Schulz, Karel Sladkovský, František Švestka, Alois Pravoslav Trojan, Antonín Vaněk, Václav Zelený a Josef Zikmund (v originále uváděn jako \"Franz Zikmund\") vyzváni k udání důvodů pro nepřevzetí mandátů. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé.\n\nKoncem funkčního období sněmovny navíc nastaly tři vlny hromadných rezignací poslanců určitých národností, rovněž z politických důvodů, coby výraz nesouhlasu s fungováním Říšské rady. 27. ledna 1870 takto rezignovalo několik poslanců za Tyrolsko, konkrétně Josef Greuter, Albert Jäger, Johann Planer, Peter Wiesler, Cölestin Brader a Ignaz Giovanelli poté na předchozí schůzi nebylo přijato usnesení, že Tyrolané nejsou Rakušany. \n\nDopisem z 31. března 1870 pak rezignovali i četní poslanci z Haliče: Kazimierz Grocholski, Piotr Gross, Kajetan Agopsowicz, Tomasz Barewicz, Włodzimierz Baworowski, Ivan Bodnar, Jan Czaczkowski, Ludomir Cieński, Jan Euzebiusz Czaykowski, Euzebiusz Czerkawski, Antoni Ditrych, Marcin Dziewoński, Konrad Fihauser, Tomasz Horodyski, Józef Jabłonowski, Ignacy Jakubik, Stanisław Koźmian, Michał Koczyński, Bonawentura Szeleszczyński, Daniel Sulikowski, Zygmunt Sawczyński, Franciszek Torosiewicz, Tarnowski, Jan Tomuś, Ferdynand Weigel, Carl Wild, Ludwik Wodzicki, Mikołaj Zyblikiewicz, Adam Józef Potocki a Maurycy Kraiński. Důvodem byla neochota vlády udělit Haliči autonomii. V následujících dnech se pak poslaneckého křesla dopisem vzdali i haličští poslanci Antoni Golejewski, Emil Pfeiffer, Vasyl Makovyč a Maksymilian Landesberger. \n\nVe stejné době pak probíhala i masová rezignace poslanců za korunní země Kraňsko, Istrie, Gorice a Gradiška a Dalmácie s jihoslovanským obyvatelstvem. Mandáty tehdy odevzdali poslanci Alexander von Petrino (ten ovšem reprezentoval korunní zemi Bukovina), Franz Hermet, Lovro Toman, Jožef Emanuel Barbo Waxenstein, Luka Svetec, Lovro Pintar, Stefano Conti, Janez Lipold (za Štýrsko), Anton Černe, Luigi Pajer de Monriva, Orazio Colombani a Francesco Vidulich. 7. dubna 1870 pak ještě dopisem ohlásil svou rezignaci s poukazem na čin svých kolegů i poslanec Stjepan Mitrov Ljubiša.\n\nZpočátku funkčního období nebylo předsednictvo voleno sněmovnou, nýbrž jmenováno císařem. František Josef I. jmenoval na post předsedy sněmovny Karla Giskru,který nastoupil roku 1867 jako poslanec za Moravu, od roku 1869 coby poslanec za Dolní Rakousy. Místopředsedou sněmovny se stal moravský poslanec Franz von Hopfen a haličský Florian Ziemiałkowski. Teprve pak změnou zákona byla umožněna volba předsednických postů samotnou sněmovnou. Na základě této změny se konala volba nového vedení 22. prosince 1867. V této volbě potvrdil post předsedy Karl Giskra (133 ze 134 odevzdaných hlasů) a stejně tak byli ve svých funkcích potvrzeni oba místopředsedové (125 ze 130 hlasů pro von Hopfena a 127 ze 130 pro Ziemiałkowského). Giskra se ovšem krátce poté stal ministem v předlitavské vládě a 10. února 1868 se proto konala volba předsedy sněmovny znovu. Post získal Moritz von Kaiserfeld, který obdržel 111 ze 131 hlasů.\n\nPoté, co 14. prosince 1869 začalo nové V. zasedání sněmovny, proběhla nová volba předsednictva. Předsedou zůstal von Kaiserfeld (90 ze 127 hlasů). Prvním místopředsedou zůstal von Hopfen (136 ze 138 hlasů) a druhým místopředsedou byl nově zvolen Franz Xaver Groß (83 ze 145 hlasů).\n\nNa zahajovací schůzi sněmovny 20. května 1867 fungovali jako zapisovatelé nejmladší poslanci. Byli to poslanci Karl Korb von Weidenheim (Čechy), Friedrich von Weichs (Horní Rakousy), Josef Wolf (Čechy) a Max Kübeck (Morava). Na 2. schůzi 23. května 1867 pak proběhla volba řádných zapisovatelů. Stali se jimi Gregor Kardasch (Čechy), Arnold Plankensteiner (Štýrsko), Franz Schürer (Dolní Rakousy), Tomasz Barewicz (Halič) a Victor Widmann-Sedlnitzky (Morava) a zvoleni byli opětovně i Korb von Weidenheim a Josef Wolf. \n\nVolba pořadatelů se uskutečnila na 2. schůzi 23. května 1867 a stali se jimi Franz Desfours-Walderode, Franz Xaver Groß (Horní Rakousy), Josef Lippmann von Lissingen (Čechy) a Peter Steffens (Čechy). \n\n"}
{"id": "898593", "url": "https://cs.wikipedia.org/wiki?curid=898593", "title": "Prokletý maturiťák", "text": "Prokletý maturiťák\n\nProkletý maturiťák (v anglickém originále \"Prom nights from hell\") je soubor pěti hororových povídek od pěti rozdílných autorek – Meg Cabotové, Stephanie Meyerové, Michele Jaffe, Kim Harrison a Lauren Myracle. Každý příběh má společné fantasy prvky a týká se maturitního plesu. V knize se můžete těšit na anděly, démony, upíry a další nadpřirozené bytosti.\n"}
{"id": "898597", "url": "https://cs.wikipedia.org/wiki?curid=898597", "title": "Arkadij Naiditsch", "text": "Arkadij Naiditsch\n\nArkadij Naiditsch (* 25. října 1985, Riga, Lotyšsko) je německý šachový velmistr. Titul velmistra dokázal získat již ve svých patnácti letech.\n\nV roce 2007 vyhrál německé mistrovství v Bad Bad Königshofen, o čtyři roky později ukořistil titul na Neckar Open, čímž také prolomil magickou hranici 2700 bodů. V roce 2013 také dosáhl děleného 1.-2. místa ve skupině B prestižního turnaje ve Wijk aan Zee.\n\nJeho vůbec největším úspěchem však stále zůstává vítězství na turnaji v Dortmundu v roce 2005.\n\n"}
{"id": "898602", "url": "https://cs.wikipedia.org/wiki?curid=898602", "title": "Ivan Čeparinov", "text": "Ivan Čeparinov\n\nIvan Čeparinov (* 26. listopadu 1986, Asenovgrad, Bulharsko) je bulharský šachový velmistr. Mimo jiné dokázal třikrát vyhrát bulharské mistrovství (2004, 2005, 2012)\n\nAž do roku 2007 byl nejvíce znám jako sekundant Veselina Topalova, pro kterého připravoval převážně šachová zahájení.\n\nMezi jeho největší samostatné úspěchy patří triumf na turnaji v Hoogeveenu (2006) a vítězství v turnaji Sigeman & Co (2007). K těmto úspěchům v roce 2010 přidal i vítězství na Ruy Lopez Masters. Na dělených prvních místech se také objevil na evropském mistrovství jednotlivců (2007) a na turnaji Politiken Cup (2012).\n\nV roce 2008 na prestižním turnaji ve Wijk aan Zee odmítl před začátkem kola podat ruku svému soupeři Nigelu Shortovi, za což vzápětí kontumačně prohrál. Proti tomuto rozhodnutí se však odvolal a zápas se následně regulérně odehrál, tentokrát již s podáním ruky. Nigel Short však i přesto dokázal zvítězit.\n\n"}
{"id": "898603", "url": "https://cs.wikipedia.org/wiki?curid=898603", "title": "Hippasos z Metapontu", "text": "Hippasos z Metapontu\n\nHippasos z Metapontu, řecky Ἵππασος byl starořecký předsókratovský filozof a matematik žijící v 5. století př. n. l. Aristoteles a Diogenes Laertios jako místo jeho narození uvedli Metapont na území dnešní Itálie, existují ovšem i jiné odhady. Byl představitel pythagorejství. O jeho životě neexistuje mnoho hodnověrných zpráv. Tradičně bývá považován za objevitele iracionálních čísel (konkrétně √2), jejichž definování prý vzbudilo v pythagorejském bratrstvu paniku. Byl snad z bratrstva i vyloučen, nejspíše za vyzrazení některých mystérií. Za základní látku světa považoval oheň, rozličné jevy dle něj vznikají různým jeho zhušťováním (dle Aristotela). Byl též zastáncem učení o ohraničenosti vesmíru a neustálém pohybu (dle Diogena Laertia). Dle Platóna objevil základní pravidla hudební teorie. Podle Sexta Empirika byl jedním z prvních materialistů, neboť prapočátek světa (\"arché\") považoval za hmotný a spočitatelný.\n\n"}
{"id": "898605", "url": "https://cs.wikipedia.org/wiki?curid=898605", "title": "Viliam Padúch", "text": "Viliam Padúch\n\nViliam Padúch (27. května 1940, Nitra, Slovenská republika – 31. ledna 2007, Brno, Česká republika) byl slovenský fotbalový brankář a později trenér.\n\nDo první ligy vstoupil v 19 letech za Slovan Nitra. V sezóně 1961/62 skončila Nitra na výborném druhém místě, ale v další sezóně stejně nečekaně sestoupila. S Nitrou bojoval o postup další 3 roky. V roce 1966 přestoupil do Brna jako náhrada za Františka Schmuckera, který odcházel do Ostravy. Hned v této sezóně ale Brno sestoupilo do druhé ligy. Do první ligy postoupil s Brnem až v roce 1971. Další tři sezóny bojoval v lize o pozici jedničky s dalším Slovákem Ľubomírem Páleníkem a později i s Rudolfem Pelikánem. Kariéru ukončil v roce 1974. V československé lize nastoupil za Slovan Nitra a Zbrojovku Brno celkem ve 144 utkáních.\n\nPo skončení aktivní kariéry na jaře 1974 se stal asistentem trenéra Františka Havránka a prvním brněnským trenérem brankářů. V sezoně 1977/78 se jako asistent Josefa Masopusta podílel na mistrovském titulu Zbrojovky Brno. V roce 1986 se stal hlavním trenérem VCHZ Pardubice a v roce 1990 byl ve čtyřech ligových kolech hlavním trenérem Zbrojovky Brno. Jeho posledním trenérským angažmá bylo působení v menším brněnském oddílu SK Žebětín na podzim 2006.\n\n"}
{"id": "898611", "url": "https://cs.wikipedia.org/wiki?curid=898611", "title": "Ľubomír Páleník", "text": "Ľubomír Páleník\n\nĽubomír Páleník (* 29. září 1948, Modranka u Trnavy) je bývalý slovenský fotbalista, brankář.\n\nS fotbalem začínal v rodné Modrance. Až do 15 let hrál v útoku. Na jednom turnaji ho trenér poslal do branky a už v ní zůstal. Na vojně byl po půlroce převelen z RH Cheb do Ružomberoku, kde působil do roku 1971, kdy přestoupil do Zbrojovky Brno. V Brně působil 4 sezóny a potom se vrátil do Ružomberoku. V československé lize nastoupil za Zbrojovku Brno celkem v 54 utkáních. Po skončení aktivní kariéry pracoval jako trenér.\n\n"}
{"id": "898612", "url": "https://cs.wikipedia.org/wiki?curid=898612", "title": "Rioja (vinařská oblast)", "text": "Rioja (vinařská oblast)\n\nRioja je vinařská oblast rozkládající se na severu Španělska, jejíž název je přejat z názvu autonomní oblasti La Rioja, v níž se nachází. Tento region proslul produkcí vysoce kvalitních vín, jež jsou řazena po celém světě mezi vína nejlepší hodnocení.\n\nVinařská oblast Rioja se dále dělí na tři podoblasti: Rioja Alta, Rioja Alavesa a Rioja Baja.\n\nDenominacion de origen calificada, neboli DOCa. je certifikovaným označením pro nejlepší vína z tohoto regionu. Možnost používání této ochranné známky podléhá přísným regulím. \n\nHistorie vinohradnictví sahá až do 9. století našeho letopočtu. Oficiální známka označení původu \"Denominacion de origen\" byla zavedena v roce 1970. O 21 let později byla Rioja uznána první španělskou oblastí s prestižním oceněním \"Denominacion de origen calificada\".\n\n\n\n"}
{"id": "898616", "url": "https://cs.wikipedia.org/wiki?curid=898616", "title": "Panna Maria Královna", "text": "Panna Maria Královna\n\nMaria, Ježíšova matka, je v katolické a pravoslavné církvi titulována jako Královna či Královna nebes. Katolíci slaví liturgickou památku Panny Marie Královny 22. srpna. Tento titul neuznávají protestanti a katolíkům jej vytýkají. Tyto výtky jdou tak daleko, že je obviňují z modloslužby.\n\nVe starověku byla titulem Královna nebes označována a uctívána bohyně plodnosti (Ištar, Astarta, Ísis). Proti pohanskému titulu královny nebes píše prorok Jeremiáš: \"„Synové sbírají dříví, otcové zapalují ohně a ženy hnětou těsto. Dělají obětní koláče pro královnu nebes a přinášejí úlitby jiným bohům, aby mě uráželi.\"\" (Jer 7, 18)\n\nPokud tedy katolíci a pravoslavní titulují Pannu Marii jako Královnu nebes, není to tím, že by neznali Písmo Svaté, ale proto, že podle církevní nauky byla Ježíšova matka Maria vzata do nebe s duší i tělem: „Když konečně Neposkvrněná Panna, která byla uchráněna od jakékoli poskvrny dědičné viny, dokončila svůj pozemský život, byla s tělem i duší vzata do nebeské slávy a vyvýšena Pánem jako královna všeho tvorstva, aby se dokonaleji připodobnila svému synu, Pánu pánů a vítězi nad hříchem a smrtí.“ Nanebevzetí Panny Marie je zvláštní účastí na vzkříšení jejího Syna a předjímá vzkříšení ostatních křesťanů (KKC 966). Východní křesťané tento den označují Zesnutí (Uspenie). Maria byla vzata do nebe, protože dostala největší plnou míru Boží milosti a neměla žádnou vinu. \n\nKřesťané titulují Ježíše Krista Králem všeho a Marie je matkou krále, tedy královnou. V židovské tradici byla vždy matka panovníka jmenována královnou matkou ( גברה = gebírá). \nKřesťané v mnoha textech Starého Zákona viděli v titulu královny, Panny a Matky symbol a alegorii Panny Marie. Žalm 44 [45]: „Královna stojí po Tvé pravici ve zlatém rouchu ozdobená ofirským zlatem.\" (nemluví se zde ale o matce Ježíše Nazaretského: \"Dcery královské jsou mezi tvými nejvzácnějšími, královna v ofírském zlatě zaujímá místo po tvé pravici. \" pozn: [králova nevěsta - manželka (Neh 2:6; Da 5:2), nikoliv matka (1Kr 15:13v)] [Ofírské zlato bylo považováno za zvlášť kvalitní. Srv. 1Kr 9:28p a 1Pa 29:4.] [tj. je na čestném místě; srv. Ž 110:1; 1Kr 2:19]\") Sv. apoštol Jan píše v Apokalypse: „A ukázalo se veliké znamení na nebi: Žena oděná sluncem, s měsícem pod nohama a s korunou dvanácti hvězd kolem hlavy (Zj 12, 1).\" Protože Panna Maria byla první z lidí vzata do nebe, věří křesťané, že tento dar dá Bůh i jim. I další věřící budou mít účast na Kristově království, jak píše sv. apoštol Petr: \"Vy jste národ vyvolený, královské kněžstvo, lid, který patří Bohu(1 Pt 2, 9).\"\n\nPo svém vzkříšení se ji Ježíš ukázal a za 40 dní vystoupil do nebe, kde usedl po pravici Boha Otce jako král.\n\nO Velikonocích se v církvi zpívá k Panně Marii zvláštní starověký chvalozpěv Regina caeli laetare:\n\n\"Raduj se, královno nebeská, aleluja!\"\n\n\"Protože splnil Pán slova svá, aleluja!\"\n\n\"Z mrtvých vstal, matko, Ježíš tvůj, aleluja,\"\n\n\"u něho za nás oroduj (přimluv se), aleluja.\"\n\nlatinsky:\n\n\"Regina cæli, lætare, alleluia!\"\n\n\"Quia quem meruisti portare, alleluia!\"\n\n\"Resurrexit, sicut dixit, alleluia!\"\n\n\"Ora pro nobis Deum, alleluia!\"\n"}
{"id": "898618", "url": "https://cs.wikipedia.org/wiki?curid=898618", "title": "Rudolf Pelikán", "text": "Rudolf Pelikán\n\nRudolf Pelikán (* 10. března 1951) je bývalý československý fotbalový brankář.\n\nV československé lize hrál za Zbrojovku Brno. O post brankářské jedničky bojoval s Viliamem Padúchem a Ľubomírem Páleníkem. V nejvyšší soutěži nastoupil celkem ve 13 utkáních. Dále hrál divizi za Modetu Jihlava. Na sklonku kariéry působil v Líšni.\n\n\n"}
{"id": "898620", "url": "https://cs.wikipedia.org/wiki?curid=898620", "title": "Kostel Povýšení svatého Kříže (Dvůr Králové nad Labem)", "text": "Kostel Povýšení svatého Kříže (Dvůr Králové nad Labem)\n\nKostel Povýšení Svatého Kříže je římskokatolický kostel ve Dvoře Králové nad Labem. Mezi obyvateli Dvora Králové je nazývaný \"kostelíček\". Je chráněn jako kulturní památka České republiky.\n\nPodle pověsti zde v 9. století zabloudil český kníže Bořivoj I., když se vracel z Velehradu, kde byl pokřtěn. Cestou mu posel přinesl zprávu, že se na jeho sídle Levém Hradci vzbouřili čeští zemani. Bořivoj se rozhodl zůstat v těch místech na východě Čech, kde dostal zprávu. Jednoho dne se vydal na lov jelena se svojí družinou a v hustých lesích zabloudil. Slíbil Bohu, že když se z těchto lesů dostane, postaví na památku kostel. Za chvíli uslyšel zakokrhat kohouta a podle hlasu dojel k domku uhlíře, který zde v milíři pálil uhlí. U domku stál dřevěný kříž. Kníže Bořivoj splnil slib a dal postavit kostel Povýšení Svatého Kříže. Uhlíř byl povýšen a dostal jméno Dým (Dejm). Do erbovního pole mu kníže dal uhlí (rod Dejmů má v erbu husu od r. 1730). Uhlíř dostal celou stavbu kostela na starost. Dělníci, které kníže ke stavbě povolal, káceli stromy na kostel a na svá obydlí. Chvojím pokrývali střechy domků a osadě dali jméno Chvojno. V 10. století zde vznikl knížecí dvorec (Dvůr) Chvojno. Pověst napsal v roce 1782 Karel Jan rytíř z Bienenberka, po něm v roce 1867 Antonín Konstantin Viták a další autoři.\n\nKostel Povýšení Svatého Kříže byl první církevní stavbou na území města. Zápis o dřevěném kostele Sv. Kříže na Dolním předměstí je z roku 1500. Místo zchátralého dřevěného kostela dala česká královna Marie Terezie v roce 1752 postavit zděný kostel Povýšení Svatého Kříže. Hlavní oltář namaloval na zeď Jan Kramolín z Nového Bydžova. Autor namaloval Ježíšovo ukřižování, v pozadí je město Dvůr Králové nad Labem, jak vypadalo v 18. století. Věž tohoto kostela byla přistavěna za 30 let.\n\nSvátek Povýšení Svatého Kříže je v církevním kalendáři 14. září. Ustanovení tohoto svátku předcházela událost dobytí Jeruzaléma. Perský král Chosroas dobyl v roce 614 Jeruzalém a odvezl do Persie svatou záštitu křesťanů Kristův kříž. Za několik let se byzantský císař Heraklius vydal s vojáky do Persie, dobyl ji a kříž přivezl v roce 627 zpět. Přinesl kříž do Jeruzaléma a v přítomnosti jeruzalémského patriarchy sv. Zachariáše ho 14. září 627 postavil – „povýšil“ na oltář v chrámu Božího hrobu v Jeruzalémě. Tento den, 14. září, se začal slavit jako svátek. Lidová pranostika k tomuto dni: „po Svatém Kříži podzim se blíží.“\n\nDo roku 1969 byl v katolickém kalendáři ještě jeden svátek, který se vztahoval ke cti Ježíšova kříže. Tento svátek měl název Nalezení Svatého Kříže a slavil se 3. května. Tento den, 3. května, v roce 310 císařovna sv. Helena (matka císaře sv. Konstantina Velikého, r. 313 vydal Edikt milánský), našla na Golgotě-Kalvárii v Jeruzalémě tři kříže. Popravčí nástroje byly zakopány na místě popravy. Protože nikdo nevěděl, jak poznat Kristův kříž, dal jeruzalemský biskup sv. Makarios (Makarius, 10. 3.) přinést nosítka s ochrnulou ženou. Té se dotkl těmi nalezenými kříži. Při doteku jednoho kříže byla uzdravena. Zkoušku opakovali na slepci a několika dalších nemocných a všichni se uzdravili. Sv. Helena ponechala část Kristova kříže v Jeruzalemě a další část s hřeby převezla v roce 325 do Říma. Dala přestavět svůj palác na chrám baziliku Svatého Kříže Jerusalemského (italsky Santa Croce in Gerusalemme, latinsky Sanctae Crucis in Hierusalem), do kterého uložila svaté relikvie. Svátek Nalezení Svatého Kříže se slavil od roku 325 do roku 1969. V roce 1492 se našel při rekonstrukci kostela zazděný výklenek, ve kterém byla uložena relikvie Sv. Kříže. V tomto chrámu je také uložena tabulka z Ježíšova kříže, na které je známý nápis: INRI – Ježíš Nazaretský, král židovský. Palác používala císařovna Helena v letech 317 – 322.\n"}
{"id": "898621", "url": "https://cs.wikipedia.org/wiki?curid=898621", "title": "SOAS, University of London", "text": "SOAS, University of London\n\nSOAS, University of London (dříve School of Oriental and African Studies) je veřejná vysoká škola v Londýně. V rámci University of London působí jako tzv. constituent college, která je nadána vlastními právy a postavením, které je podobné samostatné univerzitě. Jsou zde vyučovány reálie, jazyky, umění a kultura zemí Asie, Blízkého Východu a Afriky. Škola od svého založení v roce 1916 získala velmi dobré renomé a její absolventi patří mezi příslušníky diplomatických sborů, nebo zastávají mnohé významné funkce.\n"}
{"id": "898622", "url": "https://cs.wikipedia.org/wiki?curid=898622", "title": "Václav Vojtek", "text": "Václav Vojtek\n\nVáclav Vojtek (* 6. března 1954 Terchová) je bývalý slovenský fotbalový útočník.\n\nV československé lize hrál za Žilinu (1972–1974 a 1976–1978) a Zbrojovku Brno (1979/80). V Poháru UEFA nastoupil za Zbrojovku Brno v 5 utkáních a dal 1 gól (Pohár UEFA 1979/80). Ve druhé lize hrál za Žilinu, na vojně za Duklu Banská Bystrica, TŽ Třinec a Gumárne 1. mája Púchov.\n\n\n"}
{"id": "898625", "url": "https://cs.wikipedia.org/wiki?curid=898625", "title": "Černé duše (Stroupežnický)", "text": "Černé duše (Stroupežnický)\n\n\"Černé duše\" je historické drama Ladislava Stroupežnického v pěti jednáních. Název \"Černé duše\" se dá vysvětlit i jako narážka na stříbrně a černě kosmo dělený erb Smiřických, jichž se hra týká. Tiskem vyšla roku 1878 nákladem knihkupectví Jaroslava Pospíšila v Praze.\n\n\"Černé duše\" vypráví smyšlený příběh z historie rodu Smiřických. Nedospělý dědic rodinného majetku Jindřich musí zápolit se svou sestrou Markétou, která chce získat majetek pro sebe. Různě proti bratru intrikuje. Snaží se vlichotit ke králi (Fridrichu Falckému), ve skutečnosti však miluje Albrechta z Valdštejna. Využívá také svého sluhu - alchymistu, astrologa a lékaře Belfegoriho, který však myslí hlavně na sebe a také různě intrikuje. Dokonce se svou paní pokusí svést, ta ho však, když ho již nepotřebuje, nechává zatknout. Belfegori ji totiž neprozřetelně prozradil, kde schoval jejího bratra, kterého se ona chce zbavit. Poté ho tajně udala za styky s Albrechtem z Valdštejna. S pomocí šlechtice Wartenberka se Jindřichově podaří nakonec před sestrou utéci. Belfegori králem odsouzený k trestu smrti se mezitím stihl přiznat a byl omilostněn. Po přijetí zprávy, že Kristián z Anhaltu zradil a bitva na Bílé Hoře je prohrána, hra končí.\n\n"}
{"id": "898631", "url": "https://cs.wikipedia.org/wiki?curid=898631", "title": "Alice Abernathy", "text": "Alice Abernathy\n\nAlice Abernathy (celým jménem \"Alice Janus Abernathy Prospero Parks\", zkráceně Alice, též Projekt Alice) je hlavní postava filmové série Resident Evil. Postavu ztvárnila americká herečka Milla Jovovich. Alice je pouze filmová postava, ve stejnojmenné počítačové hře se neobjevuje.\n\n\n\"Alice byla dříve bezpečnostní ochranka společnosti Umbrella, dostala za úkol chránit nouzový vchod do Úlu, avšak její hlavní dějová linka sahá hluboko do minulosti společnosti Umbrella.\"\n\nAlice byla dříve bezpečnostní ochranka společnosti Umbrella, dostala za úkol chránit nouzový vchod do Úlu. Alice byla vdaná za Spence Parkse, nicméně bylo odhaleno, že je svatba falešná za účelem ochrany utajení existence Úlu. Její úkol byl přerušen, když došlo k úniku T-viru v Úlu. Spustila se ochrana řízená Červenou královnou (nejchytřejším superpočítačem na světě), uzavřela všechny východy z Úlu a tím zabránila T-virem nakaženým lidem uniknout z podzemního komplexu. Alice v tuto dobu trávila ve sprše, ale i tady se aktivovala ochrana. Upadla na zem, následkem omámení plynem, který ji způsobil dočasnou ztrátu paměti. Po probuzení nevěděla, kdo je a kde se nachází. Pomalu vstává z podlahy a odchází z koupelny do ložnice, kde nalézá na posteli červené šaty, které si následně obléká. Vzápětí se přesouvá ke komodě, kde nalézá slušný arzenál. Nenaděje se a v honosném sídle, ve kterém byla, se objeví spousta vojáků, kteří jí zajmou s cílem odpojit Červenou královnu. Nikdo ovšem netuší, že právě ona uzavřela všechny T-virem nakažené zaměstnance a usmrtila je. Po dlouhé cestě do hlubokého podzemí, kde se nalézá síň Červené královny, se naskytne několik problémů. Čtyři členy komanda královna usmrtí těsně před svou síní v chodbě s lasery, které bez problému přeříznou i ocel. Když se zbytek skupiny dostane až do síně, tak se Červená královna začne obhajovat tím, že nebylo možné dopustit, aby se někdo z nakažených dostal ven. Ze zaměstnanců se díky T-viru staly krvelačné zombie, které mají jen základní potřebu - jíst. Celé komando se tak ocitá v obrovském nebezpečí, když přes varování Červené královny vypne veškerou elektřinu a tím otevře veškeré dveře, které byly dosud zamčené. Po objevení prvního zombie, které Alice dříve považovala za přeživšího, nastává hluboko pod Raccoon City peklo. Z Alice se pomalu začíná stávat stroj na zabíjení, když odhalí po boku Matta Addisona a Spence Parkse zlomky své minulosti. Hlavní dveře od Úlu měly nastavený čas, po který se skupina měla dostat zpět na povrch, avšak ten se jim začal urychleně zkracovat, když se dozvěděli, že Spence mohl za celou katastrofu vypuštění T-viru a teď má v plánu ukrást Antivir (protilék) a utéct. Rainovou (členku komanda) kouslo jedno z prvních zombie a Alice s Mattem se jí snaží zachránit život tím, že ukradnou Antivir od prchajícího Spence. To se jim podaří, když na zpáteční cestě na povrch naleznou Spenceovo zmasakrované tělo od Lickera (monstrum) přímo u vlaku, který vedl z Úlu až k tajnému východu. Alice aplikuje Rainové Antivir, ale je příliš pozdě. T-virus jí přeměnil až příliš buněk, které Antivir nestihl zregenerovat. Rainová se promění v zombie, načež ji následně zastřelí poraněný Matt. Zbudou tak jen Alice a poraněný Matt, kterého za každou cenu Alice nenechá proměnit. Při průchodu východem na povrch Alice upadne pod veškerým následkem, čeho všeho byla svědkem. Matt se začne v křečích obracet na podlaze a Alice vytáhne z kufříku Antivir, ale nestihne ho aplikovat, protože do místnosti vrazí vědci z Umbrelly a Matta odvezou pryč. Alice se ho však snaží zachránit, ale bezmocně. Je také zajata a jsou na ni prováděny biochemické výzkumy. Společnost Umbrella chce zjistit, co se v Úlu stalo, a tak tam pošle svoji jednotku. Ta ovšem selže a dveře Úlu zůstanou otevřeny.\n\nAlice se probouzí v bílé místnosti a po celém těle má spousty hadiček. Pomocí jedné hadičky si otevře dveře a zjišťuje, že se nalézá v nemocnici. Východem se dostane na hlavní ulici v Raccoon City, kde není nic než spousta opuštěných aut. Ulice vypadá jako po útoku zombie. Alice nalezne policejní auto a v něm brokovnici, ta jí stačit nebude a tak se vydá do \"bývalého\" obchodu se zbraněmi. Před katastrofou byly veškeré významné osobnosti z města transportovány kvůli úniku T-viru z Úlu. Angela Ashfordová (dcera Dr. Ashforda) byla jednou z těchto osob, ale její transport se nezdařil kvůli nehodě auta, ve kterém byla. Jill Valentinová se se svojí skupinou ukryje v kostele. Alice se vybaví zbraněmi a namíří si to přímo do kostela právě, když je Jill a její přátele obklíčena Lickery. Přidá se k nim a společně se snaží dostat z infikovaného města pryč. Dr. Ashford je kontaktuje pomocí telefonní budky. Žádá je o pomoc při hledání jeho dcery a slibuje jim, že je do půlnoci dostane pryč z města, jelikož právě o půlnoci má být na Raccoon City vyslána taktická atomová bomba, aby zničila virus a všechny známky o něm. Alice se s přáteli proto vydá najít Angelu. Vydají se proto do základní školy v Raccoon City, kde by se měla Angela ukrýt. Naleznou zde Angelu a Carlose Oliveru, který se k nim připojí. Alice zjistí, že Angela je infikovaná T-virem stejně jako ona. Jejich infikovaní není na tolik velké, aby je změnilo na monstra. Alice díky svému infikování získala nadpřirozené schopnosti. Vydají se co nejrychleji na místo, kde na ně má čekat vrtulník, který jim pomůže dostat se pryč z města. Ashforda však zajali za napomáhání a zajmou také všechny ostatní. Alice podle Majora Caina zachrání své přátele jen tím, že se utká s projektem Nemesis. Ta na druhé upozornění nabídku příjme a utká se s ním. Když po chvíli nabodne svoji silou projekt Nemesis na kus železa, uvidí vzpomínku v jeho očích. Zjistí, že to je zmutovaný Matt Addison a odmítne dál bojovat. Projekt Nemesis se dostane z nabodnutí a do rukou vezme svoji zbraň. Alice a její přátele se nyní dostává ze spárů Majora Caina a jeho vojáků. Projekt Nemesis se přidal na stranu Alice a pomáhá jí utéct, ale jeden ze sestřelených vrtulníků na něho spadne a zabije ho. Alice a zbytek přátel nastoupí do únikového vrtulníku a odlétají pryč z města.\n\nPo nehodě v Raccoon City unikl T-Virus i navzdory jadernému zničení města do celého světa. Alice (nejlepší bio-organická zbraň Umbrelly) je nyní sama na zpustošené poušti, poté co zjistila, že ji korporace může zaměřit přes satelit. Má nadlidskou sílu a psychokinetické schopnosti, které získala během krátkého uvěznění společností Umbrella. Díky její schopnosti propojit se s T-virem začala Umbrella uvažovat o vývoji léku/vakcíny, která by zachránila lidstvo. Pod velením ředitele Umbrelly Alberta Weskera se pokouší Dr. Sam Isaacs o vytvoření léku bez Alice. Používá klonů vytvořených z její krve, které podstupují testy v obnoveném domě Spencerových, Úlu a interiérech nemocnice v Raccoon City. Žádný z nich nepřežije.\n\nAlice se vydává do Japonska se svými schopnostmi a klony, aby našla a zabila muže (Alberta Weskera), kterého hledá v pomstě společnosti Umbrella. Ten však uniká, ale při letu se tam náhle zjeví Alice a má šanci ho zabít, jenže on Alici obere o T-buňky a těsně po tom letoun havaruje. Na Aljašce, kde má být Arcadia, Alice najde jen prázdné louky s letadly a vrtulníkem, který sem měl dovést skupinu přeživších z doby před 18 měsíci. Najde tam i Claire, jenže ta si na nic nevzpomíná, tak ji vezme do letadla a letí směrem podél pobřeží až do Los Angeles, kde najde nápravné zařízení Citadela, kde je skupina živých lidí, kteří se brání obrovské přesile nemrtvých.\n\nPo těsném přistání zjistí, že Arcadia je loď, se skupinou se rozhodnou na ni vydat kvůli průniku nemrtvých dovnitř budovy. Ve sprchách, kudy se dovnitř poprvé nemrtví dostali, je ještě díra od tunelu, která vede ke kanalizaci. Tam však na Alice a Claire čeká hrozné zjištění, obrovský netvor, tak proti němu bojují, po jeho zabití jdou také do tunelu. Než se však dostanou na nějakou malou loď, kterou by se dostali na Arcadii, přijdou v tunelech o Luthera. Na loď se tedy nakonec dostanou jen tři, Claire, Alice a Chris. V lodních záznamech najdou informace, že byly spuštěny záchranné čluny, ale že ještě více než 2000 lidí zůstalo na lodi. Rozhodnou se je tedy hledat, jdou do podpalubí, kde zjistí, že Arcadia byla jen podvod od Umbrelly, najdou tam totiž velké dveře s logem Umbrelly. V poslední místnosti najde i onoho uprchlého šéfa Umbrella Corporation, který přežil jen díky T-viru. Po chvíli ho však s K-Mart, Claire a Crissem zabijí. \n\nAlice útočí na hordu vojáků Umbrelly Corporation, kteří mají za úkol zatknout Alici, Claire a Chrise Redfieldovi. Alice při boji přepadá přes palubu lodě Arcadia a následně ji zajme Umbrella. Probouzí se v komplexu Umbrella Prime, kde nyní sídlí společnost Umbrella. Alice je vyslýchaná Jill Valentinovou, po několika neúspěšných výslechů se Alice naskytne možnost úniku z vězení. Dostane se do bílého koridoru, ve kterém se objeví červené lasery, před kterými se snaží utéct. Vyběhne na Tokijské křižovatce Šibuja, kde vezme z policejního auta pomocí řetězu zbraň. Zanedlouho se na ulici objeví spousta lidí a Alice nemůže uvěřit svým očím. Kolem ní se mihne J-Pop Girl a Alice z ní nespustí oči. Ta za okamžik začne bezhybně stát a zaútočí jako krvelačné zombie na jednoho náhodného japonského obyvatele. Alice tak uviděla infekci na vlastní oči. Za ní se otevřela budova ve které byl vchod do dalšího koridoru a jí nezbylo nic jiného než tam utíkat. Zde zabila spoustu zombie, než se ji otevřeli další dveře. Za dalšími dveřmi na ni čekalo překvapení v podobě vyvražděných pracovníků společnosti Umbrella. Po chvíle se zde objevila Ada Wong, která jí podala pár informací. Zanedlouho ji informoval prostřednictvím interaktivní tabule Albert Wesker, jak se z komplexu dostat ven. Na cestě na povrch jim začne bránit Červená královna, která znovu zopakovala svoji větu \"Vy všichni tady dole zemřete\". Alice zjišťuje, že Luther West stále žije a jde ji společně s Leonem S. Kennedym a Berry Burtonem na pomoc. Cestu na povrch mají časově omezenou. Alice a Ada projdou dalšími simulacemi komplexu. V simulaci předměstí Alice zjišťuje, že její klony zde používají na kontrolu T-viru. Najde zde svoji nebiologickou dceru Becky. Adu Wong zajme při útěku Jill Valentinová a klon Rainové. Alice se pomocí Rolls Royce dostane rychleji přes simulaci Moskvy a narazí tak na Leona a jeho skupinu. Společně se dostanou na povrch, kde proběhne závěrečná bitva proti Jill Valentinové a Rainové a také zde osvobodí Adu Wong. Po vítězství se Alice přemísťuje do obléhaného Bílého domu, kde jí Wesker nabízí možnost pracovat pro něj. Wesker ji vrátí schopnosti, které jí předtím ukradl.\n\nAlice je ve Washingtonu zrazena Weskerem a je jediná, kdo může zachránit téměř vyhlazenou lidskou rasu. Její nadlidské schopnosti slábnou a nezbývá jí nic jiného, než se zkontaktovat se starými známými. Společně s Claire a dalšími přeživšími se připravují na poslední bitvu proti Umbrelle, v čele s Albertem Weskerem a Červenou královnou. \n\nPři výbuchu jaderné bomby se vrtulník začal třást a kus železa letěl přímo na Angelu. Alice se proto vrhá před dívku a železo se jí zabodlo přímo do srdce. Vrtulník nevydrží tlakovou vlnu a řídí se na zem. Alice nepřežila a její bezvládné tělo nyní leželo na kamenech u trosek vrtulníku. Doktor Sam Isaacs podnikl druhý den průzkum trosek vrtulníku. Nenašli nic jiného než popálené tělo Alice.\n\nTři týdny po vypuknutí epidemie v Raccoon City byla Alice přepravena do Umbrelly v Detroitu. Probouzí se vměstnaná v nádrži, bez jakékoli vzpomínky na to, co se stalo. Dr. Sam Isaacs znovuzrodil původní Alice s novým kmenem T-viru, který jí dal telekinetické schopnosti - nejúspěšnější experiment. Když se zeptal se na její jméno nebo jakékoliv označení incidentu, Alice si vzpomene a odpoví: \"Jmenuji se Alice. A pamatuji si všechno,\". Napadá doktora Isaaca a jeho tým. Během svého útěku nějak zjistí, že je sledována jedním členem z ochranky a zabíjí ho pouhým pohledem přes monitor. Během svého útěku je Alice konfrontována tuctem ozbrojených vojáků čekajících venku, aby ji zabily, když se náhle objeví Jill Valentinová a Carlos Olivera (předstírají agenty Umbrelly) a odváží ji bezpečně pryč. Doktor Isaacs následně povolí jejich útěk u hlavní brány a aktivuje Projekt Alice.\n\nAlice při návštěvě Úlu dozvídá, kdo vlastně je a proč je vlastně tím, čím je. \n\n"}
{"id": "898633", "url": "https://cs.wikipedia.org/wiki?curid=898633", "title": "Bagheera kiplingi", "text": "Bagheera kiplingi\n\nBagheera kiplingi je druh pavouka z čeledi skákavkovitých (\"Salticidae\"). Žije ve Střední Americe, v Mexiku, Guatemale a Kostarice. Byl popsán v roce 1896. Je zajímavý tím, že se živí téměř výhradně potravou rostlinného původu. Žádný jiný známý pavouk není takto vyhraněný potravní specialista.\n\n\"B. kiplingi\" je výrazný pavouk vykazující pohlavní dimorfismus. Samec má jantarově zbarvené nohy a tmavou hlavohruď, která má převážně zelenou barvu. Zadeček je podélně pruhovaný. Samička má přední nohy silnější a tmavší, zatímco zbývající končetiny mají světle žlutou barvu. Její hlavohruď je červenohnědá, horní přední část má barvu černou. Zadeček samičky je mohutnější s hnědozeleným zbarvením.\n\nŽije na stromech, především z rodu \"Vachellia\", kde se živí tzv. Beltovými tělísky. Tato tělíska, bohatá na proteiny a tuky, se tvoří na okrajích listů. Jsou zároveň hlavní potravou jistých mravenců, kteří žijí se stromem v symbióze. Pavouk se mravencům cíleně vyhýbá, neboť ti se snaží tělíska chránit. Tělíska tvoří zhruba 90 % jeho stravy. Občas také konzumuje nektar z květů nebo larvy, které ukořistí mravencům. Může u nich docházet i ke kanibalismu, především v období sucha. Sítě nevyužívá k lapání kořisti, ale jen k péči o potomstvo.\n\nRod \"Bagheera\" byl pojmenován na počest černého pardála Baghíry z Knihy džunglí, jejímž autorem je Rudyard Kipling. Dle postav ze stejné knihy jsou nazvány další pavoučí rody, např. \"Akela\" či \"Messua\". Autory jmen jsou britští taxonomové George a Elizabeth Peckhamovi.\n\n"}
{"id": "898639", "url": "https://cs.wikipedia.org/wiki?curid=898639", "title": "ICGV Þór", "text": "ICGV Þór\n\nICGV Þór je víceúčelová oceánská hlídková loď pobřežní stráže Islandu. Loď byla postavena jako náhrada za dosluhující hlídkovou loď ICGV \"Óðinn\". Hlavními úkoly plavidla jsou hlídkování v námořní výlučné ekonomické zóně země, ochrana přírodních zdrojů a mise SAR.\n\nPlán na stavbu hlídkové lodě \"Þór\" byl na Islandu schválen roku 2006. V následujícím roce byla u společnosti Rolls Royce of Norway objednán návrh plavidla a u chilské loděnice Astilleros y Maestranzas de la Armada (ASMAR) jeho stavba. Trup lodě byl na vodu spuštěn v dubnu 2009 a hotová loď měla být Islandu předána v červnu 2010. V únoru 2010 však Chile zasáhla vlna tsunami, která poškodila pohonný systém plavidla nacházejícího se v té chvíli v doku. Do operační služby proto loď vstoupila v září 2011.\n\nKonstrukčně se jedná o zvětšenou verzi norské hlídkové lodě \"Harstad\" (W318) (typ UT 512), označenou výrobcem jako UT 512L. Výzbroj představuje kanón Bofors ráže 40 mm na přídi a dva 12,7 mm kulomety. Na zádi se nachází přistávací plocha pro jeden střední vrtulník. Na bocích trupu jsou uloženy dva rychlé čluny Norsafe Magnum 750. Pohonný systém tvoří dva diesely Rolls Royce Bergen B 32 40L. Ty roztáčí dvojici lodních šroubů Kamewa Ulstein. Nejvyšší rychlost dosahuje 19,5 uzlu.\n"}
{"id": "898643", "url": "https://cs.wikipedia.org/wiki?curid=898643", "title": "Tapas", "text": "Tapas\n\nTapas je synonymem pro malé občerstvení, degustační talířek či jednohubky. Název tapas pochází ze Španělska, kde je tento způsob stravování velice oblíben. Lze říci, že jde o způsob stravování, jenž je realizován ve společnosti přátel nebo více osob, které spolu sdílejí stůl. A protože jsou Španělé i obyvatelé Latinské Ameriky velmi družní, jsou tapas neodmyslitelnou součástí národní kultury.\n\nJelikož jde hlavně o společenskou záležitost, tapas jsou připravovány při rodinných sešlostech a posezeních s přáteli. K tapas patří sklenka dobrého vína, proto si je můžete objednat i ve vinárnách nebo restauracích. Typické jsou i pro nabídku barů a nočních podniků, kam se lidé chodí bavit.\n\nNázev pochází ze španělského výrazu \"tapar\", který znamená „přikrýt“. Údajně bylo zvykem si při večerním popíjení na čerstvém vzduchu zakrývat sklenice se sherry krajíčky chleba nebo plátky šunky, aby do nich nepadal hmyz, a pohotoví hostinští začali za tímto účelem podávat talířky s různými pochutinami. Podle jiné verze stál u zrodu tohoto způsobu stolování král Alfons X. Kastilský, kterému lékaři doporučili prokládat víno malými porcemi jídla.\n\nTapas můžou obsahovat jamón (sušená vepřová šunka), vyzrálý sýr, olivy a různé salámy a klobásy. K tomu se přikusuje tradiční bílý chléb. V hojné míře se přidávají i ančovičky.\n\n"}
{"id": "898654", "url": "https://cs.wikipedia.org/wiki?curid=898654", "title": "Vasilios Kotronias", "text": "Vasilios Kotronias\n\nVasilios Kotronias (* 25. srpna 1964, Athény, Řecko) je řecký šachový velmistr. Titul mezinárodního mistra získal v roce 1986, velmistrem se stal o čtyři roky později.\n\nDevětkrát dokázal vyhrát řecké mistrovství, jeho největší úspěchy však přišly na mezinárodních týmových soutěžích, ve kterých se mu prakticky vždy dařilo. Na evropském mistrovství družstev v roce 2001 dokonce získal stříbrnou medaili za svůj individuální výkon.\n\nZajímavostí je, že mezi lety 1998 a 2004 reprezentoval místo Řecka Kypr.\n\nV sezóně 2011/12 odehrál dvě partie v České šachové extralize za klub Slavoj Ostrava - Poruba.\n\n"}
{"id": "898655", "url": "https://cs.wikipedia.org/wiki?curid=898655", "title": "Loek van Wely", "text": "Loek van Wely\n\nLoek van Wely (* 7. října 1972, Heesch, Nizozemsko) je nizozemský šachový velmistr. Mezi lety 2000 a 2005 dokázal šestkrát v řadě vyhrát holandské mistrovství, přičemž v roce 2001 se dokonce dostal mezi deset nejlepších hráčů na světě.\n\nV roce 2005 také dokázal dovést holandskou reprezentaci k vítězství na evropském týmovém šampionátu v Gothenburgu. Mnohokrát se také zúčastnil prestižního turnaje Corus ve Wijk aan Zee.\n\nV posledních letech dokázal vyhrát turnaje Chicago Open 2010 a Berkeley International 2011.\n\n"}
{"id": "898656", "url": "https://cs.wikipedia.org/wiki?curid=898656", "title": "Lovers rock", "text": "Lovers rock\n\nLovers Rock je podžánr reggae, který vznikl v 70. letech. Jeho název je odvozen od nahrávací společnosti Dennise Lascelles Harrise, který v té době pracoval v jižním Londýně.\n\nByl vytvořen jako opozice k žánru hlavního proudu reggae, spojeného z myšlenkami rastafariánství a jinými politickými názory. Písně jsou pomalejší, často v baladickém tempu. Měl zvlášť oblibu mezi ženami.\n"}
{"id": "898658", "url": "https://cs.wikipedia.org/wiki?curid=898658", "title": "Somontano", "text": "Somontano\n\nSomontano je španělská vinařská oblast rozkládající se na severovýchodě Španělska na úbočí Pyrenejí na severu Aragonie. Oblast nese označení původu Denominacion de origen (zkratkou DO, nebo D.O.), které konzumentům vín garantuje původ a též i kvalitu nápojů. Vinařství, která produkují vína pod touto značkou, musí splňovat předpisy a normy spojené s jejím užíváním.\n\nTak jako v celém Španělsku se i v Somontanu daří červené odrůdě Tempranillo, dále klasickým údrůdám Cabernet Sauvignon, Merlot, Syrah a Pinot Noir. Z bílých vín jsou pro Somontano typické odrůdy Macabeo, Alcañón, Chardonnay a Gewürztraminer. \n\n"}
{"id": "898660", "url": "https://cs.wikipedia.org/wiki?curid=898660", "title": "František Němec (novinář)", "text": "František Němec (novinář)\n\nFrantišek Němec (12. května 1902, Žižkov – 29. srpna 1963, Praha) byl český básník, novinář, fejetonista a prozaik. Byl znám především svými soudničkami.\n\nNarodil se na pražském předměstí Žižkově, v Cimburkově ulici v rodině krejčovského pomocníka Františka Němce a jeho manželky Marie, rozené Míkové v Cimburkově ulici. Studoval klasické gymnázium na Žižkově v Kubelíkově ulici, ze kterého byl na konci kvarty po nezdařeném pokusu o sebevraždu nucen odejít. Na gymnáziu se spřátelil s Jaroslavem Seifertem, se kterým se společně přihlásil na soukromé gymnázium v Hálkově ulici na Vinohradech. Ani tuto školu neukončil a v roce 1920 odešel na Kladno na přímluvu Antonína Zápotockého do redakce sociálně-demokratického listu \"Svoboda\", kam již dříve přispíval satirickými verši Jaroslav Seifert.\nPoté pracoval jako soudní zpravodaj v Tribuně a v Lidových novinách. V letech 1923–1945 byl zaměstnán v Melantrichu a psal do jeho periodik. \n\nV roce 1926 se oženil. \n\nOd roku 1931 se věnoval již pouze žurnalistice a především soudničkám. Po roce 1945 pracoval až do smrti jako fejetonista deníku Práce. Byl též vyslán na norimberský proces, kde se jako zpravodaj \"Práce\" střídal s Janem Drdou a Jaroslavem Seifertem.\n\nOd roku 1919 až do své smrti přispíval František Němec do českých novin a časopisů, např. v letech 1920–1921 do Tribuny, v roce 1920 do Lidových novin. V době svého zaměstnání v Melantrichu přispíval zejména do jeho periodik \"České slovo\", \"Telegraf\" a \"A-Zet\". \n\nZatímco v pásmu \"Sentimentální romance\" v divadle \"Větrník\" se jednalo o pásmo spojených novinových soudniček, v \"Likajdovic tetičce\" se Němec pokusil o vlastní hru:\n\n\n\nFrantišku Němcovi bývají mylně připisovány některé práce jeho jmenovce Františka Němce (1899–1968), který byl především divadlením kritikem předválečného Rudého práva a autorem loutkových her. Jedná se zejména o divadelní hru \"Baku hoří\" o mládeži, která buduje socialismus.\n\n\n"}
{"id": "898665", "url": "https://cs.wikipedia.org/wiki?curid=898665", "title": "Efekt Streisandové", "text": "Efekt Streisandové\n\nEfekt Streisandové (též efekt Barbry Streisandové) je sociální fenomén, při němž pokus o skrytí či odebrání nějaké informace vede naopak k jejímu mnohem většímu rozšíření, obvykle pomocí Internetu. Termín je moderním vyjádřením přísloví „zakázané ovoce chutná nejlépe“.\n\nFenomén je pojmenován po události z roku 2003, kdy se americká herečka Barbra Streisandová pokusila dosáhnout odstranění fotografie své residence z veřejně přístupné databáze. Tím se naopak zvýšil zájem veřejnosti. Název vytvořil Mike Masnick, zakladatel blogu Techdirt, poté, co Streisandová neúspěšně žalovala fotografa Kennetha Adelmana a server Pictopia.com z porušení soukromí.\n\nCílem žaloby na 50 milionů USD bylo odstranění leteckého snímku jejího sídla v Malibu z veřejně přístupné databáze. Kolekce zahrnovala celkem 12 tisíc fotografií kalifornského pobřeží, které Adelman nafotografoval pro zdokumentování eroze břehů v rámci státem zadaného projektu California Coastal Records Project. „Snímek 3850“ byl přitom do té doby z Adelmanových stránek stažen jen čtyřikrát, nepočítaje v to dvě stáhnutí právníky Streisandové. Výsledkem tohoto případu tak bylo, že se fotografie naopak stala mnohem známější: během dalšího měsíce navštívilo stránku přes 420 tisíc lidí.\n\nMezi další příklady efektu Streisandové patří:\n\n"}
{"id": "898666", "url": "https://cs.wikipedia.org/wiki?curid=898666", "title": "Fotovoltaická elektrárna Mimoň Ra 3", "text": "Fotovoltaická elektrárna Mimoň Ra 3\n\nFotovoltaická elektrárna Mimoň RA 3 je jednou z největších slunečních elektráren v Česku, instalovaným výkonem se řadí na 5. příčku.\n\nElektrárna se nachází v Mimoni v okrese Česká Lípa. Byla postavena a spuštěna v roce 2010 a leží v oblasti Ralsko, ve kterém je instalována také největší elektrárna v Česku FVE Ralsko Ra 1.\n\nSolární elektrárna obsahuje 93 240 polykrys­talických panelů, výkon elektrárny je 17,5 MW a roční výroba je 17,6 GWh. Elektrárna dokáže zásobovat až 4500 domácností v severních Čechách. Instalováno je 33 trafostanic a 9 rozvoden.\n\nSolární elektrárna je ve vlastnictví společnosti ČEZ Obnovitelné zdroje, s.r.o., která tento projekt zakoupila od společnosti Amur.Re. Na náročných projekčních činnostech se podílela především společnost SUDOP PRAHA a.s. Elektrárna byla spuštěna 29. 12. 2010. Elektrárna je připojena do distribuční sítě společnosti ČEZ v transformovně v TR 110/23 kV Noviny, kterou za tímto účelem realizovala společnost V-STAV Hrotovice.\n\n"}
{"id": "898667", "url": "https://cs.wikipedia.org/wiki?curid=898667", "title": "Yasser Seirawan", "text": "Yasser Seirawan\n\nYasser Seirawan (* 24. března 1960, Damašek, Sýrie) je americký šachový velmistr čtyřnásobný mistr USA. V roce 1979 dokázal vyhrát mistrovství světa juniorů. V šachovém světě je to také uznávaný spisovatel a komentátor.\n\nSeirawan se narodil v Damašku, v sedmi letech ale s rodinou emigroval do Spojených států amerických, kde se také naučil hrát šachy. Jedním z jeho koučů byl i Lubomír Kaválek. V devatenácti letech se stal juniorským mistrem světa a díky spolupráci s Viktorem Korčnojem se zapsal do širšího povědomí šachového světa.\n\nS aktivní hrou nicméně na nějaký čas přestal a místo toho se věnoval psaní a snahám o sjednocení bojů o šachového mistra světa, což se nakonec v roce 2006 podařilo.\n\nV roce 2011 se znovu začal účastnit většího počtu profesionálních turnajů a jako člen americké reprezentace dokázal vyhrát několik her na mistrovství světa družstev v Číně. Dvakrát po sobě také vyhrál turnaj Dutch Open Blitzchess.\n\n"}
{"id": "898669", "url": "https://cs.wikipedia.org/wiki?curid=898669", "title": "Bludoveček a Zámeček", "text": "Bludoveček a Zámeček\n\nBludoveček a Zámeček () je osada v katastru obce Bludov.\n\nBludoveček je název bývalé středověké zástavby, která náležela k Bludovskému hradu a je zdrobnělinou od slova Bludov. Zámeček bylo sídlo bývalého správce bludovského panství, které vzniklo později až v raném novověku. Oba názvy jsou toponymicky zaměnitelné.\n\nBludoveček a Zámeček jsou situovány na úbočí kopce Chocholíku, který je součástí Hanušovické vrchoviny. Zpevněná cesta toto místo spojuje s Bludovem a okrajem Šumperka.\n\nV historii tato cesta byla důležitým tahem spojující střední Moravu s jesenickým regionem a potažmo Slezskem. Význam cesty zcela vymizel, když byla v roce 1965 vybudována cesta I/11. Nyní je tato osada klidným místem s loukami a lesy a je oblíbeným počátečním místem pro výšlapy k rozhledně Háj.\n\nBludovský hrad vznikl ve 13. století, kdy přesně byla vybudována infrastruktura Bludovečku je nejasné. Středověké budovy se nedochovaly. Nejstarší stavbou je sýpka, ale její stáří není přesně známo, protože nebyla archeologicky prozkoumána. Budova Zámečku byla vystavěna v roce 1520 jako sídlo správce bludovského panství. V 17. století byl správce přestěhován do Bludovského zámku a Zámeček byl přebudován na zájezdní hostinec, který byl pojmenován Korbílek.\n\nBěhem éry komunismu osada prošla silným úpadkem. Zájezdní hostinec byl opuštěn a budovy Bludovečku byly využívány jako kravín. Také byly vystavěny dvě dvoupatrové panelové budovy pro pracovníky zemědělského družstva.\n\nBěhem devadesátých let byly zbořeny zbytky zájezdního hostince a na místě byla postavena nová restaurace. Po počátečním úspěchu zkrachovala a nový vlastník v jejích prostorách otevřel nevěstinec. V roce 2011 byla budova znovu prodána a nový vlastník anoncoval, že chce znovuobnovit restauratérkou tradici.\n\nBěhem druhé dekády 21. století osada prodělala prudký rozvoj. Na přilehlých loukách byla vybudována obora s jeleny, poškozená silnice byla opravena a do Šumperka byla vytyčena cyklistická stezka. Majitel šumperské distribuční společnosti vybudoval v osadě svou rezidenci se stájí.\n\nV osadě se nachází dvě dvoupatrové bytovky, dva rodinné domy a část kravína byla přestavěna na byt. Celkový počet obyvatel je 27 lidí strarších 18 let, počet mladších lidí není znám.\n\nV osadě je přítomna truhlářská dílna, jelenní obora a kravín. V budoucnu se bude otevírat restaurace. Oblast není obsluhována veřejnou dopravou – nejbližší zastávka autobusu je 2 km daleko v Bludově anebo 3 km daleko v Šumperku.\n"}
{"id": "898672", "url": "https://cs.wikipedia.org/wiki?curid=898672", "title": "Pozuelo", "text": "Pozuelo\n\nPozuelo (ve španělštině \"studánka\") může označovat geografický objekt ve Španělsku:\n\n"}
{"id": "898684", "url": "https://cs.wikipedia.org/wiki?curid=898684", "title": "ČEZ Obnovitelné zdroje", "text": "ČEZ Obnovitelné zdroje\n\nČEZ Obnovitelné zdroje, s.r.o. je součástí skupiny ČEZ. Tato společnost byla vytvořena za účelem výroby ekologické a čisté energie. Výrobní portfolio společnosti tedy spadá do oblasti průtočných vodních elektráren, větrných elektráren a fotovoltaických elektráren. Mezi další elektrárny, které jsou v kategorii obnovitelných zdrojů jsou biomasa a bioplyn.\n\n\n\n\n"}
{"id": "898686", "url": "https://cs.wikipedia.org/wiki?curid=898686", "title": "Silent Hill: Downpour", "text": "Silent Hill: Downpour\n\nSilent Hill: Downpour je survival horor videohra z roku 2012. Vytvořilo ji české studio Vatra Games. Jedná se o osmý díl herní série Silent Hill. Hra byla poprvé oficiálně oznámena 9. dubna 2010 pod názvem Silent Hill 8.\n\nHra sleduje osudy Murphyho Pendletona, který si odpykává trest v Ryallské státní věznici. Jednoho dne má být přesunut do jiné věznice. Cestou se však autobus, který jej spolu s jinými vězni převáží, vybourá a Murphy následně prchá. Dostává se do města Silent Hill, kde je nucen čelit své minulosti.\n\nHlavní hrdina hry a vězeň číslo RS 273A. Byl zatčen kvůli krádeži auta a kladení odporu policii. Dříve byl ženatý, ale manželství se rozpadlo poté co byl jeho syn zavražděn. To mu způsobilo těžké trauma. Při převozu autobusem se mu povede utéct a Murphy se dostává do Silent Hill.\n\nDůstojnice vězeňské služby, která dohlíží na Murphyho přesun. Cítí zášť vůči Myrphymu, o němž se říká že zavraždil jejího otce Franka Coleridge. Když Murphy uteče, tak jej Anne pronásleduje.\n\nZkorumpovaný důstojník vězeňské služby. Murphy s ním udělal dohodu, která mu umožnila pomstít svého syna. Sewell po něm však na oplátku chtěl smrt Franka Coleridge. Po většinu děje hry se objevuje v flashbacích a snech, aby Murphymu připomínal jeho hříchy.\n\nDůstojník vězeňské služby, který věřil, že Murphy je dobrý člověk. Snažil se dosáhnout Murphyho propuštění. Sewell chtěl jeho smrt, a proto uzavřel s Murphym dohodu. Během hry se objevuje jak halucinace v zrcadlech, kdy nabízí Murphymu radu. Díky dohodě se Sewellem však Murphyho také straší v podobě monstra na vozíku, které reprezentuje Murphyho vinu.\n\nPedofil, který byl dříve Murphyho soused. Právě on zabil Murphyho syna. Ve vězení však Murphy dostal možnost se pomstít.\n\nPošťák v Silent Hill, kterého Murphy několikrát potká.\n\nDJ rádiové stanice v Silent Hill. Stejně jako Murphy, i on přišel do Silent Hill, aby čelil svým nočním můrám, ale nakonec zde byl uvězněn.\n\nBývalý průvodce na ďáblově propasti, který způsobil nehodu na jedné z atrakcí. Výsledkem byla smrt osmi dětí. V Silent Hill je uvězněn, stejně jako Ricks.\nHudbu do hry složil Daniel Licht, který dříve vytvořil hudbu do Dextera nebo Hellraisera. Ústřední melodii obstarala nu metalová skupina Korn. Vokály pro dvě písně vytvořila zpěvačka Mary Elizabeth McGlynn. Soundtrack byl vydán 13. března 2012 spolu s hrou.\n\nHra byla kritiky přijata rozporuplně. Na jednu stranu byl chválen příběh a atmosféra hry. Na stranu druhou však hra čelia kritice kvůli soubojovému systému a technickému zpracování. Reakce fanoušků hru hodnotily pozitivněji, přičemž fanoušci vychvalovali hlavně příběh a puzzle ve hře. Murphy Pendleton byl navíc označen za jednoho z nejlépe rozvinutých protagonistů v Silent Hill.\n\n"}
{"id": "898687", "url": "https://cs.wikipedia.org/wiki?curid=898687", "title": "Serrasalmus", "text": "Serrasalmus\n\nSerrasalmus je rod piraní z podčeledi \"Serrasalminae\" a čeledi Tetrovití (\"Characidae\").\n\n\n\nPodle tohoto rodu je pojmenován českobudějovický \"Serrasalmus\", jediný oficiální klub podvodního hokeje v ČR.\n\n"}
{"id": "898693", "url": "https://cs.wikipedia.org/wiki?curid=898693", "title": "Pozuelo de Alarcón", "text": "Pozuelo de Alarcón\n\nPozuelo de Alarcón (dříve také \"Pozuelo de Aravaca\") je obec nacházející se v Madridském společenství, asi 15 km severozápadně od centra Madridu. Právě s Madridem hraničí na severu, na východě i na jihu; na západě pak hraničí s obcemi Majadahonda a Boadilla del Monte. Pozuelo de Alarcón je satelitním městem Madridu a spadá do jeho aglomerace – metropolitního území Madridu.\n\nObec, ležící v předhůří Sierry de Guadarrama v nadmořské výšce 690 m n. m., má rozlohu 43,2 km² a žije v ní 83 844 obyvatel. Je nejbohatší obcí v celém společenství.\n\nPozuelo de Alarcón se nachází v tarifním pásmu B1 madridské příměstské dopravy.\n\nPozuelo de Alarcón je s hlavním městem silničně spojeno pomocí komunikací A-6, M-40 a M-503.\n\nVe městě jsou provozovány 3 místní autobusové linky a velké množství madridských příměstských a meziměstských autobusů (mezi nimi i noční linky a speciálně zřízené linky pro obsluhu kampusů univerzit v části Somosaguas).\n\nMěstem procházejí linky příměstské železnice Cercanías Madrid C-7 a C-10, které zastavují ve stanici Pozuelo.\n\nNa území obvodu se nacházejí některé stanice madridského lehkého metra (tramvaje), které byly otevřeny v roce 2007.\n\nPatří k následujícím linkám:\n\n\nS Pozuelem jsou spjaty následující osobnosti:\n\n\n\n"}
{"id": "898699", "url": "https://cs.wikipedia.org/wiki?curid=898699", "title": "Rueda (víno)", "text": "Rueda (víno)\n\nRueda je španělská vinařská oblast rozkládající se na západě na Španělska mezi městy Salamanca, Avila a Valladolid. Tato oblast proslula převážně bílými víny. Hlavními pěstovanými odrůdami jsou Verdejo, Viura a Sauvignon Blanc. Vína odrůdy Vedejo mají ovocné aroma s tóny tropického ovoce.\n\nOblast je označena Denominacion de origen (zkratka D.O.), vína pocházející z tohoto regionu mají známku označení původu.\n\n"}
{"id": "898734", "url": "https://cs.wikipedia.org/wiki?curid=898734", "title": "Malá Mohelka", "text": "Malá Mohelka\n\nMalá Mohelka je pravostranný přítok říčky Mohelky v okrese Mladá Boleslav ve Středočeském kraji a v okrese Liberec v Libereckém kraji. Délka toku činí 12,8 km. Plocha povodí měří 19,4 km².\n\nPotok pramení v údolí na severu obce Všelibice. Na počátečním úseku (asi 1,5 km) v okolí Všelibic prochází koryto potoka mělkým údolím, jinak je až do konce údolí zaříznuté, a prochází jím většinou neregulovaný meandrující tok. Směr toku je převážně jižní, jen závěrečná část od Ouče vede jihovýchodním směrem. U Podhory údolí vstupuje do mnohem širšího údolí Mohelky, do které se potok vlévá na jejím 2,3 říčním kilometru.\n\nMohelka má pouze nepojmenované přítoky.\n\nOd Podhory po Ouč vede údolím modrá turistická trasa – cesta několikrát křižuje potok, a jelikož chybí můstky či lávky, je třeba potok překročit nebo přebrodit. Jediný rybník na celém toku Malé Mohelky se nachází za Všelibicemi.\n"}
{"id": "898764", "url": "https://cs.wikipedia.org/wiki?curid=898764", "title": "Strapo", "text": "Strapo\n\nJán Strapec (* 10. března 1989 Trnava), známý zejména pod uměleckým jménem Strapo, je slovenský raper a freestyler. Je dvojnásobným vítězem celoslovenské soutěže ve freestyle battlu − Artattack Freestyle Battle, který poprvé vyhrál v roce 2006. V roce 2007 vydal EP \"MC, který věděl příliš\", v roce 2008 mixtape \"50:50\", na kterém spolupracoval DJ Spinhandz a v roce 2012 vydal s producentem Emeresem album \"23\". Na Radio_Head awards 2012 byl nominovaný ve dvou kategoriich: Nováček roku a Nejlepší album v kategorii Hip-Hop, Rap a R&B.\n\nStrapo se k rapu dostal, když se v mládí přestěhoval z Bratislavy na Záhorie, mezi první rapové interprety, které poslouchal, patřili i Eminem a Názov Stavby. V čase popularity filmu 8 Mile se začal zajímat o freestyle battle, na které nejprve začal chodit, později se jich začal účastnit. Začátkem roku 2006 vyhrál jako 16letý v Bratislavě freestyle battle Bombaklad. V květnu vyhrál celoslovenský Artattack Freestyle Battle. Nejbližší rok se zúčastnil více než 30 dalších soutěží ve freestyle a v roce 2007 se mu podruhé podařilo vyhrát Artattack freestyle battle.\n\n28. května 2007 vyšlo jeho první EP \"MC, který věděl příliš\". Celé EP produkoval producent Karaoke Tundra, jediní hosté na něm jsou Chutkass a Ektor. Také se spolu se skupinou Moja Reč objevil na remixu skladby \"Máme vás\" od české skupiny IdeaFatte, ke kterému byl i udělaný videoklip. Klip má k březnu 2013 více než 1 313 000 zhlédnutí na oficiálním youtube kanálu skupiny IdeaFatte.\n\nBěhem let 2008 a 2009 se také podílel spolupracemi na albech \"Utečenec\" (Decko), \"P.O.B\" a nebo \"Mount Emerest\" (Emeres).\n\nKoncem roku 2010 zveřejňuje skladbu \"Musím ísť\" produkovanou Emeresem, kterou ukončil svoji kariéru freestylera, během které 50krát vyhrál, 5krát prohrál a jednou remízoval.\n\nV roce 2011 se objevil na skladbě \"Si zvonil?! (Radikal diss)\", kde spolu se Separem a Deckem dissoval Radikála, člena skupiny Dramatikz, se kterým měl předtím nějaké spolupráce. Videoklip má v březnu 2013 na oficiálním kanále Gramo Rokkaz víc než 2 600 000 zhlédnutí a stal se nejsledovanější skladbou, jakou kdy Strapo nahrál. Během roku ještě vypustil skladbu \"Dzime dzeci\" a videoklip ke skladbě \"Daj peňáz\", ktorý bol veľmi úspěšný v získal piate miesto v hlasovaní o videoklip roka v ankete Slávik 2012. Videoklip byl předzvěstí projektu s Emeresem, na kterým začal pracovat, a v březnu 2013 měl na youtube více než 1 587 000 zhlédnutí.\n\n1. června 2012 vyšlo Strapovo album \"23\", které vytvořil spolu s českým producentem Emeresem. K albu byli vytvořené další videoklipy ke skladbám \"Sám doma a bohatý\", \"Starý pes\" a v roce 2013 i ke skladbe \"Loading\", která byla nasazená do slovenských rádií. Tam se umístila nejvýše na 57. příčce a na 6. v rámci domácí tvorby.\n\n9. února byla premiéra první epizody internetového dokumentárního seriálu – Ja som hip hop, která byla o Strapovi.\n\nStrapo pochází z rozvedené rodiny a dost často se s matkou v dětství stěhoval.\n\nBěhem školy chodil na dramatický kroužek. V pořadu \"Ja som hip-hop\" se vyjádřil, že mu to pomohlo překonat trému a natrénovat projev, což mu později pomohlo i při rapovaní.\n\n7. prosince 2010 měl Strapo vážnou autonehodu, při které zemřel řidič auta, ve kterém seděl. Strapo popsal nehodu jako silný zážitek, po kterém přehodnotil mnohé věci ve svém živote.\n\nV roce 2007 Strapo udělal diss na Otecka ze skupiny H16, skladbu \"Killa Khonec\", kde zmínil v pár verších i Majka Spirita a v roce 2008 na skladbě \"Aspirin\", kde nepřímo zmínil názvy jeho skladeb \"Nejsom falošný\", \"Nech ti nejebe\", \"Tie isté pičoviny\", \"Neverím ti\" a nasměroval je zřejmě proti jejich podvodným autorům. Otecko, Spirit (ani jiný člen H16) na tyto dissy nikdy nereagovali, ačkoli na internetu se dá najít video ze zákulisí, kde proběhla konfrontace mezi členy H16 a Strapem. Spirit ale necítí ke Strapovi žádnou negativní energií, v rozhovoru pro mafiarecords.cz v roce 2011 řekl, že Strapo je dobrý rapper a neměl by problém s ním vytvořit skladbu. Navzdory tomu ve skladbě \"Starý pes\" má verš \"Keď ty si nový človek, tak ja som starý pes\", kterým může odkazovat na sólo album \"Nový človek\" od Majka Spirita.\n\nV roce 2007 nahrál Miky Mora skladbu \"1.6 TDi\", diss na H16, kde zmínil i Strapa a snažil se zesměšnit Otecka tím, že ho dissuje i \"amatér Strapo\".\n\nPo pěti spolupracích s Radikalem, resp. Dramatikz, Strapo hostoval v roce 2011 na disse \"Si zvonil?! (Radikal diss)\" od Separa a Decka, členů labelu Gramo Rokkaz. Strapo mimo jiné hovoří ve skladbe i o tom, že lituje, že má s Radikalem skladby. Radikal reagoval i na Strapa v jeho odpovědi \"Vypol si zvonček! (Smetiar & Prenastaviteľné Wécko diss)\".\n\n\n\n"}
{"id": "898768", "url": "https://cs.wikipedia.org/wiki?curid=898768", "title": "Xenokratés", "text": "Xenokratés\n\nXenokratés, známý též jako Xénokratés z Chalkédónu (asi 398 př. n. l., Chalkédón – asi 314 př. n. l., Atény) byl starořecký filozof a matematik, žák Platónův. \nNarodil se v Chalkédónu, dnes Kadıköy (místní časti Istanbulu). \nV letech 339 př. n. l.-314 př. n. l. vedl (Starou) Akademii, když nahradil Speusippa. Snažil se skloubit pythagorejské učení o číslech a Platónovo učení o ideách, vyslovil názor, že čísla a ideje vycházejí z jednoho prazákladu. Rozlišil tři druhy bytí: myšlení, víru a smyslové vnímání. Připisuje se mu rozdělení filosofie na logiku (rétoriku, gramatiku a dialektiku), fyziku a etiku, naznačené ovšem již Platónem. Jeho spisy se nedochovaly.\n\n"}
{"id": "898769", "url": "https://cs.wikipedia.org/wiki?curid=898769", "title": "Eberhard Jonák", "text": "Eberhard Jonák\n\nEberhard Antonín Jonák (12. dubna 1820 Křinec – 11. října 1879 Praha) byl rakouský a český politik, právník a národohospodář, profesor na Karlo-Ferdinandově univerzitě.\n\nPo studiích práv na Karlo-Ferdinandově univerzitě v Praze a posléze na Vídeňské univerzitě se stal Jonák vychovatelem v domě významného orientalisty Josefa Hammera–Purgstalla, kde získal mnohé cenné kontakty. Po získání doktorátu roku 1844 vstoupil coby praktikant k dolnorakouské komorní prokuratuře, přičemž se věnoval studiu statistiky a národního hospodářství. V letech 1846–1847 přednášel na Vídeňské univerzitě, posléze roku 1847 na univerzitě v Krakově jako profesor národohospodářství.\n\nRoku 1848 se vrátil do Čech. Během revolučního roku 1848 byl politicky aktivní. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Brandýs v Čechách. Uvádí se jako profesor. Patřil ke sněmovní pravici. Aktivně se účastnil jednání sněmu, kde prosazoval zrušení poddanství.\n\nPo rozpuštění sněmu v roce 1849 byl jmenován mimořádným profesorem statistiky a politických věd na Karlo-Ferdinandově univerzitě, a v roce 1860 profesorem řádným. Založil nadaci na podporu chudých studentů práv, která jim od roku 1853 financovala obědy.\n\nProfesor Jonák se účastnil společenského dění, působil v několika spolcích, zvláště v Průmyslové jednotě a Vlastenecké hospodářské společnosti. Pomáhal organizovat rakouské a české expozice na světové výstavě roku 1855 v Paříži a světové výstavě roku 1862 v Londýně.\n\nUž od mládí publikoval množství článků, napsal několik vědeckých spisů. Byl nositelem mnoha domácích i zahraničních vyznamenání, byl například rytířem Řádu Františka Josefa a držitelem ruského Řádu sv. Stanislava či nositelem Vyznamenání za umění a vědu.\n\nZemřel náhle na záchvat mrtvice, několik týdnů před oslavou 30 let své pedagogické kariéry.\n\nRoku 1851 podal František Ladislav Rieger žádost o habilitaci v oboru politické ekonomie. Celá Riegerova práce byla pouze v českém jazyce, což bylo záminkou, aby ji Jonák odmítl. Rieger, který – na rozdíl od Jonáka – studoval ekonomii v zahraničí, se tak nikdy profesorem nestal.\n\nPodobnou zkušenost měl i Josef Kaizl. Při jeho habilitaci v roce 1879 byl Jonák jediný, kdo hlasoval pro její zamítnutí. Kaizlova habilitace byla ale nakonec úspěšná.\n\nNejslavnějším Jonákovým žákem byl Albín Bráf. Eberhard Jonák si mladého a talentovaného studenta oblíbil, pomáhal mu a sehnal mu mnohé zajímavé kontakty. Bráf si však byl vědom určité vědecké zaostalosti svého učitele a brzy se s ním názorově rozešel.\n\nJedna z prvních českých učebnic národního hospodářství, \"Základové hospodářství\", vyšla v roce 1871. Byla určena nejen studentům i široké veřejnosti, zvláště pak venkovskému lidu. Struktura knihy příliš nepřipomíná učebnici, ale spíše beletrii. Na začátku nás seznámí se zaostalou vesnicí Petrovice, do níž se přistěhuje pan Jelínek, bývalý vysokoškolský profesor národního hospodářství, a začne své pedagogické představy uvádět do praxe. Každou neděli se pak schází s obyvateli vesnice a srozumitelným jazykem jim vypráví o hospodářství, o trzích, o nabídce a poptávce atd. Ti se pak snaží držet jeho zásad a zvelebí vesnici v hospodářské centrum kraje.\n\nKniha má mnoho nedostatků, podává nejednotný výklad a jako celek působí nesourodě. Taktéž české ekonomické pojmosloví nebylo v době jejího vzniku ještě ustáleno.\n\n"}
{"id": "898774", "url": "https://cs.wikipedia.org/wiki?curid=898774", "title": "Máme rádi Česko", "text": "Máme rádi Česko\n\nMáme rádi Česko je česká vědomostní show TV Prima, která se představila 7. dubna 2013. Show vytvořil v roce 2008 holanďan John de Mol, který stojí za velmi úspěšnými světovými soutěžemi jako je \"Big Brother, Hlas\" apod. V této show se utkají dva týmy pod vedením dvou kapitánů, kteří jsou testování v znalostech o Česku. Soutěžní týmy jsou složeny z českých celebrit. Show pochází z originální show \"I Love My Country.\"\n\nTento formát show již byl v roce 2008 představen TV Nova, která ji odvysílala pod názvem \"I love Česko\".\n\nÚčinkující jsou rozděleni do dvou týmů. Každý tým označený barvou má své kapitány. Pro každou vysílanou epizodu je složení celebrit v týmu jiné. Pouze kapitáni se (během série) nemění.\n\nCílem hry je získat pro svůj tým, co nejvíce bodů v jednotlivých disciplínách. Soutěžící musí pátrat ve znalostech z historie, zeměpisu, kultury, sportu, filmové i hudební branže, ale i všeobecného přehledu o Česku. Musí například poznávát filmové nebo hudební ukázky, rozkrývát identity známých českých osobností, kreslit na průsvitnou tabuli, umísťovat zeměpisné pojmy na slepou mapu apod. Finální disciplínou je odhadování tří statistických údajů o Česku, kde o získaných bodech rozhoduje kolo štěstí. Na kole lze vytočit více bodů, než šlo nasbírat do té doby (nebo dokonce je možné přijít o všechny nasbírané body), což může naprosto převrátit dosavadní průběh hry. \nHlavní cenou pro vítězný tým je nějaká typicky česká věc nebo pokrm.\n\nPůvodní formát \"I Love My Country\" holandské produkční společnosti Talpa se vysílal již ve více než 25 zemích světa. Po Velké Británii, Itálii, Polsku, Francii, Německu, Švédsku, Dánsku, Číně dorazil i do Česka a prakticky současně i na Slovensko (tam pod názvem \"Milujem Slovensko\").\n\nPrvní sérii moderoval Libor Bouček a kapitáni byli Jakub Prachař (tým modrých) a Lou Fanánek Hagen (tým bílých). O hudební doprovod se postarala Boom!Band J. Dvořáka. V kolonce skóre je vždy doplněno konečné skóre na konci dané epizody.\n\nV druhé sérii byl vyměněn Lou Fanánek za Martina Dejdara, který se tak ujal týmu s barvou bílé a Jakub Prachař nově týmu červených. Pořad se také přesunul z nedělních na sobotní večery. O hudební doprovod se opět postarala Boom!Band J. Dvořáka. V kolonce skóre je vždy doplněno konečné skóre na konci dané epizody.\n\nVe třetí sérii se oproti druhé nemění vůbec nic. Pořadem provází Libor Bouček, kapitánem červeného týmu je Jakub Prachař a bílý tým vede opět Martin Dejdar. Pořad je vysílán v sobotních večerech za hudebního doprovodu Boom!Bandu J. Dvořáka. Dvě nové epizody (9. a 10. epizoda) byly přesunuty ze sobotního večera na nedělní a byly odvysílány v roce 2016.\nČtvrtá série opět v dobře známé sestavě z předchozích dvou sérií, tedy moderátor Libor Bouček, kapitán červeného týmu Jakub Prachař, kapitán bílého týmu Martin Dejdar a hudební doprovod obstarává Boom!Band J. Dvořáka. Vysílací čas zůstává také stejný, tedy sobota večer. Pořad byl po dvou měsíční pauze opět nasazen ke konci května, avšak tři nové epizody (8. až 10. epizoda) byly přesunuty ze sobotního večera na nedělní.\n\nUž při premiéře byly epizody této řady při uveřejnění na Prima PLAY očíslovány napřeskáčku. Při televizní repríze v roce 2018 byly díly odvysílány v pořadí podle tohoto zmatečného číslování.\nPátá série přináší výraznou změnu v sestavě pořadu, místo Martina Dejdara se novým kapitánem bílého týmu stává Jan Dolanský. Vysílací čas zůstává stejný, tedy sobota večer.\n\nŠestá série pokračuje ve stopách té předchozí, tedy Jakub Prachař a Jan Dolanský jako kapitáni a Libor Bouček jako moderátor. Změna proběhla ve vysílacím čase, nově soutěž uvidíme v neděli večer.\nSedmá série přišla s výraznými změnami, Jana Dolanského nahradil nový kapitán bílého týmu Vojtěch Kotek. Změna proběhla také ve vysílání, soutěž je vysílána vždy v pátek večer.\nVe dnech 8. a 15. prosince 2019 byly odvysílány dva speciální díly Máme rádi Česko, pod názvem zimní speciál a vánoční speciál. Forma zůstala stejná, Jakub Prachař a Vojtěch Kotek jako kapitáni a Libor Bouček jako moderátor. Vysílací čas se přesunul z pátečního večera na nedělní.\n\"I love Česko\" je taktéž vědomostní show, kterou ale v roce 2008 představila TV Nova. Show tehdy moderovala Halina Pawlowská a kapitáni dvou týmů byli Milan Šteindler a Jan Šťastný. Show byla na TV Nova odvysílaná jako jednodílná a s pokračováním se nepočítalo. Premiéra proběhla 25. října 2008. Týmy byly složeny takto:\n"}
{"id": "898775", "url": "https://cs.wikipedia.org/wiki?curid=898775", "title": "Čchiung-chaj", "text": "Čchiung-chaj\n\nČchiung-chaj () je městský okres na ostrově Chaj-nan v Čínské lidové republice. Leží u východního okraje ostrova při ústí řeky Wan-čchüan zhruba 86 kilometrů na jih od Chaj-kchou, hlavního města provincie. Celý okres má rozlohu 1 692 čtverečních kilometrů a v roce 2010 v něm žilo 483 217 obyvatel. Správa okresu sídlí v městysi Ťia-ťi, dalším významným městysem je Po-ao.\n\nČchiung-chaj se člení na 12 městysů:\n\n"}
{"id": "898783", "url": "https://cs.wikipedia.org/wiki?curid=898783", "title": "Smrk nachový", "text": "Smrk nachový\n\nSmrk nachový (\"Picea purpurea\") je druh jehličnatého stromu původem z Číny.\n\nJedná se o strom, který dorůstá až 50 m výšky a průměru kmene až 1 m. Borka je tmavě šedavá, u starších exemplářů rozpraskaná do šupin. Větvičky mají žlutou až žlutohnědou barvu, později žlutošedé až šedé, hustě pýřité. Jehlice jsou na průřezu široce kosočtverečné, silně zploštělé, asi 0,7−1,2 cm dlouhé a asi 1,5-1,8 mm široké, na tupě zašpičatělé. Samičí šišky jsou černopurpurové až rezavě purpurové, válcovitě vejčité až oválné, asi 2,5–4, zřídka až 6 cm dlouhé a asi 1,7–3 cm široké. Šupiny samičích šišek jsou za zralosti kosočtverečně vejčité, asi 13–16 mm dlouhé a asi 13 mm široké, horní okraj zubkatý až zvlněný, protažený v trojúhelníkovitou špičku. Semena jsou včetně křídla asi 9 mm dlouhá, křídla mají purpurové tečky.\n\nSmrk nachový je přirozeně rozšířen v Číně a to na jihu provincie Kan-su, v Čching-chaj a v severním S’-čchuanu. Je příbuzný druhu smrk liťiangský (\"Picea likiangensis\"), od kterého se liší více zploštělými jehlicemi a menšími šiškami. Někteří autoři ho považovali pouze za varietu smrku liťiangského, dnes je většinou považován za samostatný druh.\n\nSmrk nachový je důležitou součástí místních lesů, tvoří smrčiny, často smíšené s dalšími dřevinami. V provincii S’-čchuan jsou to např. \"Abies georgei\", \"Abies forrestii\", \"Abies fabri\", \"Abies ernestii\", \"Abies faxoniana\", \"Abies squamata\", \"Picea likiangensis\", \"Picea asperata\", \"Larix potaninii\" a některé listnaté příměsi.Také na porosty s dominancí smrku nachového působí přírodní procesy jako je vítr, místy je napadán poloparazitickou rostlinou \"Arceuthobium sichuanense\", při větším napadaní dochází až k úhynu stromů, popř. v součinnosti s dalšími činiteli. Také je napadán různými druhy kůrovců, např. z rodu \"Dendroctonus\" nebo \"Ips\".\n"}
{"id": "898785", "url": "https://cs.wikipedia.org/wiki?curid=898785", "title": "Alexandr Beljavskij", "text": "Alexandr Beljavskij\n\nAlexandr Beljavskij (* 12. prosince 1953, Lvov, Sovětský svaz) je slovinský šachový velmistr. Ačkoliv se narodil na území dnešní Ukrajiny a velkou část své kariéry odehrál právě za Sovětský svaz, v dnešní době žije Beljavskij ve Slovinsku a tuto zemi také reprezentuje.\n\nV roce 1973 se stal juniorským mistrem světa a několikrát také dokázal vyhrát sovětská mistrovství (1974, 1980, 1987, 1990).\n\nV roce 1980 dělil první místo na turnaji v Badenu, o rok později dokázal zvítězit v Tilburgu. V roce 1984 dělil první místo na prestižním turnaji ve Wijk aan Zee.\n\nČtyřikrát také dokázal zvítězit na Memoriálu Milana Vidmara (1999, 2001, 2003, 2005).\n\nMimo aktivní hraní se věnuje také kompozicím šachových studií a trénování mladých talentů.\n\n"}
{"id": "898786", "url": "https://cs.wikipedia.org/wiki?curid=898786", "title": "Výtah do života (Dr. House)", "text": "Výtah do života (Dr. House)\n\nVýtah do života (anglicky: \"Safe\") je šestnáctá epizoda z druhé série seriálu Dr. House.\n\nHlavní hrdinkou této epizody je Melinda, teenagerka, která si před rokem půjčila auto. Během jízdy však měla autonehodu a volant jí rozdrtil hrudník. Od té doby má transplantované srdce a tak musí dodržovat přísné zásady hygieny. Když ji přijde domů navštívit její přítel Dan, i přes to, že se důkladně sterilizoval, upadne Melinda krátce po Danově příchodu do anafylaktického šoku.\n\nHouse zaujme, že dívka i ve sterilizovaném prostředí dostane alergickou reakci a proto již od začátku podezírá Dana, že je zdrojem alergie. Nakonec se ukáže, že když za ní jednou večer tajně vlezl oknem, musel projít přes zahradu, kde se na něj přichytlo klíště. A to pak následně atakovalo Melindu.\n\nV této epizodě vyvrcholí rošťárny mezi Wilsonem a Housem. Ti dva se jako vždy navzájem provokují- tedy House dělá naschvály a Wilson je chabě oplácí. V této epizodě ovšem předčí veškerá očekávání diváka a nařízne Housovi hůl. Pak jen počká, až House na nemocniční chodbě pod tíhou svého těla hůl zlomí úplně a upadne na zem.\n\nChase má při intubaci Melindy v některých záběrech na rukou dvě rukavice a v některých jenom jednu.\n"}
{"id": "898787", "url": "https://cs.wikipedia.org/wiki?curid=898787", "title": "Magdaléna z Valois (rozcestník)", "text": "Magdaléna z Valois (rozcestník)\n\nJméno Magdaléna z Valois nosilo více šlechtičen:\n"}
{"id": "898789", "url": "https://cs.wikipedia.org/wiki?curid=898789", "title": "Sergej Tivjakov", "text": "Sergej Tivjakov\n\nSergej Tivjakov (* 14. února 1973, Krasnodar, Sovětský svaz) je holandský šachový velmistr. V letech 2006 a 2007 se stal holandským šampiónem, v roce 2008 pak zvítězil na evropském mistrovství jednotlivců.\n\nV roce 1994 reprezentoval Rusko na šachové olympiádě, z niž si odvezl zlatou medaili. Později také zářil na evropských týmových mistrovstvích, z nichž si dohromady odvezl tři zlaté medaile, dvě za týmové vítězství (2001, 2005) a jednu za individuální výkon (2001).\n\nMimo tyto výsledky dokázal vyhrát i několik menších turnajů, např. V Hoogeveenu (2009) či Leidenu (2011).\n\n"}
{"id": "898791", "url": "https://cs.wikipedia.org/wiki?curid=898791", "title": "Ezechiel Moreno Díaz", "text": "Ezechiel Moreno Díaz\n\nSvatý Ezechiel Moreno Díaz (9. dubna 1848 – 19. srpna 1906) byl člen řádu augustiniánů, biskup kolumbijské diecéze Pasto. Katolická církev jej uctívá jako světce.\n\nNarodil se roku 1848 v Alfaro (Španělsko) v rodině krejčího. Po vzoru svého bratra vstoupil po škole do řádu bosých augustiniánů (ve Španělsku zvaných \"rekolekté\"). V září roku 1865 složil řeholní sliby. Představení jej vyslali na Filipíny, kde v roce 1871 byl vysvěcen na kněze. Následujících patnáct let působil na Filipínách ve farní duchovní správě.\n\nNásledně se vrátil do Španělska, kde jako novicmistr pečoval o augustiniánský řeholní dorost. V roce 1888 byl poslán do Kolumbie. Zde nejprve působil v komunitě místních augustiniánů, následně v roce 1893 byl ustanoven apoštolským vikářem, a v roce 1895 byl jmenován biskupem diecéze Pasto.\n\nJako biskup se velmi snažil o povznesení své diecéze, především prostřednictvím lidových misií. Pomáhal potřebným a psal knihy. V roce 1905 onemocněl rakovinou, a proto se vrátil do Španělska. V Madridu se podrobil neúspěšné operaci nádoru. Zemřel zanedlouho následkem rakoviny a celkovým vyčerpáním ve stejném klášteře, ve kterém kdysi složil řeholní sliby.\n\n"}
{"id": "898792", "url": "https://cs.wikipedia.org/wiki?curid=898792", "title": "Vladimir Malachov", "text": "Vladimir Malachov\n\nVladimir Malachov (* 27. listopadu 1980, Rusko) je ruský šachový velmistr. V roce 1993 se stal mistrem světa do 14 let a od té doby dosáhl mnoha významných úspěchů na mezinárodní scéně. V roce 2009 obsadil druhé míso na evropském mistrovství jednotlivců, přičemž skoro stejného výsledku dosáhl na stejném turnaji i o tři roky později. Dále si také odvezl zlatou medaili z mistrovství světa družstev (2009). Několikrát také dokázal překročit magickou hranici 2700 bodů.\n\nZajímavostí je, že mimo šachů se věnuje i nukleární fyzice.\n\n"}
{"id": "898796", "url": "https://cs.wikipedia.org/wiki?curid=898796", "title": "Islandská pobřežní stráž", "text": "Islandská pobřežní stráž\n\nIslandská pobřežní stráž (\"Landhelgisgæsla Íslands\") je ozbrojenou složkou zodpovídající za pobřežní obranu Islandu, ochranu jeho výlučné námořní ekonomické zóny, přírodních zdrojů a námořní záchranné operace. Jedná se o malé námořnictvo, které mělo k roku 2008 pouze 128 příslušníků, tří hlídkové a jednu výzkumnou loď.\n\nPrefix plavidel je ICGV (z anglického ) nebo VS (z islandského ).\n\n\n\n\nNámořní složku pobřežní stráže Islandu tvoří jeden hlídkový letoun Bombardier Dash8Q 300 (TF-SIF) a dva vrtulníky AS 332L1 Super Puma (TF-LIF, TF-GNA).\n"}
{"id": "898799", "url": "https://cs.wikipedia.org/wiki?curid=898799", "title": "Zoltán Almási", "text": "Zoltán Almási\n\nZoltán Almási (* 29. srpna 1976) je maďarský šachový velmistr. Sedmkrát dokázal vyhrát maďarské mistrovství (1995, 1997, 1999, 2000, 2003, 2006, 2008). Mezi jeho nejlepší výsledky se řadí vítězství na turnaji Marxe Gyorgyho v roce 2005 a triumf na turnaji Reggio Emilia v roce 2008. Dobrých výsledků také dosáhl na evropském mistrovství družstev v roce 2011 a na několika šachovým olympiádách (2002, 2010).\n\n"}
{"id": "898801", "url": "https://cs.wikipedia.org/wiki?curid=898801", "title": "Csaba Balogh", "text": "Csaba Balogh\n\nCsaba Balogh (* 10. března 1987, Budapešť, Maďarsko) je maďarský šachový velmistr. Titulu šachového velmistra dosáhl již v roce 2004, když se o rok dříve stal evropským šampiónem v kategorii do 16 let. Ve stejné kategorii také jako člen maďarské reprezentace v roce 2003 vyhrál mistrovství světa družstev.\n\nV roce 2006 obsadil druhé místo na maďarském mistrovství. Jeho zatím největší úspěch přišel v roce 2011, když obsadil dělené 2.-5. místo na šampionátu v Dubaji. Od té doby se konstantně řadí mezi sto nejlepších evropských hráčů, přičemž svého nejlepšího umístění na světovém žebříčku dosáhl na začátku roku 2012.\n\n"}
{"id": "898802", "url": "https://cs.wikipedia.org/wiki?curid=898802", "title": "Andrew Scott", "text": "Andrew Scott\n\nAndrew Scott (* 21. října 1976, Dublin, Irsko) je irský filmový, televizní a divadelní herec. V roce 2005 získal cenu Laurence Oliviera za roli v inscenaci \"A Girl in a Car with a Man\" a cenu IFTA za film \"Mrtvá těla\". Mezi jeho nejvýznamnější televizní role patří Paul McCartney v televizním dramatu \"Lennon Naked\" a hlavní zloduch Jim Moriarty v seriálu \"Sherlock\", za který byl v roce 2012 oceněn cenou BAFTA pro nejlepšího televizního herce ve vedlejší roli.\n\nNarodil se v Dublinu do rodiny Nory a Jima Scottových. Jeho otec pracoval na úřadu práce a jeho matka učila výtvarnou výchovu na střední škole. Má dvě sestry, Hannah a Sarah.\n\nBěhem dospívání navštěvoval vysokou školu Gonzaga College na druhé straně Dublinu. V této době získal první role v divadle a objevil se ve dvou reklamách pro irskou televizi. Ve věku pouhých sedmnácti let byl vybrán do hlavní role v jeho prvním snímku, s názvem \"Korea\".\n\n15. listopadu 2013 provedl v rozhovoru pro britský Independent svůj veřejný coming out a přihlásil se tak k homosexuální orientaci.\n\n\nDále pak vyprávěl krátké povídky jako \"The Rachel Papers\", \"The Wire\", \"Vraždy v ulici Morgue\" od Edgara Allana Poa, \"The Angel of Covent Garden\" a další.\n\nInterpretoval básně od Pabla Nerudy, Roberta Frosta, Emily Dickinsonové, Jacka Kerouacka, Seamuse Heaneyho, Simona Armitage a dalších.\n\n"}
{"id": "898803", "url": "https://cs.wikipedia.org/wiki?curid=898803", "title": "Geneviève Élisabeth Disdéri", "text": "Geneviève Élisabeth Disdéri\n\nGeneviève Élisabeth Disdéri (roz. Francart, asi 1817 Paříž, Francie – 1878 Paříž) byla jedna z prvních francouzských fotografek, manželka André-Adolphe-Eugène Disdériho.\n\nV roce 1843 si vzala průkopníka fotografie André-Adolphe-Eugène Disdériho, se kterým provozovala daguerrotypický ateliér v Brestu od pozdních 40. let 19. století. Po odchodu jejího manžela do Paříže v roce 1852, Geneviève pokračovala v provozování ateliéru sama. Známá je její série 28 pohledů na Brest, zejména architektonických, které byly publikovány pod názvem \"Brest et ses Environs\" v roce 1856. V roce 1872 se odstěhovala do Paříže, kde si otevřela studio na Rue du Bac a kde jí pravděpodobně pomáhal její syn Jules. Obchodní zápisy dokazují, že studio provozovala až do své smrti v pařížské nemocnici v roce 1878.\n\n"}
{"id": "898807", "url": "https://cs.wikipedia.org/wiki?curid=898807", "title": "Barrie Gilbert", "text": "Barrie Gilbert\n\nBarrie Gilbert (* 1937 v Bournemouthu – 30. ledna 2020) je anglický vynálezce v oboru elektroniky, který žil řadu let ve Spojených státech amerických. Byl autorem více než čtyřiceti vynálezů včetně tzv. Gilbertovy buňky. Roku 1975 zformuloval translineární princip.\n\nBarrie Gilbert se narodil a vyrůstal ve městě Bournemouth ve Spojeném království. Jeho otec byl zabit během druhé světové války. Ve věku kolem devíti let se začal zajímat o radiotechniku. V sedmnácti letech nastoupil do britského vojenského výzkumného ústavu SRDE (Signals Research and Development Establishment), kde se podílel na vývoji A/D převodníků a experimentoval se zabezpečenými komunikačními systémy. V ústavu si uvědomil, že tento „progresivní“ institut pracuje výhradně pro vojensko-průmyslový komplex. Protože byl pacifista, tak z ústavu odešel. Byla na něj podána žaloba pro odmítnutí vojenské služby. Soud rozhodl, že bude muset vykonávat po dobu dvou let alternativní službu ve zdravotnictví.\n\nV roce 1958 nastoupil jako technik-elektronik ve společnosti Vickers-Armstrongs. Roku 1959 odešel do společnosti Mullard, zaměřené především na výrobu elektronických součástek. V letech 1959–1961 se Gilbert zaměřil na paměťové osciloskopy. Šlo o paměťové osciloskopy Mullard L362, vyráběné v letech 1959–1960, které byly značně poruchové kvůli tehdejším nekvalitním germaniovým tranzistorům.\n\nOd roku 1961 Gilbert publikoval v odborných časopisech. V roce 1964 odešel do Spojených států amerických a začal pracovat ve výzkumném centru společnosti Tektronix v Beavertonu ve státu Oregon. Pracoval ve skupině vývojářů tehdejší nové generace měřicích přístrojů (budoucí rodina přístrojů Tektronix 7000). Ve volném čase Gilbert experimentoval s kaskádami přímo propojených tranzistorů (super-integrované tranzistory). Tyto pokusy vedly k článku publikovanému roku 1968, v němž byl poprvé popsán Gilbertův translineární násobič (známý jako tzv. Gilbert cell). Od roku 2007 je tento článek pátý v seznamu nejčastěji citovaných prací publikovaných ve věstníku IEEE \"Journal of Solid-State Circuits\" v jeho celé historii.\n\nV roce 1970 se Gilbert vrátil načas do Evropy a zabýval se vývojem paměťových integrovaných obvodů a zařízení na rozpoznávání znaků (OCR) pro britskou společnost Plessey. Roku 1972 odešel do americké společnosti Analog Devices.\n\nOd roku 1979 vedl laboratoř společnosti Analog Devices v Beavertonu ve Spojených státech amerických. V roce 1997 se vrátil zpět do společnosti Tektronix. Po roce 2000 pokračoval ve vývoji obvodů pro společnost Analog Devices. Podílel se např. na vývoji integrovaného obvodu AD8367 (zesilovač s regulovatelným ziskem) a obvodu AD8304 (logaritmický zesilovač s dynamickým rozsahem 160 dB, určený pro optoelektronické systémy).\n\nBarrie Gilbert a společnost Tektronix si patentovali zapojení, které Gilbert vyvinul během působení ve společnosti a publikoval v roce 1968. Zapojení je známo pod názvem Gilbert cell (Gilbertova buňka) a ještě v roce 2010 bylo součástí mnoha radiopřijímačů, mobilních telefonů a dalších zařízení.\n\nGilbertova buňka se používá jako základ směšovačů, modulátorů, zesilovačů apod. Směšovač je součástí radiopřijímačů pracujících na principu superhetu. Gilbertovu buňku lze použít jako tzv. dvojitě vyvážený směšovač, jehož výhodou je mj. schopnost účinně potlačit nežádoucí směšovací produkty.\n\n"}
{"id": "898808", "url": "https://cs.wikipedia.org/wiki?curid=898808", "title": "Rijksuniversiteit Groningen", "text": "Rijksuniversiteit Groningen\n\nRijksuniversiteit Groningen (latinsky \"Academia Groningana\", anglicky \"University of Groningen\"; zkratka \"RUG\") je univerzita v Groningenu v Nizozemsku. Byla založena v roce 1614. Patří mezi nejstarší a největší univerzity v Nizozemsku. Rijksuniversiteit Groningen má 10 fakult, 27 výzkumných center a nabízí více než 175 studijních programů. V současnosti ji navštěvuje okolo 27 tisíc studentů.\n\nV akademickém roce 2012–2013 se umístila na 89. místě v žebříčku nejlepších světových univerzit (Times Higher Education World University Rankings) a jako 29. v Evropě.\n\nGroningenská univerzita byla založena 23. srpna 1614. Prvním rektorem byl teolog, historik a pedagog Ubbo Emmius. Do roku 1876 byla vyučovacím jazykem latina.\n\nV roce 2016 obdržel molekulární chemik Ben Feringa Nobelovu cenu za chemii.\n\n\n"}
{"id": "898811", "url": "https://cs.wikipedia.org/wiki?curid=898811", "title": "Svatý Chrysogon", "text": "Svatý Chrysogon\n\nSvatý Chrysogon Akvilejský (srbochorvatsky \"Sveti Krševan\", italsky \"Crisogono di Aquileia\") je světec katolické a pravoslavné církve.\n\nO Chrysogonově životě je známo jen málo. Jediným pramenem, který se o světci jménem Chrysogon zmiňuje, je životopis svaté Anastázie. Chrysogon byl dle tohoto pramene z 5. století Anastáziným učitelem, a byl umučen pro svou křesťanskou víru v Akvileji v roce 304.\nV křesťanské tradici je Chrysogon uctíván již od 5. století a jeho jméno je zmiňováno ve výčtu svatých v mešním římském kánonu.\n\n"}
{"id": "898812", "url": "https://cs.wikipedia.org/wiki?curid=898812", "title": "Římskokatolická farnost Bošovice", "text": "Římskokatolická farnost Bošovice\n\nŘímskokatolická farnost Bošovice je územní společenství římských katolíků s farním kostelem svatého Stanislava v děkanátu Slavkov. Do farnosti patří obec Bošovice.\nKostel svatého Stanislava je dominantou obce Bošovice. Na dnešním místě byla v letech 1566 – 1620 postavena hlavní loď kostela. Hlavní loď v sobě skrývá zbytky gotiky. Koncem 18. století byla k lodi přistavěna kaple s oltářem sv. Izidora Vendelína – patrona rolníků. Věž kostela a kůr byly přistavěny v roce 1851. V letech 1996–2005 proběhla generální oprava kostela.\nAdministrátorem excurrendo je od 1. srpna 2001 R. D. Pavel Buchta z Otnic.\n\nKaždý poslední týden v měsíci se pro farnosti Bošovice a Otnice koná FANDO – Farní Aktivní Nedělní Den v Otnicích. V letech 2013-2015 se podařilo uskutečnit generální opravu varhan.\n\nNa 6. duben připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 2. dubnu.\n\nVe farnosti se pravidelně pořádá tříkrálová sbírka. V roce 2016 se při sbírce vybralo 37 362 korun, o rok později 35 842 korun. \n\nFarnost se účastní projektu Noc kostelů. V roce 2018 bylo součástí programu mj. prohlídka kostela, věže, zvonů i bývalé fary a přednášky o barvách v liturgii a mešních vínech.\n\n"}
{"id": "898813", "url": "https://cs.wikipedia.org/wiki?curid=898813", "title": "Svatý Ceada", "text": "Svatý Ceada\n\nCeada nebo také Chad († 2. března 672) byl biskup v Mercii. Katolická církev jej uctívá jako světce.\n\nCeada pocházel z Northumbrie. Stal se opatem v Lastinghamu (Yorkshire) a později biskupem v Yorku. Byla však zpochybněna platnost jeho biskupského svěcení, a proto se vzdal úřadu a vrátil se do Lastinghamu. Později přijal řádné biskupské svěcení a byl ustanoven biskupem v Mercii se sídlem v Lichfieldu. Biskupem zde byl tři roky, a proslul svou pokorou, mírností a dobrotou. Zemřel v roce 672.\n\n"}
{"id": "898819", "url": "https://cs.wikipedia.org/wiki?curid=898819", "title": "Onychomykóza", "text": "Onychomykóza\n\nOnychomykóza (lat. \"onychomycosis\"), také známá jako \"dermatofytická onychomykóza\", popř. \"tinea unguium\" je mykotické postižení nehtových plotének, popř. nehtových lůžek. Je to nejčastější onemocnění nehtů a tvoří asi polovinu všech nehtových abnormalit. Prevalence onychomykózy je asi 6 až 8 % dospělé populace. \n\n\nNejčastějším příznakem plísňové infekce nehtů je ztluštělý nehet, změna zbarvení, popř. deformace nehtu. Barva postiženého nehtu bývá bílá, černá, žlutá nebo zelená. S postupem infekce se nehet může stát křehkým a některé jeho části se mohou ulomit. Pokud se infekce neléčí, může se kůže pod nehtem a kolem nehtu bolestivě zanítit. Mohou také vzniknout bílé nebo žluté skvrny nebo šupinatá kůže u nehtu. Lidé s onychomykózou mohou mít významné psychosociální problémy způsobené vzhledem nehtů, zvláště když jsou postiženy prsty na rukou, které jsou prakticky vždy viditelné.\n\nOnychomykóza je způsoba dermatofyty, kvasinkami, popř. nedermatofytickými původci. Dermatofyty jsou nejčastěji odpovědné za onychomykózu v mírném pásmu, zatímco kvasinky a nedermatofytické formy často v tropech a subtropech s horkým a vlhkým klimatem. Nejčastější původce onychomykózy je \"Trichophyton rubrum\". Další dermatofyty, které mohou být původci jsou \"T. interdigitale\", \"Epidermophyton floccosum\", \"T. violaceum\", \"Microsporum gypseum\", \"T. tonsurans\", \"T. soudanense\" a \"T. verrucosum\". \n\nMezi další kauzativní patogeny patří oportunní mikromycety, jako např. \"Scopulariopsis\", \"Aspergillus\" a \"Scytalidium\" (\"Neoscytalidium\"). \"Scytalidium\" postihuje především osoby v tropech, ačkoli onemocnění přetrvává, i pokud se později přesunou do oblasti mírného klimatu. \"Candida spp.\" způsobuje onychomykózu u lidí, jejichž ruce jsou často ponořeny do vody. \n\nNejčastější rizikový faktor pro onychomykózu je stárnutí, a to kvůli možnému snížení periferní vaskulární cirkulace, pomalejšímu růstu nehtů a zvýšené náchylnosti k infekcím. Mezi další rizikové faktory patří pocení, vlhké prostředí, lupénka, ponožky a boty, které brání větrání a neabsorbují pot, chůze naboso na vlhkých veřejných místech, jako jsou bazény, tělocvičny a sprchy, menší kožní poranění, traumatické poškození nehtu, diabetes mellitus, problémy s krevním oběhem, které mohou také vést ke snížení teploty na rukou a nohou, popř. oslabený imunitní systém. Onychomykóza postihuje častěji muže než ženy a je spojena s rodinnou anamnézou.\n\nAby se předešlo chybným diagnózám jako jsou např. psoriáza nehtů, lichen planus, kontaktní dermatitida, trauma, tumor nehtového lůžka nebo syndrom žlutých nehtů, je nutné laboratorní vyšetření. \n\nTři hlavní metody jsou KOH-test, kultivace a histologie. To zahrnuje mikroskopické vyšetření částí nehtů a kultivaci stěrů. Poznatky ukazují, že nejlepší je přímý stěr v kombinaci s biopsií nehtové ploténky a histologickým vyšetřením preparátu připraveného pomocí PAS reakce.\n\nLéčba onychomykózy je náročná, protože plíseň bývá obtížně přístupná. Příznaky odeznívají velmi pomalu, třeba rok i déle, poněvadž nový nehet musí zcela nahradit starý, infikovaný.\n\nNejčastěji používané jsou buď systémové antimykotické léčivé přípravky, jako je \"Terbinafin\" a Itrakonazol, popř. lokální, jako například přípravky obsahující \"Ciclopirox\" nebo \"Amorolfin\". Existují důkazy, že kombinace systémové a lokální léčby dává lepší klinické výsledky. V případě diagnostikované superficiální bílé onychomykózy se doporučují spíše systémové než lokální antimykotické přípravky. \n\nV červenci roku 2007 byla zveřejněna studie, věnovaná léčení infekcí nehtů. Hlavní závěry říkají, že \"Ciclopiroxolamin\" a \"Butenafin\" jsou účinné, ale musí být aplikovány denně po delší dobu. \"Amorolfin\" může být podstatně účinnější. Studie z roku 2002 srovnávala účinnost a bezpečnost \"Terbinafinu\" ve srovnání s placebem, \"Itrakonazolem\" a \"Griseofulvinem\" v léčbě plísňových infekcí nehtů. Mezi hlavní zjištění patří, že \"Terbinafin\" byl výrazně lepší než \"Itrakonazol\" a \"Griseofulvin\". \"Terbinafin\" byl lépe snášen než \"Itrakonazol\". V roce 2007 klinická studie zahrnující 249 pacientů ukázala, že kombinace lokálního použití \"Amorolfinu\" a ústního podávání \"Terbinafinu\" má lepší klinickou účinnost než samotný \"Terbinafin\". \n\nVýzkum naznačuje, že plísně jsou citlivé na teplo. Základem laserového ošetření je nahřát nehtové lůžko na teplotu 40 až 60 °C, aby se narušil růst plísní.\n\nPlísňové onemocnění může být bolestivé a způsobit trvalé poškození nehtů. To může vést k jiným závažným infekcím, pokud je imunitní systém potlačen léky, diabetem nebo jinými příčinami. Riziko je nejzávažnější pro pacienty s diabetem a imunitním systémem oslabených leukémií nebo AIDS, popř. léky po transplantaci orgánů. Diabetici mají cévní a nervové postižení a jsou ohroženi celulitidou, popř. závažnou bakteriální infekcí. Relativně malé poranění nohy včetně onychomykózy, může vést k vážným komplikacím. Další vzácná, ale možná komplikace je Osteomyelitida (zánět kostní dřeně). \n\nPrůzkumem onemocnění nohou v 16 evropských zemích bylo zjištěno, že onychomykóza je nejčastější plísňová infekce a odhaduje se její výskyt na 27 %. Prevalence se prohlubuje s rostoucím věkem. V Kanadě se prevalence odhaduje na 6,48 %. Onychomykóza postihuje přibližně jednu třetinu diabetiků a je o 56 % častější u lidí trpících psoriázou. \n"}
{"id": "898820", "url": "https://cs.wikipedia.org/wiki?curid=898820", "title": "Svatý Expedit", "text": "Svatý Expedit\n\nExpedit († 303) je v katolické církvi uctíván jako světec. Jeho existence je ale dnes zpochybňována. Jeho kult se stal populárním právě na ostrově Réunion, kde však získal poněkud synkretickou formu.\n\nZe života sv. Expedita nejsou zachovány žádné spolehlivé údaje. Podle legendy byl setníkem římského vojska, který přijal v Arménii křesťanskou víru a byl popraven za Diokleciánova pronásledování církve.\n"}
{"id": "898821", "url": "https://cs.wikipedia.org/wiki?curid=898821", "title": "Seznam poslanců Poslanecké sněmovny Říšské rady (1861–1865)", "text": "Seznam poslanců Poslanecké sněmovny Říšské rady (1861–1865)\n\nToto je seznam poslanců Poslanecké sněmovny Říšské rady ve funkčním období 1861–1865. Zahrnuje všechny členy Poslanecké sněmovny rakouské (pro neúčast uherských poslanců s výjimkou poslanců ze Sedmihradska fakticky jen předlitavské) Říšské rady v I. funkčním období od ustavení Říšské rady v roce 1861 až do roku 1865 (Říšská rada nebyla v tomto období volena ještě přímo, ale fungovala jako sbor delegátů vysílaných jednotlivými zemskými sněmy). Funkční období sněmovny zahrnovalo tři zasedání (od 29. dubna 1861 do 18. prosince 1862 I. zasedání, od 17. června 1863 do 15. února 1864 II. zasedání a od 12. listopadu 1864 do 27. července 1865 III. zasedání).\n\n"}
{"id": "898829", "url": "https://cs.wikipedia.org/wiki?curid=898829", "title": "Svatý Chrodegang", "text": "Svatý Chrodegang\n\nChrodegang či Chrodegand nebo také Chrodegang z Met (počátek 8. století, oblast Hesbaye v dnešní Belgii – 6. března 766, Mety) byl metský biskup a osobní arcibiskup, který sestavil pravidla společného života pro kněžstvo zvaná Regula canonicorum.\n\nJeho otec se jmenoval Sigramn, jeho matkou byla Landrada z rodu Robertovců, dcera Lamberta z Hesbaye. Byl vysvěcen na kněze a snažil se napomáhat reformě církve ve Francké říši, v čemž mu významným způsobem pomáhal král Pipin III. Krátký. V roce 742 se stal arcibiskupem v Metách. Ve své diecézi důsledně prosazoval nutné reformy, kněze vedl ke společnému životu po vzoru řeholních komunit.\n\n"}
{"id": "898833", "url": "https://cs.wikipedia.org/wiki?curid=898833", "title": "Osmy", "text": "Osmy\n\nOsmy je český televizní film režiséra Jiřího Stracha z roku 2014. Komediální příběh podle scénáře Marka Epsteina vypráví o českém úředníkovi z doby normalizace, který omylem v opilosti podepsal Chartu 77.\n\nFilm se jmenuje podle zubů osmiček. Hlavní hrdina, ekonom Okresního podniku bytového hospodářství (OPBH), je totiž konfrontován jak se strachem z komunistů, tak se strachem z trhání zubů, které ho ten den čeká. Televizní premiéru měl snímek 14. prosince 2014 v České televizi.\n\nFilm se natáčel v říjnu 2013 v Brně na ulicích Cejl, Bratislavská, Jana Svobody a Vlhká a také na přehradě. Posledním natáčecím dnem byla neděle 27. října.\n\n\nNa 36. ročíku festivalu Novoměstský hrnec smíchu získal film hlavní cenu poroty Zlatý prim za nejlepší televizní komedii, cenu pro nejlepšího herce (Ivan Trojan) a nejlepší herečku (Zuzana Stivínová).\n\nV říjnu 2014 film zvítězil v prestižní soutěži Prix Europa 2014 v Berlíně v kategorii TV Fiction.\n\n"}
{"id": "898834", "url": "https://cs.wikipedia.org/wiki?curid=898834", "title": "Michał Jan Czartoryski", "text": "Michał Jan Czartoryski\n\nBlah. Michal Jan Czartoryski, OP (19. února 1897 Pelkinie u Jarosławi – 6. září 1944, Varšava) byl polský řeholník dominikánského řádu, dnes katolickou církví uctívaný jako mučedník.\n\nNarodil se jako Jan Czartoryski v roce 1897. Na univerzitě ve Lvově vystudoval architekturu a byl promován inženýrem. V roce 1927 vstoupil do dominikánského řádu, kde přijal řeholní jméno Michal a po roce (25.9.) složil řeholní sliby. V roce 1931 byl vysvěcen na kněze a pomáhal s formací řeholního dorostu v Krakově a pak ve Varšavě, kde jako architekt připravoval vybudování řádového domu na Služewci. Kromě toho konal v komunitě služebné práce. V srpnu 1944, když vypuklo Varšavské povstání, byl právě navštívit očního lékaře a už se nemohl vrátit do kláštera ve Služewci. V kněžské činnosti pokračoval jako kaplan v opuštěném kostele sv. Terezie na ulici Tamka. Pomáhal v polní nemocnici. Když 6.9.1944 povstalecké oddíly musely ustoupit do středu města, zůstal v nemocnici s 11 těžce raněnými. Nacisty pak byl společně s raněnými zavražděn a jejich těla byla spálena na barikádě.\n\nBeatifikován byl papežem Janem Pavlem II. 13. června 1999.\n\n"}
{"id": "898835", "url": "https://cs.wikipedia.org/wiki?curid=898835", "title": "Poslední cyklista", "text": "Poslední cyklista\n\nPoslední cyklista (anglicky: Last of the Cyclists) je český dvoudílný televizní film režiséra Jiřího Svobody. Vypráví příběh dívky, kterou v roce 1933 adoptují bezdětní židovští manželé Orensteinovi. Film je volně inspirován životem Evy Erbenové a kresbami Helgy Hoškové-Weissové.\n\nFilm byl nominovaný ve třech kategoriích na Mezinárodním televizním festivalu v Monte Carlu v Monaku. O Zlatou nymfu bude soutěžit v těchto kategoriích: Minisérie, Ženský herecký výkon (Ági Gubíková), Mužský herecký výkon (Petr Štěpán).\n\nNa festivalu Novoměstský hrnec smíchu dostala hereckou cenu Sabina Rojková za roli Klárky.\n\n\n"}
{"id": "898836", "url": "https://cs.wikipedia.org/wiki?curid=898836", "title": "Piknik (film)", "text": "Piknik (film)\n\nPiknik (2014) je český televizní film režiséra Hynka Bočana. Vypráví o devíti osmdesátiletých mužích, kteří se sjíždějí spolu s rodinami a připomínají si 50 let od svého propuštění z vězení. Chtějí také zjistit, kdo z nich ty ostatní udával bachařům.\n\nNatáčení bylo plánováno od léta 2013.\n"}
{"id": "898837", "url": "https://cs.wikipedia.org/wiki?curid=898837", "title": "Władysław Błądziński", "text": "Władysław Błądziński\n\nBlah. Vladislav Blądziński (6. ledna 1908–1944) byl polský římskokatolický duchovní, zavražděný dozorcem v koncentračním táboře. Katolická církev jej uctívá jako blahoslaveného.\n\nNarodil se v Myšlatycích, kde jeho otec působil jako varhaník v místním kostele. V roce 1924 vstoupil do Kongregace sv. Michaela, archanděla. Studoval filosofii a teologii, načež byl po dokončení studií vysvěcen na kněze. Byl výpomocným duchovním v Pawlikowicích. Pracoval s mládeží, čímž vadil Němcům, kteří tedy Polsko okupovali. Dlouho čelil výhrůžkám, že bude uvězněn. K jeho uvěznění nakonec došlo, byl umístěn do koncentračního tábora v Gross-Rosen. Zde byl poté, co již nemohl pracovat, zbit dozorcem a shozen do kamenolomu. Pád nepřežil, a jeho tělo bylo spáleno.\n\nBeatifikován byl papežem Janem Pavlem II. 13. června 1996.\n\n"}
{"id": "898840", "url": "https://cs.wikipedia.org/wiki?curid=898840", "title": "Nexus 4", "text": "Nexus 4\n\nNexus 4 je telefon od Googlu, vyrobený firmou LG. Je to druhý nejvýkonnější a druhý nejdražší telefon řady Nexus. Telefon byl představen v říjnu 2012 spolu s tabletem Nexus 10 a operačním systémem Android 4.2 Jelly Bean. Tento telefon se sice řadí do vyšší třídy, přesto však LG nedovolilo, aby byl výkonnější než jejich telefon Optimus G.\n\nLG pracovalo na designu telefonu několik týdnů. Na přední straně je 4,7\" IPS+ displej s HD rozlišením. V horní části je sluchátko pro hovory, čidla a 1,3 Mpx kamera pro hovory. Na bocích jsou standardní hardwarová tlačítka typická pro systém Android, microUSB, slot na microSIM kartu a stereomikrofon. Na skleněných zádech je 8 Mpx fotoaparát s přisvětlovací diodou a hlasitým reproduktorem. 3,5 mm jack se nachází na horní straně telefonu.\n\nO chod telefonu se stará čtyř-jádrový procesor Qualcomm Snapdragon S4 Pro o taktu 1,5 GHz doprovázený 2 GB RAM pamětí a baterií s kapacitou 2100 mAh. Vnitřní 16 GB úložiště nelze rozšířit microSD kartou. Telefon dále disponuje funkcemi jako WiFi, Bluetooth 4.0 a NFC, nepodporuje však 4G sítě. Telefon funguje na systému Android verze 5.0 Lollipop.\n\nNexus5.cz – nástupce modelu Nexus 4\n"}
{"id": "898848", "url": "https://cs.wikipedia.org/wiki?curid=898848", "title": "Bashkim Kadrii", "text": "Bashkim Kadrii\n\nBashkim Kadrii (* 9. července 1991, Kodaň, Dánsko) je dánský fotbalista a reprezentant albánského původu, který hraje na postu záložníka v dánském klubu FC Kodaň.\n\nSvou fotbalovou kariéru započal v klubu Boldklubben af 1893, kde byl nejlepším střelcem. Koncem roku 2009 se psalo o zájmu Odense BK a německé Borussie Dortmund, Kadrii nakonec přestoupil do Odense, kde podepsal čtyřletou smlouvu.\n\nSvůj první hattrick za Odense vstřelil 5. prosince 2011 v utkání proti domácímu SønderjyskE, čímž se výrazně podepsal pod výhru 4:0.\n\nKadrii působil v reprezentačních mládežnických výběrech Dánska v kategoriích od 18 let. S reprezentací do 21 let se v roce 2011 zúčastnil Mistrovství Evropy hráčů do 21 let, které se konalo právě v Dánsku (to mělo jistou účast jako pořadatelská země). Dánům se postup do vyřazovací fáze nezdařil (i když o něj bojovali v závěrečném utkání základní skupiny), se třemi body skončili po prohrách se Švýcarskem (0:1) a Islandem (1:3) a výhře nad Běloruskem (2:1) na poslední čtvrté příčce základní skupiny A. Kadrii zaznamenal gól v zápase s Islandem.\n\nV A-týmu Dánska zažil debut v přátelském utkání se Skotskem v Glasgowě 10. srpna 2011, které skončilo porážkou skandinávského týmu 1:2. Kadrii nastoupil na hřiště v 76. minutě.\n\n"}
{"id": "898853", "url": "https://cs.wikipedia.org/wiki?curid=898853", "title": "Harvey", "text": "Harvey\n\nHarvey [\"hárví\"] je staré anglické mužské jméno:\n\n\n"}
{"id": "898867", "url": "https://cs.wikipedia.org/wiki?curid=898867", "title": "Picea crassifolia", "text": "Picea crassifolia\n\nPicea crassifolia je druh jehličnatého stromu původem z Asie.\n\nJedná se o strom, který dorůstá až 25 m výšky a průměru kmene až 60 cm. Větvičky mají nazelanale žlutou barvu, později jsou narůžověle či nahnědle žluté, zpravidla nasivělé, pýřité nebo lysé. Jehlice jsou na průřezu široce kosočtverečné, asi 1,2−3,5 cm dlouhé a asi 2-3 mm široké, na tupě zašpičatělé. Samičí šišky jsou jako nezralé zelené s okraji šupin purpurovými, válcovité, za zralosti asi 7–11 cm dlouhé a asi 2–3,5 cm široké. Šupiny samičích šišek jsou za zralosti obvejčité, asi 18 mm dlouhé a asi 15 mm široké, horní okraj celokrajný až lehce zvlněný, špička je zaokrouhlená. Semena jsou s křídly asi 9 mm dlouhými.\n\nPicea crassifolia je přirozeně rozšířen v Číně a to v provincii Vnitřní Mongolsko (pohoří Helan Shan, Daqing Shan, dále v provincii Kan-su, Ning-sia a na severovýchodě provincie Čching-chaj (pohoří Qilian Shan a okolo Qinghai Hu).\n\nJedná se o důležitou součást horských lesů, roste v nadmořských výškách 1600-3800 m n. m. Tvoří smrčiny, někdy s příměsemi, např. různé druhy jedlí (Abies sp. div.) či společně s \"Juniperus przewalskii\" a dalšími příměsemi. Porosty s dominancí \"Picea crassifolia\" ovlivňují různé přírodní jevy, jako např. vítr aj. Známé jsou i kůrovcové kalamity. Tento druh smrku napadá víc druhů kůrovců, např. \"Dendroctonus micans\", \"Ips nitidus\", \"Pseudips orientais\", \"Polygraphus poligraphus\" aj.\n"}
{"id": "898876", "url": "https://cs.wikipedia.org/wiki?curid=898876", "title": "Mazzini", "text": "Mazzini\n\nMazzini je původně italské příjmení. Nosí jej více osobností:\n\n"}
{"id": "898878", "url": "https://cs.wikipedia.org/wiki?curid=898878", "title": "Seznam cizinců v Colorado Avalanche", "text": "Seznam cizinců v Colorado Avalanche\n\nToto je seznam cizinců, kteří alespoň jednou nastoupili za hokejový tým Colorado Avalanche hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "898879", "url": "https://cs.wikipedia.org/wiki?curid=898879", "title": "Římskokatolická farnost Brankovice", "text": "Římskokatolická farnost Brankovice\n\nŘímskokatolická farnost Brankovice je územní společenství římských katolíků s farním kostelem svatého Mikuláše v děkanátu Slavkov. Do farnosti patří obce Brankovice a Malínky.\n\nPrvní písemná zmínka o obci Brankovice pochází z roku 1348, jméno brankovického faráře Jakuba je zmíněno v roce 1427. Farní kostel svatého Mikuláše byl v nynější podobě postaven roku 1714. Pravděpodobně stojí na místě starého kostela. Ten zřejmě vyhořel zároveň s farou, o které se ví, že 20. listopadu 1690 lehla popelem a opět byla zároveň s kostelem postavena. V roce 1843 v kostele postavil královský nástroj zlínský varhanář Antonín Hanačík starší. Na konci 19. století varhany částečně upravil Josef Hauke z Uherského Hradiště. Nástroj má zásuvkové vzdušnice a mechanickou tónovou i rejstříkovou trakturu. V roce 2017 Hanačíkovy varhany restauroval Tomáš Nováček z Třebíče. Nyní se buduje nové dřevěné schodiště na kruchtu. \n\nVe 20. století působili v Brankovicích tito faráři:\nOd srpna 2011 je farářem P. ICLic. Mgr. Miroslav Slavíček.\n\nPouť se slaví 6. prosince (na svátek sv. Mikuláše), hody 3. srpnovou sobotu. Adorační den připadá na 1. srpna \n\nVe farnosti se pravidelně pořádá tříkrálová sbírka. V roce 2016 se při sbírce vybralo v Brankovicích 18 299 korun a v Malínkách 3 778 korun. Službu varhaníka vykonávají Radek Verner a Kristýna Kalfasová – absolventka tříletého kurzu pro varhaníky jednoty Musica sacra v Břeclavi (2016–2019). V sobotu 15. června 2019 přijalo svátost biřmování 10 farníků.\n\n"}
{"id": "898880", "url": "https://cs.wikipedia.org/wiki?curid=898880", "title": "Nicolai Boilesen", "text": "Nicolai Boilesen\n\nNicolai Møller Boilesen (* 16. února 1992, Ballerup, Dánsko) je dánský fotbalový obránce a reprezentant, od srpna 2016 hráč klubu FC Kodaň.\n\nV roce 2011 vyhrál v Dánsku anketu \"Talent roku\" v kategorii do 21 let. Jeho fotbalovým vzorem je dánský reprezentační obránce Daniel Agger.\n\nBoilesen začínal s fotbalem v amatérských klubech Ballerup a Skovlunde předtím, než se stal členem profesionálního dánského klubu Brøndby IF. V prosinci 2009 na radu reprezentačního spoluhráče Christiana Eriksena přestoupil do nizozemského top klubu Ajax Amsterdam, který za něj poskytl finanční kompenzaci 4 miliony DKK. Předtím trénoval s Manchesterem United a zájem projevily i další kluby. V Ajaxu debutoval 3. dubna 2011 ve druhém poločase zápasu s klubem Heracles Almelo (výhra 3:0). S Ajaxem získal od roku 2011 čtyři ligové tituly v řadě.\n\nV srpnu 2016 se vrátil do Dánska a podepsal čtyřeltou smlouvu s FC Kodaň.\n\nBoilesen hrál za dánské reprezentační výběry od kategorie do 16 let. S reprezentací do 21 let se v roce 2011 zúčastnil Mistrovství Evropy hráčů do 21 let, které se konalo právě v Dánsku (to mělo jistou účast jako pořadatelská země). Dánům se postup do vyřazovací fáze nezdařil (i když o něj bojovali v závěrečném utkání základní skupiny), se třemi body skončili po prohrách se Švýcarskem (0:1) a Islandem (1:3) a výhře nad Běloruskem (2:1) na poslední čtvrté příčce základní skupiny A. Boilesen nastoupil ve všech třech zápasech.\n\nV A-mužstvu Dánska zažil debut v přátelském utkání proti reprezentaci Skotska v Glasgowě 10. srpna 2011, které skončilo porážkou skandinávského týmu 1:2. Nastoupil v základní sestavě a odehrál kompletní počet minut.\n\n"}
{"id": "898881", "url": "https://cs.wikipedia.org/wiki?curid=898881", "title": "Vladimír Slámečka", "text": "Vladimír Slámečka\n\nVladimír Slámečka (* 18. listopadu 1965 Praha) je český římskokatolický kněz, pedagog a rektor Duchovní správy akademické obce ČVUT v Praze. Je členem Třetího řádu sv. Dominika.\n\nVystudoval Elektrotechnickou fakultu ČVUT v Praze, specializace silnoproudá elektrotechnologie. Teologického vzdělání nabyl studiem na Katolické teologické fakultě Univerzity Karlovy. Ve své doktorské práci na Elektrotechnické fakultě ČVUT v Praze se zaměřil na problematiku etiky v podnikání.\n\nPravidelně jezdí celebrovat mše svaté do poutního kostela Navštívení Panny Marie v zaniklé vesnici Skoky na Karlovarsku.\n\n"}
{"id": "898882", "url": "https://cs.wikipedia.org/wiki?curid=898882", "title": "Třída Tre Kronor", "text": "Třída Tre Kronor\n\nTřída Tre Kronor byla třída protiletadlových křižníků švédského námořnictva. Postaveny byly celkem dvě jednotky provozované ve Švédsku v letech 1947–1964. Obě již jsou vyřazeny. Jediným zahraničním uživatelem třídy bylo Chilské námořnictvo.\n\nProjekt na stavbu třídy \"Tre Kronor\" byl vypracován v Itálii a dále upraven dle švédských požadavků.\n\nJednotky třídy \"Tre Kronor\":\nHlavní výzbroj křižníků tvořilo sedm 152mm automatických kanónů Bofors umístěných v jedné třídělové věži na přídi a dvou dvoudělových věžích na zádi. Kanóny měly délku hlavně 53 ráží a elevaci 70°. Ty doplňovalo 20 kusů 40mm kanónů Bofors a devět 20mm kanónů. Plavidla dále nesla dva trojité 533mm torpédomety, přičemž mohly nést také až 120 námořních min.\n\nV roce 1947 byly na oba křižníky instalovány radary. V letech 1951–1952 byly obě lodě upraveny v souladu se zkušenostmi z nedávno skončené druhé světové války. Došlo ke zvětšení můstku, instalaci nového systému řízení palby a 20mm kanóny nahradilo sedm hlavní ráže 40 mm. Jejich celkový počet stoupl na 27.\n\nPoslední modernizace z let 1957–1958 se týkala už jen křižníku \"Göta Lejon\". Plavidlo dostalo novou elektroniku a pozměněnou lehkou výzbroj, kterou tvořily čtyři jednohlavňové 57mm kanóny a 11 jednohlavňových 40mm kanónů.\n\nPohonný systém tvořily dvě převodové turbíny De Laval a čtyři kotle Motala. Lodní šrouby byly dva. Nejvyšší rychlost dosahovala 33 uzlů.\n\n"}
{"id": "898896", "url": "https://cs.wikipedia.org/wiki?curid=898896", "title": "Fakulta stavební ČVUT", "text": "Fakulta stavební ČVUT\n\nFakulta stavební ČVUT v Praze (FSv ČVUT) je nejstarší a také největší stavební fakulta v České republice a je jedním z nositelů technického vzdělávání v České republice ve světě, kdy se pravidelně umisťuje na předních místech v žebříčcích hodnocení univerzit.\n\nSídlí v pražských Dejvicích, v ulici Thákurova 7.\n\nFakulta stavební byla založena z iniciativy Josefa Christianna Willenberga na základě česky psané zakládací listiny (reskriptu) císaře Josefa I. z 18. ledna 1707 jako první veřejná inženýrská škola střední Evropy pod názvem Stavovská ingenieurská škola v Praze. Výuka ale byla zahájena až v roce 1718. Výuka měla původně sloužit fortifikačním účelům. Z potřeby praktického uplatnění inženýrských disciplín se začala brzy rozšiřovat na další technické obory. Kromě fortifikací se zde vyučovalo zeměměřičství, kreslení map, odvodňovací práce či konstrukce mechanismů na zvedání těžkých břemen. Willenbergovi následovníci postupně zaváděli vzdělávání v dalších odvětvích – optice, perspektivě, kreslení a geografii. Stavovská inženýrská škola tak díky těmto oborům položila historické základy dnešní Fakulty stavební ČVUT v Praze.\n\nStavovské ingenieurské škole v Praze přitom předcházela Pražská stavební hutněveřejná, což byla svou povahou vlastně první stavební škola na českém území vůbec. Pro zajištění potřebné kvalifikace svých spolupracovníků ji založil v roce 1344, tedy čtyři roky před založením Karlovy university, Mistr Matyáš z Arrasu, kterého si přivedl z Francie kralevic Václav, pozdější císař Karel IV.\n\nFakulta stavební ČVUT v dnešní podobě vznikla v roce 1960 sloučením tří samostatných fakult: fakulty architektury a pozemního stavitelství, fakulty inženýrského stavitelství, fakulty zeměměřičské a stavebního směru zrušené fakulty ekonomického inženýrství. V roce 1976 se z ní opět vyčlenila, jako samostatný subjekt, Fakulta architektury.\n\nFakulta stavební ČVUT připravuje budoucí odborníky pro profese stavebního inženýrství, architektury, geodézie a geoinformatiky a specializací v oblastech životního prostředí, ekonomie, požární bezpečnost, materiálové inženýrství, vodní stavby. Poskytován je bakalářský, magisterský a doktorský stupeň vzdělávání. \n\nHlavními tématy odborné činnosti jsou bezpečné a trvanlivé konstrukce staveb, vývoj nových materiálů, snižování energetické náročnosti výstavby včetně využití recyklovaných materiálů. To vše s důrazem na udržitelnost stavebního procesu i staveb samotných.\n\nKatedry jsou specializovaná pracoviště, která zajišťují výuku i výzkum na fakultě. Fakulta sestává z 24 kateder.\n\n\n\n\n\n\n\n\n * Stavební inženýrství (1,5letý) je realizován v těchto studijních oborech:\n\n\n\n\n\n\nToto studium je určeno pro inženýry jako příprava pro budoucí vědeckovýzkumnou činnost. Úspěšné studium končí obhajobou doktorské disertační práce a získáním titulu Ph.D. za jménem.\n\nDoktorské studijní programy zde.\n\n\nMezi významné vyučující na fakultě stavební patří:\n\nVysokoškolský kampus v Dejvicích, navržený regulačním plánem prof. Antonína Engela z roku 1924 byl částečně realizován budovami v klasicistním stylu z předválečného období (po levé straně osy plánované zástavby). Po válce, koncem 50. let, pokračovala realizace další části kampusu výstavbou budov podle návrhu Františka Čermáka a Gustava Paula. Stávající objekty stavební fakulty a fakulty architektury ČVUT byly dokončeny v 70. letech 20. století a zakončují kampus směrem od Vítězného náměstí k ulici Bílá.\n\nNosná konstrukce architektonicky jednoduchých budov obdélného půdorysu je tvořena montovaným železobetonovým skeletem o různé výšce, se zavěšeným obvodovým pláštěm a převážně zděnými příčkami.\nBudovy C a B jsou orientovány jihozápadním směrem a kolmo k nim přiléhá budova A. Hlavní vchod do objektu se nachází ve dvoupodlažní budově C, která zároveň spojuje budovu B, kde má sídlo Fakulta stavební, s budovou A, kde má své prostory Fakulta informačních technologií ČVUT. Podél celého bloku budov A, B, C je, oddělena ulicí Kolejní, situována budova D, kde jsou umístěny laboratoře, dílny, sklady a hospodářské zázemí fakulty. Budova D je spojena, přes budovu C, s budovami A a B spojovacími krčky v úrovni 1. NP. Z ulice Kolejní je hlavní vchod do budovy D a dva vedlejší vchody do budov A a B.\nDélka budov A, B a C v úrovni 2. nadzemního podlaží, kde mají všechny stejnou výškovou úroveň, je kolem 250 m.\n\nMá jedno podzemní podlaží, patnáct nadzemních podlaží a střechu s technologií. Komunikační páteří budovy jsou dvě vertikální schodiště, pět výtahů a instalační jádra, prostupující celým objektem. Z 1. NP budovy A je umožněn přístup propojovacím mostem do sousední Nové budovy ČVUT, kde mají nyní své prostory obě fakulty. Budova A byla v roce 2012 připravována k postupné výměně starého obvodového pláště za nový (viz galerie). Práce byly provedeny v průběhu roku 2013.\n\nMá jedno podzemní a devět nadzemních podlaží, střechu s technologií, tři komunikační schodiště a osm výtahů. Celou budovou prostupuje střední trakt, který slouží jako příruční sklady a hospodářské zázemí kateder stavební fakulty, která zde sídlí. Hlavní vchod do budovy je z ulice Thákurova, přes budovu C. Kromě vedlejšího vchodu z ulice Kolejní je umožněn vstup do budovy z ulice Salabova v úrovni 2. NP. Na střeše je umístěna též malá astronomická observatoř katedry vyšší geodézie. V roce 2006 byl na střechu a jihozápadní stěnu budovy osazen experimentální systém fotovoltaických článků.\n\nJe objekt s jedním podzemním a dvěma nadzemními podlažími, dvěma schodišti a s vnitřním atriem zastřešeným prosklenou kovovou konstrukcí. Slouží jako hlavní vchod do objektu stavební fakulty. V přízemí budovy, proti hlavnímu vchodu, sídlí kanceláře vedení fakulty, studijního oddělení a další administrativní pracoviště děkanátu. V patře je vybudována galerie, ze které je přístup do přednáškových sálů. Na obou koncích budovy jsou v 2. NP spojovací krčky, umožňující přístup z budov A a B do budovy D. Z přízemí budovy je též přístup do dvou velkých poslucháren, jejichž kubusy vystupují z přímé linie budov B a C směrem do Thákurovy ulice. Obě posluchárny jsou na čelní stěně ozdobeny kamennou mozaikou.\n\nJe dvoupodlažní, částečně podsklepený objekt, kde jsou umístěny laboratoře, dílny, sklady a hospodářské zázemí fakulty. S budovami A a B je propojena dvěma spojovacími krčky. Zastřešením západního atria budovy D, byla v letech 2007–2008, vybudována hala pro výuku ateliérové tvorby, potřebná pro nově vzniklou katedru architektury Fakulty stavební ČVUT. Podle projektu autorů Zdeňka Rychtaříka a Jiřího Smolíka z VYŠEHRAD ateliéru, vznikla moderní, vysoce variabilní vestavba o celkové ploše 794 m² výukových prostor, 50 m² zázemí a skladů a 199 m² komunikací.\n\nNachází se za budovou D, má jedno podzemní a dvě nadzemní podlaží, jedno schodiště a propojovací krček do budovy D.\n\nDo areálu stavební fakulty patří ještě tři samostatné budovy E, F, G, které jsou umístěny za budovou D, směrem do ulice Bílá, a slouží jako šatny a technologické zázemí pro haly v budově D.\n\n\n"}
{"id": "898898", "url": "https://cs.wikipedia.org/wiki?curid=898898", "title": "Nicolai Stokholm", "text": "Nicolai Stokholm\n\nNicolai Stokholm (* 1. dubna 1976, Regstrup, Dánsko) je bývalý dánský fotbalový záložník a reprezentant, který ukončil kariéru v létě 2014 v dánském klubu FC Nordsjælland.\n\nMimo Dánska hrál v Norsku, bylo to v letech 2006–2008 v klubu Viking FK.\n\nV A-týmu Dánska zažil debut 1. března 2006 v přátelském utkání s domácím Izraelem. Byla to vítězná premiéra, Dánsko porazilo svého soupeře 2:0. Stokholm se dostal na hřiště v 90. minutě, když střídal Simona Poulsena.\n\nNastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. Nastoupil v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů 6 bodů a kleslo na čtvrté místo za Českou republiku.\n\nCelkem odehrál v letech 2006–2013 za dánský národní tým 8 zápasů, gól nevstřelil.\n\n"}
{"id": "898904", "url": "https://cs.wikipedia.org/wiki?curid=898904", "title": "Karel Komárek (fotbalista)", "text": "Karel Komárek (fotbalista)\n\nKarel Komárek (13. března 1938, Brno – 22. července 2006, Brno) byl český fotbalista, obránce.\n\nV československé lize hrál za Spartak ZJŠ Brno celkem ve 130 utkáních a dal 5 gólů. Klubový rekordman v počtu zápasů odehraných v evropských pohárech – 22 utkání (3 góly). Vítěz československého poháru 1959/60. Patřil k nejtalentovanějším hráčům v Československu a byl oporou mládežnických reprezentačních výběrů. Už od osmnácti let začal nastupovat v prvním mužstvu Zbrojovky, odehrál necelé čtyři sezony v oblastní soutěži na konci padesátých let. Jeho talentu si všimli i trenéři jiných týmů, v sezoně 1959/60 přestoupil do sousední Rudé hvězdy Brno, která hrála nejvyšší soutěž. A hned na jaře se radoval z vítězství ve Spartakiádním poháru. Po sloučení Rudé hvězdy se Zbrojovkou se stal v polovině šedesátých let společně s Karlem Kohlíkem vůdčí postavou týmu. Začínal jako útočník, svoje ofenzivní schopnosti prokázal například v sezoně 1957/58, kdy nastřílel za Zbrojovku devět soutěžních branek. Později se přesunoval do zadních řad a postupně vystřídal snad všechny posty s výjimkou brankáře, uplatňoval svou pracovitost a fyzickou kondici. „Byl malej, ale hrozně naběhanej,\" vystihuje jeho přednost bývalý spoluhráč Josef Pospíšil. Po sestupu do druhé ligy v roce 1967 odehrál v brněnském dresu tři druholigové sezony, ale u postupu na jaře 1971 už nebyl.\n\n"}
{"id": "898905", "url": "https://cs.wikipedia.org/wiki?curid=898905", "title": "Gregorios Mammas", "text": "Gregorios Mammas\n\nGregorios III. zv. Mammas nebo Melissenos (ή Μάμμας) († 1459, Řím) byl ekumenický patriarcha v Konstantinopoli.\nByl účastníkem Florentského koncilu jako zástupce alexandrijského patriarchy a jako takový také uzavřel unii v Římem. V letech 1443-1450 byl patriarchou konstantinopolským, ale pak musel jako zastánce unie emigrovat do Říma, byl pouze titulárním latinským patrarchou.\n\n\n"}
{"id": "898907", "url": "https://cs.wikipedia.org/wiki?curid=898907", "title": "Michal Fortin z Muggia", "text": "Michal Fortin z Muggia\n\nMichal Fortin z Muggia (asi 1649 pravděpodobně Muggio – 13. září 1739 Lhenice) byl vrchní schwarzenberský zednický polír a stavitel ve Mšeci a zakladatel českého stavitelského rodu Fortinů. Sám byl italského původu a do českých zemí přišel společně s bratrem Ondřejem (který však zemřel záhy po jejich příchodu) v 70. letech 17. století. Se svojí ženou Dorotou, s kterou se oženil dne 27. ledna 1677 v Srbči, měl celkem 9 dětí, z nichž dvě zemřely brzy po narození. Nejstarší dcera Magdalena (1677–1743) byla chromá a nevdala se. Druhá dcera měla za muže zednického mistra Martina Zobla. Nejstarším synem byl pak stavitel František Jakub Fortin (1680–1763). Druhý syn Ondřej (1683–1757) zůstal ve Mšeci a byl též stavitelem. Další dcera Marie Alžběta (1685–1749) se vdala za zámečnického mistra Jana Baláska, také ve Mšeci. Nejmladší syn Jan (1693–1756) byl od roku 1730 až do své smrti farářem ve Lhenicích.\n\nMichal Fortin je autorem např. fary ve Smolnici.\n\n"}
{"id": "898908", "url": "https://cs.wikipedia.org/wiki?curid=898908", "title": "Tom Wolfe", "text": "Tom Wolfe\n\nThomas Kennerly „Tom“ Wolfe (* 2. března 1931, Richmond, Virginia – 14. května 2018, New York) byl americký novinář a spisovatel, klíčový představitel tzv. Nového žurnalismu (\"New journalism\"), který kombinoval literární a novinářské postupy. \n\nV 60. letech 20. století byly velmi populární jeho reportážní knihy, zejména \"The Electric Kool-Aid Acid Test\" (česky vyšlo jako \"Kyselinovej test\"), která pojednávala o Kenu Keseym, hnutí hippies a experimentech s drogami, zejména LSD. Později však uspěl i jako prozaik, zejména knihou \"The Bonfire of the Vanities\" z roku 1987. Roku 1980 získal National Book Award v kategorii literatura faktu za knihu \"The Right Stuff\", která pojednává o sedmi astronautech vybraných pro let na Měsíc (tzv. \"Mercury Seven\"). Kniha byla roku 1983 zfilmována.\n\nZemřel v New Yorku ve věku 88 let.\n\n\n\n\n\n"}
{"id": "898909", "url": "https://cs.wikipedia.org/wiki?curid=898909", "title": "Vlčí důl (Bludov)", "text": "Vlčí důl (Bludov)\n\nVlčí důl () je rekreační oblast v katastru obce Bludov v Olomouckém kraji. \n\nSlovo \"důl\" může být odvozeno jak od slova údolí, tak od hypotetické důlní činnosti v oblasti. \n\nPůvodně byl na místě dnešního Vlčího dolu Petrovický rybník, který byl v roce 1830 vysušen. Během pozdních 40. let 20. století proběhl neúspěšný pokus o znovuzaložení rybníka. \nNápad vybudovat v místě koupaliště vznikl v padesátých letech a první práce začaly v roce 1953. Rezort byl budován v rámci Akce Z. \nBazén byl otevřen 13. července 1963 a byl pojmenován po blízkém údolí. Zdrojem vody je potok Vitonín. Oblast se stala bohatě navštěvovanou a postupem času bylo vystavěno parkoviště, sprchy, toalety, hřiště a zpevněná cesta. \n\nV roce 1965 bludovský občan František Hroch požádal o povolení na vybudování chaty ve svahu nad Vlčím dolem. Povolení bylo uděleno a Hrochův nápad byl následován dalšími lidmi. Nynější chatová osada čítá 33 staveb. V roce 1985 postavil svou chatu spolek myslivců Hubert. \n\nV roce 1987 byl vybudován hotel. \n\nRekreační středisku je v silném úpadku. Hotel a restaurace zkrachovaly – ekonomická koncepce byla spojená s rekreací členů Lidových milicí. Zastaralé příslušenství nedokáže uspokojit dnešní standardy.Také odlehlost od ostatní zástavby a vzdálenost od hlavních turistických cílů v Jeseníkách znemožňuje soutěžení s ostatními resorty. \n\nBudoucnost Vlčího dolu - hotelu je pesimistická. Hotel je vlastněn obcí Bludov, která se jej snaží prodat, setkává se ale s nezájmem kupců. \n\nBazén je pronajímán za symbolickou částku, ale jeho popularitu narušují dnešní vysoká hygienická kritéria. Jeho obrovská rozloha také nese významné náklady na údržbu, které jsou kompenzovány dobrovolnickou prací. \nEventuální demolice naráží na odpor bludovských občanů. Na rozdíl od koupaliště, chatová osada si vede dobře. \n\nJedna chata je nastálo obývána, ostatní jsou užívány k rekreaci. \n\n"}
{"id": "898910", "url": "https://cs.wikipedia.org/wiki?curid=898910", "title": "Karel Kohlík", "text": "Karel Kohlík\n\nKarel Kohlík (20. března 1928 Olomouc – 2. polovina srpna 2015 Brno) byl český fotbalový obránce a trenér.\n\nOlomoucký rodák a odchovanec tamějšího klubu „\"ASO\"“ hrál v československé lize za Zbrojovku/Spartak ZJŠ Brno (1949, 1962–1966) a Rudou hvězdu Brno (1957–1961) celkem ve 178 utkáních, v nichž dal 1 gól. Vyhrál Československý pohár v sezoně 1959/60. V evropských pohárech nastoupil v 17 utkáních. Po sloučení Rudé hvězdy se Zbrojovkou se stal v polovině šedesátých let společně s Karlem Komárkem vůdčí postavou týmu.\n\n"}
{"id": "898912", "url": "https://cs.wikipedia.org/wiki?curid=898912", "title": "Buldozerová výstava", "text": "Buldozerová výstava\n\nBuldozerová výstava je zlidovělý název nejvýznamnější akce sovětské výtvarné avantgardy za Brežněvovy vlády. Konala se v neděli 15. září 1974 v Bitcevském parku na jižním předměstí Moskvy.\n\nPo skandálu v Manéži nesměli neorganizovaní výtvarníci vystavovat v oficiálních galeriích. Proto se Alexander Glezer, Oskar Rabin, Nikolaj Večtomov, Vitalij Komar, Lidija Mastěrkovová, Jevgenij Ruchin, Eduard Zelenin a další rozhodli prezentovat svoje díla na veřejném prostranství. Asi dvacet malířů (přesné číslo není z důvodu konspirace známo) tedy vztyčilo na louce za městem improvizované stojany se svými obrazy. Státní moc se tomu ale rozhodla zabránit. Už v metru cestou na místo výstavy byla část účastníků zatčena a falešně obviněna z krádeže. Na místě samém pak umělce napadla skupina příslušníků KGB vydávajících se za hlídače parku a označila je jako chuligány. Pak přijely vodní děla a buldozery, které ničily stojany i s vystavenými artefakty, najížděly i do lidí, kteří se jim pokoušeli bránit. Podle Glezera řidiči buldozerů před akcí fasovali vodku jako na frontě před ztečí. Několik účastníků výstavy bylo zatčeno, jeden příslušník milice se nechal slyšet: „Měli bychom vás zastřelit, ale na vás je patron škoda.“ \n\nZákroku proti výstavě byla přítomna řada západních novinářů, vzniklá ostuda vedla režim k tomu, že 29. září 1974 povolil výstavu neoficiálních umělců v Izmajlovu. Ta byla ovšem dost chudá, protože nejlepší díla byla zničena v Bitcevském parku. Represe proti avantgardě nicméně pokračovaly: Rabin a Glezer byli donuceni emigrovat, Ruchin zahynul v roce 1976 při požáru, zřejmě úmyslně založeném.\n\n"}
{"id": "898913", "url": "https://cs.wikipedia.org/wiki?curid=898913", "title": "Palmi", "text": "Palmi\n\nPalmi je italská obec v provincii Reggio Calabria v oblasti Kalábrie. Leží u pobřeží Tyrhénského moře.\n\nK 31. prosinci 2011 zde žilo 19 321 obyvatel.\n\n\n"}
{"id": "898922", "url": "https://cs.wikipedia.org/wiki?curid=898922", "title": "Čalounění", "text": "Čalounění\n\nČalounění je povrchová úprava materiálů a prostorů potažením látkou, kůží, koženkou, síťovinou, alcantarou či jinými přírodními i syntetickými materiály. Používá se k povrchové úpravě interiérů bytů, dopravních prostředků a prostorů určených pro pobyt lidí. Největší využití čalounění je v nábytkářském průmyslu, interierů automobilů, vlaků a lodí. \nČalouněním se zabývá člověk, který se nazývá čalouník.\n\nPři poškození čalounění se provádí \"přečalouněním\", při kterém se odstraní původní potah a nahradí se novým. Přečalounění se používá v případech, kdy nábytek či interiér má historickou či emocionální hodnotu a také z důvodů finanční úspory.\n\nPrvní dochované artefakty čalounictví spadají do starého Řecka a Říma a Egypta. Obyvatelé té doby využívali takzvaného pevného a měkkého čalounění. Čalounění bylo pod potahovou vrstvou vyplňováno travinami, žíněmi či vlnou.\n\n\n\n"}
{"id": "898923", "url": "https://cs.wikipedia.org/wiki?curid=898923", "title": "Harry Hillman", "text": "Harry Hillman\n\nHarry Livingston Hillman (8. září 1881 Brooklyn, New York – 9. srpna 1945 Hanover, New Hampshire) byl americký atlet, sprinter, trojnásobný olympijský vítěz.\n\nNa olympiádě v St. Louis v roce 1904 zvítězil v bězích na 400 metrů, 200 metrů překážek a 400 metrů překážek. Ve všech disciplinách vytvořil olympijské rekordy. Čas 53,0 na 400 metrů překážek by znamenal světový rekord. Vzhledem k tomu, že shodil jednu z překážek, nemohl mu být kvůli tehdejším pravidlům rekord uznán.\n\nStartoval rovněž na následující olympiádě v Londýně v roce 1908, kde získal stříbrnou medaili v běhu na 400 metrů překážek. Po skončení aktivní kariéry byl až do smrti trenérem atletiky na Dartmouth College v Hanoveru.\n\n"}
{"id": "898925", "url": "https://cs.wikipedia.org/wiki?curid=898925", "title": "Wojtek Wolski", "text": "Wojtek Wolski\n\nWojtek Wolski (* 24. února 1986, Zabrze) je polsko-kanadský lední hokejista hrající za HC Oceláři Třinec v Tipsport Extralize. V době výluky NHL v sezoně 2012/13 působil v Polsku, konkrétně v klubu Ciarko PBS Bank Sanok.\n\nV roce 2004 byl draftován v prvním kole, 21. celkově týmem Colorado Avalanche. Wolski debutoval v NHL coby útočník Colorada 5. listopadu 2005 proti týmu Edmonton Oilers. V jeho první plně profesionální sezóně v NHL si zahrál YoungStars Game. Sedmadvacetiletý rodák ze Zabrze odehrál v dresu Avalanche pět sezón (2005 až 2010), během kterých nastoupil ve 302 utkáních, do statistik si v nich připsal 193 bodů za 73 branek a 120 přihrávek.\n\nV závěru sezóny 2009-10, ve které byl v týmu Colorada dlouhou dobu druhým nejproduktivnějším hokejistou, přestoupil Wolski do Phoenixu. Těsně před uzávěrkou přestupového okénka (3. března 2010) ho Colorado vyměnilo za Petera Muellera a Kevina Portera. 28. června 2010 s ním představitelé Phoenixu uzavřeli dvouletou smlouvu v celkové hodnotě 7,6 miliónů amerických dolarů. V jeho prvním zápase za Coyotes zaznamenal vítězný gól proti svému bývalému klubu. Od vstupu do Phoenixu přešel z čísla 8, které nosil v Coloradu na číslo 86.\n\nBarvy arizonského celku hájil jen do 10. ledna 2011, kdy ho Kojoti vyměnili do New Yorku Rangers, do Phoenixu se místo něho stěhoval český bek Michal Rozsíval. Wolski sám potvrdil, že hrát za Rangers byl jeho sen. Na začátku sezóny 2011/12 v listopadu 2011 podstoupil operaci třísel, následovanou delší rehabilitací, jako výsledek zranění bylo, že se nedostal do základu Rangers a byl poslán farmu.\n\n25. února 2012 Rangers oznámili, že Wolski byl tradován do klubu Florida Panthers, výměnou za to, aby přišel do klubu obránce Michael Vernace a za možnost třetí volby ve vstupním draftu NHL 2013. Při své premiéře v dresu Panthers vstřelil vyrovnávací gól proti týmu Carolina Hurricanes a následně Florida vyhrála na nájezdy.\n\nV červenci 2013 se jako nechráněný volný hráč dohodl s Washingtonem na ročním kontraktu za 600 tisíc dolarů. Zatím, v předchozích čtyřech týmech v NHL hrál celkem 424 zápasů, za které dohromady nasbíral 258 bodů (95 gólů a 163 asistencí).\n\nDne 20. května 2013 podepsal dvouletou smlouvu s ruským Nižnij Novgorodem, který hraje Kontinentální hokejovou ligu. Po dvou úspěšných sezónách v tomto klubu podepsal 1. května 2015 dvouletou lukrativní smlouvu s Metallurgem Magnitogorsk. Hned v první sezóně 2015/16 s ním získal Gagarinův pohár pro vítěze KHL.\n\n"}
{"id": "898937", "url": "https://cs.wikipedia.org/wiki?curid=898937", "title": "Amélie jde na ples", "text": "Amélie jde na ples\n\nAmélie jde na ples (v italském originále , v anglickém znění ) je jednoaktová opera buffa italsko-amerického skladatele Giana Carla Menottiho na vlastní libreto z roku 1936. Je to skladatelova první zralá opera. Premiéru uvedla 1. dubna 1937 American Academy of Music v budově Metropolitan Opera House ve Filadelfii, brzy poté byla převzata do programu newyorské Metropolitní opery a založila Menottiho reputaci jako zručného operního skladatele v italské novoromantické tradici.\n\nGian Carlo Menotti získal vyšší hudební vzdělání v letech 1928–33 na Curtis Institute of Music v americké Filadelfii. Tam se rovněž seznámil se svým životním partnerem, skladatelem Samuelem Barberem, a společně strávili roku 1933 jistý čas v Rakousku. Inspirací pro první zralou operu se Menottimu staly právě zážitky z Vídně, bizarní osoby, se kterými se setkával na tamějších večírcích, a zejména postava jisté české baronky, v jejímž domě mladíci bydleli. Ta s nimi často večeřela a vyprávěla jim nadšeně o společenském životě ve staré Vídni, a zejména o plesech ve vídeňské opeře. Menotti napsal \"Amélii\" na vlastní italské libreto ještě v době evropského pobytu a po návratu do Spojených států s dílem seznámil dědičku významného vydavatelství a zakladatelku Curtis Institute Mary Louise Curtisovou Bokovou. Ta prosadila její uvedení na jevišti jako podmínku, pod níž financovala uvedení americké premiéry opery Daria Milhauda \"Ubohý námořník\", které připravoval dirigent a učitel na Curtis Institute Fritz Reiner. Reiner se nejprve zdráhal, ale nakonec byly obě opery uvedeny 1. dubna 1937 a \"Amélie\" se stala hitem večera.\n\nPovzbuzena úspěchem opery financovala Curtisová Boková i představení v newyorské Metropolitní opeře 3. března 1938 (ten večer spojené se Straussovou pochmurnou \"Elektrou\"). Dílo mělo velmi příznivý ohlas u obecenstva i u kritiky – i díky energickému dirigování Ettoreho Panizzy, následovalo bezprostředně šest repríz a další pak v pozdějších sezónách. Současně položilo základ popularity teprve 23letého skladatele, který díky tomu získal nové zakázky (\"Stará panna a zloděj\" pro rozhlasovou společnost NBC a \"Bůh ostrova\" pro MET).\n\nMenotti později o své první inscenované opeře řekl: „\"Amélie\" byla věnována paní Bokové, jíž jsem za tolik vděčil. Mám pro ni [=operu] velikou slabost. Nejen že to byla moje první opera, a můj první úspěch, ale byla to také jediná z mých oper, kterou kdy slyšela má matka.“ (Paní Curtisová Bokoová totiž zaplatila Menottiho již churavějící matce cestu z Jižní Afriky, kde tehdy žila.)\n\nPodle Jana Trojana se jedná o „parodii staré buffy v moderním hávu“; P. G. Davis ji charakterizuje jako „jednoaktovou italskou operu buffu, která čestně a chytře recykluje všechny konvence žánru, jak byl praktikován od Pergolesiho do Wolfa-Ferrariho“. Formát opery odpovídá žánru buffy svým jasným rozdělením na rychle plynoucí svižný recitativ a uzavřená zpěvní čísla označovaná tradičními názvy jako \"duettino\", \"romanza\" atd. Na tradici svérázně a vynalézavě odkazují i jednotlivé okamžiky, například romanticky vášnivá, v dané situaci však parodicky působící árie milence nebo tázavý madrigal, ve kterém se herci náhle obracejí přímo k obecenstvu se svým morálním dilematem, anebo malé fugato po „vraždě“ manžela. Rovněž postavy (manžel, manželka, milenec, policista…) jsou známé typy italské komedie. Kapriciózní námět však připomíná i operní komedie evropské avantgardy meziválečného období (Milhaud, Hindemith, Martinů…).\n\nMonottiho hudební jazyk je (v porovnání se soudobou hudební avantgardou) konzervativní svou jasnou tonalitou následující vzory Rossiniho, Verdiho a Pucciniho, ale též Musorgského. Kritik The New York Times Harold Taubman po premiéře napsal: „Jehu hudba má styl a třpyt operních skladatelů jeho vlasti. Ten či onen obrat nese otisk zasloužilých italských předků, ale základní vitalita, důmysl a humor jsou skladatelovy vlastní … Pan Menotti ví, jak nadhodit ladnou melodii. Umí psát pro hlas.“ Podle P. G. Davise jsou „libreto i partitura \"Amélie\" [...] prosty jakékoli přetvářky a dosahují přesně toho, co si kladou cza cíl“ a „melodie nejsou zvlášť zapamatovatelné, ale převážně dobré, a orchestr vesele bublá a popohání svižný děj s neutuchajícím vtipem a půvabem“. Piotr Kaminski hovoří o skladatelově „divadelní virtuozitě, eleganci a pikantní nápaditosti“ a operu nazývá „malým mistrovským dílem dobré nálady, rozkošným a starosvětským“.\n\nMálokteré pozdější Menotiho dílo se dočkalo tak jednoznačného přijetí obecenstvem i kritikou. Samuel Barber – jak Menotti vzpomínal – „aby mě pozlobil, trval celý život na tom že \"Amélie\" je pořád moje nejlepší opera!“. I kritik P. G. Davis poznamenává, že „Menotti nikdy více nenapsal vědomě operu tak rozkošně triviální jako \"Amélie jde na ples\", a to je věčná škoda“. Podle úsudku kritika Cecila Smitha (z roku 1950) je \"Amélie\" Menottiho nejlepší opera, „protože když ji psal, ještě chtěl být hudebníkem více než chtěl být úspěšným“.\n\nMenotti se k žánru komické opeře ještě několikrát vrátil, nejblíže \"Amélii\" je operní hříčka z roku 1947 \"Telefon aneb Láska ve třech\".\n\nBrzy po americkém úspěchu se připravovala italská premiéra, která se konala 4. dubna 1938 v Teatro del Casinò Municipale di Sanremo. Předtím byl Menotti pozván do Říma italským ministrem kultury Dinem Alfierim a byla mu přislíbena oficiální podpora, pokud vstoupí do Fašistické strany. To Menotti odmítl a režim naopak zajistil špatné kritiky, což skladatele přesvědčilo, aby zůstal přes válku ve Spojených státech a soustředil svou aktivitu tam. Italskou kariéru opery pak skutečně odstartovala až inscenace v La Scale v březnu 1945. Vedle Spojených států amerických pak Itálie zůstala zemí, kde se \"Amélie\" hrála nejčastěji.\n\nMezitím však pronikla i do dalších zemí, nejprve do Švédska (1939) a do Německa (Reussisches Staatsheater, Gera, 4. května 1940 v překladu Georga C. Winklera). Až po válce následovaly např. premiéry belgická (11. března 1955 Brusel, Théâtre de la Monnaie), britská (19. listopadu 1956 Liverpool), japonská (1957 Tokio), francouzská (9. prosince 1967 Mety).\n\n\"Amélie jde na ples\" se dosud hraje, i když ne příliš často, a protože se jedná o jednoaktovku, zpravidla v kombinací s jinou klasickou nebo moderní buffou. Mezi inscenacemi z 21. století lze zmínit inscenaci v newyorské Manhattan School of Music Opera Theater (2001), ve francouzské Opéra de Vichy (2008), v Teatro Municipal de São Paulo (2008), v Teatro Avenida v Buenos Aires (2009), v Grand Théâtre de Tours (2010), nebo na festivalu ve Spoletu roku 2011. V lednu 2013 zažila \"Amélie\" rumunskou premiéru. 19. dubna 2013 se konala premiéra slovenská (na Vysoké škole múzických umění v Bartislavě). V říjnu 2014 uvedl \"Amélii\" (spolu s \"Telefonem\") v Monte Carlu jakožto dirigent Plácido Domingo.\n\nLuxusní budoár. Amálie, manželka zámožného občana, se za pomoci dvou služebných strojí na ples. Stále něco chybí a její přítelkyně, která s netrpělivostí Améliiny přípravy sleduje, ji popohání, aby ještě nakonec nepřišly pozdě. Společně se obě dámy shodnou na tom, že když jde žena tančit, mohou láska i čest snadno doznat úhony (duetino \"La notte, la notte è troppo breve\"). Už už by mohly vyrazit, když se Améliin manžel vrací s tím, že se na žádný ples nejde. Důvod jí však může sdělit jen v soukromí. Služky jsou tedy propuštěny a i přítelkyně s jízlivou poznámkou odchází.\n\nAmélie se vyptává na možné příčiny náhlé změny plánu: Kočí se opil? Dědeček umírá? Má její choť zažívací potíže? Nikoli, manžel zachytil mezi Améliinými papíry vášnivý dopis podepsaný Bubi. Dáma popírá, že by bylo něco takového možné, ale její choť čte dopis jednoznačného obsahu (romance \"Amelia cara\"). Amélie se tedy k aféře přiznává, totožnost milence však nechce prozradit a naléhá, aby se vyrazilo na ples, což manžela dále rozdurdí (duettino \"No, no, no! Al ballo non andremo!\").\n\nAmélie nakone svoluje: prozradí manželovi, kdo je „Bubi“, pokud jí za to slíbí, že půjdou na ples. Manžel se nad nesmyslnou podmínkou zprvu rozčiluje, pak jí ale dá své čestné slovo. Amélie označí za svého milence kníratého souseda ze třetího patra jejich domu; vídají se v noci, když Améliin manžel spí. Manžel s nabitou pistolí vybíhá o opatro výš a slibuje Amélii, že na ples vyrazí, jen co sousedovi prostřelí hlavu. Zamkne za sebou, takže Amélie nemůže ven, běží tedy k oknu, aby milence varovala, protože duel by jistě její plány na dnešní večer narušil. Přitom si povzdechne: muži chtějí vždy vlastnit, zatímco ženy chtějí jen nevinnou zábavu. Bože, kéž se dostane na ples, je nejvyšší čas (romance \"Vola intanto l'ora insonne\")!\n\nAméliin milenec se spustí na její balkón po laně. Zahrne Amélii vášnivým vyznáním a polibky a slibuje, že si to s jejím tyranským manželem vyřídí. Amélie jej varuje, že manžel je ozbrojen, a milenec tedy navrhuje společný útěk. Dáma však má za to, že na vyřizování respektive útěk bude dost času po plese, a podaří se jí milence přesvědčit, že by se měl vzdálit. Jenže lano je přetrženo, a tak nezbývá než ho ukrýt v komoře. Manžel se vrací, souseda doma nezastihl a už to vypadá, že rezignovaně splní slib a odvede svou choť na ples. Vtom si všimne lana na balkóně, a netrvá dlouho a vypátrá i milencovu skrýš. Sotva mu stane tváří v tvář, vystřelí po něm. Jenže kulka se vzpříčí v hlavni. Milenec se chystá pustit se do pěstního souboje, ale nakonec se oba dohodnou vše prodiskutovat u stolu jako civilizovaní lidé.\n\nAmélie však naléhá, že na žádné diskuse přece není čas, a chce, aby ji jeden z přítomných odvedl na ples, jenže oba ji okřiknou a ignorují. Na manželovu otázku milenec vypráví, jak se s Amélií poprvé setkal: idylická romantika jeho vyprávění ostře kontrastuje s Améliiným narůstajícím zoufalstvím (romance \"Fu di notte, come in sogno\"). – Všechny tři postavy na chvíli vystupují z rolí a obracejí se k publiku se zpěvem o nevyzpytatelnosti lásky: nikdo neví, jak vzniká a jak odchází, co je v lásce dobré a co špatné (tercet \"Chi può saper\").\n\nAmélie se naposledy ptá manžela, zda ji vezme na ples, a když ten kategoricky odmítne, rozbije mu v záchvatu zlosti o hlavu vázu. Manžel se skácí v bezvědomí, a zatímco se jej milenec snaží křísit, volá Amélie ohromená vlastním činem o pomoc. Sbíhají se služebné i zvědaví sousedé, kteří mají Amélii za vražedkyni. Vzápětí se dostaví i policie v podobě policejního komisaře, který nejprve milence považuje za manžela, sousedé jej ale vyvedou z omylu. Amélie uhlídá jedinou možnost, jak dosáhnout svého primárního cíle: vezme komisaře stranou a podá mu vlastní vysvětlení. Přítomný cizí muž se prý vloupal do její ložnice a manžela, který jí přispěchal na pomoc, omráčil vázou. Milenec přirozeně proti tomuto popisu událostí vehementně protestuje, nic mu to však není platné. Odvádí ho policie a manžela odváží ambulance.\n\nKomisař plačící Amélii utěšuje, vždyť zranění jejího muže není tak vážné. To je však teď poslední z jejích starostí – s kým ale půjde na ples? Policista jí dvorně nabízí rámě a odvádí ji k tanci. Radostný sbor vyslovuje ponaučení z příběhu: Když si žena usmyslí jí na ples, na ples také půjde (sbor \"Gioite, gioite, Amelia al ballo andrà\").\n\n"}
{"id": "898941", "url": "https://cs.wikipedia.org/wiki?curid=898941", "title": "Eadsův most", "text": "Eadsův most\n\nEadsův most ( ) je obloukový most spojující břehy řeky Mississippi v St. Louis. Byl postaven v roce 1874 a stal se klíčovým prostředkem železničního spojení mezi východem a západem Spojených států amerických.\n\nMost nese jméno architekta a stavitele Jamese B. Eadse. Když byl v roce 1874 dokončen, byl s celkovou délkou 1964 m nejdelším obloukovým mostem na světě. Při jeho konstrukci byla poprvé použita ocel jako základní konstrukční materiál. Ocel dodaly ocelárny Andrewa Carnegieho.\n\nEadsův most také jako první užíval metodu konzolových nosníků a byl jedním z prvních, při jejichž stavbě se použily kesony. Jelikož byly umístěny ve velké hloubce (dosud jedné z největších na podobných stavbách), projevily se tam rovněž poprvé příznaky kesonové nemoci. Zemřelo patnáct dělníků, další dva zůstali doživotními invalidy a 77 bylo vážně zraněno.\n\n14. června 1874 provedl John Robinson „sloní test“, aby prokázal, že je nový Eadsův most bezpečný. Davy lidí nadšeně pozdravovaly cirkusového slona, který přešel most ve směru do Illinois. Tehdy se věřilo, že sloni mají vyvinutý instinkt, který jim brání vstoupit na nejisté konstrukce. O dva týdny později Eads poslal 14 parních lokomotiv naráz na zpáteční cestu přes most. Slavnostní otevření proběhlo 4. července 1874 a jeho součástí byla přehlídka, jejíž průvod byl 15 mil (24 km) dlouhý.\n\nEadsův most se stal ikonou St. Louis a zůstal jí až do vztyčení Gateway Arch v areálu památníku Jefferson National Expansion Memorial v roce 1965. Most zůstává v provozu, po rekonstrukci mostovky se užívá pro pěší i automobilovou dopravu. Od roku 1993 přes něj vede také linka lehkého metra metropolitní dopravní společnosti St. Louis MetroLink.\n"}
{"id": "898942", "url": "https://cs.wikipedia.org/wiki?curid=898942", "title": "Maxey Long", "text": "Maxey Long\n\nMaxwell Warburn \"Maxey\" Long (16. října 1878 Waverley, Massachusetts – 4. března 1959, New York) byl americký atlet, olympijský vítěz v běhu na 400 metrů v roce 1900.\n\nStartoval na olympiádě v Paříži v roce 1900 a vyhrál zde běh na 400 metrů. Měl usnadněnou roli, protože jeho hlavní soupeři, krajané Dixon Boardman a Harry Lee odmítli účast ve finále, vzhledem k tomu, že se konalo v neděli. Long zvítězil v olympijském rekordu 49,0 s.\nByl zároveň několikanásobným mistrem USA ve sprintech na 100, 220 a 440 yardů. Během své sportovní kariéry byl studentem Columbia University.\n\n"}
{"id": "898945", "url": "https://cs.wikipedia.org/wiki?curid=898945", "title": "Picea meyeri", "text": "Picea meyeri\n\nPicea meyeri je druh jehličnatého stromu původem z Asie.\n\nJedná se o strom, který dorůstá až 30 m výšky a průměru kmene až 60 cm. Borka je šedohnědá, nepravidelně rozpraskaná. Větvičky mají žlutohnědou barvu, nikoliv však narůžovělou nebo narezlou a nejsou nasivělé, mohou být pýřité i lysé. Jehlice jsou na průřezu kosočtverečné, nejsou sivé, asi 1,3−3 cm dlouhé a asi 2 mm široké, na vrcholu tupé až tupě špičaté. Samičí šišky jsou jako nezralé zelené, později žlutohnědé, podlouhle válcovité, za zralosti asi 6–9 cm dlouhé a asi 2,5–3,5 cm široké. Šupiny samičích šišek jsou za zralosti obvejčité, asi 16 mm dlouhé a asi 12 mm široké, horní okraj je zaokrouhlený až tupě trojúhelníkovitý. Semena jsou s křídly asi 10 mm dlouhými.\n\nPicea meyeri je přirozeně rozšířen v severní Číně, a to v provincii Šan-si (Wutai Shan), Che-pej, Šen-si, Vnitřní Mongolsko a možná i v jižním Kan-su.\n\nJedná se o důležitou součást horských lesů, roste v nadmořských výškách 1600–2700 m n. m. V horských oblastech tvoří tyto smrčiny i hranici lesa, např. na hoře Wutai společně s břízou \"Betula albosinensis\" a modřínem \"Larix gmelinii\" var. \"principis-rupprechtii\".\n"}
{"id": "898946", "url": "https://cs.wikipedia.org/wiki?curid=898946", "title": "Ligabuesaurus", "text": "Ligabuesaurus\n\nLigabuesaurus (\"ještěr Giancarla Ligabueho\") byl rod sauropodního dinosaura, který žil v období spodní křídy (stupně apt až alb), asi před 117 až 100 miliony let na území dnešní Argentiny. První fragmentární fosilie tohoto velkého býložravce byly popsány roku 2006 argentinskými paleontology José F. Bonapartem a jeho kolegy. Ligabuesaurus patřil mezi bazální titanosaury, možná dokonce brachiosauridy. Jeho druhové jméno \"leanzai\" je poctou objeviteli, geologovi Dr. Hectórovi A. Leanzovi.\n\nTento sauropod dosahoval podle hrubých odhadů délky kolem 18 metrů a hmotnosti asi 20 000 kg.\n\n"}
{"id": "898949", "url": "https://cs.wikipedia.org/wiki?curid=898949", "title": "Guayadeque", "text": "Guayadeque\n\nStrž Guayadeque ( \"Barranco de Guayadeque\") se nachází na ostrově Gran Canaria na Kanárských ostrovech. Tvoří přírodní bariéru mezi obcemi Ingenio a Agüimes na východě ostrova. Jedná se o jednu z největších strží na celém souostroví, je známa pro své předhispánské archeologické pozůstatky a pro své hodnotné druhy rostlin a živočichů (některé jsou rozšířeny pouze na Kanárských ostrovech, jiné v ostrovní skupině Makaronésie).\n\nTato lokalita je velmi významná z archeologického hlediska, ve strži se nachází velké množství domů v jeskyních, včetně kaple a několika restaurací, které jsou vytesány do skály. Největší sbírka mumií a původních historických nástrojů byla přemístěna do muzea v Las Palmas de Gran Canaria.\n\nV současnosti představuje turismus nejdůležitější složku zdejší ekonomiky. Zdejší populace se snižuje, nachází se zde poustevna Svatého Jana Bautisty. Fungují zde různé služby jako restaurace, parkoviště a obchody se suvenýry. Tato oblast je známá degustací vína, smaženého vepřového masa a typického kanárského jídla \"papas arrugadas\".\n\n"}
{"id": "898952", "url": "https://cs.wikipedia.org/wiki?curid=898952", "title": "Kevin Mirallas", "text": "Kevin Mirallas\n\nKevin Antonio Joel Gislain Mirallas y Castillo (* 5. října 1987, Lutych, Belgie) je belgický fotbalový záložník či útočník, zároveň reprezentant, který od roku 2012 působí v anglickém klubu Everton. Účastník Mistrovství světa 2014 v Brazílii.\n\nV mládí hrál za Standard Lutych, klub ze svého rodného města. Z Belgie odešel do Francie a zahájil svou profesionální kariéru v týmu Lille OSC. Soutěžní premiéru absolvoval 16. srpna 2004 v utkání Poháru UEFA proti irskému celku Shelbourne FC.\n\nPoté následoval transfer za 4 miliony € do jiného francouzského klubu AS Saint-Étienne.\n\nV červnu 2010 odešel na roční hostování do řeckého popředního klubu Olympiakos Pireus. Hostování se v další sezóně 2011/12 změnilo v přestup. Debutoval ve druhém kvalifikačním kole Evropské ligy proti albánskému mužstvu KS Besa Kavajë (výhra 5:0). Sezóna byla úspěšná, Olympiakos získal řecký ligový titul a Mirallas se stal se 14 ligovými góly nejlepším střelcem klubu. V lize jej v počtu nastřílených branek předčil pouze Djibril Cissé z Panathinaikosu. Následující sezónu 2011/12 vylepšil svou bilanci na 20 gólů ve 25 zápasech, díky čemuž se stal nejlepším kanonýrem řecké ligy. Olympiakos obhájil ligový titul a navíc získal prvenství v řeckém poháru.\n\n19. srpna 2012 přestoupil do anglického celku Everton FC za 6 milionů £. Zde podepsal čtyřletou smlouvu a dostal dres s číslem 11. Setkal se tady mj. se svým reprezentačním spoluhráčem Marouane Fellainim. Poprvé zasáhl v dresu anglického klubu do zápasu 25. srpna proti domácí Aston Ville, šel na hřiště v 70. minutě a dokonce vstřelil hlavou gól, ten však nebyl uznán pro ofsajd. Everton přesto zvítězil 3:1. Poprvé vstřelil regulérní góly 29. srpna proti týmu Leyton Orient FC při výhře 5:0 v anglickém ligovém poháru, zaznamenal dvě branky. V Barclays Premier League vsítil první gól 22. září 2012 v zápase s domácí Swansea City. Ve 43. minutě zvyšoval na průběžných 2:0, střetnutí nakonec skončilo vítězstvím liverpoolského klubu 3:0.\n\nMirallas působil v téměř všech mládežnických reprezentacích Belgie. S výběrem do 19 let se probil na Mistrovství Evropy U19 2006 konané v Polsku. Belgie po výhře 4:2 nad Českou republikou (Mirallas dal jeden gól) a prohrách 1:4 s Polskem a 1:4 s Rakouskem obsadila se 3 body poslední čtvrté místo v základní skupině A.\n\nS reprezentací do 21 let se zúčastnil Mistrovství Evropy U21 v roce 2007 v Nizozemsku, kde Belgie postoupila s 5 body ze základní skupiny A ze druhého místa za Nizozemskem. Mirallas vstřelil po jednom góle v utkání proti Izraeli (výhra 1:0) a Nizozemsku (remíza 2:2). Ve vyřazovací části pak Belgie prohrála v semifinále se Srbskem 0:2.\n\nNa Letních olympijských hrách 2000 v Číně postoupil s belgickým výběrem do 23 let dostal do zápasu o 3. místo. V základní skupině C hrála Belgie postupně s Brazílií (prohra 0:1), Čínou (výhra 2:0, Mirallas vstřelil v 80. minutě druhý gól) a Novým Zélandem (výhra 1:0). Ve čtvrtfinále si Belgie poradila s Itálií 3:2 a Kevin skóroval v závěru prvního poločasu. V semifinále turnaje přišla porážka s Nigérií 1:4 a v souboji o třetí místo opět prohra znovu s Brazílií 0:3.\n\nV A-mužstvu Belgie debutoval 22. srpna 2007 v kvalifikačním utkání proti Srbsku. Belgický národní tým vyhrál 3:2 a Mirallas se na vítězství podílel jedním gólem.\n\nZúčastnil se kvalifikace na Euro 2008, během níž vstřelil dva góly (svůj premiérový 22. srpna 2007 proti Srbsku a 12. září 2007 proti Kazachstánu). Belgie skončila s 18 body na konečném 5. místě kvalifikační skupiny A a na evropský šampionát nepostoupila.\n\nHrál i v kvalifikaci na Euro 2012 (objevil se např. 25. března 2011 v utkání s domácím Rakouskem), ale Belgie nakonec nedosáhla ani na druhou příčku zajišťující buď přímý postup na šampionát nebo baráž. S 15 dosaženými body zaostala o 2 body za druhým Tureckem. Kevin v tomto kvalifikačním cyklu gól nevstřelil.\n\n6. února 2013 nastoupil v Bruggách v přátelském utkání proti hostujícímu Slovensku, Belgie zvítězila 2:1 gólem Driese Mertense z 90. minuty. Mirallas odehrál první poločas. 12. října 2012 vstřelil gól v kvalifikačním utkání na MS 2014 proti Srbsku, přispěl tak k vítězství 3:0 belgického národního týmu. Absolvoval domácí kvalifikační zápas 26. března proti Makedonii, Belgie zvítězila 1:0 a udržela si první místo na čele tabulky před Chorvatskem. Trenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii. Se šampionátem se Belgie rozloučila čtvrtfinálovou porážkou 0:1 s Argentinou.\n\n"}
{"id": "898959", "url": "https://cs.wikipedia.org/wiki?curid=898959", "title": "Penn Badgley", "text": "Penn Badgley\n\nPenn Dayton Badgley (* 1. listopadu 1986 Baltimore, Maryland) je americký herec, nejvíce známý svou roli \"Dana Humphreyho\" v televizním seriálu \"Super drbna\" americké televizní stanice The CW . Hrál také v mnoha filmech, např. \"John Tucker musí zemřít\", \"Otčím\", \"Panna nebo orel\" a \"Margin Call\".\n\nAktuálně je hlavním zpěvákem indie kapely \"MOTHXR\" a hraje roli Joeho Goldberga v seriálu \"Ty\".\n\nNarodil se v Baltimoru ve státě Maryland a své dětství strávil ve městě Woodlake ve Virginii a v Seattlu ve státě Washington. Navštěvoval základní školu Wooldridge, kde jeho matka, Lynne, dělala PTA prezidentku, a poté přestoupil do specializovaného studijního programu na základní školu Swift Creek. Jako malý rád hrával fotbal, kde byl trenérem jeho otec. Navštěvoval akademii Charlese Wrighta v Tacomě ve Washington a věnoval se mládežnickému divadlu v Dětském divadle v Seattlu. Chvíli nato začal dělat voiceover pro dětské rádiové stanice.\nKdyž mu bylo jedenáct, přestěhoval se do Hollywoodu, kde se začal věnovat své herecké kariéře. Během této doby se Badgley také věnoval zpěvu a v roce 1998 nahrál popovou píseň. Když mu bylo 14, dokončil své středoškolské vzdělání v Kalifornii a začal navštěvovat univerzitu v Santa Monice. Později byl přijat na univerzitu v Jižní Kalifornii, ale svůj nástup tam odložil kvůli smluvním závazkům.\n\nBadgleyho prvním úspěchem bylo propůjčení hlasu pro videohru \"Mario Golf 64\" v roce 1999, i když přiznává, že sám tuto hru nikdy nehrál. Po té dále pokračoval v této činnosti a namluvil \"Mario Tennis 64\". Poprvé se jeho jméno objevilo na televizních obrazovkách, když si zahrál v seriálu \"Will a Grace\" a následně se objevil v televizních seriálech jako jsou \"Daddio\", \"The Brothers García\" a \"What I Like About You\". Jeho první větší role byla v roce 2006 ve filmu \"John Tucker musí zemřít\", kde hrál roli Scotta Tuckera. V jeho zahajovacím víkendu film celkem vydělal a 14.3 milionů dolarů, čímž zaujal třetí místo v žebříčku pro ten víkend. 2. listopadu film na domácí půdě vydělal 41 milionů dolarů.\n\nPoprvé se proslavil v roli Chance/Phillipa Chancellora v telenovele \"Mladí a neklidní\", kde se objevoval v letech 2000 a 2001. V roce 2001 byl nominován na Young Artist Award v kategorii Nejlepší výkon za každodenně vysílaný seriál.\n\nV roce 2002, hrál v seriálu americké televizní stanice The WB \"Do Over\" jako Joe Larsen, 34letý muž, který dostane druhou šanci prožít svůj život správně díky zvláštní nehodě, která ho přesune zpět do roku 1980 a je mu opět 14. Objevil se v noční show Jaye Lena, když show začínala, ale tato show byla předčasně ukončena. Badgley se později objevil ve filmu \"Drive-Thru\", kde si zahrál spolu se svou budoucí kolegyní Leighton Meester.\n\nŠirší publikum jej poznalo díky roli Sama Tunneho v seriálu \"The Mountain\", který byl vysílán v letech 2004 a 2005 a byl zrušen po první sérii. To stejné se stalo i se seriálem \"The Bedford Diaries\", což byl další seriál kde měl Badgely hlavní roli. I když byl seriál populární, byl zrušen hned po první sérii .\n\nV roce 2007 byl obsazen do hlavní role v teenagerovském dramatu americké televizní stanice The CW \"Super drbna\", který byl inspirován stejnojmennou knižní sérií od Cecily von Ziegesarové, která popisuje život mládeže Manhattanské elity z New Yorku,kteří navštěvují soukromé elitní školy a musí se vyrovnávat s problémy s láskou, drogami a dalšími teenagerovskými starostmi. Hraje Dana Humphreyho, syna rockové hvězdy z 90. let Ruphuse Humphreyho (Matthew Settle) a bratra Jenny Humphreyové (Taylor Momsen), který je zamilován do nejpopulárnější dívky na celém Upper East Side Sereny van der Woodsenové (Blake Lively).\n\nV roce 2009 si zahrál v remaku amerického thrilleru z roku 1987 \"Otčím (2009)\", ve kterém hraje nevlastního syna vraha. Také se v roce 2011 objevil v thrilleru \"Margin Call\".\n\nV roce 2011 byl časopisem People umístěn do žebříčku \"25 nejkrásnějších (a nejvíc sexy) mužů\" na 25. místo.\n\nNa konci ledna 2011 bylo oznámeno, že by mohl hrát Jeffa Buckleyho ve filmu \"Greetings from Tim Buckley\". Film mapuje cestu Jeffa Buckleyeho tak, jak se potýká s dědictvím po svém zesnulém otci, muzikantovi, vrcholící jeho legendárním vystoupením v roce 1991, kde zpíval otcovi písně. Badgley říká, že kvůli této roli bral lekce zpěvu a hry na kytaru.\n\nNa začátku roku 2012 Badgley spolupracoval na hudebním projektu známým pod jménem \"Dress\", kde nahrál temné vokály k písni \"dark alli.\" Menší roli si zahrál v roce 2015 v limitovaném seriálu \"The Slap.\" Od roku 2018 hraje hlavní roli v seriálu \"Ty\".\n\nNa konci roku 2007 se objevily spekulace o tom, že Badgley randí se svojí kolegyní ze seriálu \"Super drbna\" Blake Lively. Poté, co časopis People v květnu v roce 2008 zveřejnil fotografie líbající se dvojice na dovolené v Mexiku, přiznali svůj vztah oficiálně. Badgley a Lively ukončili svůj vztah v polovině září v roce 2010. V říjnu 2011 Penn Badgley začal randit s Zoë Kravitz, ale o jejich vztahu se spekulovalo už od července. V roce 2014 začala chodit se zpěvačkou Domino Kirke. Dvojice se vzala 27. února 2017. Je nevlastním otcem Kirke syna.\n\nBěhem amerických prezidentských voleb v roce 2008 Badgley vyjádřil svou podporu pro Baracka Obamy oproti druhému kandidátovi, Johnu McCainovi. Badgley a Lively se objevili v Obamově prezidentské kampani, konkrétně v reklamě ke školním volbám. Reklamu režíroval Doug Liman a byla vysílána během \"Super drbny\" na CW, MTV a Comedy Central.\n\nV březnu 2010, americký Červený kříž oznámil, že Penn Badgley se stal členem in \"National Celebrity Cabinet\", což je skupina pomáhajících celebrit, kteří představují služby Červeného kříže věnováním svého času, pomáháním svému okolí s přípravami pro stav pohotovosti a pomáháním těm, co to nejvíce potřebují – ve městech a v cizích zemích, zkrátka po celém světě. V dubnu 2010 Badgley spojil síly s Bradem Pittem v komisi, která se pokoušela dostat FIFA World Cup do USA pro roky 2018 nebo 2022.\n\n"}
{"id": "898966", "url": "https://cs.wikipedia.org/wiki?curid=898966", "title": "Lucký vrch", "text": "Lucký vrch\n\nLucký vrch (německy \"Lutzberg\") je kopec v Pardubickém kraji, jehož nejvyšší bod leží v nadmořské výšce 739 m n. m. Je cílem turistických výletů. Z vrcholu lze za jasného počasí vidět Jeseníky.\n\nPrvním člověkem, který obýval Lucký vrch byl majitel pily v Poličce pan Pražan. V roce 1928 si vybudoval chatu s výhledem na Praděd a Jeseníky. Okolo roku 1933 byl vrch považován za jedno z nejkrásnějších míst Vysočiny a pan Pražan začal uvažovat o přestavbě na horskou chatu. S přípravami na výstavbu se začalo roku 1936. Autorem návrhu horské chaty byl Ing. Alexandr Hanuš. Roku 1940 byl projekt připraven k vybudování. Obecní úřad v Telecím přijal dne 4. května 1940 4 plány pro stavební řízení. Stavba byla povolena 8. května 1940. Práce na stavbě horské chaty začaly ještě v roku 1940 a za účasti veřejnosti předána tehdejšímu předsedovi KČST v Poličce Ladislavu Pražanovi. Prvním nájemcem horské chaty byl spisovatel František Živný. První návštěvníci a nájemci horské chaty to neměli jednoduché. Voda se nosila na pokoje ve džbánech z nedaleké studny. V zimě se topilo uhlím na každém pokoji. Příliv turistů přestávala zvládat tamní studna, a tak v roce 1941 byla vybudována studna 1 km od horské chaty. Vodovod dopravil vodu odtud až do horské chaty. Díky přívalům sněhu v zimě se tady jezdily závody v lyžování.\n\nPo válce turistický ruch ustal a roku 1950 byla předána sokolskému družstvu služeb \"Vzlet\". 1. listopadu 1952 se stala majetkem Československé armády. Z tohoto období se nezachovalo mnoho dokumentace – většina dokumentů byla skartována. V roce 1954 byly postaveny pod chatou tzv. Finské domky. Po roce 1958 získal chatu odborový svaz občanských zaměstnanců vojenské správy. Později sloužila jako závodní zotavovna Ústřední vojenské nemocnice ve Střešovicích. Veřejnosti nebyla přístupná po dalších 40 let.\n\nRoku 2002 zakoupil objekt Milič Sypták, který se snaží zrealizovat koncept rodinného podniku a návratu k původním účelům.\n\nLucký vrch je v tomto roce vybaven bezplatným parkovištěm pro cca 200 vozidel, je zde umožněno i neziskové veřejné táboření a z části i caravaning. Chystá se veřejné sociální zařízení a turistické odpočívadlo. V současné době je schvalován územní plán obce Telecí, v němž se počítá s výstavbou rozhledny, parkovištěm pod Luckým vrchem a opravou komunikace na Lucký vrch.\n"}
{"id": "898975", "url": "https://cs.wikipedia.org/wiki?curid=898975", "title": "Jarmila Urbanová", "text": "Jarmila Urbanová\n\nJarmila Urbanová, rozená Honková (* 19. dubna 1950 Bruntál, Československo) je bývalá česká atletka, běžkyně, která se specializovala především na dlouhé tratě.\n\nV dětství se nejprve věnovala lyžování, tenisu a volejbalu. S atletikou začínala v roce 1973 ve Slavoji Bruntál.\n\nDne 10. května 1983 uběhla jako první česká žena maraton pod hranici 2.40:00. V polském Debnu vytvořila časem 2.38:51 nový československý rekord. V témže roce reprezentovala na prvním atletickém mistrovství světa v Helsinkách, kde maraton dokončila v čase 2.48:28 na 33. místě.\n\nV roce 1974 se stala první oficiální vítězkou desetikilometrového závodu Běchovice–Praha, když zvítězila časem 41:08,2. Ženy se tohoto závodu poprvé zúčastnily již v roce 1972, avšak šlo o neoficiální závod. O rok později ženy nestartovaly. Vítězkou se stala také v roce 1985, kdy náročnou trať zaběhla jako členka RH Praha v čase 36:19. Celkově v letech 1974–1985 stanula desetkrát na stupních vítězů (2× zlato, 7× stříbro, 1× bronz). V letech 1988–1997 celkem osmkrát zvítězila ve veteránské kategorii. Nejrychleji trať zaběhla v roce 1984, kdy cílem proběhla v čase 35:42.\n\n\n"}
{"id": "898977", "url": "https://cs.wikipedia.org/wiki?curid=898977", "title": "Na druhý pohled", "text": "Na druhý pohled\n\nNa druhý pohled (2014) je český televizní film režiséra Petra Nikolaeva. Vypráví příběh Karla Langa, který se setkává se svým bratrem Emilem čerstvě propuštěným z vězení. Kolem Emilova trestného činu z roku 1985 není vše vysvětlené.\n"}
{"id": "898979", "url": "https://cs.wikipedia.org/wiki?curid=898979", "title": "Nick Vujicic", "text": "Nick Vujicic\n\nNicholas James „Nick“ Vujicic ( respektive , * 4. prosince 1982 v Melbourne) je srbsko-australský motivační řečník a křesťanský kazatel.\n\nNarodil se se vzácným syndromem zvaným tetraamélie, tedy skoro bez všech čtyř končetin, pouze se dvěma zakrnělýma nohama, z nichž na jedné má dva prsty. V dětství své postižení těžce nesl, dokonce zvažoval sebevraždu, nicméně potom se naučil svoji invaliditu překonávat a angažoval se v pomoci postiženým. Postupně také začal přednášet a založil neziskovou organizaci „“ (doslova „život bez končetin“). Kromě přednášek vydal motivační knihy a DVD. Také si zahrál roli postiženého v americkém krátkometrážním filmu The Butterfly Circus.\n\nNick Vujicic je od roku 2012 ženatý se Skanae Miyaharou a mají spolu 4 děti. 2 syny-Dejan Levi a\nKiyoshi James, a dcery dvojčata \nEllie Laurel a Olivia Mei.\n\n"}
{"id": "898980", "url": "https://cs.wikipedia.org/wiki?curid=898980", "title": "Díra u Hanušovic", "text": "Díra u Hanušovic\n\nDíra u Hanušovic (2014) je český film režiséra Miroslava Krobota. Jedná se o jeho režisérskou filmovou prvotinu, kterou natočil podle scénáře, jenž napsal společně s psychologem Lubomírem Smékalem. Film, který je vesnickým dramatem s prvky černé komedie, koprodukovala Česká televize.\n\nPříběh filmu je propletencem osudů ze současné vesnice.. Hlavní hrdinkou je Maruna (Tatiana Vilhelmová), která místo učitelské profese provozuje hospodu na malé vsi v jesenických Sudetech a žije na statku se svou mladší sestrou Jarunou (Lenka Krobotová) a s autoritativní matkou (Johanna Tesařová). Maruna si hledá životního partnera mezi místními neperspektivními muži, nerozhodným a neschopným starostou i myslivcem Jurou (Ivan Trojan) nebo přespolním klempířem Kódlem (Lukáš Latinák). O Marunu jeví zájem také ochotný, hodný a naivní hrobník Olin (Jaroslav Plesl), toho však odmítá. Její sestra Jaruna, která je zdravotní sestrou, nachází překvapivé zalíbení ve starším německém vdovci Hansovi, obchodníkovi se zdravotními potřebami, který přijel do obce na pohřeb své zesnulé sestry. Odjede za ním do Mnichova a nechává těhotnou Marunu starat se o nemohoucí matku. Do toho se prolínají i příběhy několika dalších obyvatel, kteří se setkávají ve zdejším kostele nebo právě u Maruny v hospodě. Dřevorubec Laďa (Hynek Čermák) žije se svou ženou, alkoholičkou Marií (Simona Babčáková) a dělí se o dům i ženu s bratrem Balinem (David Novotný). K výčepu občas zavítá i místní bezdomovec přezdívaný Smraďoch (Martin Myšička).\n\nFilm se natáčel ve Vikanticích na Šumpersku. Oba spoluautoři scénáře pocházejí z Jeseníků a byli spolužáky na gymnáziu. Všichni herci hovořili severomoravským dialektem (dialekt byl hanácky nikoliv severomoravský) . Významné role ztvárnil ansámbl pražského Dejvického divadla, jež Krobot dlouhodobě vedl, ale obsazena byla i řada neherců z řad místních obyvatel včetně skutečného faráře.\n\nTisková konference proběhla 16. července 2014 za účasti hlavních tvůrců filmu. Zúčastnili se režisér Miroslav Krobot a Lubomír Smékal a další herci z filmu.\n\nFilm byl uveden 8. července 2014 na festivalu v Karlových Varech jako jeden ze dvou českých snímků v hlavní soutěži. Do kinodistribuce vstoupil 24. července. V říjnu 2014 byl na programu festivalu v Haifě. V prosinci se stal součástí 27. ročníku přehlídky filmů ze zemí Evropské unie, kterou pořádal Americký filmový institut ve Washingtonu. Koncem dubna 2015 byl uveden na festivalu Finále Plzeň.\n\n\n\"Díra u Hanušovic\" byla v trojici nejlépe hodnocených českých filmů při výběru České filmová a televizní akademie pro návrh na Oscara, navržen však byl film \"Fair Play\". Tatiana Vilhelmová byla nominována na Cenu české filmové kritiky za nejlepší ženský herecký výkon, ale nominaci neproměnila. Na cenách Český lev 2014 měl film 13 nominací: nejlepší film, režie, ženský herecký výkon v hlavní roli pro Tatianu Vilhelmovou a ve vedlejší roli pro Lenku Krobotovou, mužský herecký výkon v hlavní roli pro Ivana Trojana a ve vedlejší roli pro Jaroslava Plesla, nejlepší scénář, nejlepší kameru, střih, zvuk, filmovou scénografii, kostýmy a masky; cenu získali herci Trojan, Krobotová a Plesl.\n\n"}
{"id": "898982", "url": "https://cs.wikipedia.org/wiki?curid=898982", "title": "Rákosnička madagaskarská", "text": "Rákosnička madagaskarská\n\nRákosnička madagaskarská (\"Heterixalus madagascariensis\") je druh žáby z čeledi rákosničkovitých. Je endemickým druhem Madagaskaru. Jejím přírodním stanovištěm jsou tropické a subtropické lesy, vlhké savany a také sezoně vlhké nebo zatopené nížinné louky, mokřady, sladkovodní močály, a jezírka nebo rybníky. Žába je v dospělosti velká cca 4 cm. U druhu se vyvinulo mnoho barevných forem, během noci potom může získávat tmavší odstíny. Ve své domovině je hojný, Mezinárodní svaz ochrany přírody rákosničku madagaskarskou hodnotí jako málo dotčený taxon.\n\nZa potravu této žábě slouží převážně menší hmyz, např. menší cvrčci, mouchy, larvy potemníků moučných, atd.\n"}
{"id": "898988", "url": "https://cs.wikipedia.org/wiki?curid=898988", "title": "Děropáč", "text": "Děropáč\n\nDěropáč (také čepovní dláto) je typ dláta, které se používá k obrábění dřeva. Jde o pracovní nástroj z nástrojové oceli, zpravidla s dřevěnou rukojetí. Slouží k oddělení přebytečného materiálu z obrobku v místech, která jsou špatně dostupná jinými nástroji. \n\nToto dláto se skládá z dřevěné rukojeti vhodné velikosti pro úchop v dlani a železa. Jeho velikost se odvíjí podle určení, od velkého tesařského děropáče přes truhlářský až po řezbářský, který může být i menší než 10 centimetrů. Od ostatních dlát se liší tvarem železa. Protože dláto musí odolávat i tlaku, který působí kolmo na osu nástroje, je zpravidla železo vyšší než širší, nebo má čtvercový profil či je jinak vyztuženo. Některé děropáče mají místo, kde se při páčení nástroj opírá o materiál zaoblené. \n\nVzhledem k tomu, že geometrie je uzpůsobena tak, že síla, kterou působíme na dláto, nemusí působit na řeznou plochu přímo jako u běžného dláta, může využívat efektu páky. Tlak na materiál je tak nejen větší, ale hlavně může působit i v jiném směru. Používá se tedy k dlabání hlubokých a obtížně přístupných dlabů a drážek. Mezi děropáče se řadí i speciální dláto na dlabání drážky pro výložku v houslařství.\n"}
{"id": "898991", "url": "https://cs.wikipedia.org/wiki?curid=898991", "title": "Vedlejší účinky (film)", "text": "Vedlejší účinky (film)\n\nAmerický film Vedlejší účinky z roku 2013 pojednává o partnerském páru Emily a Martinovi Taylorových, kteří jsou dokonalým párem. Film režíroval režisér Steven Soderbergh\nMartin není férový a za obchodní transakce sedí ve vězení. Emily, která žije v přepychu, svoje deprese nezvládá a málem spáchá sebevraždu. Navštíví proto doktora a nechá si předepsat léky, které by jí měly pomoci. Tyto léky mají vedlejší účinky a zapřičíní, že Emily zavraždí člověka. \n\nEmily se dohodne s kolegyní doktora a rámci vývoje nového testovacího léku, který nemá reálné účinky, zavraždí člověka. Všechno proto svede na vedlejší účinky nových testovaných léků.\n"}
{"id": "898993", "url": "https://cs.wikipedia.org/wiki?curid=898993", "title": "Thatcherismus", "text": "Thatcherismus\n\nThatcherismus je označení pro ekonomické, sociální a politické přesvědčení členky britské konzervativní strany, Margaret Thatcherové, která vedla tuto stranu 1975 až 1990. Tento termín se také používá k popisu zásad britské vlády po dobu působení Thatcherové v čele této vlády od roku 1979 do 1990 a dále vlád Johna Majora, Tonyho Blaira a Davida Camerona. Zastánci thatcherismu jsou nazýváni \"thatcherité\" (). Thatcherismus reprezentoval systematické, rozhodné odmítnutí poválečného konsenzu (ang. Post-war consensus), kde se většina politických stran shodla na základních tématech keynesiánství, sociálního státu, zestátnění průmyslu a přísné regulace britské ekonomiky. Existuje jedna významná výjimka – NHS – Národní zdravotní systém, který byl velice populární. V roce 1982 slíbila britskému lidu, že NHS je v jejich rukou v bezpečí.\nThatcherismus byl také popsán tehdejším kancléřem státní pokladny, Nigelem Lawsonem jako politická platforma zdůrazňující volný trh s omezenými vládními výdaji a snížením daní. Toto bylo spojeno s britským nacionalismem na domácí půdě i v zahraničí.\n\nThatcherismus se snaží propagovat nízkou inflaci, nízkou míru vládních zásahů do veřejné politiky a soukromého sektoru, volný trh skrze přísnou kontrolu nad zdroji peněz, privatizaci a omezení pohybu práce. Thatcherismus je často zmiňován v souvislosti s reaganomikou v USA, ekonomickým nacionalismem v Austrálii a rogernomikou na Novém Zélandu jakožto klíčová část ekonomického liberalismu.\n\nNigel Lawson, kancléř státní pokladny za vlády Thatcherové, definoval ideály thatcheritů jako volný trh, finanční kázeň, přísná kontrola nad veřejnými výdaji, snížení daní, nacionalismus, „viktoriánské hodnoty“, privatizace a trošku populismu (ang. \"free markets, financial discipline, firm control over public expenditure, tax cuts, nationalism, 'Victorian values' (of the Samuel Smiles self-help variety), privatisation and a dash of populism\"). Thatcherismus je často asociován s klasickým liberalismem.\n\nPole slov Ellen Meskins Woodové byl kapitalismus Thatcherové kompatibilní s britským politickým uspořádáním, Jako premiérka Thatcherová nezpochybňovala prastaré aspekty jako je monarchie nebo Sněmovna lordů, ale některé z novějších, jako třeba odbory. Thatcherová byla také velkým kritikem komunismu, marxismu a socialismu.\n\nMnoho reportérů stopovalo počátky thatcherismu v poválečně britské politice. Historik Ewen Green tvrdil, že došlo k odporu k inflaci, daním a omezení dělnického hnutí, což bylo spojováno s takzvaným Buttskellitským konsenzem (ang. Buttskellite consensus) v době, než se Thatcherová dostala do popředí dění. Přestože se vedení konzervativců smířilo s poválečnými reformami Clementa Attleeho a jeho vlády, byl zde neustálý tlak pravicové opozice, níže postavené v hierarchii strany – např. Middle Class Alliance a Poeple’s League for Defence of Freedom. Dalším příkladem mohou být volby v roce 1945, kdy předseda konzervativní strany Ralph Assheton chtěl 12,000 zkrácených kopií knihy \"Cesta do Otroctví\" (The Road to Serfdom) od anti-socialistického ekonoma Friedricha Hayeka (který byl později často asociován s thatcherismem). Tato objednávka zabrala 1,5 tuny z přídělu papíru pro jejich stranu a byla využita na propagandu. Již v roce 1950 Thatcherová souhlasila s tehdejším konsenzem o sociálním státu, přičemž v proslovu uznala, že nárok na uznání patří konzervativcům.\n\nThatcherismus je většinou popisován jako libertariární ideologie. Sama Thatcherová se snažila vytvořit libertariární hnutí, přičemž zamítala tradiční toryismus. Thatcherismus je spojován s libertarianismem v rámci Konzervativců, ačkoli jeden z libertariánských cílů byl dosažen přísným a mnohdy autoritářským vedením. Britský politický reportér Andrew Marr nazval libertarianismus dominantní, avšak neoficiální charakteristikou thatcherismu.\n\nDalším důležitým aspektem thatcherismu je styl vlády. Británie v 70. letech byla často nazývána „ungovernable“, což by se dalo přeložit jako neovladatelná, nebo nehostinná pro vládu. Thatcher se snažila toto změnit centralizováním značné části moci do svých rukou jakožto premiérky, častokrát to však znamenalo obcházení tradiční struktury kabinetů, například kabinetu odborů. Tento osobní přístup byl také ztotožňován se silou její osobnosti v souvislosti s událostmi jako Falklandská válka.\n\nThatcherismus je spojován s monetární politikou. Na rozdíl od tehdejší vládní politiky, monetární politika se více soustředí na míru inflace než na redukování počtu nezaměstnaných. Podle teorie monetarismu je inflace výsledkem velkého množství peněz v oběhu, vláda by měla regulovat množství oběživa a kontrolovat inflaci. Do roku 1979 to nebyli pouze Thatcherité, kteří hlásali po přísnějším kontrolováním inflace. Kancléř Denis Healey přijal některé postupy z monetární politiky, jako je snížení veřejných výdajů a prodej vládních akcií v BP (British multinational oil and gas company). Nicméně thatcherismus nebyl v praxi tak striktně monetaristický jak hlásal. Společné téma se zaměřuje na střednědobou finanční strategii vydanou v rozpočtu na rok 1980, která se skládá z cílů pro snížení růstu peněžní zásoby v následujících letech. Za vlády Thatcher se nepodařily některé cíle naplnit, z toho důvodu byly roku 1982 revidovány. Ekonomové tuto skutečnost interpretovali jako přijetí porážky v boji o vyšší kontrolu oběživa. Zásady monetarismu byly opuštěny. Thatcherismus je také spojován s ekonomikou na straně nabídky. Zatímco keynesiánská ekonomika se domnívá, že vláda by měla stimulovat ekonomický růst zvýšením poptávky, a to díky navýšení úvěrů a zvýšeným veřejným výdajům, naopak na straně nabídky tvrdí, že vláda by měla dopomoci k vytvoření volného trhu snížením daní a privatizací státního průmyslu.\n\nSnížení síly odborových svazů bylo provedeno postupně, na rozdíl od přístupu vlády Edwarda Heatha. Největší jednotná konfrontace s odbory byla stávka Národního svazu důlních pracovníků (NUM) z let 1984–1985, kdy byla sdružení horníků nakonec poražena. Existují důkazy, že tato konfrontace s odbory byla očekávána konzervativní stranou a NUM. Výsledek přispěl k obnovení síly kapitálu nad prací.\n\nThatcherismus je spojován s konzervativním postojem k morálce. Marxistický sociolog a zakladatel New Left Review Stuart Hall tvrdil, že Thatcherismus by měl být považován za ideologický projekt podporující „autoritářský populismus“, protože je známý jeho respektem k „viktoriánských hodnotám“. David Marquand, podpůrce sociální demokracie, tvrdil, že Thatcher v sedmdesátých letech využívala „autoritářské populistické“ sentimenty. Norman Tebbit, blízký spojenec Thatcher, napsal v přednášce z roku 1985, co považuje za permisivní společnost, proti níž se měli konzervativci postavit.\n\nPříklady této konzervativní morálky v praxi zahrnují vystrašené video, kde v reakci na morální paniku o dostupnosti řady provokativně pojmenovaných hororových filmů na videokazetě zavedla poprvé státní regulaci britského video trhu. Navzdory svému vztahu se sociálním konzervatismem, Thatcher hlasovala v roce 1966 k legalizaci homosexuality. V témže roce hlasovala také na podporu legálního potratu. V osmdesátých letech 20. století však vláda M. Thatcher přijala zákon č 28, který se postavil proti podpoře homosexuality místními úřady a podporoval výuku „přijatelnosti homosexuality jako předvídaného rodinného vztahu“ ve školách. Zákon byl kritizován mnoha obhájci práv za homosexuály, jako je Stonewall a OutRage!, zákon byl později zrušen vládou Tonyho Blaira v roce 2003. I tak byla ale Thatcher jedinou z mála z konzervativců, kteří hlasovali za zákon o sexuálních přestupcích v roce 1967.\n\nZatímco byla Thatcher předsedkyní vlády, byla otevřená transatlantickým vztahům. Často veřejně podporovala politiku Ronalda Reagana, i když jiní západní spojenci už tolik nesouhlasili. Například udělila povolení americkým letadlům, aby používaly britské základny pro nálety na Libyi, umožnila USA uložení raket na britské půdě v reakci na sovětské nasazení jaderných raket SS-20 zaměřených na Británii a jiné západoevropské národy.\n\nKe konci osmdesátých let byla Thatcher stále více slyšet v opozici proti Evropskému společenství. Ve známém proslovu v Bruggách v roce 1988 Thatcher prohlásila: „Nepodařilo se nám v Británii úspěšně převrátit hranice státu, jen abychom je viděli znovu na evropské úrovni s novou nadvládou v Bruselu“. I přes to, že euroskepticismus se pro mnohé stal znakem Thatcherismu, sama Thatcher se se stávala euroskeptickou až v posledních letech svého působení jako premiérka. Thatcher podpořila vstup Velké Británie do Evropského hospodářského společenství v roce 1973, dále podepsala i Jednotný evropský akt v roce 1986.\n\nČasto se tvrdí, že slovo „Thatcherismus“ bylo vytvořeno kulturním teoretikem Stuartem Hallem v článku „Marxism today“ z roku 1979. Nicméně „Thatcherismus“ byl poprvé použit v článku v Tribune dne 10. srpna 1973. Reakce na tento článek přišla od novináře T. E. Utleyho, který tvrdil, že „Neexistuje nic takového jako Thatcherismus“. Tvrdil, že tento termín vymysleli ti, kteří neměli příliš sympatií k „anglickým politickým tradicím“. Utley tvrdil, že svobodná a konkurenceschopná ekonomika, byla spíše než inovací Thatcherismu, více či méně „trvalou složkou moderní filosofie konzervativců“.\n\nLevicoví kritici jako například Anthony Giddens tvrdí, že Thatcherismus byl čistě ideologií a že její politika označuje změnu, která byla diktována spíše politickými zájmy než ekonomickými důvody. Spíše než nějakou specifickou logikou kapitalismu, obrácení bylo způsobeno dobrovolným snižováním sociálních výdajů, vyššími daněmi nízkých příjmů a snižování daní z vyšších příjmů. To je také jeden z důvodů, proč členové nejvyšší společnosti měli více než polovinu veškerého bohatství.\n\nKonzervativní historik Maurice Cowling také zpochybnil jedinečnost \"Thatcherismu\". Cowling tvrdil, že Thatcher použila \"radikální variace na vlasteneckou souvislost svobody, autority, nerovnosti, individualismu a průměrné slušnosti a úctyhodnosti, které byly tématem Konzervativní strany nejméně od roku 1886\". Cowling dále tvrdil, že \"konzervativní strana pod paní Thatcher použila radikální rétoriku, aby poskytla intelektuální úcty k tomu, co konzervativní strana vždycky chtěla.\"\n\nHistorici Emily Robinsonová, Camilla Schofieldová, Florence Sutcliffe-Braithwaiteová a Natalie Thomlinsonová tvrdí, že Britové se v sedmdesátých letech snažili o definování a uplatňování svých individuálních práv, identit a perspektiv. Požádali o větší osobní autonomii a sebeurčení a méně vnější kontroly.\n\nKritici Thatcherismu tvrdí, že její úspěchy byly získány jen na úkor velkých společenských nákladů pro britskou populaci.  V Británii bylo v roce 1984 téměř 3,3 milionu nezaměstnaných, ve srovnání s 1,5 miliony, když se poprvé dostala k moci v roce 1979, ačkoli tato hodnota se do konce roku 1990 vrátila na zhruba 1,6 milionu. Zatímco se Thatcher přisuzovalo oživení britské ekonomiky, Thatcher se obviňovala z toho, že v relativní míře chudobu zdvojnásobuje. Britská míra dětské chudoby byla v roce 1997 nejvyšší v Evropě. Když odstoupila v roce 1990, 28% dětí ve Velké Británii bylo řazeno do skupiny, která žila pod hranicí chudoby, což je ale počet, který se během vlády Thatcher nástupce John Major zvýšil a dosáhl maxima až téměř 30%.\n\nMíra, do jaké lze říci, že Thatcherismus má trvalý vliv na britský politický a ekonomický život, je nejasná. Pokud jde o moderní britskou politickou kulturu, lze říci, že existuje \"post-Thatcheritický konsenzus\", zejména pokud jde o hospodářskou politiku. V osmdesátých letech se nyní zaniklá sociální demokratická strana řídila \"tvrdým a něžným\" přístupem, ve kterém byly reformy M. Thatcher spojené s dodatečným sociálním zabezpečením. Nové labouristické vlády Tonyho Blaira a Gordona Browna byly označeny jako \"Neo-Thatcherovské\", protože mnohé z jejich ekonomických názorů napodobovaly ty Thatcher. Většina hlavních britských politických stran dnes přijímá odborovou legislativu, privatizaci a obecný přístup k vládě na volném trhu, kterou vláda Thatcher instalovala. V současné době žádná velká politická strana ve Spojeném království není odhodlána zvrátit vládní reformy zavedené za vlády Thatcher, i když v důsledku Velké recese od roku 2007 do roku 2012 vedoucí představitel labouristické strany Ed Miliband uvedl, že podpoří přísnější finanční regulace a politiku zaměřenou na průmysl v přechodu na smíšené hospodářství.\n\nEkonomický výkon Spojeného království se od zavedení této hospodářské politiky zlepšil. Vzhledem k tomu, že Thatcher rezignovala z postu premiérky v roce 1990, britský ekonomický růst byl v průměru vyšší než ostatní velké evropské ekonomiky (tj. Německo, Francie a Itálie). Navíc od počátku roku 2000 Spojené království také zaznamenalo nižší nezaměstnanost ve srovnání s některými jinými velkými ekonomikami.\n\n"}
{"id": "898995", "url": "https://cs.wikipedia.org/wiki?curid=898995", "title": "Čertovo břemeno", "text": "Čertovo břemeno\n\nNázev Čertovo břemeno může označovat:\n\n"}
{"id": "899000", "url": "https://cs.wikipedia.org/wiki?curid=899000", "title": "Plymouth (automobilka)", "text": "Plymouth (automobilka)\n\nPlymouth byla americká automobilka sídlící v Auburn Hills v Michiganu ve Spojených státech. K jejímu založení došlo v roce 1928 a spadala pod korporaci Chrysler, v jehož rámci vyráběla vozy do roku 1998. Poté do roku 2001, kdy ukončila provoz, vyráběla automobily pod jeho následníkem DaimlerChrysler.\n"}
{"id": "899008", "url": "https://cs.wikipedia.org/wiki?curid=899008", "title": "Jinolické rybníky", "text": "Jinolické rybníky\n\nJinolické rybníky je soustava tří rybníků ležící u obce Jinolice v CHKO Český ráj, asi 5 km od Jičína. Soustavu tvoří rybníky \"Oborský\", \"Němeček\" a \"Vražda\", jež jsou napájeny bezejmenným potokem, tvořícím přítok Javornice.\n\nSoustava se nachází ve výrazném údolí mezi Javornickou horkou na severu a \"Prachovským hřebenem\" na jihu (Prachovské skály a spojnice vrchů Přivýšina – Brada). Rybníky jsou jednou z nejvyhledávanějších lokalit Českého ráje. Dva z rybníků jsou rekreační, jsou zde veřejná tábořiště, autokempy, chatové osady. Nejbližší železniční zastávka je v Jinolicích, od ní vede kolem rybníků modrá turistická značka do Prachova, žlutá značka vede od rybníků k rozcestí \"Pod Přivýšinou\".\n\n\n"}
{"id": "899009", "url": "https://cs.wikipedia.org/wiki?curid=899009", "title": "Kostel Nanebevzetí Panny Marie (Svatoslav)", "text": "Kostel Nanebevzetí Panny Marie (Svatoslav)\n\nKostel Nanebevzetí Panny Marie je římskokatolický chrám v obci Svatoslav v okrese Brno-venkov. Je chráněn jako kulturní památka České republiky. Je farním kostelem svatoslavské farnosti.\n\nFara existovala ve Svatoslavi již před rokem 1240, první přímá zmínka o kostelu je ale až z roku 1501. Jádro chrámu pochází ze 13. století, portál do sakristie z konce 14. století, hlavní portál je pozdně gotický z doby kolem roku 1500. Kostel byl později upraven barokně, včetně nové klenby z druhé poloviny 18. století. Jedná se o jednolodní stavbu s ploše uzavřeným kněžištěm, nad kterým stojí hranolová věž.\n"}
{"id": "899012", "url": "https://cs.wikipedia.org/wiki?curid=899012", "title": "Zak Starkey", "text": "Zak Starkey\n\nZak Richard Starkey (* 13. září 1965 Londýn) je britský bubeník, nejstarší dítě Ringo Starra z The Beatles a Maureen Starkey.\n\nMá dva mladší sourozence – bratra Jasona a sestru Lee. I přes veškeré protesty svého otce se Zak v pubertě rozhodl, že se naučí hrát na bicí. Jeho otec mu tedy dal první lekci hraní, a poté mu řekl, ať se vše naučí sám, tak jako kdysi on. Hrál například v kapele Oasis a nebo v The Who.\n\nV pubertě začal mít Zak problémy se zákonem a s drogami. Několikrát byl zatčen za veřejné pohoršování a za krádež. Když jeho otci přetekla trpělivost a vyhodil ho z domu, oženil se Zak s o několik let starší ženou, která mu poté porodila dceru. Manželství ale před několika lety ukončil rozvod. Zak následně žije s novou přítelkyni, se kterou je šťastný. Se svým otcem urovnal Zak vztahy krátce po narození jeho první dcery.\n"}
{"id": "899015", "url": "https://cs.wikipedia.org/wiki?curid=899015", "title": "Behaviorální ekonomie", "text": "Behaviorální ekonomie\n\nBehaviorální ekonomie je obor ekonomie, který se zabývá dopady sociálních, kognitivních a emocionálních faktorů na\nekonomické rozhodování jednotlivců a institucí. Zatímco standardní ekonomie se zaměřuje na důsledky a vnější okolnosti lidského jednání za předpokladu racionality, behaviorální ekonomie zkoumá systematické způsoby lidského rozhodování a jejich vliv na lidské jednání za předpokladu omezené racionality.\n\nSoustředí se zejména na výzkum heuristik, systematických tendencí lidského rozhodovaní \"(biases)\", a na jejich důsledky pro trhy a chování jednotlivců.\n\nMyšlenky behaviorální ekonomie zcela nejsou nové, navracejí se k počátkům ekonomie. Adam Smith, je považován za zakladatele ekonomie svým dílem Bohatství Národů, vydaném v roce 1776. Kromě něj, ale napsal také méně známou knihu Teorie mravních citů, vydanou v roce 1759. V Teorii mravních citů analyzoval psychologické a morální principy lidského jednání.\n\nJeremy Bentham, jehož teorie užitku položila základy neoklasické ekonomie, se ve svém díle věnoval významně psychologickým faktorům, které užitek determinují. Dílo Francise Edgewortha Theory of Mathematical Psychics, ve kterém představil svůj model směny, obsahovalo také jednoduchý model společenského užitku, kde je užitek jedné osoby determinován užitkem té druhé.\n\nEkonomie následně odmítla psychologické faktory pro jejich vratkost a nejednoznačnost a začala budovat své teorie na zjednodušujícím předpokladu racionálního chování – homoeconomicus v naději, že se přiblíží přírodním vědám.\n\nV dílech Irvinga Fishera, Vilfreda Pareta je objevovaly pasáže, jak lidé cítí a uvažují při ekonomických volbách. John Maynard Keynes klad velký důraz na neracionalitu tržního jednání a stádové efekty na akciových trzích . Zmínky o lidské\npsychologii postupně s rozvojem ekonomie vymizely.\n\nS následným rozvojem neoklasické ekonomie, postavené na předpokladech teorie racionální volby se objevila řada kritiků, kteří zdůrazňovali důležitost psychologického přístupu .\nSlavným kritikem byl zejména Herbert Simon a jím navržený koncept omezené racionality. Behaviorální ekonomie pronikla do standardní ekonomie až díky širokému používání modelů očekávaného užitku při rozhodování na nejistoty a volby mezi přítomností a budoucností. Tyto modely poskytly řadu testovatelných hypotéz, které byly experimentálně zpochybněny, a vedly k formulaci prospektové teorie Danielem Kahnemanem a Amosem Tverskym.  \n\nKromě standardních ekonomických metod využívá behaviorální ekonomie experimenty, počítačové simulace a fyziologické údaje testovaných subjektů. Behaviorální ekonomie se definuje jako aplikace poznatků psychologie do ekonomie, proto není závislá pouze na používání experimentů, jako experimentální ekonomie.\n\nPoužití experimentálních metod má za cíl kontrolou prostředí experimentu zajistit izolaci vlivu zkoumané proměnné na výsledek. Příkladem experimentu je hra na ultimátum, kdy si dva\nhráči mezi sebe dělí určitou sumu peněz. První hráč dostane celou částku a navrhne druhému hráči, jak si částku rozdělí. Pokud druhý hráč přijme, částka bude rozdělena podle návrhu, pokud odmítne, oba hráči přijdou o veškeré peníze. Tato jednoduchá hra má v reálném světě podobu rozvodů, předsoudních dohod nebo stávek. V těchto případech by bylo složité odlišit, zda za výsledky může opakování her, problém pána a správce, nepochopení situace a další okolnosti. V experimentu lze všechny tyto vlivy odstranit nebo omezit. Často používanými experimenty jsou simulace akciových trhů, optimalizace za časového omezení.\n\nExperimentální metoda výzkumu je ale často kritizována. Zejména pro omezenou reprodukovatelnost experimentů, kdy přesně zopakovaný experiment neskončí výsledkem původního experimentu. Po\nskandálu sociálního psychologa Diederika Stapela, který založil svoji akademickou kariéru na falšování výsledků experimentů vyzval Daniel Kahneman k obnovení pokusů o replikaci zásadních poznatků behaviorální ekonomie. Další slabinou je systematické používání jedné výzkumné skupiny, a to studentů vysokých škol, jejichž výsledky nejsou reprezentativní pro obecné závěry.\n\nStandardním postupem výzkumu behaviorální ekonomie je identifikace ekonomického modelu a demonstrace porušení jeho předpokladů z důvodů lidských kognitivních procesů za použití experimentálních dat. Dalším krokem je využití těchto odchylek k tvorbě alternativní teorie, doplnění stávajícího nebo vytvoření nového modelu. Poslední krok je otestování implikací a předpovědní schopnosti nového modelu ve srovnání s původním.\n\nOdhadování pravděpodobnosti budoucích jevů je klíčové pro lidské rozhodování i ekonomické modely. Většina ekonomických modelů používá Bayesovo pravidlo, pro zjištění vlivu nové informace na očekávanou pravděpodobnost budoucího jevu. Používání Bayesovského pravidla je pro lidské vnímání nerealistické. Předpokládá oddělení minulých a nových událostí, i když lidské vnímání na základě minulých informací upravuje vnímání nových. Je také založeno na oddělení pravděpodobnosti jevu a jeho předpokládaného užitku, což popírá obecný sklon k nadhodnocování malých pravděpodobností (např. loterie). Předpokládá i nezávislost pořadí přijetích informací, které odporuje konceptu pracovní paměti.\n\nLidská mysl používá k odhadu pravděpodobnosti jevů řadu heuristik, které nedospějí ke stejným výsledkům, jako aplikace Bayesova pravidla. Dostupnostní heuristika ovlivňuje předpokládanou pravděpodobnost jevu snadností jeho vyvolání z paměti. Pokud lze vzácný jev vyvolat z paměti snadno, lidé přeceňují jeho pravděpodobnost. Výhra v loterii je většinou medializována, proto si ji lze snadněji představit, než prohru, která je  statisticky pravděpodobnější.\n\nSouvisející heuristikou je zaujatost zpětného pohledu, kdy si lze proběhlé události představit lépe, než opačné neproběhlé události. Další heuristikou je reprezentační heuristika. Ta ovlivňuje očekávanou pravděpodobnost jevu tím, do jaké míry pozorovaná data reprezentují očekávané vlastnosti určité skupiny. Ta se projevuje i v zákonu malých čísel, kdy mají lidé sklon na základě malého vzorku usuzovat o vlastnostech celého statistického souboru, jako by ho přesně reprezentoval.\n\nNa tyto výtky zareagovali ekonomové tvorbou Quasi-Bayesovských statistických přístupů, používaných zejména v modelování akciových trhů, které v sobě zahrnují přehnané reakce investorů na nové informace, i pomalé budování důvěry v trend trhu.\n\nStandardní ekonomická teorie pro konstrukci preferencí v teorii spotřebitele používá řadu testovatelných předpokladů. Preference spotřebitele by měly být nezávislé na počátečním stavu, kompletní, nezávislé na prezentovaném pořadí, tranzitivní a vyšší množství statku by mělo vždy přinášet vyšší užitek. Všechny tyto předpoklady byly behaviorálními ekonomy zpochybněny.\nPopírá je zejména efekt „zarámování“, kdy způsob prezentace možností jedinci ovlivňuje jeho preference. Klasickým příkladem je Asijská nemoc, kdy zarámování možností jako záchrana infikovaných nebo jejich smrt ovlivní rozhodování, i při stejném výsledku.\n\nDalším efektem, který popírá standardní předpoklady, je „kotevní efekt“. Lidské rozhodování záleží na výchozím bodu, se kterým jsou porovnávány alternativy. Při změně tohoto výchozího bodu dochází ke změně preferencí. Efekty kontextu ovlivňují preference tím, jak jsou zvoleny ostatní možnosti. Lidé více preferují kompromisnější alternativy, než čisté zaměření na jednu stranu.\n\nDůležitou systematickou tendencí lidského chování je tendence k zachovávání současného stavu\" (status quo bias)\". Lidé považují předem zvolenou možnost za lepší, nebo je pro ně příliš nákladné ji změnit. Typickým příkladem je rozdíl v dárcovství orgánů v zemích, kde je dárcem každý, pokud to výslovně neodmítne. Tento poznatek je uplatňován v libertariánském paternalismu, popularizovaném knihou Šťouch. Ten je založen na předpokladu, že vhodným nastavením rozhodovacích možností lze obejít nedostatky heuristik při zachování svobody rozhodování.\n"}
{"id": "899017", "url": "https://cs.wikipedia.org/wiki?curid=899017", "title": "Volby v Evropě", "text": "Volby v Evropě\n\nVolby v jednotlivých evropských státech se často liší druhy volebních systémů, tj. poměrným volebním systémem nebo většinovým volebním systémem, popřípadě obojím. Taktéž v evropských prezidentských volbách se volby diferencují volbami přímými či nepřímými. Přímo je prezident volen ve 12 evropských státech a nepřímo ve 12, přičemž zbytek jsou monarchie.\n\n"}
{"id": "899019", "url": "https://cs.wikipedia.org/wiki?curid=899019", "title": "Obvod obce s rozšířenou působností Rosice", "text": "Obvod obce s rozšířenou působností Rosice\n\nSprávní obvod rozšířené působnosti státní správy svěřené obci Rosice vznikl v dnešním rozsahu 1. ledna 2003. Leží v Jihomoravském kraji v západní části okresu Brno-venkov a čítá 24 obcí.\n\nMěsto Rosice je zároveň obcí s pověřeným obecním úřadem, přičemž oba správní obvody se kryjí.\n\nPoznámka: Města jsou vyznačena tučně, městyse \"kurzívou\".\n\n"}
{"id": "899021", "url": "https://cs.wikipedia.org/wiki?curid=899021", "title": "Clayton Alderfer", "text": "Clayton Alderfer\n\nClayton Paul Alderfer (* 1. září 1940, Sellersville, Pensylvánie, USA – 30. října 2015) byl americký psycholog, který rozšířil Maslowovu hierarchii lidských potřeb jejím rozdělením do svojí teorie ERG (z anglických slov Existence, Relatedness a Growth). První skupina Existence se týká poskytování základních požadavků na materiální existenci člověka. Obsahuje položky, které Maslow řadil mezi potřeby fyziologické a potřeby bezpečí. Druhá skupina jsou potřeby sociální (Relatedness) – touha lidí udržovat důležité osobní vztahy. Tyto sociální cíle vyžadují pro své dosažení mezilidskou komunikaci a řadí se k Maslowovým sociálním potřebám a vnější části úrovně uznání a úcty (esteem classification). Alderfer separoval potřeby růstu (Growth): vnitřní touhy osobního rozvoje. Ty zahrnují vnitřní části Maslowovy úrovně uznání a úcty spolu s obsahem nejvyšší části pyramidy, tj. potřeby seberealizace.\n\nZařadil potřeby spodní části (fyziologické a bezpečí) do kategorie Existence, Maslowovy mezilidské vztahy a uznání pak do Relatedness (sociální). Kategorie růstu (Growth) obsahovala potřeby z nejvyšší části, tj. ze seberealizace. Alderfer rovněž představil souběžné použití teorie regrese a teorie ERG. Tvrdil, že když nejsou dosaženy cíle z vyšší úrovně, daná osoba zdvojnásobí úsilí v kategorii nižší. Například pokud nejsou dosaženy cíle seberealizace a sebeuznání, vynaloží dotyčný vyšší úsilí v kategorii vztahů v naději pro dosažení oněch vyšších.\n\n\n\n"}
{"id": "899023", "url": "https://cs.wikipedia.org/wiki?curid=899023", "title": "Vít Soukup", "text": "Vít Soukup\n\nVít Soukup (17. října 1971 České Budějovice – 2. prosince 2007 Praha) byl český výtvarník, malíř a filmař.\n\nStudoval na Vysoké škole uměleckoprůmyslové v Praze (ateliér malby P. Nešlehy). V letech 1995 - 1996 studoval na Akademii výtvarných umění v Praze (ateliér intermediální tvorby M. Knížáka). V roce 2003 ukončil absolutoriem doktorandské studium na VŠUP v Praze. Vystavoval od roku 1994.\n\n\n\n\n\n\n\n\n\n"}
{"id": "899024", "url": "https://cs.wikipedia.org/wiki?curid=899024", "title": "Edward Livingston Wilson", "text": "Edward Livingston Wilson\n\nEdward Livingston Wilson (1838–1903) byl americký fotograf, spisovatel a vydavatel.\n\nVe Filadelfii v 60. letech 19. století pracoval pro Fredericka Gutekunsta a v roce 1864 založil magazín \"Philadelphia Photographer\". Sloužil jako energický důstojník Národní fotografické asociace Spojených států (National Photographic Association of the United States). V roce 1869 se zúčastnil expedice \"Eclipse Expedition\" v Iowě, na kterou dohlížel Henry Morton a v roce 1881 cestoval po Blízkém východě. V New Yorku od roku 1889 vydával fotografický časopis \"Wilson's Photographic Magazine\" (\"Photographic Journal of America\"). Mezi jeho spolupracovníky patřili: Michael F. Benerman a William H. Rau. Mezi čtenáře se řadil mimo jiné také fotograf Edward S. Curtis.\n\n\n\n\n\n"}
{"id": "899033", "url": "https://cs.wikipedia.org/wiki?curid=899033", "title": "Vilém II. z Ponthieu", "text": "Vilém II. z Ponthieu\n\nVilém II. z Ponthieu ( \"Guillaume II Talvas\", po 1178 – 6. října 1221) byl hrabě z Ponthieu a účastník křížové výpravy proti katarům.\n\nNarodil se jako jediný syn Jana z Ponthieu a Beatrix ze Saint-Pol a po otcově smrti u Akkonu roku 1191 převzal dědictví v podobě hrabství. 20. srpna 1195 se oženil s Adélou, sestrou francouzského krále Filipa II. Nevěsta byla starší než ženich, mládi strávila na anglickém dvoře marným čekáním na plánovaný sňatek s Richardem Lví srdce a údajně byla milenkou krále Jindřicha II.\n\nVilém pokračoval v rodinné křižácké tradici a roku 1210 se na kruciátě směřované na francouzský jih podílel na obléhání katarského hradu Termes. Zemřel v říjnu roku 1221 a byl pohřben v cisterciáckém klášteře Valloires, nekropoli hrabat z Ponthieu.\n"}
{"id": "899035", "url": "https://cs.wikipedia.org/wiki?curid=899035", "title": "Kurt Knispel", "text": "Kurt Knispel\n\nKurt Knispel (20. září 1921 Salisov (\"Salisfeld\"), Československo – 28. dubna 1945 Vrbovec, tehdy říšská župa Dolní Podunají, nacistické Německo) byl německé tankové eso v období II. světové války.\n\nNarodil se na území Československa. Po zabrání Sudet v roce 1938 získal německé státní občanství. Vyučil se automechanikem a na podzim 1940 vstoupil do německé armády. V bojových akcích dosáhl 168 potvrzených vítězství, z toho 42 jako velitel tanku a 126 jako tankový střelec. Dalších 27 vítězství nebylo oficiálně potvrzeno.\n\nKvůli svévolnému porušování rozkazů měl časté konflikty s nadřízenými a celkově se vymykal představám nacistických pohlavárů o válečném hrdinovi, takže i přes své úspěchy byl nadřízenými do jisté míry opomíjen. Byl malé postavy, často nosil delší vlasy a vousy než povolovaly předpisy. V létě 1942 dokonce v Krakově udeřil důstojníka Einsatzgruppe, který týral sovětského zajatce. Údajně jen jeho bojové výkony ho několikrát zachránily před polním soudem.\n\nZemřel 28. dubna 1945 na následky zranění utrpěných při německých obranných bojích na jižní Moravě. Pohřben byl na hřbitově německého polního obvaziště ve Vrbovci. V dubnu 2013 byly jeho ostatky v této lokalitě nalezeny a identifikovány. Dne 12. listopadu 2014 byly jeho ostatky uloženy v oddělení německého válečného hřbitova na brněnském Ústředním hřbitově společně s 41 dalšími padlými německými vojáky z různých koutů Moravy a Slezska.\n\n\n"}
{"id": "899036", "url": "https://cs.wikipedia.org/wiki?curid=899036", "title": "Síla talentu", "text": "Síla talentu\n\nSíla talentu je osmnáctý díl druhé řady amerického animovaného seriálu Simpsonovi.\n\nHomer se rozhodne, že je čas na dietu po tom, co se zasekne v tobogánu. Jde si proto najít na půdu činky a všimne si kresby Ringa Starra, kterou Marge nakreslila ještě na střední škole, kdy byl Ringo její idol. Líza poví Marge, že by se měla přihlásit do umělecké školy, kvůli svému talentu. Marge se přihlásí na hodiny výtvarného umění a namaluje Homera jak spí ve spodním prádle na gauči. Učiteli se to velice líbí a její malbu zařadí do soutěže. Margeina malba vyhrává soutěž a Marge dostane nabídku od pana Burnse, namalovat jeho portrét. Marge chce zobrazit skutečného Burnse a tak ho namaluje nahého, jak ho viděla v koupelně. Burns se cítí hrozně, ale je přinucený ostatními lidmi, kteří přišli na prezentaci, uznat obraz za úspěšný.\n"}
{"id": "899039", "url": "https://cs.wikipedia.org/wiki?curid=899039", "title": "Josef Smolík (rozcestník)", "text": "Josef Smolík (rozcestník)\n\nJosef Smolík je jméno a příjmení, které má více nositelů:\n\n"}
{"id": "899041", "url": "https://cs.wikipedia.org/wiki?curid=899041", "title": "GBU-15", "text": "GBU-15\n\nGBU-15 neboli Guided Bomb Unit 15 je řízená klouzavá letecká puma bez vlastního pohonu, která se používá k ničení důležitých nepřátelských cílů. Byla navržena pro použití na letounech F-15E Strike Eagle, F-111 Aardvark a F-4 Phantom II letectva Spojených států (USAF), ale v současnosti se používá jen ve spojení s letouny F-15E. Mimo to se GBU-15 používá jako protilodní zbraň dlouhého dosahu na letounech B-52 Stratofortress. Hlavním výrobcem a dodavatelem tohoto zbraňového systému je společnost Rockwell International.\n\nZbraň se skládá z modulových komponentů, které mohou být umístěny buď na klasickou leteckou bombu Mk. 84 nebo na průbojnou hlavici BLU-109. Každá zbraň se skládá z pěti komponentů – naváděcího modulu vpředu, upevňovacího adaptéru k bojové hlavici, ovládacího modulu, řídicích křidélek a datového spojení se zbraní.\n\nNaváděcí část se nachází na nosu zbraně a obsahuje buď televizní řídicí systém pro použití za denního světla nebo infračervený řídicí systém pro použití v noci nebo za špatného počasí. Datové spojení v ocasní části zbraně komunikuje s mateřským letounem a umožňuje operátorovi zbraní dálkově řídit bombu až k cíli.\n\nOvládací sekce v zadní části zbraně se ovládá čtyři křidélka ve tvaru písmene „X“, které slouží pro ovládání dráhy letu. Ovládací modul obsahuje autopilota, který shromažďuje data z naváděcího modulu na přídi a převádí data do signálů, které pak následně pohybují křidélky a upravují tak dráhu letu.\n\nGBU-15 může být jako zbraň použita v přímém nebo nepřímém režimu útoku. V přímém útoku pilot vybere cíl před vypuštěním zbraně, uzamkne cíl v naváděcím systému a vypustí pumu. Zbraň následně automaticky letí k cíli, přičemž umožňuje pilotovi opustit oblast cíle. Během nepřímého útoku je zbraň nejprve vypuštěna v předpokládaném směru cíle a poté je dálkově ovládána pilotem, který vyhledává cíl. Jakmile je cíl nalezen, může být opět uzamčen v řídicím systému nebo je zbraň i nadále ovládána dálkově pomocí zařízení pro datový přenos Hughes Aircraft AN/AXQ-14.\n\nTyto vysoce obratné zbraně mohou být vypouštěny z malých až středních výšek, přičemž dosahují téměř bodové přesnosti zásahu. Během operace Pouštní bouře byly tyto klouzavé pumy použity i ke zvláštním účelům. Všech 71 použitých pum bylo svrženo z letounů F-111. Za zmínku stojí použití pum proti ropným potrubím od zásobníků ropy, aby se zabránilo vylévání ropy do vod Perského zálivu.\n\nVývojové zkušební středisko letectva (\"Air Force Development Test Center\") na letecké základně Eglin na Floridě zahájilo vývoj pumy GBU-15 v roce 1974. Letectvo původně dvě verze zbraně značilo AGM-112A a AGM-112B. Toto značení bylo však zamítnuto, protože zbraň byla nepoháněnou klouzavou pumou, a proto bylo zvoleno označení GBU. Z tohoto důvodu zůstává označení M-112 nepřiděleno.\n\nZbraň byla vlastně vylepšení předchozích klouzavých pum používaných během války ve Vietnamu pod označením GBU-8 HOBOS. Tato zbraň však nemohla být řízena po svém odhození z mateřského letounu. Místo toho musel útočící letoun nalétnout velice blízko cíle, tak aby mohl operátor palubních zbraní zaměřit a uzamknout cíl. Jakmile se to stalo a puma byla odhozena, mohl se letoun vrátit zpět na základnu.\nTestování zbraně za letu bylo zahájeno v roce 1975. Kompletní testy zbraně GBU-15 s televizním naváděním bylo dokončeno v listopadu 1983. V únoru 1985 bylo dokončeno i testování zbraně s infračerveným naváděním.\n\n\"Technické údaje pocházejí ze stránek „www.designation-systems.net“.\n\n\n"}
{"id": "899042", "url": "https://cs.wikipedia.org/wiki?curid=899042", "title": "Vysokofrekvenční", "text": "Vysokofrekvenční\n\nVysokofrekvenční, VF ( ) je v elektronice a radiotechnice termín používaný nejčastěji pro kmitočty nad oblastí slyšitelných zvukových vln, které se nazývají \"nízkofrekvenční\" (\"NF\"). V akustice se toto frekvenční pásmo nazývá ultrazvuk. V různých kontextech se používají i jiné definice pro termín \"vysokofrekvenční\":\n\nPodle jiného pojetí závisí hranice mezi nízkofrekvenční a vysokofrekvenční technikou na rozměrech použitých komponent. Bývalý navigační systém OMEGA, který pracoval na frekvenci 10 až 14 kHz, lze považovat za vysokofrekvenční systém, stejně jako vedení elektrického proudu o kmitočtu 50 Hz a délce přes 1000 km musí být podle přenosové linkové teorie považováno za vysokofrekvenční systém, protože jeho délka je srovnatelná se čtvrtinou vlnové délky (λ/4) – viz Ferrantiho jev.\n\nDíky velkému dosahu se vysokofrekvenční technologie používají pro telekomunikace – pro mobilní telefony, vysílání rozhlasu a televize, radiolokaci a pro komunikaci s umělými družicemi.\n\nNaprostá většina rádiových komunikačních zařízení pracuje ve vysokofrekvenčním pásmu. Výjimkou jsou systémy pro komunikaci s ponorkami jako je americký systém Sanguine a ruský ZEVS.\n\n"}
{"id": "899044", "url": "https://cs.wikipedia.org/wiki?curid=899044", "title": "Modulátor", "text": "Modulátor\n\nModulátor je elektronický obvod, ve kterém \"modulační\" signál v základním pásmu nesoucí informace ovlivňuje jeden nebo více parametrů nosné vlny tak, že vzniká \"modulovaný signál\". Modulovaný signál se svými vlastnostmi podobá nosné vlně, takže je možné jej přenášet vhodným přenosovým médiem (volným prostorem, kabelem nebo vlnovodem), ale přitom nese informaci obsaženou v modulačním signálu.\n\nV oblasti spotřební elektroniky je modulátor zařízení, které vytváří vysokofrekvenční signál, který lze zachytit přijímačem (např. modulátor pro připojení CD přehrávače nebo MP3 k autorádiu, modulátor umožňující připojení videorekordéru, set-top boxu, herní konzole, mikropočítače nebo televizních her k televizoru). Používá se pro stará nebo levná zařízení, která nemají vstupy a výstupy umožňující přímé propojení, jako jsou vstup AUX, linkový vstup a výstup, konektory SCART, kompozitní video, S-Video nebo komponentní video. Při použití modulátoru je nutné přijímač naladit na frekvenci nebo kanál používaný modulátorem. Jiný silný signál na stejné frekvenci může způsobovat rušení, proto je možné u některých modulátorů používanou frekvenci změnit.\n\nZapojení modulátoru závisí na požadovaném druhu modulace. K nejjednodušším modulátorům patří modulátory frekvenční modulace, u kterých se přímo ovlivňuje frekvenci oscilátoru nízkofrekvenčním modulačním napětím přiváděným na varikap.\n\nFázová modulace se obvykle vytváří dále v řetězci od oscilátoru ke koncovému stupni. Zařazením paralelního rezonančního obvodu, jehož rezonanční frekvence se mění varikapem, se mění fázové poměry signálu a tak vzniká fázová modulace.\n\nAmplitudovou modulaci lze provádět ovlivňováním napájecího napětí vysokofrekvenčního zesilovače modulačním signálem.\n\n"}
{"id": "899050", "url": "https://cs.wikipedia.org/wiki?curid=899050", "title": "Krásno (film)", "text": "Krásno (film)\n\nKrásno (2014) je český film režiséra Ondřeje Sokola. Jedná se o jeho celovečerní režijní debut. Vyprávět by měl příběh Michala a Adama, kteří přijíždějí k nádrži Krásno (ve skutečnosti se vodní nádrž jmenuje Krásné) u Šumperka, aby vypátrali vraha Michalovy matky.\n\nVe filmu hráli: Ondřej Sokol, Martin Finger, Jana Krausová, Karel Roden, David Matásek, Hana Maciuchová, Jan Kačer, Michal Suchánek, Zuzana Stavná, Ondřej Malý, Michal Pavlata, Václav Neužil, Marie Doležalová, Jaroslav Plesl, Vasil Fridrich, Dalibor Gondík.\n\nRežisér filmu Ondřej Sokol na podzim 2019 oznámil, že pracuje na prequelu k tomuto filmu.\n\nNatáčet se začalo v květnu 2013, první záběry vznikly v šumperském krematoriu. V Šumpersku se natáčelo tři týdny, poté se točilo v Praze. Celkem byl film natočen v 28 natáčecích dnech.\n\nNa vznik filmu přispěli fanoušci částkou 200 000 Kč. Crowdfunding pomohl zvýšit kvalitu natáčení.\n\nNovinářská konference byla 21.1.2014 kině Lucerna.\n\nKarel Roden a Jaroslav Plesl plánují, že by bylo možné natočil prequel, ve kterém by vystupovaly jejich postavy.\n\nNa festivalu Novoměstský hrnec smíchu dostal kameraman filmu Tomáš Sysel cenu za nejlepší výtvarný počin. Na Cenách české filmové kritiky 2014 získal Martin Finger cenu za nejlepší mužský herecký výkon. Film získal také tři nominace na cenách Český lev 2014: nejlepší mužský herecký výkon ve vedlejší roli pro Karla Rodena, nejlepší hudbu a nejlepší masky; nominaci za hudbu pro Jana P. Muchowa proměnil.\n\nOndřej Sokol-Adam Němec\n\n\n"}
{"id": "899052", "url": "https://cs.wikipedia.org/wiki?curid=899052", "title": "Cesta ven", "text": "Cesta ven\n\nCesta ven je český film režiséra Petra Václava z roku 2014. Vypráví o romském páru Žanety a Davida. Obsazení je tvořeno romskými neherci, kteří zažili první zkušenost s natáčením.\n\nSnímek byl podpořen Státním fondem České republiky pro podporu a rozvoj české kinematografie.\n\nFilm měl premiéru na Filmovém festivalu v Cannes v nesoutěžní sekci ACID. Stal se tak prvním českým celovečerním filmem uvedeným na tomto festivalu od roku 1998, kdy zde byl na programu film \"Postel\" Oskara Reifa. Během premiérového víkendu v českých kinech na film přišlo 845 diváků.\n\nFilm se točil s romskými neherci v reálných lokacích především na Ostravsku (v Přednádraží nebo na ubytovně).\n\nV červnu 2014 získal film cenu za nejlepší film na slovenském filmovém festivalu Art Film Fest, Klaudia Dudová zde také získala cenu za nejlepší ženský herecký výkon. Na Cenách české filmové kritiky 2014 měl film nejvíce nominací (6), zvítězil ve čtyřech kategoriích: nejlepší film, režie, scénář a ženský herecký výkon pro Klaudii Dudovou.\n\nNa Českém lvu 2014 snímek vyhrál v sedmi kategoriích: nejlepší film, režie, ženský herecký výkon v hlavní roli, scénář, kamera, střih a zvuk. \n\n\n"}
{"id": "899054", "url": "https://cs.wikipedia.org/wiki?curid=899054", "title": "Zázrak (film, 2013)", "text": "Zázrak (film, 2013)\n\nZázrak (2013) je slovensko-český film režiséra Juraje Lehotského. Vyprávět by měl o dívkách z neúplných rodin, které mají zkažené dětství a problémové zkušenosti s drogami, prostitucí apod.\n\n"}
{"id": "899056", "url": "https://cs.wikipedia.org/wiki?curid=899056", "title": "Olga Krumlovská", "text": "Olga Krumlovská\n\nPhDr. Olga Krumlovská (* 4. června 1963, Chomutov) je česká spisovatelka a astroložka.\n\nVystudovala Fakultu žurnalistiky Univerzity Karlovy v Praze.\n\n\n"}
{"id": "899057", "url": "https://cs.wikipedia.org/wiki?curid=899057", "title": "Hadamardova nerovnost", "text": "Hadamardova nerovnost\n\nHadamardova nerovnost je označení pro matematickou nerovnost poprvé zveřejněnou Jacquesem Hadamardem v 1893 a vymezující maximální možnou hodnotu determinantu matice složené z komplexních vektorů. V případě reálných čísel ji je možné v \"n\"rozměrném eukleidovském prostoru interpretovat jako horní mez maximálního možného objemu rovnoběžnostěnu vymezeného \"n\" vektory formula_1 vzhledem k jejich délkám formula_2.\n\nHadamardova nerovnost říká, že pokud je \"V\" matice se sloupci formula_1, pak\na rovnosti je dosaženo pouze v těch případech, kdy jsou na sebe vektory kolmé a nebo je některý ze sloupců roven nulovému vektoru.\n\nJedním z důsledků je, že pokud jsou prvky čtvercové matice formula_5 řádu formula_6 menší nebo rovny mezi formula_7, tedy formula_8 pro všechna formula_9, pak\nJsou-li speciálně prvky matice rovny jen +1 a -1, pak \nMatice, pro které v tomto případě platí rovnost, se nazývají Hadamardovy matice.\n"}
{"id": "899058", "url": "https://cs.wikipedia.org/wiki?curid=899058", "title": "Joe Louis Arena", "text": "Joe Louis Arena\n\nJoe Louis Arena v Detroitu je jedna z nejstarších hokejových hal v NHL. Byla slavnostně otevřena v 12. prosince 1979 na památku boxera Joe Louise. Náklady na výstavbu v tehdejší době činily 57 miliónů amerických dolarů. Je ve vlastnictví města Detroit a provozuje jí společnost Olympia Entertaiment. V roce 1980 zde konalo republikánské národní shromáždění na němž byl jmenován jako kandidát na prezidenta Ronald Reagan. Původní kapacita byla 19 275, ale dnes činí 20 066. Jediným domovským týmem jsou Detroit Red Wings hrající NHL. Na jednu sezónu zde sídlily Detroit Pistons hrající NBA. U stropu této slavné haly visí například číslo 9 - Gordie Howe a 19 - Steve Yzerman současného generálního manažera Tampa Bay Lightning. Oba dva jsou členy hokejové síně slávy v Torontu. Joe Louis Arena sídlí v ulici Steve Yzermana, která je pojmenovaná právě po tomto hráči slavného klubu.\n\nNa rok 2017 je plánováno otevření nové hokejové arény za 450 milionů dolarů, umístěné na místě bývalého hotelu \"Park Avenue\". Budova hotelu byla odstřelena v červenci 2015.\n"}
{"id": "899062", "url": "https://cs.wikipedia.org/wiki?curid=899062", "title": "Svatý Hadrián", "text": "Svatý Hadrián\n\nHadrián nebo také Hadrián z Nikomédie (3. století − 4. března 306) byl světec a mučedník, který je uctíván v katolické církvi.\n\nByl důstojníkem císařského vojska a jako takový byl během pronásledování křesťanů svědkem jejich mučení pro víru. Zmučených věřících se vyptával, proč podstupují taková muka. Jejich svědectví jej zaujalo, začal se o křesťanství zajímat. Nakonec se sám křesťanem stal. Se svou vírou se netajil, proto byl zajat a mučen. Zemřel tak, že jeho tělo bylo rozsekáno na kusy. Ostatků se (dle legendy s přispěním deště, který zahnal od mrtvého Hadriána vojáky) zmocnili křesťané a tajně je převezli do Byzance.\n\nHadriánovy ostatky byly v 7. století převezeny do Říma a uloženy v jemu zasvěceném kostele. Část Hadriánova ramene byla v roce 1109 získána biskupem Danielem I. pro pražskou svatovítskou baziliku, dnešní chrám sv. Víta.\n\n"}
{"id": "899068", "url": "https://cs.wikipedia.org/wiki?curid=899068", "title": "Mramorová sypavka borovice", "text": "Mramorová sypavka borovice\n\nMramorová sypavka borovice je choroba borovic způsobovaná houbou \"Cyclaneusma minus\" (synonymum \"Naemacyclus minor\"), druh \"Cyclaneusma niveum\", který lze na napadených dřevinách najít rovněž, je považován za saprofyta. Je označena jako invazní druh. Mramorová sypavka borovice způsobuje především rozsáhlé defoliace staršího než letošního olistění.\n\nRod borovice, především tyto druhy:\n\nCelosvětově mimo Asii.\n\nBěhem vegetace nejstarší jehlice žloutnou, hnědnou a odumírají. Bezbarvé, bílé, často od odumřelé jehlice barevně těžko rozlišitelné plodnice se tvoří až na uhynulých jehlicích. U některých druhů borovice, jako je \"Pinus radiata\", tvoří patogen an jehlicích příčné červenohnědé pruhy, takže může být zaměněn s jiným druhem sypavky. Pro spolehlivé určení patogena je třeba laboratorních testů.\n\nSpory \"Cyclaneusma minus\" nejsou obvykle produkovány v plodnicích na infikovaném jehličí, dokud nejsou opadané. K vytváření spor na opadém jehličí dochází v průběhu celého roku, s nejvíce v průběhu podzimu a zimy. Ascospory jsou rozptýleny větrem a v deštěm. \nAskospory se uvolní asi po 2 hodinách srážek, nejvíce po pěti hodiních zvlhčení a pak uvolněné množství postupně klesá. Nově vytvářené jehlice jsou odolné proti infekci po dobu asi 6 měsíců a nejsou napadeny až asi do března. Infikované jehlice začínají ukazovat typické žluté mramorování a charakteristické symptomy onemocnění do července, nebo v obzvláště příznivých letech i dříve. Zhnědnou a obvykle opadávají brzy na jaře. U \"P. radiata\" jsou dva vrcholy napadení jehlic – od dubna do června a od září do prosince. \n\nŠkody způsobované chorobou mramorová sypavka borovice jsou obvykle v lesním hospodářství shrnovány a zmiňovány pouze spolu se škodami způsobovanými ostatními sypavkami. Větší výskyt patogena je zaznamenán na vlhkých, málo vzdušných lokalitách. Ve školkách, kde jsou mladé sazenice pěstovány pod závlahou může způsobit rozsáhlá napadení. Škodlivost je zmiňována spíše v lesním hospodářství. V okrasném zahradnictví způsobuje škody výrazným estetickým poškozením. Poškozené rostliny jsou neprodejné, ve výsadbě působí výrazně rušivě. \n\nChoroba je v USA hodnocena jako potenciálně vysoce nebezpečná za vhodných podmínek. Patogen je schopen šířit se více než několik km za rok prostřednictvím větru a vody nebo vektorů. Patogen má vysoký reprodukční potenciál. Organismus prokázal schopnost přenášet se prostřednictvím lidské přepravy. Organismus má širokou řadu hostitelů. Potenciální hostitelé mají souvislé rozložení v prostředí. Omezující techniky nejsou známy, jsou neproveditelné nebo se očekává že jsou neúčinné.\n\nJsou doporučovány agrotechnická opatření pro dobrou cirkulaci vzduchu ve školkách a množírnách. Doporučuje se odstranit plevele kolem stromů a likvidovat napadené nebo hostitelské dřeviny v okolí školek. Je vhodné se vyhnout nedostatku živin a vody, pokud je to možné.\n\nJe třeba více aplikací po sobě, ale výsledkem nemusí být zlepšení jakosti dřeviny nebo větší množství olistění. V USA jsou proti chorobě používány přípravky:\nU všech přípravků po 12 hodinách se aplikace opakuje znovu, pouze u přípravků na bázi mancozebu postačuje 48 hodinový odstup. \n\n"}
{"id": "899082", "url": "https://cs.wikipedia.org/wiki?curid=899082", "title": "Beatrix Norimberská", "text": "Beatrix Norimberská\n\nBeatrix Norimberská ( \"Beatrix von Nürnberg\"; 1360, Norimberk – 10. června 1414, Perchtoldsdorf) byla vévodkyně rakouská, štýrská, korutanská a kraňská a hraběnka tyrolská, pocházející z rodu Hohenzollernů.\n\nByla dcerou norimberského purkrabího Fridricha V. a Alžběty, dcery míšeňského markraběte Fridricha II. Vážného. Byla velmi krásná a zbožná, ale také ostýchavá. V roce 1375 se Beatrix provdala za jednou ovdovělého vévodu Albrechta III. Habsburského. Manželé se před sňatkem vzdali nároků na purkrabské dědictví. V době, kdy byl Albrecht III. na litevském tažení, porodila Beatrix ve Vídni roku 1377 syna Albrechta.\n\nBeatrix byla velmi atraktivní i v pozdním věku. Měla rytířskou družinu, jejímž symbolem byl řetěz ve tvaru ženského copu s vyobrazením labutě. Tím získal Albrecht III. přezdívku „s copem“. Zemřela v roce 1414 a byla pochována ve Vévodské hrobce chrámu sv. Štěpána ve Vídni.\n\n"}
{"id": "899102", "url": "https://cs.wikipedia.org/wiki?curid=899102", "title": "Tomáš Hradský", "text": "Tomáš Hradský\n\nTomáš Hradský (* 19. prosince 1939, Brno, Protektorát Čechy a Morava – ) byl československý fotbalový útočník, později obránce, juniorský reprezentant Československa.\n\nV československé lize hrál za Duklu Pardubice, Rudou hvězdu Brno a Spartak ZJŠ Brno. Nastoupil celkem v 60 ligových utkáních a dal 9 gólů. V Evropských pohárech zasáhl do 9 zápasů, dal v nich 2 branky (PVP 1960/61: 1 / 0, Pohár veletržních měst 1964/65: 2 / 0, Pohár veletržních měst 1965/66: 6 / 2). Ve Veletržním poháru 1965/66 dal v odvetě 2. kola Fiorentině 2 branky a významně se zasloužil o domácí výhru 4:0, která po prohře 0:2 v Itálii znamenala postup. Za juniorskou reprezentaci odehrál jedno celé utkání: 20. září 1960 v Č. Budějovicích s A-mužstvem Japonska, které naši junioři porazili 3:2 dvěma brankami Ivana Mráze a jednou Václava Maška.\n\nZemřel na rakovinu.\n\n"}
{"id": "899106", "url": "https://cs.wikipedia.org/wiki?curid=899106", "title": "Vladimír Socha", "text": "Vladimír Socha\n\nVladimír Socha (* 1. ledna 1982 v Hradci Králové) je český publicista, autor populárně naučné literatury, překladatel a zejména pak aktivní popularizátor vědního oboru paleontologie i přírodních věd obecně.\n\nPo absolvování přírodovědného gymnázia vystudoval Univerzitu v Hradci Králové (2008), v současnosti působí zejména jako lektor a pedagog. Pravidelně přednáší pro širokou veřejnost v různých vzdělávacích institucích ve věkovém rozpětí od dětí v mateřských školkách až po studenty Univerzit třetího věku, přispívá články do několika populárně-naučných periodik (například tituly \"Příroda\", \"100+1 ZZ\", \"Živá Historie\" ad.) a občasně vystupuje v pořadech Českého rozhlasu (\"Meteor\", \"Planetárium\", \"Leonardo\"). V roce 2009 se zúčastnil vykopávek pozdně křídových dinosaurů pod vedením instituce \"Museum of the Rockies\" v americké Montaně. Do února roku 2020 publikoval zatím čtrnáct vlastních knižních titulů (z toho jedno 2. vydání) a šest brožurek o dinosaurech, pravěku a vesmíru pro děti a mládež.\n\nVladimír Socha žije v Hradci Králové, je ženatý a má dceru.\n\nVladimír Socha knihy také příležitostně překládá, zejména anglicky psané tituly s historickým a přírodovědným zaměřením. Jeho hlavními zájmy jsou paleontologie obratlovců, dějiny přírodních věd a historie obecně. Podílel se a podílí také na překladu a odborné korektuře různých knižních publikací, například titulů \"Velká kniha dinosaurů\" (2015) nebo \"Vše o dinosaurech\" (2018). Spoluorganizoval také výstavy ilustrací dinosaurů a jiných pravěkých zvířat, a to například ve spolupráci se slovenským ilustrátorem Vladimírem Rimbalou. Dále spolupracoval například také s ilustrátory Lubomírem Kupčíkem, Jiřím Svobodou nebo Petrem Modlitbou. Externě pak spolupracuje také s paleontologem Danielem Madziou, působícím aktuálně ve Varšavě (například na provozu webové stránky popularizující paleontologii \"Pravěk.info\").\n\nV roce 2016 byla kniha V. Sochy \"Neznámí dinosauři\" nominována na cenu \"Zlatá stuha\" v kategorii literatury pro děti a mládež. V roce 2017 byla webová stránka Vladimíra Sochy \"DinosaurusBlog\" nominována na cenu \"Magnesia Litera\" v kategorii Blog roku.\n\nV listopadu a prosinci roku 2018 byla vysílána zdramatizovaná rozhlasová verze knihy \"Poslední dny dinosaurů\" na Českém rozhlasu. Rozhlasová verze byla výrazně zkrácenou a zestručněnou verzí původní knihy.\n\n\n"}
{"id": "899108", "url": "https://cs.wikipedia.org/wiki?curid=899108", "title": "Soukromá vysoká škola ekonomická Znojmo", "text": "Soukromá vysoká škola ekonomická Znojmo\n\nSoukromá vysoká škola ekonomická Znojmo s.r.o. (SVŠE, anglicky \"The Private College of Economic Studies Znojmo\") byla založena v roce 2005 a je první vysokou školou ve Znojmě. SVŠE Znojmo nabízí akreditovaný bakalářský studijní program Ekonomika a management. Na škole je možné studovat v prezenční i kombinované formě studia obory Účetnictví a finanční řízení podniku, Marketing a management a Ekonomika veřejné správy a sociálních služeb. Škola má svou pobočku i v Praze, kde lze studovat obory Účetnictví a finanční řízení podniku a Marketing a management, ovšem pouze v kombinované formě studia. Současnou rektorkou je doc. Ing. Hana Březinová, CSc.\n\nNa základě doporučení Akreditační komise udělilo Ministerstvo školství mládeže a tělovýchovy dne 31. 3. 2005 souhlas s působením soukromé vysoké školy bakalářského typu a zároveň udělilo akreditaci studijnímu programu Ekonomika a management pro obory Účetnictví a finanční řízení podniku a Marketing a management v prezenční formě studia. Největším úsilím o založení první znojemské vysoké školy se zasloužil zejména Ing. Pavel Štohl (ředitel školy a zároveň prorektor), jemuž stál po boku a podporoval ho prof. PhDr. Miroslav Foret, CSc. (první rektor SVŠE Znojmo). Od začátku svého působení (a i před získáním samotné akreditace v době příprav projektu vysoké školy) bylo silným partnerem město Znojmo, které poskytlo budovu k výuce a podpořilo školu i finančně. Prvních 72 vysokoškolských studentů nastoupilo v září 2005. V roce 2007 byly akreditovány ještě další dva obory, a sice Mzdové účetnictví, daně a personalistika a dále také Ekonomika veřejné správy a sociálních služeb. Od akademického roku 2009/2010 byl na škole zaveden kreditní systém ECTS.\n\nV současnosti škola nabízí tři akreditované studijní obory, jak v prezenční, tak v kombinované formě studia.\n\nTento obor se zaměřuje na účetnictví a finance, což patří k nejvýznamnějším technikám managementu na všech úrovních, ve všech formách vlastnictví a druzích činností. Absolvent tohoto oboru získává poznatky jak z českého a mezinárodního finančního účetnictví a výkaznictví, tak i z manažerského účetnictví, finančních analýz a finančního řízení podnikatelských i nepodnikatelských subjektů. Studium zprostředkovává rovněž poznatky z oblasti financí, peněžního a kapitálového trhu, rozpočtové soustavy a daňové problematiky. Studium připravuje absolventy pro výkon funkcí ve finančním a manažerském účetnictví, dále pro funkce v oblasti vnitřní kontroly, daní a prověřování účetní závěrky. V oblasti všeobecné student získává potřebné znalosti a dovednosti z matematiky, finanční matematiky, statistiky, základů práva a užití výpočetní techniky v rozsahu potřebném pro jeho profesní uplatnění. Jazykové vzdělání je nedílnou součástí připravenosti absolventa. V rámci studia jsou povinné dva cizí jazyky - oba v rozsahu čtyřsemestrální výuky. Po ukončení bakalářského studia mají studenti možnost navázat na magisterském studiu např. na VŠE Praha.\n\nTěžiště výuky je orientováno na osvojení znalostí v oblasti marketingu a managementu, se zaměřením na sféru cestovního ruchu a veřejné správy. Právě v důrazu na marketing a jeho propojení s cestovním ruchem lze spatřovat jedinečnost tohoto studijního oboru. V oblasti příhraničního cestovního ruchu je mezinárodní spolupráce realizována společně s vybranými zahraničními vysokými školami. Tento obor připravuje studenty na pozice manažerů a marketérů, a to mimo jiné i prostřednictvím projektů, stáží, modelových situací, simulací a her. Velký důraz je kladen na rozvoj komunikačních a prezentačních dovedností. Z hlediska uplatnění v praxi budou absolventi tohoto bakalářského studia připraveni nastoupit na místa jak v soukromém podnikatelském sektoru (zejména v oblasti cestovního ruchu), tak i ve veřejné správě. Díky ekonomickému základu (ekonomie, finanční účetnictví, ale i marketing a management) by absolventi měli být schopni pokračovat v magisterském stupni vysokoškolského studia na vysokých školách, především ekonomického a manažerského zaměření, jak v České republice, tak v rámci Evropské unie.\n\nPředstavuje jeden z inovovaných oborů. kterým se chce škola ještě více přiblížit evropským standardům studia. Studenti mají možnost získat nadstandardní praxi již při samotném průběhu studia, což zvyšuje jejich šance na uplatnění na trhu práce. Absolventi oboru získávají nezbytné odborné předpoklady pro působení pro výkon nižších a středních manažerských funkcích v organizačních složkách státu, ve státní správě a veřejné správě (např. na městských, obecních a krajských úřadech a jejich zařízeních, policii, soudech aj.). Odborné ekonomické zaměření rovněž umožňuje uplatnění absolventů také v ekonomických funkcích malých a středních podniků, resp. i v neziskových organizacích.\n\nKaždý z oborů má svého strategického partnera, který ho zaštiťuje a zejména zajišťuje propojení studia z praxí. Díky tomu pak mohou absolventi SVŠE Znojmo najít snáze uplatnění na trhu práce.\n\nBDO CA s.r.o. byla založena v roce 1998 a je začleněna do skupiny firem významné mezinárodní auditorské společnosti BDO. Tato společnost poskytuje služby v oblasti auditu, účetnictví, daní. Řadí se k předním společnostem s tímto zaměřením v ČR. Vybraní studenti pak v rámci dvou semestrů zpracovávají účetnictví skutečným firmám pod dohledem auditorů.\n\nAmmann je rodinná úspěšná mezinárodní společnost se sídlem ve švýcarském Langenthalu. Založena byla v roce 1869 a v průběhu více jak 140letého působení se nejprve rozšířila na švýcarský trh a na přelomu 20. století expandovala napříč Evropou a následně i do celého světa. Společnost patří mezi nejvýznamnější světové výrobce stavebních strojů pro silniční stavitelství. Aktuálně má společnost přibližně 2 750 zaměstnanců a její roční obrat činí více než 18 miliard korun. Studenti mohou díky této společnosti absolvovat stáže v Německu, Švýcarsku nebo také v Číně. \n\nZnojmo je druhé největší město na jižní Moravě a žije zde přes 30 tisíc obyvatel. V roce 2011 bylo oceněno titulem „Historické město roku 2010“. Pod MÚ spadá 18 příspěvkových organizací s působností v oblasti kultury, školství, životního prostředí apod., které studentům umožňují praxi v průběhu studia. Roční rozpočet města je 900 mil. Výhodná poloha v blízkosti Brna a Vídně.\n\nPrvním rektorem SVŠE Znojmo byl prof. PhDr. Miroslav Foret, CSc. v období od září 2005 do srpna 2010. Od září 2010 do ledna 2014 byl rektorem prof. PhDr. Kamil Fuchs, CSc. V současné době ve funkci rektora SVŠE Znojmo je doc. Ing. Hana Březinová, CSc.\n\n\n"}
{"id": "899125", "url": "https://cs.wikipedia.org/wiki?curid=899125", "title": "Seznam socialistických států", "text": "Seznam socialistických států\n\nToto je seznam současných a historických suverénních států, které jsou odbornou literaturou klasifikovány jako socialistické. Charakteristickým rysem těchto států je systém vlády jediné, socialistické strany. Může jít i o vládu komunistické strany, jejíž ideologie je obvykle založena na marxismu-leninismu. Pro ekonomický systém je charakteristické plánované hospodářství nebo jeho elementy. Centrální místo v ústavě těchto států má závazek k dosažení socialismu. Samy sebe pak tyto státy označují jako reálně socialistické.\n\nV průběhu studené války měla většina socialistických států blízké vztahy se Sovětským svazem. Ovšem třeba Jugoslávie za vlády Tita, Indie za Néhrúa či Egypt za Násira zaváděly vlastní modely socialismu a prostřednictvím Hnutí nezúčastněných zemí prosazovaly vlastní nezávislou a k soupeření velmocí neutrální politiku. Většina východoevropských zemí byla satelitními státy Sovětského svazu. Po čínsko-sovětské roztržce začala maoistická Čína soutěžit se Sovětským svazem o vliv v socialistických zemích.\n\n"}
{"id": "899128", "url": "https://cs.wikipedia.org/wiki?curid=899128", "title": "Balancovaná trojková soustava", "text": "Balancovaná trojková soustava\n\nBalancovaná trojková soustava nebo též balancovaná ternární soustava je speciální poziční číselná soustava, používající znaky s významy 0, 1 a -1. Tím se liší od „normální“ ternární soustavy, obsahující znaky 0, 1 a 2.\n\nSoustava - stejně jako jiné balancované číselné soustavy - umožňuje přímý zápis záporných čísel. Byla použita u některých experimentálních třístavových počítačů (např. sovětský Setun a Setun-70).\n"}
{"id": "899133", "url": "https://cs.wikipedia.org/wiki?curid=899133", "title": "Aqualand Moravia", "text": "Aqualand Moravia\n\nAqualand Moravia je akvapark v obci Pasohlávky v okrese Brno-venkov. Jeho kapacita činí 8 000 návštěvníků a vodní plocha má rozlohu přes 3 000 m². Součástí aquaparku je 7 bazénů, 20 tobogánů, 24 typů saun, 4 vířivky, wellness zóna (kryozóna, římské a sluneční lázně), Hotel Aqualand Inn, restaurace a 7D kino. Aqualand Moravia byl otevřen 1. srpna 2013.\nPro termální bazén aquapark využívá geotermální vrt Mušov s teplotou 46 °C, který má osvědčení přírodního léčivého zdroje od Ministerstva zdravotnictví České republiky. Relaxační oblast Forum Romanum, přístupná od 15 let, zahrnuje nahé sauny, vířivky a bazény.\n\nInvestorem Aqualandu Moravia se stala firma ŽS Real. Náklady na vybudování dosáhly částky 1,2 miliardy korun, z nichž část získala tato společnost z evropských fondů.\n\nAqualand Moravia se nachází v obci Pasohlávky, na severním břehu Mušovské nádrže. Ve stejné lokalitě se nacházely i římské lázně, které jsou nejstarším lázeňským objektem na území České republiky.\n\nAqualand Moravia se svým zaměřením odpovídá tematice římských lázní. Podle názvů odkazující na starověký Řím jsou pojmenovány i tematické oblasti.\n\nHlavní bazénová hala umístěná ve vnitřní části. Nachází se tu hlavní bazén, dva dětské bazény a tři vířivky. Oblast je otevřena celoročně.\n\n\nHala, ve které se nachází deset vnitřních tobogánů a skluzavek. Oblast je otevřena celoročně. \n\n\nVenkovní areál s bazény a dvěma tobogány. Většina oblasti je otevřena pouze v letních měsících. \n\nBazény: \n\n\n"}
{"id": "899136", "url": "https://cs.wikipedia.org/wiki?curid=899136", "title": "Kristýna Frejová", "text": "Kristýna Frejová\n\nKristýna Frejová (* 26. října 1971 Praha) je česká herečka. Jejími rodiči jsou čeští herci Věra Galatíková a Ladislav Frej. Vystudovala obor Herectví na Divadelní fakultě Akademie múzických umění (DAMU) v Praze, kde ji vedl Jiří Adamíra. Po jejím dokončení vystupovala v několika pražských divadlech, až zakotvila ve Švandově divadle. Zde vystupuje například v představeních \"Kdo je tady ředitel?\" nebo \"Kurz negativního myšlení\". Výjimečně se objevuje též v televizi a ve filmu; hrála například ve filmu \"Chyťte doktora\" či v seriálech \"Kriminálka Anděl\" a \"Terapie\". Má dceru Ráchel.\n\n"}
{"id": "899144", "url": "https://cs.wikipedia.org/wiki?curid=899144", "title": "Wiesław Kończak", "text": "Wiesław Kończak\n\nWiesław Kończak (* 5. října 1951 Wrocław) je bývalý polský zápasník, volnostylař. V roce 1980 vybojoval na olympijských hrách v Moskvě šesté místo v kategorii do 57 kg. Stejné místo vybojoval ve stejné váhové kategorii také na mistrovství Evropy v letech 1977 a 1981. Třikrát vybojoval titul mistra Polska, v roce 1970 v kategorii do 52 kg, v letech 1980 a 1983 v kategorii do 57 kg.\n\n"}
{"id": "899150", "url": "https://cs.wikipedia.org/wiki?curid=899150", "title": "Adam Weishaupt", "text": "Adam Weishaupt\n\nJohann Adam Weishaupt (6. únor 1748, Ingolstadt – 18. listopad 1830, Gotha) byl německý filozof a zakladatel řádu Iluminátů, tajné bavorské společnosti radikálních osvícenců.\n\nJeho otec zemřel v pouhých jeho pěti letech, ujal se ho pak jeho kmotr Johann Adam Freiherr von Ickstatt. Přestože byl Ickstatt jezuitou a i Weishaupta přiměl ke vstupu do jezuitského řádu, nasměroval ho spíše k myšlenkám osvícenským a racionalistickým. Weishaupt vystudoval práva na univerzitě v rodném Ingolstadtu a tamtéž se stal i profesorem práva. Za pobytu na univerzitě v Göttingenu ho silně ovlivnila empiricistická filozofie Johanna Georga Heinricha Federa, Feder i Weishaupt pak svorně oponovali Kantově idealismu. Roku 1776 založil tajný řád, pro nějž se časem vžilo označení „bavorští ilumináti“ (pojem „ilumináti“ se později stal spíše obecným označením v mnoha konspiračních teoriích a hlásili se k němu různé skupiny jen málo sousející s Weishauptovou činností). Řád chtěl šířit osvícenské myšlenky, připisuje se mu většinou vyšší míra ateismu než zednářům. Weishaupt ovšem roku 1777 vstoupil i do zednářské lóže \"Theodor zum guten Rath\". Iluminátský řád byl zakázán bavorskou vládou Karla Theodora roku 1784, načež Weishaupt odešel pod ochranu knížete Ernesta II. do jeho Sasko-Gotha-Altenburského knížectví. Zde i zemřel.\n\n\n\n"}
{"id": "899151", "url": "https://cs.wikipedia.org/wiki?curid=899151", "title": "Assunta Rakousko-Toskánská", "text": "Assunta Rakousko-Toskánská\n\nAssunta Rakousko-Toskánská (\"Alix Ferdinandina Blanka Leopoldina Margarita Beatrix Josephina Raphaela Michaela Ignatia Philomena\") (10. srpna 1902, Vídeň – 24. ledna 1993, San Antonio, Texas) byla rakouská arcivévodkyně a princezna toskánská pocházející z rodu Habsbursko-Lotrinského.\n\nByla osmé z deseti dětí arcivévody Leopolda Salvátora Toskánského a princezny Blanky Bourbonsko-Kastilské. Od roku 1918 žila rodina ve Španělsku. V Barceloně vstoupila do kláštera, kde přijala nižší zasvěcení. V letech španělské občanské války byl klášter přepaden a Assunta se poté dostala do Vídně. Zde se soudila spolu s některými sourozenci se svou ovdovělou matkou o svůj dědický podíl.\n\nRoku 1939 se v Ouchy provdala za dr. Josefa Hopfingera, se kterým měla dvě dcery. Manželé se v roce 1950 rozvedli. Poté žila jako řádová sestra v San Antoniu v Texasu, kde také roku 1993 zemřela.\n\n"}
{"id": "899152", "url": "https://cs.wikipedia.org/wiki?curid=899152", "title": "Mont Dolent", "text": "Mont Dolent\n\nMont Dolent je vrchol, na kterém se střetávají státní hranice Francie, Itálie a Švýcarska. Ční do nadmořské výšky 3823 m. Přístup vede po mohutných ledovcích.\n\nNa vrchol poprvé vystoupili 9. července 1864 Edward Whymper, A. Adams-Reilly a horští vůdci Michel Auguste Croz, H. Charlet, M. Payot.\n\nNa vrchol Mont Dolent je možné vystoupit sedmi základními horolezeckými cestami. Nejoblíbenější je cesta prvovýstupců.\n\n"}
{"id": "899153", "url": "https://cs.wikipedia.org/wiki?curid=899153", "title": "Jan Vaněček", "text": "Jan Vaněček\n\nJan Vaněček (* 7. října 1946 Český Krumlov) je český spisovatel.\n\n\nTexty v Listech, dvouměsíčníku pro kulturu a dialog:\n\nPublikuje v regionálním tisku\nPíše rozhlasové sloupky \nRecenze:\n\nDalší aktivita: \n"}
{"id": "899157", "url": "https://cs.wikipedia.org/wiki?curid=899157", "title": "Dalibor Karnay", "text": "Dalibor Karnay\n\nDalibor Karnay (* 3. července 1978, Kráľovský Chlmec) je bývalý slovenský fotbalista, útočník.\n\nHrál slovenskou ligu za HFC Humenné, v České republice hrál za FC Tescoma Zlín, FC Dolní Kounice, SC Xaverov Horní Počernice a SK Hradec Králové. Kariéru končil v Německu v nižší soutěži za Bonner SC. V druholigovém Hradci Králové byl v sezóně 2005-2006 nejlepším střelcem týmu s 5 góly ve 29 utkáních.\n\n"}
{"id": "899161", "url": "https://cs.wikipedia.org/wiki?curid=899161", "title": "Jakub Navrátil", "text": "Jakub Navrátil\n\nJakub Navrátil (* 1. února 1984, Tábor, Československo) je český fotbalový obránce, od roku 2016 působící v FC MAS Táborsko. Mimo Česko působil na klubové úrovni v Turecku a Itálii.\n\nV červnu 2017 byl valnou hromadou zvolen do vedení Hráčské fotbalové unie (HFU), kde zastává roli člena Kontrolní komise.\n\nS fotbalem začal v klubu FK Tábor. V letech 2002–2007 hrál v Příbrami. V zimním přestupovém období sezony 2007/08 přestoupil do Viktorie Plzeň. Té postupně pomohl ve vzestupu. V zimě mistrovské sezony 2010/11 (konkrétně v lednu 2011) spolu s Tomášem Radou přestoupil do tureckého Sivassporu, kde podepsal smlouvu na 3½ roku (do června 2014).\n\nV červnu 2014 po skončení smlouvy se vrátil do České republiky, zamířil do Mladé Boleslavi, kde podepsal tříletý kontrakt. Boleslav se představila ve 2. předkole Evropské ligy UEFA 2014/15 proti bosenskému týmu NK Široki Brijeg. V úvodním domácím střetnutí 17. července 2014 (výhra 2:1) nemohl nastoupit, platil mu čtyři roky starý trest z evropských pohárů proti tureckému Beşiktaşi. Na postu beka ho v sestavě nahradil devatenáctiletý Lukáš Hůlka, který v české lize neměl na kontě dosud jediný start. V odvetě v Bosně 24. července již nastoupil. Boleslav vyhrála přesvědčivě 4:0 a postoupila do 3. předkola proti Olympique Lyon, kde vypadla. V létě v týmu předčasně skončil.\n\nV říjnu 2015 podepsal půlroční smlouvu s Táborskem, s nímž trénoval před startem sezony 2015/16.\n\nV lednu 2016 na půl roku posílil třetiligový italský tým SS Juve Stabia.\n\nV létě 2016 se vrátil do klubu FC MAS Táborsko.\n\nFC Viktoria Plzeň\n\n"}
{"id": "899162", "url": "https://cs.wikipedia.org/wiki?curid=899162", "title": "Seznam cizinců v Minnesota Wild", "text": "Seznam cizinců v Minnesota Wild\n\nToto je seznam cizinců, kteří alespoň jednou nastoupili za hokejový tým Minnesota Wild hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "899164", "url": "https://cs.wikipedia.org/wiki?curid=899164", "title": "Brjanka", "text": "Brjanka\n\nBrjanka () je město v Luhanské oblasti na Ukrajině. Leží ve východní části Donbasu bezmála 60 kilometrů na západ od Luhanska, hlavního města oblasti. Patří k aglomeraci Alčevsk-Stachanov, přičemž sousedí se Stachanovem na severu, s Alčevskem na východě, s Artemivskem na jihu a s Almaznou na západě. V roce 2013 žilo v Brjance přes 47 tisíc obyvatel.\n\nV průběhu druhé světové války bylo město obsazeno wehrmachtem od 12. července 1942 do 2. září 1943, kdy jej dobyla Rudá armáda.\n\n"}
{"id": "899171", "url": "https://cs.wikipedia.org/wiki?curid=899171", "title": "Davit Gobedžišvili", "text": "Davit Gobedžišvili\n\nDavit Gobedžišvili (: ) nebo (: ), (* 3. ledna 1963 v Churety, Sovětský svaz) je bývalý sovětský a gruzínský zápasník volnostylař, olympijský vítěz z roku 1988.\n\nZápasení se věnoval od 10 letech v Ony pod vedením Alexandre Majsuradzeho. Později se přesunul do Tbilisi, kde se připravoval v policejním klubu Dinamo pod vedením Gurama Sagaradzeho. V roce 1985 se poprvé podíval do sovětské volnostylařské reprezentace a získal titul mistra světa a Evropy. V roce 1988 vybojoval nominaci na olympijské hry v Soulu na úkor Aslana Chadarceva. Po dominantním vystoupení v základní skupině postoupil z prvního místa do finále proti Američanu Bruce Baumgartnerovi. S Američanem měl měl zápornou zápasovou bilanci 3:4, ale v Soulu potvrtdil lepší formu. V úvodu se ujal vedení a do konce zápasu bodový zvrat nepřipustil. Získal zlatou olympijskou medaili. V roce 1990 získal svůj druhý titul mistra světa a ukončil sportovní kariéru. Koncem roku 1991 se na žíněnku vrátil a v roce 1992 startoval na olympijských hrách v Barceloně. Na Baumgartnera narazil již v základní skupině a ve vzájemném duelu prohrál. Ze druhého místa však postoupil do boje o celkové třetí místo, ve kterém porazil Turka Mahmuta Demira a získal bronzovou olympijskou medaili. Vzápětí defitivně ukončil sportovní kariéru. Věnuje se politické činnosti.\n\n\n"}
{"id": "899174", "url": "https://cs.wikipedia.org/wiki?curid=899174", "title": "Jiskra Benešov", "text": "Jiskra Benešov\n\nTýdeník Jiskra je s okresem Benešov spjat již od roku 1960, kdy plynule nahradil Vesnické noviny Benešovska, Vlašimska a Voticka, posléze i Jiskru Benešovska (1953 – 1959). \n\nJiskra vznikla 1. 4. 1960 v souvislosti se správní reformou, kdy byly zrušeny bývalé okresy a nahrazeny okresy většími, sloučily se tedy okresy Benešov, Vlašim a Votice, z nichž každý vydával své vlastní noviny: \nBenešov: Jiskra Benešovska (vycházela 1953-1959), jejím předchůdcem byly Vesnické noviny Benešovska (vycházely v letech 1950-1953) \nVlašim: Nové Podblanicko (vycházelo 1959-1960), jeho předchůdcem byly Vesnické noviny Vlašimska (vycházely v letech 1950-1958) \nVotice: Vesnické noviny Voticka (vycházely v letech 1951-1960).\n\nV roce 1997 se bývalý ONV Benešov Jiskry vzdal, ale už v srpnu téhož roku se vydávání Jiskry ujal Mgr. Jiří Horák z Prahy, který Jiskru vydával do 15. prosince roku 2010, kdy se rozhodl tuto svou aktivitu ukončit. Redakce se rozhodla pokračovat, za tímto účelem byla ještě v závěru roku 2010 založena společnost Jiskra Benešov, s.r.o.\n\nJiskra vycházela s těmito podtituly: \n\nNázev Jiskra se poprvé objevil u novin vycházejících v Táboře (resp. později v Táboře a Českých Budějovicích) v letech 1903-1914 jako týdeník, později v roce 1914 jako deník s podtitulem Jihočeský deník. Dalším periodikem, které mělo název Jiskra a vycházelo jako týdeník (bez zjevné souvislosti s předchozím) v Táboře a a v letech 1925-1927 s místem vydání Tábor-Benešov, byla Jiskra, vydávaná sociální demokracií v letech 1925-1938 a následně pak 1945-1948.\n\n"}
{"id": "899177", "url": "https://cs.wikipedia.org/wiki?curid=899177", "title": "Bob Helekia Ogola", "text": "Bob Helekia Ogola\n\nMgr. Bob Helekia Ogola, plným jménem Robert Helekia Ogola (* 20. února 1966 v Keni) je duchovní Českobratrské církve evangelické, který slouží v nejdeckém sboru této církve.\n\nO studiu teologie uvažoval již v mládí, a proto využil možnosti studia na Evangelické teologické fakultě v Praze, kde byl od roku 1988. Po vysoké škole působil jeden rok v Brně a následně 10 let v Domově odpočinku ve stáří ve středočeských Krabčicích, kde byl jeho vedoucím Miroslav Erdinger. V roce 2007 zareagoval na výzvu sboru v Nejdku, který hledal faráře. Místním farníkům se líbil a od té doby zde pracuje jako jejich duchovní.\n\nJeho manželkou je Michaela, kterou poznal během studia bohosloví. S ní má dvě děti – starší, dceru Loice (Lojs) Michaelu, a mladšího, syna Boba Daniela. Ogolova rodina v Keni je ovšem široká, neboť jeho otec má devět manželek, s nimiž má celkem 70 potomků.\n\n"}
{"id": "899178", "url": "https://cs.wikipedia.org/wiki?curid=899178", "title": "Smrk chupejský", "text": "Smrk chupejský\n\nSmrk chupejský (\"Picea neoveitchii\") je druh jehličnatého stromu původem z Číny.\n\nJedná se o strom, který dorůstá až 15 m výšky a průměru kmene až 50 cm. Borka je šedavá, v dospělosti rozpraskaná do šupin. Větvičky mají bledě žlutou barvu, někdy jsou trochu nahnědlé, později šedavé až žlutošedé, lysé. Jehlice jsou na průřezu široce kosočtverečné, asi 1,5−2,5 cm dlouhé a asi 2 mm široké, na vrcholu špičaté. Samičí šišky jsou jako nezralé zelené, za zralosti bledě hnědé až hnědé, vzácně žlutozelené, podlouhle až vejčitě válcovité, za zralosti asi 8–14 cm dlouhé a asi 5–6,5 cm široké. Šupiny samičích šišek jsou za zralosti kosočtverečně vejčité, asi 27 mm dlouhé a asi 27–30 mm široké, horní okraj je zoubkatý až skoro celokrajný, široce zaokrouhlený až tupý. Semena mají křídla asi 10 mm dlouhá.\n\nSmrk chupejský je přirozeně rozšířen v Číně, a to na jihu provincie Kan-su, na jihozápadě provincie Che-nan (okresy Nej-siang), na západě Chu-pej, na jihu Šen-si, na severovýchodě Šan-si (Wu-tchaj-šan) a v S’-čchuanu.\n\nRoste v horských lesích v nadmořských výškách 1300-2000 m n. m. I ve své domovině se vyskytuje jen roztroušeně a je to vzácný druh, veden jako ohrožený.\n"}
{"id": "899182", "url": "https://cs.wikipedia.org/wiki?curid=899182", "title": "Kálmán Konrád", "text": "Kálmán Konrád\n\nKálmán Konrád (23. května 1896, Bačka Palanka, Rakousko-Uhersko – 10. května 1980, Stockholm) byl maďarský fotbalový útočník a fotbalový trenér. V roce 1999 byl časopisem \"World Soccer\" zařazen mezi 100 nejlepších fotbalistů všech dob.. Jeho bratrem byl fotbalista a trenér Jenő Konrád.\n\nHrál za MTK Budapešť, SV Amateure, First Vienna FC 1894 a Brooklyn Wanderers.\n\nV maďarské reprezentaci debutoval 8. 11. 1914 v přátelském utkání proti Rakousku (výhra 2:1) a při své premiéře vstřelil jednu branku. Celkem odehrál v letech 1914–1928 za maďarské mužstvo 13 zápasů a dvakrát skóroval.\n\nPo skončení aktivní kariéry trénoval FC Bayern Mnichov (1928–1929), FC Zürich (1929–1930), SK Slavia Praha (1933–1935), CFR Bucuresti (1936–1937), SK Židenice (1938), Örebro SK (1939–1942), Åtvidabergs FF (1942–1947), Malmö FF (1947–1950), Helsingborgs IF (1950–1951), BK Derby Linköping (1951–1955) a Junsele (1955–1956).\n\n"}
{"id": "899187", "url": "https://cs.wikipedia.org/wiki?curid=899187", "title": "Tradice z krabice", "text": "Tradice z krabice\n\nTradice z krabice je sedmé studiové album skupiny Morčata na útěku, které vyšlo v roce 2013. Obsahuje 15 skladeb.\n\n"}
{"id": "899188", "url": "https://cs.wikipedia.org/wiki?curid=899188", "title": "Sergej Karamčakov", "text": "Sergej Karamčakov\n\nSergej Karamčakov ( , 3. července 1962 Askiz – 1993, Abakan) byl ruský zápasník chakaské národnosti. Volnostylař, reprezentant Sovětského svazu. V roce 1988 na olympijských hrách v Soulu vybojoval v kategorii do 48 kg bronzovou medaili. V roce 1987 vybojoval bronzovou medaili na mistrovství světa. V roce 1983 a 1987 vybojoval 5. místo na mistrovství Evropy. Vítěz světového poháru z let 1986 až 1988, druhý v roce 1989.\n\nV roce 1992 utrpěl krátce před olympijskými hrami vážný úraz. Lékaři mu sice zachránili život, ale jeho zápasnická kariéra tímto skončila. O rok později za nevyjasněných okolností zemřel. Na jeho počest je v Abakanu každoročně pořádán turnaj, v roce 2012 se uskutečnil již 10. ročník.\n\n"}
{"id": "899215", "url": "https://cs.wikipedia.org/wiki?curid=899215", "title": "Gennadi Sosonko", "text": "Gennadi Sosonko\n\nGennadi Sosonko (* 18. května 1943, Troick, Sovětský svaz) je nizozemský šachový velmistr. Svůj první velký úspěch zaznamenal v roce 1958, když vyhrál juniorské mistrovství Leningradu.\n\nZe Sovětského svazu se do Nizozemska dokázal dostat přes Izrael, přičemž jeho útěk byl představiteli sovětského šachu velice kritizován.\n\nV letech 1973 a 1978 vyhrál nizozemské mistrovství, mezi jeho další úspěchy patří 1. místa na turnajích ve Wijk aan Zee (1977, 1981) a Nijmegenu (1978). Mimo to dále dokázal vyhrát dvě týmové (1976, 1988) a dvě individuální (1974, 1976) na šachových olympiádách.\n\nV posledních letech se věnuje především spisovatelské činnosti.\n\n"}
{"id": "899219", "url": "https://cs.wikipedia.org/wiki?curid=899219", "title": "Leinier Domínguez", "text": "Leinier Domínguez\n\nLeinier Domínguez Pérez (* 23. září 1983, Havana, Kuba) je kubánský šachový velmistr. Čtyřikrát vyhrál kubánské mistrovství (2002, 2003, 2006, 2012), V roce 2004 postoupil do čtvrtfinále mistrovství světa, v něm prohrál s Tejmurem Radžabovem.\n\nMezi jeho největší úspěchy se dále řadí výhra v Barceloně (2006)\na dělené 1. místo na turnaji v Bielu (2008). V roce 2008 také vyhrál mistrovství světa v bleskovém šachu.\n\n"}
{"id": "899223", "url": "https://cs.wikipedia.org/wiki?curid=899223", "title": "BN-reaktor", "text": "BN-reaktor\n\nReaktor BN (reaktor na rychlé neutrony, \"Реактор на быстрых нейтронах\") je sodíkem chlazený rychlý množivý jaderný reaktor vyvíjený v Rusku. Skupinu reaktorů BN lze rozdělit na několik typů - BN-350, BN-600, BN-800 a projekt BN-1200.\n\nVývoj zahájen v roce 1960. Stavba jediného reaktoru byla zahájena o 4 roky později. Hlavním účelem bylo odsolování mořské vody. Produkoval 120 tisíc tun destilované vody denně.\n\nJedná se o vylepšený typ vyvíjený v 60. a 70. letech. Jediný reaktor tohoto typu se nachází ve Sverdlovské oblasti, kde pracuje od roku 1980. Během provozu mnohokrát došlo k úniku chladicího média, někdy též doprovázené lokálním požárem. Všechny tyto události byly na mezinárodní stupnici jaderných událostí ohodnoceny nejvýše pouze stupněm 1.\n\nDalší generace rychlého množivého reaktoru BN. Jediný blok je nyní stavěn jako náhrada BN-600 ve stejné lokalitě. Reaktor by měl sloužit především k získávání dalších zkušeností pro vývoj dalších, již plně komerčních, reaktorů BN-1200.\n\nAktuálně vyvíjený typ reaktoru, jehož výstavba by měla začít po spuštění BN-800 opět ve stejné lokalitě. Pokud se tento typ osvědčí, je následně plánována dostavba dalšího bloku a jeho výstavba také v dalších lokalitách (např. plánovaná Jihouralská elektrárna).\n"}
{"id": "899224", "url": "https://cs.wikipedia.org/wiki?curid=899224", "title": "Baadur Džobava", "text": "Baadur Džobava\n\nBaadur Džobava ( , * 26. listopadu 1983, Gali, Sovětský svaz) je gruzínský šachový velmistr. Svůj první velký úspěch si připsal v roce 2003, když dokázal vyhrát Dubai Open se skóre 7/9. O rok později si odvezl zlatou medaili za svůj individuální výkon na šachové olympiádě.\n\nV letech 2003 a 2007 vyhrál gruzínské mistrovství, další velké úspěchy si připsal výhrami na Aeroflot Open (2006) a evropském mistrovství v bleskovém šachu (2011).\n\nZnámý je především pro svojí excelentní přípravu zahájení.\n\n"}
{"id": "899230", "url": "https://cs.wikipedia.org/wiki?curid=899230", "title": "Obloha zítřka", "text": "Obloha zítřka\n\nObloha zítřka je český komiks, který vycházel v letech 2012-2013 v časopisu ABC. Scenáristou byl Viktor Šauer a Michael Petrus. Ti spolu již předtím vytvořili komiks GEN7. Komiks vycházel půl roku a každý díl měl 4 stránky. Oproti GEN7 byla změněna stylizace, včetně letteringu, za který byl zodpovědný Mankin.\n\nTom byl uložen do hybernačního spánku, v kterém měl zůstat dokud se nenajde lék na jeho nemoc. Po 200 letech, v roce 2288, je probuzen průzkumnicí Lily. Nalézá post-apokaliptický svět, kdy většinu lidstva zabil neznámý virus a zbytky bojují o přežití v malých skupinkách. Tom se spolu s Lily a její skupinou musí vydat do hor, kde se má nacházet lék na jeho nemoc.\n\n"}
{"id": "899231", "url": "https://cs.wikipedia.org/wiki?curid=899231", "title": "Nikita Viťugov", "text": "Nikita Viťugov\n\nNikita Viťugov (* 4. února 1987, Petrohrad, Sovětský svaz) je ruský šachový velmistr.\n\nV roce 2009 byl členem vítězného ruského týmu na mistrovství světa družstev v Burse a znovu v letech 2010 a 2013.\n\nV roce 2011 dosáhl děleného 1.–3. místa na prestižním Aeroflot Open, o dva roky později pak dokázal triumfovat na Gibraltaru, když v play-off o první místo porazil Nigela Shorta.\n\n"}
{"id": "899233", "url": "https://cs.wikipedia.org/wiki?curid=899233", "title": "Edgewater", "text": "Edgewater\n\nEdgewater může být:\n\n"}
{"id": "899247", "url": "https://cs.wikipedia.org/wiki?curid=899247", "title": "Červená sypavka borovice", "text": "Červená sypavka borovice\n\nČervená sypavka borovice je choroba borovic způsobovaná houbou \"Mycosphaerella pini\" (také \"Dothistroma septosporum\" a \"Scirrhia pini\") Červená sypavka borovice způsobuje rozsáhlé defoliace olistění a může způsobit vážné oslabení mladých rostlin. Je posuzována jako karanténní choroba, avšak podle extenzívního průzkumu se rozsahem výskytu stává na Moravě běžnou, data o výskytu v Čechách zcela chybí, jakkoliv o chorobě školkaři uvádějí, že se s ní již setkali. Šíření sypavky napomáhají klimatické extrémy. Zvýšený výskyt poškození lze očekávat v přehoustlých, málo vzdušných porostech do 20 – 30 let, pěstovaných na nevhodných stanovištích.\n\nStudie genomu \"Mycosphaerella pini\" pomohla vysvětlit biosyntézu toxických houbových sekundárních metabolitů při červené sypavce borovice. Dothistromin, toxin produkovaný \"Mycosphaerella pini\" na napadených borovicích je blízce příbuzný aflatoxinu, toxinu kterým jsou kontaminovány některé potraviny napadené plísněmi rodu kropidlák Aflatoxin způsobuje vážné zdravotní problémy, ale případy ohrožení osob v souvislosti s červenou sypavkou borovice nejsou známy.\n\nVýznamný je nález patogena ve vyšších polohách lesa (do 1600 m), kde má borovice kleč velký význam z hlediska udržení půdní stability.\nČervená sypavka borovice napadá rod borovice, především tyto druhy:\nRod smrk\n\nDruh Douglaska tisolistá \"Pseudotsuga menziesii\"\n\nJe uváděn i modřín opadavý (\"Larix decidua\") jedlovec (\"Tsuga\"). Ovšem u některých druhů napadených dřevin lze předpokládat že dřevina byla napadena díky síle infekčního tlaku a současného oslabení jinak odolné dřeviny. \n\nZřejmě poprvé červenou sypavku borovice platně popsal Saccardo v roce 1920 jako \"Actinothyrium marginatum\" po mikroskopickém studiu jehlic borovice \"Pinus ponderosa\" napadených touto chorobou a sbíraných v USA. Ze Severní Ameriky a z horských oblastí Střední Ameriky, kde je tato houba zřejmě původní, byla zavlečena inﬁkovanými sazenicemi (především borovice \"Pinus radiata\") na všechny kontinenty a stala se mimo areál svého původního rozšíření vážným houbovým škůdcem borovic. První zprávy o výskytu v EPPO regionu jsou od roku 1978.\n\nČervená sypavka borovice byla na území ČR zjištěna poprvé na borovicích importovaných z Maďarska v roce 1999, ve volné přírodě pak v roce 2000. Nález byl potvrzen Státní rostlinolékařskou správou ČR. Celá dodávka byla zlikvidována. V roce 2012 je červená sypavka borovice rozšířena téměř po celém území ČR.\n\nV roce 2000 byly první výskyty choroby zaznamenány ve veřejné zeleni, plantáži vánočních stromků, lesních výsadbách, lesní a okrasné školce v katastrech Jedovnice, Rudice u Blanska, Olomučany (Blansko), Veverská Bítýška, Židlochovice obvodu Brno-venkov, Jackov, Moravské Budějovice obvodu Třebíč a Koroužné obvodu Žďár nad Sázavou. \n\nOtmar Vahala ze Státní rostlinolékařské správy ČR v roce 2008 uvádí: Je zřejmé, že červená sypavka borovice byla v minulosti přehlížena a zaměňována s jinými sypavkami (\"Lophodermium pinastri\" a \"L. seditiosum\").\n\nNejvětší rozšíření bylo do roku 2007 zaznamenáno v oblasti Vsetínska (Ing. Trčálek), ŠLP Křtiny a rovněž na lokalitě Březina na Svitavsku. L. Jankovský z MZLU v Brně vyjadřuje v té době pochyby, zda je tato skutečnost objektivním odrazem stavu, či se zde odráží odlišná intenzita průzkumu v Čechách a na Moravě a tvrdí, že nelze považovat znalosti o rozšíření choroby za úplné. Podle jeho informací jsou uváděné výsledky výsledkem spíše extenzívního průzkumu. Chybí především údaje z Čech.(2007).\n\nCelosvětový.\n\nIntenzita a projevy symptomů jsou velmi rozdílné u jednotlivých hostitelů. Orientačně je možné infikovanou dřevinu určit již na základě vnějších symptomů, jako je nápadné zrezavění jehlic ve spodní třetině koruny,zvláště pokud je v podrostu vysoká tráva. Odumřelé jehlice zvláště loňské, zrezavění starších ročníků jehlic, především při kmeni. Bezpečným znakem jsou červené příčné proužky na odumřelém pletivu jehlic a tvorba acervuli. Pod mikroskopem je pak možno potvrdit patogena podle článkovaných konidií. Charakteristické je také celkové prosychání jehlic v koruně, které se projevuje především u borovice těžké. Zde je nápadné také odumírání konců jehlic zhruba od jedné třetiny až od poloviny její délky. Báze jehlic zůstává živá často po několik let. V případě silné infekce pak byl pozorován totální propad starších ročníků jehlic, spojený s tvorbou zkrácených letorostů a štětkovitým nahloučením jehlic posledního ročníku jehlic na konci bezlistých větévek (tzv. “lion tails”). \n\nPříznaky primární letošní infekce se projevují v závislosti na průběhu počasí zpočátku pouze jako žluté skvrny na zelených jehlicích v letním období. Na jehlicích se tvoří žlutavé, žlutohnědé, později rezavé až hnědé skvrny které se rozšiřují na již odumřelých jehlicích v červenohnědé proužky (červenec až září)V následujících letech se zde tvoří acervuli – plodnice anamorfního stádia. Červené zbarvení způsobuje přítomný dothistromin a nejnápadněji působí v jarním období, kdy jsou tyto příznaky nejčitelnější. Acervuli nadzvedávají pokožku jehlic, ze kterých se pak uvolňují konidie (od poloviny května). Konidie jsou dlouze vláknité, bezbarvé, s 1–5 (7) přehrádkami, s hladkým povrchem (vel. 8-40 x 1,8-3 µm).\n\nJehlice odumírají od konců a opadávají, zejména pak ve spodní třetině až dvou třetinách koruny. Při silném napadení dřevin může dojít k opadu všech starších ročníků jehlic a objevuje se tak příznak nazývaný „lví ocasy“. Zelené jsou pouze rašící jehlice na zkráceném prýtu a starší jehlice jsou odumřelé a rezivěhnědě zbarvené. K jejich celkovému odumírání a opadu dochází na podzim anebo na jaře. Na konci vegetace se kromě červených pruhů na odumřelých jehlicích vyskytují drobné černé skvrny. Rozhodující pro pozitivní identifikaci patogena je přítomnost acervulí s konidiemi. \n\nIntenzita opadávání jehlic je u jednotlivých hostitelů velmi proměnlivá. U hostitelů s rychlým propadem jehlic jako je smrk nebo borovice lesní je třeba prověřit i opadlé jehlice pod stromy. Borovice lesní opadává okamžitě po zrezivění a najít u ní na stromě jehlice s acervuli je obtížné.\n\nV podmínkách ČR se konidie obvykle tvoří od poloviny května a jsou uvolňovány za vlhkého a teplého počasí. U sypavky Mycosphaerella pini jsou konidie produkovány v bílé nebo světle růžové slizovité mase během slabých dešťů nebo při vysoké vlhkosti. Po uvolnění klíčí při teplotách 8 – 25 °C (optimum 18 °C).\n\nDřeviny jsou infikovány nejčastěji v období od doby, kdy rašící jehlice dosáhnou zhruba poloviny své délky, až po jejich vyzrání. V ČR od poloviny května až do počátku července, podle průběhu počasí. Infekce proniká do rostlin skrze průduchy. Doba inkubace je odlišná podle místních podmínek. V evropských podmínkách trvá inkubace 4 – 6 měsíců. Pro infekci je příznivé vlhké počasí. \n\nBionomie M. pini v našich podmínkách není dosud detailně prozkoumána. Konidie se tvoří v acervuli prakticky po celou vegetační sezónu jak na opadlých jehlicích, tak i na odumřelém pletivu jehlic na stromech. Nejlépe je zřejmá tvorba acervuli v dubnu až červnu. Acervuli a stromata se vyvíjejí a zrají i na spadaném jehličí a tvoří tak důležitý zdroj jarní infekce.\nKromě konidií se tvoří synanamorfa Asteromella, která je poznatelná pouze pod mikroskopem podle velmi drobných spermogonií (1–3 µm). \n\nČervená sypavka je lesnicky nejvýznamnější karanténní choroba, která se v České republice šíří.\n\nČervená sypavka borovice celosvětově způsobuje ztráty na produkci dřeva u citlivých druhů, zejména u borovice montereyské, a to snížením rychlosti růstu prostřednictvím defoliace. Závažnost poškození vedly k vyloučení borovice montereyské jako pěstební plodiny v mnoha částech Afriky (Gibson,\n1979). Defoliace o více než 25 %, má významný vliv na přírůstky, ale 50% opad jehlic jej snižuje o polovinu. Opakované infekce vedou k úhynu stromu. Na Novém Zélandě byly podobné ztráty zaznamenány (Pas, 1981). V Chile bylo zaznamenáno snížení průměrného přírůstku téměř o 75 % v porostu sedmileté borovice montereyské rok po 80% defoliaci (Gibson, 1974).\n\nČervená sypavka borovice je v regionu EPPO zaznamenána už nejméně 80 let (Evans, 1984),ale neměla významný dopad na pěstování borovice, snad mimo Španělsko. Kombinace nízké teploty a nízké vlhkosti vzduchu může omezit vývoj této v podstatě subtropické houby, mohla by nicméně být významná u náchylných hostitelů ve vlhkých Středomořských regionech.\n\nČervená sypavka je v ČR karanténním škodlivým organismem, vztahuje se na ni ohlašovací povinnost. Způsobuje opad jehličí, ztráty na přírůstcích, odumírání (pouze) slabých výhonů, ovlivnění životaschopnosti slabých jedinců. \n\nČervená sypavka borovice je důvodem škod prodejců vánočních stromků, ovlivněním estetického dojmu, zbarvení jehlic adventní výzdoby, výzdoby na Dušičky (svátek zesnulých). Ekonomické škody zde působí změna zbarvení jehlic ze zelené na rezavě hnědou ale i nedostatek jehlic na stromě vůbec. Poškozené rostliny jsou neprodejné, ve výsadbě působí výrazně rušivě.\nPotvrzení výskytu organismů podléhajících karanténě může pro školku znamenat znehodnocení veškeré produkce sazenic borovice.\n\nPatogen je schopen šířit se více než několik km za rok prostřednictvím větru a vody nebo vektorů. Patogen má vysoký reprodukční potenciál. Organismus prokázal schopnost přenášet se prostřednictvím lidské přepravy. Organismus má širokou řadu hostitelů. Potenciální hostitelé mají souvislé rozložení v prostředí. Omezující techniky nejsou známy, jsou neproveditelné nebo se očekává že jsou neúčinné.\n\nVyžínání podrostu, při silném napadení odstranění spodních napadených větví a další zásahy, které umožní proudění vzduchu na lokalitě. Doporučuje se odstranit plevele kolem stromů a likvidovat napadené nebo hostitelské dřeviny v okolí školek.\n\nOdolnost proti chorobě se velmi liší v rámci rodu borovice. Byly nalezeny rakouské borovice (borovice těžká \"Pinus ponderosa\"), které mají použitelný stupeň odolnosti a byly vysázeny na Great Plains.\n\nPodle pravidel karantény jakékoliv podezření z výskytu těchto škodlivých organismů nebo jejich potvrzený výskyt je každý povinen ohlásit SRS buď přímo, nebo prostřednictvím obecních úřadů. K opatřením ve školkách patří mimo jiné zničení napadených rostlin při potvrzení výskytu . Dále je v současné době nařizováno, že všechny ostatní rostliny borovice nesmí být uváděny do oběhu až do doby, kdy v této školce nebudou zjištěny žádné příznaky výskytu červené sypavky v průběhu celého ukončeného vegetačního období.\n\nVzorky odesílané k určení by měly obsahovat větvičky o délce 10 až 30 cm s jehlicemi vykazujícími příznaky napadení. Při slabém napadení je třeba hledat příznaky na odumřelém jehličí při kmeni, starších větvích nebo opadaném jehličí na zemi. Při silném napadení postačí odebrat 10 až 20 jehlic s červenými proužky a plodnicemi z celé koruny. Odebrané vzorky se odesílají k diagnostice v libovolném sáčku.\n\nDoporučenou ochranou proti původci choroby ve volných výsadbách je nejčastěji ošetřování fungicidy. Pro lesnictví je povoleno ve školkách a výsadbách chemické ošetření 0,4 – 0,5 % Kuprikolem v termínu od první poloviny července opakovat za 10 až 14 dní.\n\n"}
{"id": "899248", "url": "https://cs.wikipedia.org/wiki?curid=899248", "title": "Národní park Katavi", "text": "Národní park Katavi\n\nNárodní park Katavi (v jazyku suajili) je chráněné místo, které bylo vytvořeno roku 1974 a nachází se na západě afrického státu Tanzanie. Je to vzdálený park, který není tak často navštěvován jako jiné národní parky té oblasti. Jeho rozloha činí 4 471 km² a tím je 3 největší národní park Tanzanie. Tímto parkem protéká řeka Katuma, jezero Katavi a pláně zaplavené jezerem Chada.\n"}
{"id": "899258", "url": "https://cs.wikipedia.org/wiki?curid=899258", "title": "Smrk štětinatý", "text": "Smrk štětinatý\n\nSmrk štětinatý (\"Picea asperata\") je druh jehličnatého stromu původem z Číny.\n\nJedná se o strom, který dorůstá až 45 m výšky a průměru kmene až 1 m. Borka je šedohnědá, v dospělosti nepravidelně rozpraskaná do šupin. Větvičky mají nahnědle žlutou nebo rezavě hnědou barvu, později jsou hnědé až šedohnědé, lysé nebo pýřité. Jehlice jsou sivé nebo nikoliv, na průřezu čtverhranné, kosočtverečné, asi 1−2 cm dlouhé a asi 1–2 mm široké, na vrcholu špičaté. Samičí šišky jsou jako nezralé zelené, za zralosti bledě hnědé až rezavě hnědé, válcovitě podlouhlé až válcovité, za zralosti asi 5–16 cm dlouhé a asi 2,5–3,5 cm široké. Šupiny samičích šišek jsou za zralosti obvejčité, asi 20 mm dlouhé a asi 15 mm široké, horní okraj je zoubkatý až celokrajný, zřídka dvoulaločný. Semena mají křídla asi 11 mm dlouhá.\nVariabilní druh, je rozlišováno více variet.\n\nSmrk štětinatý je přirozeně rozšířen v Číně a to na jihu a východě provincie Kan-su, na severu provincie Ning-sia (Che-lan-šan), dále Čching-chaj, jihozápad Šen-si, S’-čchuan a možná s přesahem do Tibetu\nRoste v horských lesích v nadmořských výškách 2400-3600 m n. m, kde vytváří horské smrčiny. Např. v pohoří Che-lan-šan vytváří smrčiny s příměsí bříz a topolů. Na tyto smrčiny působí i přírodní činitelé, např. kůrovec, např. druh \"Dendroctonus micans\".\n"}
{"id": "899259", "url": "https://cs.wikipedia.org/wiki?curid=899259", "title": "Preemptivní válka", "text": "Preemptivní válka\n\nPreemptivní válka, preemptivní útok či preemptivní akce, je označení úderu za užití síly, který si klade za cíl eliminovat bezprostřední závažné hrozby v situaci, při níž není možné využít jiných prostředků k jejímu odvrácení.\n\nOd preemptivní války se odlišuje preventivní válka (akce, útok), kdy je síla použita k odvrácení vzdálené závažné hrozby. Může být také vyvolána snahou předejít útoku protistrany, jenž je očekáván v kratším či delším časovém úseku.\n\nZa precedens preemptivní akce je považován případ Caroline z roku 1837, kdy protibritské povstání Kanaďanů podporovali mnozí Američané. Dodávky rebelům putovaly také lodní dopravou. Americká loď nesoucí jméno \"Caroline\" byla s dodávkami zničena na Niagaře britskými jednotkami, které v prosinci 1837 překročily americkou státní hranici. \n\nŠestidenní válka, kterou zahájil Izrael 5. června 1967 úspěšným útokem na letecké základny Egypta, je často uváděna jako příklad preemptivní války. Avšak, například deník \"The New York Times\", užil s touto válkou termín preventivní válka.\n\nPo zničení \"Caroline\" se rozvinula diskuse mezi Velkou Británií a Spojenými státy o legálnosti tohoto incidentu, a debata položila základy práva na preemptivní obranu. Na základě tohoto případu vytvořil v roce 1842 americký ministr zahraničí Daniel Webster doktrínu obhajující použití síly. Z korespondence mezi Websterem a britským přidělencem lordem Ashburtonem vzešla shoda obou států na preemptivní akci za definovaných podmínek. Taková akce musí být „\"naléhavá, nepřekonatelná, neponechávající žádnou jinou možnost volby prostředků a žádný moment k úvaze\"“. \n\nZ pohledu mezinárodního práva je preemptivní válka ospravedlnitelná za podmínek, jedná-li se o „bezprostřední hrozbu útoku, jasné a existující nebezpečí, že daná země zaútočí.“\n\nAC Arend - The Washington Quarterly, 2003 - Taylor & Francis\n\n\n"}
{"id": "899261", "url": "https://cs.wikipedia.org/wiki?curid=899261", "title": "Reus", "text": "Reus\n\nReus je španělské město ležící v provincii Tarragona v Katalánsku. Je hlavním městem oblasti Bajo Campo a tvoří součást metropolitní oblasti nazývané Campo de Tarragona.\n\nNachází se ve výšce mezi 114 a 142 metry nad mořem a je vzdálené asi 12 km od hlavního města Tarragony.\nDvě původní městečka tvoří součást aktuální obce Reus: El Burgar a Mascalbó.\nReuské letiště se nachází na pomezí Reusu a Constantí. Po celý rok nabízí pravidelné lety do různých evropských zemí a jejich hojnost se zvyšuje zejména v letním období.\n\nOd roku 1857 do roku 1910 byla druhým městem Katalánska po Barceloně, ale jeho důležitost jako centrum provincie upadla ve prospěch města Tortosa a později Tarragony. Počet obyvatel se zvýšil jen z 30 266 obyvatel (rok 1960) na 35 950 obyvatel (rok 1950). Od té doby se začal značně zvyšovat. Limit 100 000 obyvatel byl překročen v roce 2005. Imigrace, ve většině případů Marokánců přispěla ke zvýšení počtu obyvatel Reusu a napomohla tomu, aby se stal 4. nejosídlenější oblastí Katalánska.\n\nNejvětším reuským svátkem je svátek je fiesta de San Pedro, který se slaví 28. června. Dalšími svátky jsou známé Karnevaly.\n\n"}
{"id": "899262", "url": "https://cs.wikipedia.org/wiki?curid=899262", "title": "Kancelář men-sia", "text": "Kancelář men-sia\n\nKancelář men-sia (, doslovně „oddělení u brány“) byla počínaje obdobím po pádu dynastie Chan koncem 3. století a konče 12. stoletím jedním z nejvyšších civilních úřadů ve staré Číně v systému organizace vládní administrativy známém jako tři kanceláře a šest ministerstev.\n\n\"Šeng\" () je část nebo oddělení zabývající se dohledem nad svěřeným oborem nebo oblastí s cílem zlepšení jeho fungování, postupně získalo mimo jiné význam provincie. \"Men-sia šeng\" () je pak \"šeng\" „od brány“ (\"men\"), míněna byla Brána obdržení vůle Nebes, která oddělovala areál císařských paláců (Zakázané město) od úřednického Císařského města.\n\nV období po pádu dynastie Chan v polovině 3. století stanuly v čele civilní správy říše Wej dvě kanceláře, kancelář \"čung-šu\" (), která odpovídala za formulaci vládní politiky a sepisování císařských nařízení a dekretů, a kancelář \"šang-šu\" (), která odpovídala za vykonání výše uvedených rozhodnutí. \n\nV říši Západní Ťin (265–316) z obavy z moci těchto dvou úřadů vznikla třetí, kontrolní kancelář \"men-sia\". Její úředníci měli v popisu práce kontrolu písemností vycházejících z kanceláře \"čung-šu\" a v případě stylistických či obsahových závad je vraceli k přepsání. Ředitelé kanceláře patřili k nejvýše postaveným úředníkům a zasedali v císařské radě.\n\nSystém úzce spolupracujících tří kanceláří přetrval i v říších Suej (581–618) a Tchang (618–907). Za Tchangů byla podle významu druhá za kanceláří \"šang-šu\". V jejím čele stáli dva vedoucí \"š’-čung\" (, doslova „ústřední pomocník“), kteří měli hlavní třetí hodnost (v systému devíti hodností; od roku 767 hlavní druhou). V tchangském období kromě vlastního vedení kanceláře a jeho obslužného personálu podléhali kanceláři \"men-sia\" také:\n\nV říši Sung (po roce 960) tři kanceláře prakticky splynuly do císařského sekretariátu \"čung-šu men-sia\". Roku 1082 sungský císař Šen-cung tři kanceláře obnovil a oddělil, poté \"čung-šu šeng\" zvažovala politiku, \"men-sia šeng\" zkoumala možné alternativní politiky a \"šang-šu šeng\" je s podřízenými ministerstvy realizovala. Rozdělení výrazně zpomalilo chod vlády, protože ředitelé kanceláří komunikovali s císařem samostatně. Po Šen-cungově úmrtí roku 1085 kanceláře opět úzce spolupracovaly a roku 1129 byly sloučeny v jednu, \"šang-šu šeng\", i když místa ředitelů kanceláří \"čung-šu\" a \"men-sia\" byla zrušena až roku 1172.\n\n"}
{"id": "899265", "url": "https://cs.wikipedia.org/wiki?curid=899265", "title": "Sergej Rublevskij", "text": "Sergej Rublevskij\n\nSergej Rublevskij (* 15. října 1983, Kurgan, Sovětský svaz) je ruský šachový velmistr.\n\nZe šachových olympiád si prozatím dokázal odvést čtyři zlaté týmové medaile a jednu bronzovou medaili za individuální výkon. V roce 2004 vyhrál prestižní Aeroflot Open a v roce 2005 se dokázal stát mistrem Ruska.\n\n"}
{"id": "899268", "url": "https://cs.wikipedia.org/wiki?curid=899268", "title": "Vasja Pirc", "text": "Vasja Pirc\n\nVasja Pirc (19. prosince 1907 – 2. června 1980) byl přední slovinský šachista. Jeho jméno je dnes nejvíce spojováno s Pircovou obranou, jedním z hypermoderním zahájení. Dokázal vyhrát například turnaje v Novim Sadu (1936), Lodzi (1938) a Bad Haezburgu (1938). Na turnaji v Beverwijku pak v roce 1954 dělil první a druhé místo. \n\nPirc byl mimo jiné i pětinásobným mistrem Jugoslávie (1935, 1936, 1937, 1948, 1953). V roce 1950 obdržel titul mezinárodního mistra, o tři roky později se stal velmistrem.\n\n"}
{"id": "899274", "url": "https://cs.wikipedia.org/wiki?curid=899274", "title": "Paměť a dějiny", "text": "Paměť a dějiny\n\nPaměť a dějiny je revue pro studium totalitních režimů. Od roku 2007 jej vydává Ústav pro studium totalitních režimů. Koncepcí je popularizační čtvrtletník zaměřen na dějiny totalitních režimů ve dvacátém století na území Československa. Periodikum obsahuje 216 stran s bohatou obrazovou náplní s barevnými i černobílými fotografiemi, leckdy velice unikátními a úplně poprvé publikovanými.\n\n"}
{"id": "899275", "url": "https://cs.wikipedia.org/wiki?curid=899275", "title": "Gyula Breyer", "text": "Gyula Breyer\n\nGyula Breyer (30. dubna 1893 – 9. listopadu 1921) byl maďarský šachista.\n\nV roce 1912 dokázal vyhrát maďarské mistrovství a během svého života měl plusové skóre proti Maxi Euwemu. Zemřel v roce 1921 v Bratislavě, kde byl také pohřben. V roce 1987 byly jeho ostatky exhumovány a pohřbeny v Budapešti.\n\nByl zástupcem hypermoderní šachové školy, jeho jméno nese hned několik variant šachovým zahájení, např. Breyerova varianta ve španělské hře nebo Breyerův gambit v královském gambitu.\n\n"}
{"id": "899276", "url": "https://cs.wikipedia.org/wiki?curid=899276", "title": "Svatý Zeno", "text": "Svatý Zeno\n\nSvatý Zeno byl biskupem ve Veroně v Itálii. Katolická a pravoslavná církev jej uctívají jako svatého.\n\nO původu tohoto světce není příliš mnoho zpráv. Údajně pocházel ze severní Afriky, avšak přesné místo a rok jeho narození známy nejsou. Vstoupil do duchovního stavu a nějaký čas údajně prožil jako poustevník. Po vykonání poutě do Svaté země misijně působil na území Sýrie a Řecka. Následně působil na území Itálie. Kolem roku 361 byl dosazen na biskupský stolec ve Veroně.\n\nJako biskup potíral ve své diecézi ariánskou herezi, zakládal kláštery a proslul jako výborný kazatel (do dnešních dnů se dochovalo 93 jeho homilií). Podle legendy žil velice skromným životem a chodil k řece chytat ryby, jimiž se živil. Zemřel kolem roku 372.\n\n\n"}
{"id": "899277", "url": "https://cs.wikipedia.org/wiki?curid=899277", "title": "Vítězné náměstí", "text": "Vítězné náměstí\n\nVítězné náměstí, lidově zvané též Kulaťák, je podkovovité náměstí v Praze na rozhraní Dejvic a Bubenče. Nachází se na něm kruhový objezd, do něhož ústí čtyři ulice (Svatovítská, Československé armády, Evropská a Jugoslávských partyzánů), s tramvajovou křižovatkou uprostřed, pod ním pak stanice metra Dejvická. Vzniklo v roce 1925.\n\nOproti svažitému okolí je prostor náměstí relativně rovinný a již dříve zde bývala významná křižovatka, odkud se rozbíhaly tři cesty: k dejvickému nádraží a Písecké bráně do Prahy na jihovýchodě, na západě do Vokovic a na Veleslavín a na severu k Vltavě do Podbaby. Při křižovatce, kde se říkalo Na Růžku, stála škola postavená kolem roku 1870 a hospoda.\n\nUrbanistické řešení nového severozápadního města bylo v roce 1920 svěřeno na základě soutěže architektu Antonínu Engelovi. Ten zde vyprojektoval hlavní, centrální náměstí celé čtvrti. Stavba náměstí však byla přerušena velkou hospodářskou krizí a již nebyla dokončena.\n\nOd svého vzniku v roce 1925 až do roku 1940 se nazývalo Vítězné. Stalo se tak na počest vítězného boje čs. lidu za národní samostatnost, který vyvrcholil v roce 1918 vyhlášením samostatné Československé republiky.\n\nV roce 1942 byla tramvajová trať přesunuta z kruhového objezdu do středu. Po válce došlo ještě ve spolupráci s Englem k dostavění některých proluk v jinak dokončené části náměstí. V době, kdy se náměstí jmenovalo Říjnové revoluce a stanice metra Leninova, stávala v severovýchodní části náměstí socha V. I. Lenina. Po sametové revoluci byla socha odstraněna a její sokl sloužil jako překážka pro skateboardisty. V roce 2007 Magistrát hlavního města Prahy vedený bývalým starostou Prahy 6 Pavlem Bémem (ODS) za podpory tehdejšího starosty Prahy 6 Tomáše Chalupy (ODS) nechal zbytky pomníku odstranit. Později byl blíže ke generálnímu štábu vybudován památník československým vojákům z 2. světové války.\n\n\nV místě provizorního parkoviště, na východ od ulice Jugoslávských partyzánů, kde měla původně stát radnice, byla plánovaná stavba nové polyfunkční budovy \"LINE\". Stavba byla zaštítěna finanční skupinou PPF Petra Kellnera. Její světlá barva a oblé, výrazně zvlněné tvary nečleněného, lamelami pokrytého povrchu stavby jí vysloužily přezdívku \"Lední medvěd\". Odpůrci stavby kritizovali nejasné vztahy městské části s investorem a její nedostatečnou kontrolou využití vlastního lukrativního pozemku. Dále kritizovali nedostatečnou a opožděnou komunikaci radnice s veřejností ohledně záměru stavby. Největší kritika se soustřeďovala na vlastní podobu budovy: nerespektování původního urbanistického plánu, vytváření nové výrazné dominanty bez nového plánu na dostavění zbylé části náměstí, nerespektování měřítka a prostorového uspořádání dle platné vyhlášky pro místní památkovou zónu. Naopak návrh stavby pochválila např. architektka Eva Jiřičná či historik architektury Zdeněk Lukeš.\n\nV roce 2018 rada hlavního města Prahy pověřila Institut plánování a rozvoje hl. m. Prahy přípravou urbanistické soutěže na nové řešení Vítězného náměstí. Soutěž byla vyhlášena v dubnu 2018, v říjnu 2018 celkem 40 projektů posoudila porota a vybrala vítěze. Ten byl veřejně oznámen 13. listopadu 2018, je jím architektonický ateliér Pavla Hniličky – \"Pavel Hnilička architekti\". Návrh tohoto ateliéru zpřístupňuje náměstí více chodcům či cyklistům. Nově je v něm řešena tramvajová doprava (kolem náměstí). Přibude mnoho stromů, uprostřed náměstí vznikne nový monument a pěší zóna. Studie by měla být dokončena do roku 2020. Předběžně jsou náklady na rekonstrukci odhadovány na 500 milionů korun bez DPH.\n\nHlavní osu náměstí zvolil Engel ve směru Dejvické ulice, kde už byla částečně realizovaná zástavba dle dřívějšího šachovnicově pravoúhlého plánu. Pravoúhlá je i polovina náměstí okolo Dejvické, kde se nacházejí \"civilní\" domy s byty a obchody. Druhá polovina náměstí je půlkruhová a měla být vyhrazená pro slavnostnější veřejné stavby. Z nich byla realizována jen budova generálního štábu československé armády na západě. Symetricky proti ní byl prostor určený pro budoucí radnici, dnes využitý provizorním parkovištěm. Severozápadní čtvrtina byla vyhrazena pro kampus Českého vysokého učení technického se vstupní bránou v hlavní ose náměstí proti Dejvické ulici.\n\nHlavní osu doplňují dvě osy dopravní, jedna severo-jižní (Jugoslávských partyzánů-Svatovítská) a druhá západo-východní (Evropská-Čs. armády). Pravidelnou uspořádání na osminy doplňuje osa menších ulic Buzulucké a Verdunské, které oddělují pravoúhlou a půlkruhovou část. Náměstí kruhovým objezdem a paprskovitě se rozbíhajícími ulicemi odpovídá Engelovi bližší radiální pojetí, které však na jihovýchodě tvůrčím způsobem zkombinoval se starším pravoúhlým uspořádáním.\n\n\n\n"}
{"id": "899281", "url": "https://cs.wikipedia.org/wiki?curid=899281", "title": "Aboridžinské náboženství", "text": "Aboridžinské náboženství\n\nAboridžinské náboženství je původní náboženství Aboridžinců. Stejně jako další různá náboženství je založeno na víře v boha nebo více bohů, kteří stvořili lidi a životní prostředí v určité kreační době v počátku časů. Aboridžinci jsou velmi zbožní a duchovní lidé, ale spíše, než aby věřili v jednoho boha a modlili se k němu, každá skupina v základu věří v množství rozdílných božstev, jejichž obraz je často zobrazován v hmatatelné nebo jinak poznatelné formě. Tato forma může být představena určitým prvkem v krajině, obrázkem v kameni, rostlinou nebo zvířetem.\n\nPrvky v krajině mohou představovat samotné ztělesnění božstva (například skála, která reprezentuje určitou specifickou figuru) nebo můžou být výsledkem činů božstva v kreační periodě (vytvoření řeky v důsledku toho, že se danou oblastí proplazil bohův had nebo prohlubeň v zemi jako stopa nohy božské bytosti).\n\nAboridžinci nevěří v animismus, tedy že všechny přírodní objekty mají duši. Nevěří, že kámen má duši, ale věří, že ten kámen byl stvořen jedním z bohů v kreační periodě, nebo že toho boha samotného reprezentuje. Věří, že mnoho zvířat a rostlin je zaměnitelných s lidským životem skrz reinkarnaci ducha a duše a to z důvodu, že před dávnou dobou byla všechna tato zvířata a rostliny lidmi.\n\nNeexistuje jediný společný bůh nebo soubor bohů, kteří by pokrývali celou Austrálii. Každý kmen má svá vlastní božstva, která se mezi jednotlivými kmeny mohou překrývat. Například bohové kmene Wandjina ze západní Austrálie patří také kmenům Ngarinyin, Worora a Wunambal. Tito bohové jsou zodpovědní za přinášení srážek v době dešťů a další jevy počasí. Více na východ tuto funkci přebírají Yagjagbula a Jabirringgi, bratři bouře kmene Wardaman v okolí řeky Victoria river; Nargorkun v kmenech u pramene Katherine river a Namarrgun, muž blesků, v regionech Kakadu a západního Arnhemu.\n\nAboridžincká božstva mají mnoho rolí a žádný popis nebo termín je nedokáže všechny vystihnout. Na základě jejich primární role tito bohové spadají do třech hlavních kategorií a každý bůh může patřit do jedné, dvou nebo i všech tří.\n\nVětšina z nich je zodpovědná za vytvoření lidí, krajiny a všech aspektů prostředí.\n\nReprezentují originální formu zvířete, rostliny nebo jiného objektu (totemu) tak, jak vypadala v době kreační periody. Koncept totemické bytosti se překrývá s koncepty kreačních a prastarých bytostí, jelikož totemická bytost může vytvářet rozmanitost druhů a lidé se potom vidí jako odvozenina mnoha různých totemických bytostí.\n\nAboridžinci se dělí do dvou skupin, každá se specifickými totemickými bytostmi, které k ní patří. Každý člověk náleží do jedné ze dvou skupin. Tyto skupiny se dále dělí na sekce a subsekce, často založené na tom, které totemické bytosti uznávají. Každý jedinec vzešel alespoň z jedné totemické bytosti a díky tomu lze určit původ onoho člověka a jeho spojení se světem, vztahu k minulosti, současnosti a budoucnosti.\n\nNapříklad člověk spojený s totemem brambory může věřit, že on sám byl v předchozím životě bramborou a tedy některé jiné brambory jsou jeho příbuzní a že určitý konkrétní kámen v majetku jeho klanu reprezentuje ztělesnění jeho bramborového předka. Každý klan má několik totemů, jelikož lidé z klanu mohou mít mnoho rozdílných předků. Jiný člověk ze stejného klanu může náležet například k totemu klokana a stejným způsobem být s klokany spojen.\n\nV mnoha příkladech jsou tato božstva považována za přímé předky lidí, žijících v dnešní době, proto se nazývají prastaré figury, bytosti, hrdinové.\n\nTyto bytosti naučily první lidi vyrábět nástroje a zbraně, lovit zvířata a sbírat jídlo. Ustanovily zákony, které měly pomoci vybudování lidské society a naučily lidi správně vykonávat obřady.\n\nI přesto, že jsou prastaré bytosti považovány za předchůdce a prapředky lidí, tato božstva se nemusí nutně objevovat v lidské podobě, nýbrž i ve zvířecí nebo rostlinné. Podle víry aboridžinců se duch člověka po smrti může navrátit v lidské, zvířecí nebo rostlinné podobě. Tudíž prastará bytost může mít vzhled rostliny nebo zvířete, ale v minulosti udělala lidské skutky.\n\nAby byla terminologie přehlednější, užívá se termín „prastará bytost“ k popsání všech aboridžinských božstev, namísto uvádění termínů „kreační bytost“ nebo „totemická bytost“. Příběhy, písně, básně, tělomalby a různé druhy umění zachycují stovky prastarých bytostí skrz naskrz celou Austrálií. To zahrnuje i záznamy v kresbách ve skalách a petroglyfy (rytiny) staré tisíce let. Některé aboridžinské příběhy odkazující na prastaré bytosti byly zaznamenány prvními Evropany, připlouvajícími do Austrálie, a následně vydány v knižní podobě jako pohádky pro děti.\n\nPrastaré bytosti mají velkou hodnotu ve víře Aboridžinců a jejich každodenním životě. Přicházejí na mysl při každém úkonu, ať je to procházení kolem jedné určité skály, potoka, ulovení nějakého zvířete, chycení varana nebo sebrání plodů z keře. Všechny tyto skutky jsou umožněny prastarými bytostmi, protože to byly právě ony, které to všechno stvořily. I vyrábění nástrojů a zbraní připomíná mýty a legendy o prastarých bytostech, které lidi toto naučily.\n\nKaždá prastará bytost má svůj vlastní příběh o jejím vzniku, vykonala konkrétní aktivity v kreační periodě, vytvořila konkrétní části v terénu a hrála specifickou roli ve vztahu k ustanovení zákonů pro lidi. Tato informace je nesena ve slokách písní, v tancích, příbězích a malbách a je uctívána během určitých ceremonií.\n\nPodobně, jako v ostatních náboženstvích, je i v náboženství Aboridžinců čas, kdy bylo vše stvořeno. Tato kreační perioda byla doba, kdy prastaré bytosti stvořily všechny formy hmoty. Slovo pro tuto periodu je v každé části Austrálie jiné a každý lingvistický region má svou vlastní víru, která přísluší onomu konkrétnímu území. Obecně ho ale můžeme nazývat jako čas snění.\n\nAboridžinci věří, že každý v základu existoval v čase snění. Tato nesmrtelná složka existovala ještě předtím, než započal samotný život onoho jedince, a pokračuje v existenci i po jeho zániku. Duše se prý do těla plodu dostává v pátém měsíci těhotenství, kdy matka uvnitř pociťuje první pohyby. Po narození je dítě připisováno té konkrétní oblasti, ve které se narodilo, a je učeno příběhům a písním, příslušícím této oblasti. Věří se, že než lidé, zvířata a rostliny získají své tělo a jsou přivedeny k životu, jejich duše již existují a vědí, že se jednou zhmotní, jen neví kdy.\n\nAboridžinci interpretují sny jako vzpomínky na věci, které se děly v době kreační periody. Sny jsou významné také proto, že mohou představovat čas, kdy je jedinec již po smrti a jeho duše je transformována zpět do pradávných časů. Právě toto spojování snů s kreační periodou vedlo lidi k přijetí obecného termínu „čas snění“ k popsání času tvorby v jejich náboženství. Pojem čas snění není v aboridžinské mytologii tolik o představách člověka, jako spíš reference na tuto kreační periodu.\n\nVšechny aspekty aboridžinské kultury jsou plné legend a stvoření, spojených s kreační periodou, neboli časem snění. Každý kmen má mnoho příběhů, často s ponaučením nebo morální otázkou, spojenou s božstvy, zvířaty, rostlinami a ostatními stvořeními. Tyto příběhy se vypráví dětem, diskutují se u večerních posezení u ohně, zpívají se a hrají se v představeních v době ceremonií. Jak jedinec stárne, dozvídá se důležitější a tajemnější části těchto příběhů a jeho znalosti jsou rozšiřovány dalšími tajnými rituály, písněmi a tanci.\n\nOtázkou zůstává, před jakou dobou byl vlastně tento čas snění. Jaký je koncept načasovaní, když nemáme žádné psané údaje o čase? Poslední archeologické studie ukazují, že Aboridžinci žijí v Austrálii nejméně 60 000 let. V 70. letech lidé uvažovali o číslu 40 000 let, protože to je limit, do kterého můžeme určit stáří podle rozpadu uhlíku. Tato stará hodnota byla tolikrát publikována a proklamována, že v dnešní době v ní stále věří poměrná většina lidí, včetně samotných Aboridžinců. Když se v dnešní době zeptáte Aboridžince, řekne vám, že čas snění se odehrál před 40 000 lety. Jaký byl ale koncept před zjištěním tohoto údaje? V minulosti, když se otázka stáří pokládala, byla odpověď zhruba pět nebo šest generací lidí zpět. Jinými slovy osoba by měla znalosti svého otce, dědy, pradědy a pra-pradědy, ale další generace už by byli předkové, žijící v kreační periodě jako klokani, rostliny nebo jiné formy. Tento původní údaj se od současného diametrálně liší.\n\nZkrácený koncept času se objevuje i v jiných náboženstvích a jejich původech. Například v judaismu a křesťanství pojednává Starý zákon o tom, jak Bůh stvořil celý svět, včetně čtyřech hlavních řek, za 6 dní. Dále je v zákoně popsán život mnoha lidí, kteří následovali po Adamovi a Evě. Nejstarší biblické příběhy bývaly dříve jen v ústní podobě a až později, okolo roku 1700 př. n. l., byly zapsány a interpretovány, jako by čas stvoření světa byl 4000 př. n. l. Ovšem díky současným datovacím technikám odhadujeme stáří Země na 3,6 miliardy let. Mnoho křesťanů a židů tak věří, že Bůh stvořil lidstvo a svět, ale představují si časovou linku úplně jinak, než jak je popsáno v Bibli.\n"}
{"id": "899284", "url": "https://cs.wikipedia.org/wiki?curid=899284", "title": "Údolí padlých", "text": "Údolí padlých\n\nÚdolí padlých ( \"El Valle de los Caídos\") je pomník postavený v letech 1940 až 1958 v obci San Lorenzo de El Escorial v madridském společenství. Nachází se 9,5 km severně od kláštera El Escorial v pohoří Sierra de Guadarrama. Na jeho podobě spolupracovali architekti \"Pedro Muguruza a Diego Méndez\". Náleží ke španělskému národnímu dědictví od roku 1957, kdy byl zpřístupněn veřejnosti.\n\nFrancisco Franco nařídil jeho výstavbu a byl zde také pohřben vedle Josého Antonia Prima de Rivery, zakladatele fašistické strany falanga, spolu s 33 872 frankistů a republikánů, kteří bojovali v občanské válce. Na této kontroverzní stavbě se podílelo i zhruba dvacet tisíc politických vězňů z řad někdejších republikánů.\n\nKonstrukce monumentu byla započata v roce 1940 a dokončena v roce 1959. Projekt byl vyzdoben monumentálními sochami Juana de Ávalose a kopulí s mozaikou barcelonského umělce Santiaga Padróse. V klášterních archivech jsou záznamy o přibližně polovině pohřbených. Identita druhé poloviny není známa. Juan Pinyol prokázal, že nejméně 500 z těchto pohřbů byly plodem ilegálního přesunu těl; případ byl otevřen soudcem Baltasarem Garzonem a nyní je vyšetřován.\n\nJeště před pár lety se každého 20. listopadu (datum úmrtí Franca a Rivery) Údolí padlých měnilo ve shromaždiště zastánců extrémní pravice-frankistů a následovníků Rivery.\n\nV komplexu se nachází benediktinské opatství, jehož jedna část se přestavěla na ubytování pro turisty, dále bazilika vykopaná ve skále, kde se nacházejí hrobky Franca a Rivery.\n\nV červnu 2018 potvrdil nově zvolený premiér, předseda španělských socialistů Pedro Sánchez [sančes], že Frankovy ostatky budou exhumovány a předány rodině. Údolí padlých se podle něj má stát památníkem boje proti fašismu. K přesunu ostatků na hřbitov Mingorrubio v madridském městském obvodě Fuencarral – El Pardo došlo 24. října 2019.\n"}
{"id": "899286", "url": "https://cs.wikipedia.org/wiki?curid=899286", "title": "Alkoun holubí", "text": "Alkoun holubí\n\nAlkoun holubí (\"Cepphus columba\") je pták z řádu dlouhokřídlých. Poprvé jej popsal Pallas ve své publikaci v roce 1811. Obecně se rozděluje na několik poddruhů:\n\nAlkoun holubí je malý až středně velký pták s téměř celočerným tělem a nevýrazným pohlavním dimorfismem. Je o něco menší než jeho příbuzný alkoun úzkozobý.Délka jeho těla se pohybuje okolo 38 a 40 cm, rozpětí křídel je dokonce okolo 68 cm. Oproti většině ostatních alek má alkoun holubí poměrně dlouhý zobák černé barvy. Nohy jsou středně dlouhé a krvavě červené. Jarní šat je celočerný, jen na křídlech má široký bílý štít. V létě je to jediná alka s černou spodní stranou a po celý rok má v křídle nápadné, ostře ohraničené bílé pole. Zimní šat je převážně bílý s černými špičkami křídel.\n\nNa rozdíl od ostatních křiklavých alek má alkoun holubí tichý, zpěvný hlas. Zní jako jemné vysoké \"íp\" a v době jarních námluv se samec ozývá ostrým \"ist-ist-ist\", přičemž zobáček otvírá hodně zeširoka, takže je vidět oranžově žlutá barva jícnu.\nCirkumpolární druh rozšířený v chladných a studených oblastech moří. Evropská hnízdiště zasahují od irského pobřeží na jihu až na severské ostrovy na okraji plovoucího ledu, kde teplota vody ani v létě nevystupuje nad 0 °C. Alkoun holubí není pták volného moře, dává přednost pásmům tiché vody mezi ptačími ostrovy, ve fjordech a vyhledává mělké části moře. V takových místech se zdržuje po celý rok. Na ptačích útesech se usazuje na suťových kuželech při patě skalních stěn. Někdy najdeme čisté kolonie alkounů holubích na neobydlených ostrůvcích štěrkem nebo oblázky. U nás v ČR se alkoun holubí neobjevuje ani jako zatoulanec.\n\nTento alkoun vytváří jen malé kolonie o tuctu párů, nebo dokonce hnízdí osaměle na úpatí ptačích hor. Na rozdíl od jiných alek klade samička dvě vejce, ale obyčejně stejně odchová jen jedno mládě. Hnědavá, tmavě skvrnitá vejce klade do štěrbin skal nebo dutin pod kameny v červnu a červenci. Hnízdící ptáci sedí tak pevně, že je možné je vzít do ruky. Mladí alkouni v šedivém prachovém šatě a zůstávají v důlku 35 až 39 dní, tedy mnohem déle než jejich příbuzní hnízdící na holých skalách. Když hnízdo opouštějí, dovedou dobře létat a jsou samostatní.\n\nAlkouni holubí hledají potravu převážně na dně moře, jsou to totiž dobří potápěči. Svá mláďata krmí také převážně malými rybkami, dospělí však loví především různé korýše, mořské červy, měkkýše a polypy. Ryby jsou pro dospělé ptáky spíše jen zákuskem.\n\n\n"}
{"id": "899296", "url": "https://cs.wikipedia.org/wiki?curid=899296", "title": "Škornice alpská", "text": "Škornice alpská\n\nŠkornice alpská (\"Epimedium alpinum\") je jediný druh početného rodu škornice který občas vyrůstá v České republice. Tento nepůvodní druh se do českého prostředí pravděpodobně dostal jako okrasná rostlina a do volné přírody unikl nebo byl úmyslně vysazen. V ČR byl prvně zaznamenán výskyt tohoto neofytu mimo umělou výsadbu až v roce 1874.\n\nMimo Česka, které je na severním okraji jeho evropského areálu, roste v alpských oblastech Francie, Švýcarska, Rakouska, Německa, Itálie a dále na Balkánském poloostrově v Chorvatsku, Srbsku, Bosně a Hercegovině a v Albánii.\n\nVytrvalá, středně velká rostlina s dlouhým plazivým oddenkem z kterého vyrůstají 20 až 40 cm vysoké stonky s jedním listem a současně i stonky s květenstvím. Listy jsou dvakrát trojčetné, mají devět řapíkatých lístků s 5 až 12 cm dlouhými čepelemi podlouhle srdčitého tvaru jež jsou zakončené ostrým hrotem, po obvodu jsou pichlavě pilovité, svrchní stranu mají tmavě a spodní světle zelenou. Listy na rostlině vydrží téměř celou zimu, opadávají až na jejím sklonku. Pupeny i báze listů jsou narůžovělé, stejně jako chlupy na řapících a větvičky květenství.\n\nZ květného stonku, zakončeného jediným výše popsaným dvakrát trojčetným listem, vyrůstají asi v polovině jeho výšky vztyčená nevelká květenství, protože jsou listem krytá jsou mnohdy málo zřetelná. Hroznovitá květenství se skládají z 12 až 20 oboupohlavných, pouze asi 1 cm velkých květů se žláznatě chlupatými stopkami. Okvětí je tvořeno kališními lístky ve dvou kruzích a korunními lístky v jednom. Ve vnějším kruhu kalichu vyrůstají čtyři drobné lístky (které často brzy opadávají) a podpírají ve vnitřním kruhu rostoucí čtyři velké plátky hnědonachově zbarvené. Koruna se skládá ze čtyř žlutých korunních plátků vydutých v kápovité medníky. Čtyři tyčinky nesou prašníky které se ve zralostí otevírají chlopněmi zdola nahoru, podlouhlý semeník s dlouhou čnělkou je svrchní. Kališní plátky, korunní plátky i tyčinky stojí v řadách za sebou, nestřídají se. Květ je protogynický, opyluje se z počátku cizím pylem přenášeným létajícím hmyzem a později v případě potřeby i pylem vlastním. Plodem je mnohosemenná tobolka otvírající se dvěma postranními chlopněmi.\n\nTento druh se pomoci dlouhých oddenků do široka rozrůstá a vytváří hustý koberec listů a kořenů bránící v růstu plevelů. Je proto využíván v okrasném zahradnictví jako vhodná trvalka do stínů kde snáší i poměrné sucho, vysazuje se jako náhrada trávníků pod vzrostlé stromy, používá se také pro lemování parkových cest a chodníčků. Na dobře odvodněném stanovišti vydrží bez velké péče desítky let, nutno jen občas omezovat jeho rozpínavost. Netrpí okusem lesní ani polní zvěře.\n"}
{"id": "899298", "url": "https://cs.wikipedia.org/wiki?curid=899298", "title": "Epiglotitida", "text": "Epiglotitida\n\nEpiglotitida je zánět epiglottis – příklopky hrtanové. Její otok může způsobit problémy s dýcháním, nebo úplné ucpání průdušnice, kdy je nutné ihned vyhledat lékařskou pomoc. Na epiglotitidu pravděpodobně zemřel americký prezident George Washington. Tento zánět je nejčastěji způsoben bakterií \"Haemophilus influenzae typu B\". Jsou ale známy i případy, kdy se jedná o bakterie \"Streptococcus pneumoniae, Streptococcus agalactiae, Staphylococcus aureus, Streptococcus pyogenes, Haemophilus influenzae\", nebo \"Moraxella catarrhalis\".\n\nZánět postihuje nejčastěji děti, projevuje se horečkou, obtížným polykáním, slintáním, chrapotem a později typickým chrčením, jež způsobuje obstrukce horních cest dýchacích. Dýchání je povrchní, s nepřirozeně natáhnutým krkem. První symptomy jsou nenápadné, ale rychle se vyvíjí a otok může vést až k udušení. V akutním stavu je nutná intubace.\n\nNemoc se diagnostikuje pomocí laryngoskopického vyšetření, v průběhu něhož může při akutní epiglotitidě dojít ke stahu dýchacích cest. Proto se využívá také CT, díky němuž lze podle velikosti příklopky zjistit, zda se jedná o akutní epiglottidu. U některých pacientů se objeví komplikace v podobě zápalu plic, lymfadenopatie nebo septické artritidy.\n\nPo objevení Hib vakcíny \"Haemophilus influenzae\" typu B počet postižených výrazně klesl.\n\n\n"}
{"id": "899301", "url": "https://cs.wikipedia.org/wiki?curid=899301", "title": "Škornice", "text": "Škornice\n\nŠkornice (\"Epimedium\") je nejpočetnější rod rostlin z čeledě dřišťálovitých, obsahuje okolo 55 druhů vyrůstajících hlavně v mírném podnebném pásmu. Objevování nových druhů stále probíhá, vždyť v roce 1938 jich bylo známo pouze 21. V České republice roste ve volné přírodě jen jediný druh, který je navíc nepůvodní, škornice alpská. Škornice se pěstují jako okrasné rostliny.\n\nVytrvalé byliny se stále zelenými nebo opadavými listy rostoucí buďto v trsech nebo z plazivých rozvětvených oddenků. Vyrůstají samostatné listy a současně i stonky s květenstvím, stonky mohou být s listy i bezlisté. Vyjma některých mladých rostlin jsou zpeřené listy složené se 2 až 40 lístků, nejčastěji jsou trojčetné nebo dvakrát trojčetné. Listy mohou být někdy kožovité, s ostnitým okrajem a špičatým vrcholem, v mládí občas načervenalé nebo mramorované. Jsou převážně vyšší než stonky s květenstvím které je pak mezi listy skryto.\n\nKvětenství mohou být tvořena různým počtem květů sestavených nejčastěji do hroznů. Květy mají osm kališních lístků vyrůstajících ve dvou kruzích. Čtyři vnějším drobné podpírají vnitřní a většinou brzy opadávají, větší vnitřní jsou nápadněji zbarvené stejně jako čtyři korunní lístky které mají nektaria a většinou i nápadně protáhlé, někdy odlišně zbarvené ostruhy. Všechny tři kruhy okvětních lístků rostou neobvykle, v zákrytu za sebou, nestřídají se. V řadě s nimi vyrůstají také čtyři tyčinky s lysými nitkami nesoucí prašníky otvírající se dvěma chlopněmi, prašníky někdy vyčnívají z květu a jindy jsou stlačeny v úzké trubičce z korunních lístků. Uprostřed květu je svrchní semeník s 6 až 15 vajíčky který nese dlouhou čnělku s jen mírně rozšířenou bliznou. Plod je dvěma chlopněmi podélně se otvírající tobolka obsahující více semen s masíčkem, dozrávají asi za 45 dnů po opylení. Ploidie je 2n = 12.\n\nŠkornice se pěstují jako okrasné rostliny. Početné populace rozličných druhů pocházejí hlavně z Japonska a Číny a pak z východních oblastí Balkánu, pobřeží Černého moře, Kavkazu, z Íránu i okolí Himálaje. Původní evropské druhy mají poměrně malé květy, proto jsou z Asie do Evropy i Ameriky dováženy a dále šlechtěny nové velkokvěté. Existuji také hybridy vzniklé samovolně nebo přičiněním pěstitelů.\n\nDruhy rostoucí z plazivých oddenků, např. škornice alpská, se rozrůstají do velkých ploch. Pro svou nenáročnost na vláhu a světlo jsou vhodné k pěstování v polostínu i stínu pod vzrostlými stromy a keři nebo jako náhrada trávníku na velkých plochách, kde zabraňují růstu plevelů. Naopak druhy rostoucí v trsech, např. škornice velkokvětá, se příliš nerozrůstají a při výsadbě se nejčastěji kombinují s náročnějšími stínomilnými rostlinami vyžadujícími během vegetace vlhčí půdu.\n\nV tradiční čínské medicíně se listů obsahujících mnoho flavonoidů používá k léčbě revmatismu či poruch potence. Moderní věda prokázala příznivý vliv při léčbě osteoporózy, oparů a chronicky nemocných ledvin.\n"}
{"id": "899304", "url": "https://cs.wikipedia.org/wiki?curid=899304", "title": "Hnědá sypavka borovice", "text": "Hnědá sypavka borovice\n\nHnědá sypavka borovice nebo také Hnědá pruhovitost jehlic borovice je choroba borovic způsobovaná houbou \"Lecanosticta acicola\" (také \"Scirrhia acicola\" nebo \"Mycosphaerella dearnessii\"). Červená sypavka borovice způsobuje rozsáhlé defoliace olistění a může způsobit vážné oslabení mladých rostlin. Hnědá sypavka borovice je karanténním škodlivým organismem, vztahuje se na ni ohlašovací povinnost. Šíření choroby je oproti jiným, podobným nákazám, výrazně pomalejší, protože teplotního optima 30°C ve dne a 21°C v noci dosaženo málokdy. Choroba je registrovaný karanténní patogen.\n\nPro patogena \" Lecanosticta acicola \" je používáno mnoho různých synonym například \"Cryptosporium acicola\" nebo například \"Eruptio acicola\".\n\nVýznamný je nález patogena ve vyšších polohách lesa (do 1600 m), kde má borovice kleč velký význam z hlediska udržení půdní stability.\nHnědá sypavka borovice napadá rod borovice, ale umělá infekce prokázala i napadení smrku \"Picea glauca\".\n\nPrvní výskyt v ČR byl potvrzen v červnu 2007 v NPR Červené Blato v Jižních Čechách. Druhým potvrzeným nálezem, v srpnu 2008, byla lokalita PR Borkovická blata u Veselí nad Lužnicí. Hostitelem v těchto případech byla borovice blatka (\"P. unciata\"). Těžkou defoliací trpěly uvedené borovice uvnitř dvou uvedených přírodních rezervací. Nikde v okolních obhospodařovaných lesích u borovic (\"Pinus rotundata, Pinus sylvestris\") v okolí nebyl patogen nalezen.\n\nV Evropě jsou zaznamenány nálezy i z jiných druhů borovic. Choroba byla zaznamenána v několika evropských zemích, včetně Rakouska, Bulharska, Francie, Německa, Španělska, Itálie, Švýcarska a bývalé Jugoslávie. Existuje mnohem více záznamů hnědé sypavky borovice, ale je poměrně obtížné odlišit hnědou sypavku borovice od některých jiných sypavek.\n\nSeverní Amerika, Jižní Amerika, Evropa.\n\nPříznaky hnědé sypavka borovice jsou obdobné jako u jiného sypavkového onemocnění jehličí, které bývá způsobeno různými druhy hub. Proto je bezpečné určení patogena možné pouze na základě laboratorního vyšetření. \n\nSymptomy:\n(Podle mendelu.cz a Atlas chorob a škůdců okrasných dřevin \n\nPříznaky začínají s výskytem žluté , pryskyřicí prosycené skvrny asi 3 mm v průměru, které se později zbarvují tmavohnědě. Jsou ohraničeny žlutooranžovým lemem. Skvrny splývají, jehlice hnědnou, usychají a předčasně opadávají v pozdním podzimu. Acervuli vznikají na jehlicích inkubovaných dva až tři dny ve vlhku. Konidie jsou subhyalinní, silnostěnné, žlutohnědé až olivově hnědé, zakřivené, vřetenovité až válcovité, s kulatým vrcholem a na druhém konci utnuté, velké 3-5 × 21 až 44 um. Na povrchu konidií jsou malé bradavice nebo trny.\n\nV pozdním létě a na podzim, mohou být příznaky zaměněny s fyziologickým opadem jehlic, přirozeným procesem, který může být srovnatelný opadem listí na podzim.\n\nZpůsobuje prosvětlení koruny rostlin, slabé odumírání výhonů nebo i úplné opadání olistění. U mladých rostlin může vést k úhynu. \n\nVyžínání podrostu, při silném napadení odstranění spodních napadených větví a další zásahy, které umožní proudění vzduchu na lokalitě. Doporučuje se odstranit plevele kolem stromů a likvidovat napadené nebo hostitelské dřeviny v okolí školek.\n\nPodle pravidel karantény jakékoliv podezření z výskytu těchto škodlivých organismů nebo jejich potvrzený výskyt je každý povinen ohlásit SRS buď přímo, nebo prostřednictvím obecních úřadů. K opatřením ve školkách patří mimo jiné zničení napadených rostlin při potvrzení výskytu. Dále je v současné době nařizováno, že všechny ostatní rostliny borovice nesmí být uváděny do oběhu až do doby, kdy v této školce nebudou zjištěny žádné příznaky výskytu sypavky v průběhu celé vegetace.\n\nVzorky odesílané k určení mají obsahovat větvičky nejméně 10cm dlouhé.\n\nDoporučenou ochranou proti původci choroby ve volných výsadbách je nejčastěji ošetřování fungicidy. Pro lesnictví je povoleno ve školkách a výsadbách chemické ošetření 0,4 – 0,5 % Kuprikolem v termínu od první poloviny července opakovat za 10 až 14 dní.\n\n"}
{"id": "899305", "url": "https://cs.wikipedia.org/wiki?curid=899305", "title": "Ctibor Nečas", "text": "Ctibor Nečas\n\nCtibor Nečas (26. července 1933 Rakvice – 19. prosince 2017) byl český historik, specializující se na dějiny Romů v Česku.\n\nVystudoval historii na Masarykově univerzitě v Brně a na Jagellonské univerzitě v Krakově, poté pracoval jako středoškolský a posléze vysokoškolský pedagog. Po dlouhá léta působil na MU, kde byl v roce 1992 jmenován profesorem obecných dějin.\n\nHlavním polem jeho zájmu je perzekuce českých Romů v době nacistické okupace a romský holokaust. Je zakladatelem historického romistického bádání v našich zemích, jako první z českých historiků upozornil na problematiku romských pracovních táborů. Roku 1991 se spolupodílel na založení Muzea romské kultury v Brně. Spolupracoval také při realizaci památníků obětem cikánských táborů v Letech u Písku a v Hodoníně u Kunštátu.\n\nByl nositelem řady čestných ocenění:\n\n\n"}
{"id": "899306", "url": "https://cs.wikipedia.org/wiki?curid=899306", "title": "Malá synagoga", "text": "Malá synagoga\n\nMalá synagoga může být jedna z těchto synagog:\n"}
{"id": "899307", "url": "https://cs.wikipedia.org/wiki?curid=899307", "title": "Fakulta architektury ČVUT", "text": "Fakulta architektury ČVUT\n\nFakulta architektury ČVUT (FA ČVUT) je jednou z fakult Českého vysokého učení technického v Praze. Je nejstarší a největší institucí poskytující v České republice vzdělání v oboru architektury. Vysokoškolské vzdělání nabízí ve třech studijních programech: Architektura a urbanismus, Krajinářská architektura a Design.\n\nVýuka architektury na Českém vysokém učení technickém má hlubokou tradici. Její základy byly položeny v samých počátcích existence Stavovské inženýrské školy, která byla 18. 1. 1707 založena reskriptem císaře Josefa I.\n\nVýznamný pokrok ve výuce architektury nastal v 19. století. Za působení profesora F. J. Gerstnera (1756 – 1832) byla původní Stavovská inženýrská škola přeměněna v pražskou polytechniku, která měla za úkol vychovávat odborníky pro domácí průmysl, stavebnictví a architekturu. Na výuce se podílela řada vynikajících českých architektů jako např. J. Fischer, Josef Zítek a Josef Schulz, tvůrci Národního divadla nebo další osobnosti spjaté již s nástupem moderny, k nimž patří Antonín Balšánek, Josef Fanta a Jan Koula.\n\nV roce 1920 – dva roky po vzniku samostatného Československa, byla škola přejmenována na České vysoké učení technické. Vysoká škola architektury a pozemního stavitelství byla jednou ze sedmi vysokých škol (fakult) ČVUT. K významným profesorům patřili J. Kříženecký, A. Engel, A. Mendel, A. Ausobský, R. Kukač, O. Blažíček, S. Ondřej, O. Stefan a V. Krch.\n\nV průběhu německé okupace (1939 – 1945) byly všechny české vysoké školy uzavřeny. Po válce pokračovala výuka na vysoké škole (od roku 1950 Fakultě) architektury a pozemního stavitelství až do roku 1960, kdy sloučením několika fakult vznikla Fakulta stavební. V roce 1976 vznikla samostatná Fakulta architektury, studijní směr Pozemní stavitelství zůstal součástí velké Fakulty stavební. To vedlo v průběhu let k výraznému osamostatnění obou úzce spřízněných oborů.\n\nPo „sametové revoluci“ v roce 1989 došlo k dalším výrazným změnám jak v organizaci, tak i struktuře studia v souladu s novým vysokoškolským zákonem z roku 1991. Do školy přišla celá řada tehdy diskriminovaných architektů jako byli Karel Hubáček, Alena Šrámková, Vladimír Šlapeta, Miroslav Masák a další. Do práce se zapojili i čeští architekti působící v zahraničí jako Miroslav Šik, Jaroslav Šafer, Martin Roubík a jiní. Důsledkem pak byly zásadní změny v systému výuky, který nahrazoval dosavadní klasický sytém typologicky rozdělených kateder systémem volnějším, založeným na kombinaci znalostní výuky s tvorbou ve „vertikálním ateliéru“ pod vedením zkušených praktiků.\n\nV roce 2004 proběhla na Novou budovu architektonická soutěž, kterou vyhrála profesorka Alena Šrámková spolu se svými ateliérovými kolegy Lukášem Ehlem a Tomášem Koumarem. Objekt byl pro výuku architektury otevřen v roce 2011 a od té doby dotváří vysokoškolský kampus navržený prof. Engelem z roku 1924.\n\nFakulta nabízí 3 studijní programy: Architektura a urbanismus, Krajinářská architektura a Design. Nabídka obsahuje všechny obory v oblasti navrhování staveb, sídel, území, krajiny a průmyslového designu.\n\nStudium je organizované do tří studijních stupňů (bakalářského, magisterského a doktorského) umožňuje studentům individuálně plánovat a realizovat svoje studijní aktivity, včetně studia v zahraničí, odborné praxe a dalšího vzdělávání. \n\nBakalářský cyklus trvá 3 roky, navazuje dvouletý magisterský cyklus, doktorské studium je nejméně čtyřleté.\n\nV akademickém roce 2019/20 studuje v bakalářském cyklu – 1014 studentů. V navazujícím magisterském studiu studuje 629 studentů, z toho 81 zahraničních studentů.V doktorském programu je 164 studentů.\n\nNa Fakultě architektury je tradičně velká část studia vedena formou výuky na konkrétních projektech zpracovávaných v  ateliérech. Možnost volby vedoucího ateliérového projektu pro každý semestr zajišťuje přímou zpětnou vazbu mezi studenty a pedagogy. Výuka probíhá v tzv. „vertikálních“ ateliérech, v nichž vedle sebe pracují na různých typech projektů studenti od druhého až do pátého ročníku. Projekty vedou přední architekti, urbanisté a designéři z ČR i zahraničí.\n\nZákladní praktické znalosti budoucího architekta získávají studenti prvního ročníku v tzv. ZANu, který sdružuje předměty Základy architektonického navrhování a Základní ateliér.\n\nNa fakultě vyučuje 20 profesorů, 32 docentů a 126 odborných asistentů.\n\nSoučástí fakulty je 16 ústavů a 1 kabinet, které zajišťují pedagogickou, uměleckou a vědeckou činnost v různých oborech zabývajících se architekturou.\n\nS Ústavem teorie a dějin architektury úzce spolupracuje Výzkumné centrum průmyslového dědictví, které se v roce 2010 stalo jedním z pracovišť fakulty.\n\n\nOd roku 1976, kdy se Fakulta architektury ČVUT stala samostatným subjektem, sídlila v patnáctipodlažní budově A, patřící do komplexu budov Fakulty stavební ČVUT. V roce 2011 přesídlila do Nové budovy ČVUT, kde má nyní své prostory i Fakulta informačních technologií ČVUT.\n\nNová budova ČVUT vznikla podle projektu Ing. arch. Aleny Šrámkové a jejích spolupracovníků, architektů Lukáše Ehla a Tomáše Koumara z ateliéru Alena Šrámková architekti. Jejich návrh zvítězil v soutěži v roce 2004, projekt byl zpracován v letech 2005-2009. Realizace stavby proběhla v letech 2009-2010, slavnostní otevření se konalo 22. února 2011.\n\n\n"}
{"id": "899309", "url": "https://cs.wikipedia.org/wiki?curid=899309", "title": "Římskokatolická farnost Hvězdlice", "text": "Římskokatolická farnost Hvězdlice\n\nŘímskokatolická farnost Hvězdlice je územní společenství římských katolíků s farním kostelem svatého Jakuba v obci Hvězdlice v děkanátu Slavkov. Do farnosti patří městys Hvězdlice.\n\nPrvní zmínka o obci pochází z roku 1374. Současný farní kostel byl postaven v letech 1770–1773.\n\nOd 1. srpna 2011 je administrátorem excurrendo P. ICLic. Mgr. Miroslav Slavíček z Brankovic. Farnost je součástí farního týmu Milonice.\nDnem vzájemných modliteb farností za bohoslovce a bohoslovců za farnosti brněnské diecéze je 21. květen. Adorační den připadá na 3. srpna. \n\nVe farnosti se pravidelně pořádá tříkrálová sbírka. V roce 2014 se při ní vybralo 12 656 korun, o rok později 14 511 korun. V roce 2016 se při sbírce vybralo 15 000 korun. \n\nPro farnosti Brankovice, Hvězdlice a Chvalkovice u Bučovic vycházejí několikrát ročně Farní informace (FAIN).\n"}
{"id": "899310", "url": "https://cs.wikipedia.org/wiki?curid=899310", "title": "Vláda Menachema Begina", "text": "Vláda Menachema Begina\n\nIzraelský politik Menachem Begin stál v čele dvou vlád:\n"}
{"id": "899312", "url": "https://cs.wikipedia.org/wiki?curid=899312", "title": "Elektronický obvod", "text": "Elektronický obvod\n\nElektronický obvod se skládá z jednotlivých elektronických součástek, jako jsou rezistory, tranzistory, kondenzátory, cívky (indukčnosti) a diody propojené vodiči nebo jinými spoji, kterými může téct elektrický proud. Propojení součástek a vodičů umožňuje provádět nejrůznější jednoduché i složité operace: zesilování signálů, provádění výpočtů, přenášení dat, apod. Elektronické obvody mohou být vytvářeny propojováním diskrétních součástek, v současnosti je ale obvyklejší vytvářet propojení fotolitografickými technikami na laminovaných deskách plošných spojů, do kterých jsou připájeny součástky podle zapojení, aby se vytvořil požadovaný obvod. V integrovaném obvodu (IC), se součástky a propojení vytvářejí na jednom substrátu, typicky polovodiči jako je křemík nebo (méně často) galiumarsenid.\n\nPro testování nových návrhů se používají nepájivá kontaktní pole a univerzální desky s plošnými spoji, které návrhářům umožňují rychle provádět změny obvodu při vývoji.\n\nElektronické obvody dělíme na analogové, digitální a smíšené obvody (kombinující analogové a digitální obvody).\n\nV analogových elektronických obvodech jsou fyzikální veličiny měnící se spojitě reprezentovány proudem nebo napětím, které se může měnit také spojitě s časem. Analogové obvody se vytvářejí kombinací ze dvou základních způsobů zapojení: sériového a paralelního. Při sériovém zapojení prochází stejný proud řadou součástek. Příkladem sériového obvodu je vánoční světelný řetěz: pokud jedna žárovka praskne, všechny žárovky zhasnou. V paralelní obvodu jsou všechny součástky připojeny na stejné napětí, a proud se rozdělí mezi jednotlivé součástky podle jejich rezistancí.\n\nZákladní komponenty analogových obvodů jsou vodiče, rezistory (dříve odpory), kondenzátory (kapacity), indukčnosti (cívky), diody a tranzistory. (V nedávné době se začaly používat memristory.) Analogové obvody jsou nejčastěji reprezentovány pomocí schémat, na kterých se vodiče znázorňují čarami a každý druh součástky má zvláštní symbol. Analýza analogových obvodů využívá Kirchhoffovy zákony: součet všech proudů v uzlu (tj. místě, kde se vodiče spojují) se rovná 0, a součet přírůstků a úbytků napětí v uzavřené smyčce vodičů je 0. Vodiče se obvykle považují za ideální propojení s nulovým úbytkem napětí; každá rezistance nebo reaktance se modeluje explicitním přidáním parazitních prvků jako jsou diskrétní rezistory nebo indukčnosti. Aktivní součástky jako tranzistory se často považují za řízené zdroje proudu nebo napětí: například polem řízený tranzistor může být modelován jako zdroj proudu mezi elektrodami S (source) a D (drain), který je řízen napětím na elektrodě G (hradlo).\n\nKdyž je velikost obvodu srovnatelná s vlnovou délkou zpracovávaného signálu, musí se použít sofistikovanější přístup. Vodiče se považují za vysílací linky, s (doufejme) konstantní charakteristickou impedancí, a impedance na začátku a konci je určena vysílanými a odraženými vlnami na vodiči. Tyto vlastnosti je třeba začít brát v úvahu pro kmitočty nad 1 GHz; při použití integrovaných obvodů, které jsou menší a mohou být považovány za soustředěné prvky, až pro frekvence přibližně okolo 10 GHz.\n\nAlternativní model považuje za základní elektronické prvky nezávislé zdroje energie a indukčnosti; to umožňuje modelování frekvenčně závislých negativních rezistancí, gyrátorů, negativních impedančních konvertorů a řízených zdrojů jako sekundárních elektronických součástek.\n\nV digitálních elektronických obvodech elektrické signály nabývají diskrétních hodnot, které reprezentují logické a číselné hodnoty. Tyto hodnoty reprezentují informace, která se zpracovávají. V naprosté většině případů se používá binární kódování: jedno napětí (typicky kladnější hodnota) reprezentuje binární '1' a jiné napětí (obvykle hodnota blíže napětí 0 V) reprezentuje binární '0'. Digitální obvody obsahují množství tranzistorů, které jsou zapojeny jako logická hradla poskytující funkce Booleovy algebry: AND, NAND, OR, NOR, XOR a jejich všechny možné kombinace. Tranzistory propojené tak, že obsahují pozitivní zpětnou vazbu jsou používány jako latches a klopné obvody, obvody, které mají dva nebo více metastabilních stavů, a v jednom z těchto stavů zůstávají, dokud nejsou změněny pomocí externího vstupu. Digitální obvody proto mohou poskytovat jak logiku tak paměť, což umožňuje, aby prováděly libovolné výpočetní funkce. Paměti tvořené klopnými obvody jsou známy jako statické paměti RAM (SRAM); paměti založené na uchovávání náboje v kondenzátoru jsou dynamické paměti RAM (DRAM), které jsou ještě rozšířenější než SRAM.\n\nProces návrhu digitálních obvodů je od základu odlišný od návrhu analogových obvodů. Každé logické hradlo regeneruje binární signál, takže návrhář nemusí brát v úvahu zkreslení, řízení zisku, úbytky napětí, a ostatní ohledy, která jsou nezbytné při návrhu analogových obvodů. Díky tomu lze navrhovat velice složité digitální obvody s miliardami logických prvků integrovaných na jednom křemíkovém čipu, které mohou být vyráběny velmi levně. Takové digitální integrované obvody jsou všudypřítomné v moderních elektronický zařízeních jako jsou kalkulačky, mobilní telefony a počítače. Se vzrůstající složitostí digitálních obvodů je třeba se zabývat otázkami zpoždění, hazardních stavů, ztrát energie, neideálního spínání, on-chip a inter-chip loading a samovybíjení, které omezují hustotu, rychlost a výkon obvodů.\n\nZ digitálních obvodů lze vytvářet víceúčelové výpočetní obvody, jako jsou mikroprocesory, a zákaznické logické obvody, známé jako aplikačně specifické integrované obvody (ASICs). Programovatelná hradlová pole (FPGAs) jsou digitální obvody, jejichž konfiguraci lze měnit uživatelsky měnit, jsou také široce používány pro konstrukci prototypů a při vývoji. \n\nSmíšené obvody obsahují prvky jak analogové tak digitální. Příkladem jsou komparátory, časovače, fázové závěsy, A/D převodníky a D/A převodníky. Většina moderních rádiových a komunikačních obvodů používá smíšené obvody. Například v přijímači se používají analogové obvody pro zesílení a frekvenční konverzi signálu, pak je signál zkonvertován na digitální, a dále zpracováván digitálně.\n"}
{"id": "899315", "url": "https://cs.wikipedia.org/wiki?curid=899315", "title": "Malý Vlhošť", "text": "Malý Vlhošť\n\nMalý Vlhošť ( ) je neovulkanický kopec o nadmořské výšce 440 metrů nad mořem, v okrese Česká Lípa. Přírodní rezervace Vlhošť se rozkládá na vrcholech Malého a Velkého Vlhoště a na části svahů, náleží do Polomených hor a je v péči AOPK ČR - regionálního pracoviště Správa Chráněné krajinné oblasti Kokořínsko – Máchův kraj.\n\nHora je tvořená znělcem, který pronikl před 31 milióny lety okolním pískovcem. Udávaná výška je 440 m. n.m. Leží v Dokeské pahorkatině (součást Ralské pahorkatiny), na jihovýchodě od okresního města Česká Lípa, zhruba 1 km východně od osady Hvězda. Území je porostlé lesem, výhled do okolí je jen mírně omezený.\n\nRezervace Vlhošť byla vyhlášena v roce 1998. Týká se vrcholu a svahů Vlhoště i Malého Vlhoště na katastrálním území obcí Heřmánky, Hvězda pod Vlhoštěm a Litice v okrese Česká Lípa. Chráněná oblast má plochu 81,81 ha, je ve výšce 380 – 613,5 m. n.m.\n\nChráněné jsou květnaté bučiny, borové lesy, vřesy a lišejníky. Je zde mj. mnoho druhů měkkýšů a pavouků, žijí zde saranče, hnízdí sokol stěhovavý a holub doupňák.\n\nAsi 250 m západně od vrcholku je Vlhošťský důl, v jehož části je silnička spojující osadu Hvězda se vsí Litice. V dole se kříží modrá turisticky značená cesta od Zahrádek a Holan se zelenou z obce Kravaře, vede zde i cyklotrasa 0059. Z modré procházející mezi vrcholy Malého a Velkého Vlhoště na vrcholy značené cesty nevedou.\n\n\n"}
{"id": "899318", "url": "https://cs.wikipedia.org/wiki?curid=899318", "title": "René Přibil", "text": "René Přibil\n\nRené Přibil (17. dubna 1946 Plzeň – 30. května 2017 Praha) byl český divadelní a filmový herec i režisér.\n\nVystudoval Janáčkovu akademii múzických umění (JAMU) a v roce 1969 získal své první angažmá v plzeňském divadle. Hrál zde například Romea ve Shakespearově hře \"Romeo a Julie\" či Petruchia ve hře \"Zkrocení zlé ženy\" téhož autora. Následně působil tři roky v chebském Západočeském divadle, odkud roku 1976 přešel do Jihočeského divadla v Českých Budějovicích, kde vystoupil například v hlavní roli Hamleta ve stejnojmenné Shakespearově hře či v postavě Romea v Zeyerově dramatu \"Radůz a Mahulena\". Od roku 1981 vystupoval opět v Plzni a od roku 1988 v pražském Národním divadle. Zdejší angažmá ukončil roku 1991 a opětovně se vrátil do Plzně, kde vydržel až do roku 1996. Toho roku změnil působiště a přešel do pražského Divadla pod Palmovkou.\n\nByl obsazován také do filmů a televizních seriálů. Hrál například ve filmech \"Jáchyme, hoď ho do stroje!\" (představoval v něm kovboje, který vyřkl větu „Slezte z toho lustru, Donalde, vidím vás!“), \"Kdo se bojí, utíká\", \"Kolja\" nebo \"Prachy, prachy, prachy\". Objevil se také v seriálech \"Rodinná pouta\", \"Dobrodružství kriminalistiky\" či \"Četnické humoresky\".\n\nVedle hraní také režíroval pro agenturu Sophia Art, pro niž nastudoval představení \"Skvrny na slunci\" (od Leopolda Laholy), \"Kozy aneb Kde je Sylvie\" (od Edwarda Albeeho) nebo \"Dva na kanapi\", jejímž autorem je Marc Camoletti.\n\n"}
{"id": "899343", "url": "https://cs.wikipedia.org/wiki?curid=899343", "title": "Arkesiláos z Pitany", "text": "Arkesiláos z Pitany\n\nArkesiláos z Pitany (315 př. n. l. – 241 př. n. l.) byl starořecký filozof, šestý vedoucí Platónské Akademie a zakladatel platónského (či akademického) skepticismu.\n\nVzdělání měl zejména v matematice (byl žákem Autolika z Pitany, později Hipponika) a stýkal se také s peripatetiky. Ve filozofii byl žákem Theofrasta, později Krántora, ale silně ho ovlivnilo zejména skeptické učení Pyrrhóna z Élidy, které se snažil skloubit s učením Platónovým.\n\nK Platónově názoru, že poznání smyslových orgánů nemůže být pravdivé, přidal Arkesiláos názor, že pravdivým nemůže být ani poznání rozumové. O podstatných věcech je tak třeba zdržet se úsudku (\"epoché\"), nicméně k jednání lze nalézt \"dobré důvody\" (\"eulogon\"). Byl tak předchůdcem teorie probabilismu, kterou následně zformuloval jeho žák Karneadés z Kyrény. Coby Platónův žák nemohl zpochybnit nejvyšší pravdy o Jednom a tak vznikl eklektický útvar, přebírající nejrůznější stanoviska. Ty komentuje Arkesiláos tak, že tu a tam je kousek pravdy, nikdy však celá pravda, a ten kousek je vždy podmíněný jiným kouskem pravdy. Do Platónské Akademie ho přivedl Krantor ze Soloi. Jako vedoucí zavedl do Akademie metodu výuky platónským dialogem. To mělo za následek přísun velkého počtu nových žáků a zastavení úpadku Akademie. Jeho skepticismus říká, že pravda existuje, ale otázkou je, zda tak ubohé stvoření jako je člověk ji může poznat.\n\nArkesiláos oponoval zejména škole stoiků. Přímo zaútočil na stoické kritérium pravdy \"(fantasía kataleptiké)\", avšak zároveň tím zpochybnil i možnost jakéhokoliv poznání. Nemůžeme tedy vědět nic, dokonce ani to, že nic nevíme, protože nikdy nerozpoznáme, zda je něco pravda či nikoliv. Zůstává nám tak jediné řešení – zdržet se jakéhokoliv soudu – epoché. Arkesiláovo pojetí ale je problematické samo o sobě, protože říci, že nic nemůžeme vědět, předpokládá, že už něco víme. Z určitého hlediska se tak jedná o dogma, proti kterému skepse především tak tvrdě bojuje.\n\nArkesiláos nesepsal žádné spisy. Jeho učení zprostředkoval jeho žák Lakydés, hojně ho citují též Cicero, Sextus Empiricus či Diogenes Laertios. Diogenes ale o něm rozšířil historku, že zemřel v důsledku nadměrného pití alkoholu, což jiní autoři popírali.\n\n"}
{"id": "899346", "url": "https://cs.wikipedia.org/wiki?curid=899346", "title": "Pando Jankulovski", "text": "Pando Jankulovski\n\nPando Jankulovski (1. června 1941 – 17. září 2015), rodným jménem Pando Jankulidis, byl český fotbalista, útočník. Narodil se v řeckém regionu Makedonie. Do Československa se dostal jako válečný sirotek prostřednictvím Červeného kříže a vyrůstal v dětském domově. Jeho synem je fotbalista Marek Jankulovski.\n\nNejprve hrál za Baník Pudlov, potom přestoupil do ligového týmu Spartak ZJŠ Brno, kde hrál v letech 1962–1965. V nejvyšší soutěži odehrál 28 utkání, vsítil 5 branek. Dařilo se mu v Poháru veletržních měst, nastoupil do 6 utkání, vstřelil 3 branky (1963/64: 5 / 3, 1964/65: 1 / 0). Dále pokračoval v nižších soutěžích v TŽ Třinec, NHKG Ostrava a v Rakousku v Kapfenberger SV.\n\n"}
{"id": "899352", "url": "https://cs.wikipedia.org/wiki?curid=899352", "title": "Irina Livanovová", "text": "Irina Livanovová\n\nIrina Livanovová ( '; ' – příjmení druhého manžela; * 11. dubna 1965, Rostov na Donu) je ruská filmová herečka. Režisérem Janem Svěrákem byla angažována do role Naděždy v jeho oscarovém snímku \"Kolja\". Na moskevský casting filmu, kde se hledal vhodný chlapec pro roli Kolji, přivedla ukázat svého syna. Ten sice vybrán nebyl, ale role Koljovy maminky byla Livanovové nabídnuta a ona ji přijala.\n\n"}
{"id": "899354", "url": "https://cs.wikipedia.org/wiki?curid=899354", "title": "Emil Kapaun", "text": "Emil Kapaun\n\nEmil Kapaun (20. dubna 1916 Pilsen (Kansas), USA – 23. května 1951 Pyokdong, KLDR) byl americký římskokatolický kněz českého původu. V roce 1993 byl označen jako služebník Boží a v současnosti stále probíhá jeho kanonizační proces.\n\nNarodil se v rodině českých přistěhovalců. V roce 1940 byl vysvěcen na kněze a v roce 1944 vstoupil do armády, kde sloužil jako vojenský kaplan. V letech 1945–46 sloužil v Indii a Barmě. Poté absolvoval postgraduální studium na katolické univerzitě ve Washingtonu. V roce 1948 se vrátil ke službě vojenského kaplana, o dva roky později byl z Japonska povolán do Severní Koreje.\n\nBěhem korejské války byl v listopadu 1950 zajat v bitvě o Unsan. Zemřel v zajetí 23. května 1951 ve věku 35 let. Posmrtně byl vyznamenán Distinguished Service Cross. V současnosti probíhá jeho kanonizační proces. Dne 11. dubna 2013 obdržel od Baracka Obamy posmrtně nejvyšší americké vojenské vyznamenání Medaili cti.\n\n"}
{"id": "899364", "url": "https://cs.wikipedia.org/wiki?curid=899364", "title": "Seznam cizinců v Edmonton Oilers", "text": "Seznam cizinců v Edmonton Oilers\n\nToto je seznam cizinců, kteří alespoň jednou nastoupili za hokejový tým Edmonton Oilers hrající v NHL. Cizinci jsou myšleni hráči nepocházející z Kanady a Spojených států amerických.\n"}
{"id": "899366", "url": "https://cs.wikipedia.org/wiki?curid=899366", "title": "Bohumil Hlaváč", "text": "Bohumil Hlaváč\n\nBohumil Hlaváč (* 23. června 1941 Šaratice) je bývalý český fotbalista, reprezentant v týmu do 23 let.\n\nV československé lize hrál za Spartak ZJŠ Brno. Nastoupil v 57 ligových utkáních a dal 5 ligových gólů. Později hrál za Spartak Vlašim, kde po skončení aktivní kariéry působil jako trenér.\n"}
{"id": "899368", "url": "https://cs.wikipedia.org/wiki?curid=899368", "title": "Dějiny navigace", "text": "Dějiny navigace\n\nDějiny navigace souvisí s migrací lidí a objevováním nových zemí pomocí mořeplavby. Některé národy se zabývaly objevováním v takové míře, že tím vstoupily do dějin. Patří mezi ně Féničané, staří Řekové, Arabové, Peršané, Vikingové, Malajci, Polynésané, Mikronésané.\n\nNavigaci na pevnině nebo v její blízkosti je možná pomocí orientačních bodů, které byly i uměle vytvářeny, například majáky. Tato možnost není na volném moři, proto je rozvoj navigace (původní význam \"lodivodství\") spojena právě s mořeplavbou.\nZákladním způsobem navigace na moři byla astronavigace, tedy orientace na základě pozorování nebeských těles jako je Slunce, Měsíc a hvězdy. K přesnějšímu určení jejich polohy se už od starověku používal astroláb, přístroj na principu měření úhlů. Vylepšeným přístrojem pro zaměřování těles byl od 18. století používaný sextant. Využití sextantu, přesného data a času a tabulek s vypočtenými polohami nebeských těles byly základní pomůcky pro určení zeměpisné polohy až do 20. století.\nVedle astronavigace byla další základní navigační pomůcka kompas. Jeho použití je doloženo v Číně nejpozději ve 4. století, ve Středomoří se poprvé objevuje ve 12. století. Kompas umožňuje sledování kurzu (zvoleného směru plavby) a přibližné určení světových stran dle magnetických siločar Země a jejich přesné určení se znalostí magnetické deklinace pro danou zeměpisnou polohu. Na odlišném principu funguje od počátku 20. století používaný gyrokompas, který k určení severu používá setrvačník a působení zemské gravitace a rotace.\nNavigace pomocí sextantu a kompasu bylo doplněno či nahrazeno díky technickému vývoji novými systémy ve 20. století. Zejména v letecké dopravě se začalo používat navigování pomocí rádia a radaru. V důsledku rozvoje kosmonautiky a umělých družic se v druhé polovině století začalo používat navigace z oběžné dráhy Země. Globální družicové polohové systémy původně určené pro vojenské účely umožňují pomocí přijímače signálů z družic určení polohy přijímače. Od počátku 21. století, kdy byl v roce 2000 uvolněn americký systém GPS, je možné široké využití těchto systémů v civilním sektoru.\n\n"}
{"id": "899369", "url": "https://cs.wikipedia.org/wiki?curid=899369", "title": "Augusta Ferdinanda Toskánská", "text": "Augusta Ferdinanda Toskánská\n\nAugusta Ferdinanda Toskánská (1. dubna 1825, Florencie – 26. dubna 1864, Mnichov) byla rakouská arcivévodkyně, toskánská princezna a sňatkem princezna bavorská\n\nByla druhorozená dcera toskánského velkovévody Leopolda II. a jeho první ženy Marie Anny Saské. Její výchova probíhala v přísně katolickém duchu, s důrazem na jednoduchost, šetrnost a všeobecné vzdělání. Byla krásná a vysoká. Zajímala se o vědu a umění.\n\nV roce 1844 se ve Florencii provdala za bavorského prince Luitpolda, jemuž byla v manželsví velkou oporou. Svého manžela podporovala ve vzdělávání a politické činnosti. V revolučním roce 1848 se snažila zprostředkovávat jednání mezi Ludvíkem I. a mnichovskými občany. Prosazovala Luitpolda jako nástupce po králi Ludvíkovi, ovšem bezúspěšně. Toto její přání se téměř naplnilo až v roce 1886, kdy se Luitpold stal regentem a posléze její syn králem jako Ludvík III.\n\nZemřela roku 1864 na plicní chorobu, která se u ní začala projevovat již v mládí. Pohřbena byla v kostele theatinů v Mnichově.\n\n\n"}
{"id": "899380", "url": "https://cs.wikipedia.org/wiki?curid=899380", "title": "Kleanthés z Assu", "text": "Kleanthés z Assu\n\nKleanthés z Assu (331 př. n. l.. Assos – 251 př. n. l., Atény) byl starořecký filozof, představitel stoické školy (konkrétně tzv. staré stoy), v jejímž čele vystřídal Zénóna z Kitia, který byl jeho učitelem. Původně byl pěstním zápasníkem v rodné Malé Asii (Assos se nachází na území dnešního Turecka). Do Atén přišel jako velmi chudý a musel se živit jako čerpač u studní. Z bídy ho vytáhl až Zenón. Právě jeho učení Kleanthés do konce života rozvíjel. Kleanthova verze stoicismu je pantheistická, věřil v boha, který prostupuje vším, je hybnou silou všeho, je duchem i rozumem a sídli v Slunci. Navzdory tomu rozvíjel i materialistickou větev stoicismu. Jeho žákem byl Chrýsippos ze Soloi. Z jeho vlastního díla se zachovaly zlomky, nejvýznamnější z nich je \"Óda na Dia\". Zemřel dobrovolnou smrtí hladem.\n\n\n"}
{"id": "899386", "url": "https://cs.wikipedia.org/wiki?curid=899386", "title": "Warface", "text": "Warface\n\nWarface je free-to-play online FPS hra, vytvořená na technologii CryENGINE 3 ve studiích Crytek Kiev. Hra vyšla v roce 2012 v Rusku a na západní trhy (včetně českého) se dostala v druhé polovině roku 2016. Momentálně má Warface globální pokrytí. Na Steamu má tato hra přes 400 milionů stažení a nejvíce hráčů má v Asii a Evropě.\n\nHra warface je multiplayer takže zde nemůžeme mluvit o příběhu. Téma (background story) ale warface rozhodně má:\n\n\"Tento text je \"volný google translator\" překlad z oficiální stránky.\" \n\nSpiknutí, korupce a chaos. \n\nSvět, se snaží vymanit se z desetiletí devastace. Je zbit a potlačen nejhlubším a nejdelším ekonomickým propadem v moderních dějinách - tato recese zasáhla nejsilnější národní identity a morální ideály. Stále menší procento silných jednotlivců ovládá stále větší procento globálního bohatství. Aby tato vládnoucí menšina neztratila své peníze a neregulovatelnou moc, vyrábí ultra-moderní zbraňové systémy, staví opevněné budovy, a podporuje svojí \"ultrakapitalistickou\" polovojenskou sílu známou pod názvem Blackwood.\n\nJste součástí Warface, elitního útvaru, který bojuje proti této brutální a celosvětové hrůze. Selhání není volbou, když se začnete potýkat s útiskem všude, kde zakopnete.\n\nV praxi jde o boj dvou polovojenských složek dobra a zla. Na té dobré straně se nachází warface a na té špatně samozřejmě blackwood.\n\nPřestože hra je free to play úspěšně se vyhýbá názvu pay2win. Transakce ve hře samozřejmě jsou, placení vám ovšem jen urychlí průběh hrou. Pokud si tedy urychlíte cestu hrou, dostanete se rychleji mezi lepší hráče, na které nemusíte mít. \n\nMěny: \n\n\"Dolary:\" Hlavní herní měna kterou získáte téměř za cokoli. Platíte s ní opravy zbraní a vybavení a můžete si za ně koupit většinu zbraní či \"random boxů\" (něco jako bedny z CSGO) \n\n\"Crown:\" Tato měna se získává za splnění COOP nebo Speciálních operací. Čím rychleji misi splníte a čím více bodů v ní získáte, tím víc dostanete crownů. \n\n\"Kredit:\" Měna kterou nezískáte jinak než investicí reálných peněz do hry. Kupujete za ní \"boosty\" které umožní rychleji získávat dolary, xp a vp. Koupíte za ní tzn.skiny a různé postavy,dýmovnice s barevným kouřem atp. \n\n\"VP:\" Poslední dvě věci nepatří tak trochu do měn. VP jsou body které získáte stejně jako dolary a xp - za téměř cokoli. VP slouží ke zkoumání věcí v řadě kterou si zvolíte: zbraně, oblečení nebo příslušenství. \n\n\"XP:\" Zkušenosti slouží ke zvyšování vašeho levelu. Těch je ve warfacu každou aktualizaci víc, momentálně asi 70. \n\nWarface přináší 4 druhy módů. V prvních dvou válčí pěti členné skupinky proti spoustě počítačem naprogramovaných botů. Další dva jsou PvP (hráč vs hráč)\n\nKooperativní mise jsou prvek, kterým se Warface odlišuje od podobných her. Skupina hráčů v nich prochází mapou, v čemž jim brání nepřátelští vojáci - boti. Kooperace je zcela zásadní a správné rozložení herních tříd taktéž. Ideálně složený tým obsahuje od každé herní třídy alespoň jednoho zástupce.\n\nKaždá coop mise až na tu nejlehčí má 2 díly. Většinou je jeden díl chození napříč mapou a vraždení nepřátel. Ve druhé části potkáte bossy v podobě velkých mechů, nebo obrněných kulometčíků. Případně je druhá část o přežití několika vln nepřátel, či eskortování tanku. \n\nCo - op mise jsou skvělé na naučení ovládání, vydělání peněz včetně speciální měny - crownů - kterou získáte jen za boj proti botům. \n\nV coop je vždy zpřístupněno 6 misí. 1 easy, 2 normal, 2 hard a 1 insane. Tak je tomu vždy. Jediné co se mění jsou mapy které se většinou jen promíchají mezi sebou, což je velmi výhodné na naučení nazpaměť.\n\nDruhý druh boje proti botů v pěti se liší hlavně časem a náročností. Klasická co-op mise trvá kolem 10 - 40 minut. Ve speciálních operací je 40 minut většinou minimální až rekordní čas. Klasický rozsah je 45 - 100 minut. Záleží hlavně na obtížnosti a týmu.\n\nMise jsou 3. Neustále se mění a vývojáři se zde neustále snaží něco vymyslet. Můj osobní názor je, že hráči chtějí opak toho co chtějí vývojáři a ti neví co s tím. Krom obtížnosti se Specops liší od Coop taky tím že jsou hlouběji zařazeny do \"příběhu\". Většinou vás začíná navádět nekdo ve warfacu vysoce postavený. V boji se střetnete s lepšími vojáky chránící budovy vysoce postavených úředníků blackwoodu. Občas i zachráníte svět...\n\nJde o klasický kompetitivní multiplayer o rozsahu až 8 vs 8 (16) hráčú, ve kterém hráči bojují v různých módech:\n\nTeam death match - dva týmy vraždící se navzájem. Tým s více killy vyhrává.\n\nCapture - Jde zde o kufřík který jeden tým brání a dt oba týmy navzájem snaží obsadit. Rozhodují body získané za obsazené oblasti. \n\nStorm - jde o postupné rozložení dominance. Vše pěkně popořádku. Nejdřív se snaží 1 tým postupně obsadit 3 stanoviště hlídané nepřítelem. Pak se strany prohodí. Ten kdo má rychlejší čas vyhrál.\n\nFree for all - všichni proti všem.\n\nBag and tag - všichni proti všem s jedným doplňkem. Tím je \"psí známka\" která zbyde po mrtvole. Pokud jí hráč sebere, dostane body navíc.\n\nV několika módech lze založit souboj klanů.\n\nPlant the bomb - Klasický styl typu \"Counter strike\" - jeden tým má za úkol odpálit bombu, druhý má za úkol zabránit položení bomby, popř. bombu zneškodnit.\n\n2 týmy po 5 hrají plant the bomb. Výsledkem je změna vašeho \"versus ranku\". Ten má 21 levlů a každý měsíc se resetuje. Za postoupení v ranku získáte nemalé peníze a crowny. Obecně je vs ranked jakási obdoba kompetitivního módu z csgo.\n\nPřed začátkem každé mise je potřeba vybrat si třídu (class). Výběr třídy je velmi důležitý hlavně ve hře proti botům a v ranked match. Každá třída až na snipera má speciální vlastnost doplňování něčeho hráčům.\n\nJde o vojáka zastávajícího funkci střelce. Na vybrání má z obrovské škály zbraní různých kadencí a velikostí zásobníku. Jde například o lehké kulomety nebo upravené útočné pušky.\n\nSpeciální vlastnost: doplnění munice\n\nTato herní třída má zbraně vysoké kadence ale malého poškození. Většinou jde o samopaly jako například Vector SMG nebo P90. Ve svém základním vybavením také má claymore (miny) \n\nSpeciální vlastnost: doplnění brnění\n\nMedic (zdravotník) je velmi potřebná herní třída. Je vybaven brokovnicí na krátkou vzdálenost. Přestože z coop většinou odchází s nejméně zabitími, je nejduležitějším díky své speciální schopnosti.\n\nSpeciální vlastnost: doplnění zdraví + oživení\n\nSniper je jediná třída která nemá speciální vlastnost. Zato je vybavena zbraní nevídaných možností - odstřelovací puškou. Tou je schopen ničit nepřítele na téměř všechny vzdálenosti. Odstřelovací pušky mají ve warfacu dva druhy:\n\nSemi - Auto\n\nToto puška je hojně používána nízkými levely jednoduše proto, protože se nemají jak dostat k natahovačce. Poloautomatické pušky mají nízké poškození, takže na zabití protivníka potřebujete 2 trefy do těla. Za to jsou vybaveny mechanizmem umožnujícím klikat a střílet bez pauzy na natáhnutí. To jí činí nebezpečnou a nepřáteli neoblíbenou. Hráči hrající s ní versus, jsou kritizováni a nazýváni \"autonooby\"\n\nNatahovací\n\nNejoblíbenější druh odstřelovaček jsou natahovací pušky. Po každé střele se sice musí natáhnout (cca 0,7s) ale nepřítele zabijí na jednu ránu. Jsou oblíbené, používané a praktické.\n\n\"Krom těchto dvou druhů je ve hře ještě jedna plně automatická odstřelovací puška jménem Garota. Nikdo jí nemá rád dokud jí sám nedostane, protože plná automatizace vyžaduje mnohem méně umu pro zabití nepřítele.\"\n\nNeprátelé mají také své třídy, ale jsou mnohem četnější\n\nAssault\n\nTato třída je vpodstatě rifleman, moc střel nevydrží a je vybaven buď puškou AK-103(FY-103),FAMAS(F1) nebo puškou G36.Má ještě verzi městskou, která má pouze jiný vzhled.\n\nCQB\n\nVpodstatě medic, akorát, že má jiný vzhled, nedokáže své spojence léčit, většinou se s ním setkáte v COOP misích a hlavně na mapách v Číně.Je vybaven brokovnicní remington 870.\n\nSniper\n\nJe vybyven puškou SVD-DRAGUNOV(SVK), ale dokáže nadělat pořádnou paseku, hlavně ve větších počtech.Je výhradně na městských a otevřených mapách.\n\nDemoman\n\nTato třída je unikátní pro nepřítele, je velice nebezpečný, je vybaven raketometem a pistolí \"Deagle\", jeho slabina je delší nabíjení.\n\nShield\n\nVoják, který vás srazí na zem a mlátí tak dlouho, dokud nezemřete, po sražení na zem můžete střílet z pistole(můžete získat \"severe murder\", která přináší body navíc), ale po chvíli už nebudete moci dělat nic, jen čekat až vás jeden ze spoluhráčů zachrání.\n\nSpec-ops\n\nAsi nejotravnější nepřítel ze všech, má laser, díky kterému jde obtížně zabít, většinou ho najdete v dálce, což ještě ztěžuje jeho zabití, má velice přesnou střelbu, proto vás jednoduše zabije, je vybaven puškou TAR-21(Karkom).\n\nStormtroop\n\nAssault, akorát s lehkým kulometem RPK.Má dobrý armor a jeho střelba je poměrně přesná.Nachází se hlavně na mapách v Africe.\n\nSecurity guard\n\nVyskytuje se jen na pár mapách, hlavně v misi \"HQ\", kde je to primární nepřítel, má štít a obušek.Vpodstatě takový shield.\n\nEnforcer\n\nSkoro jako security guard, ale má zbraň P90, obušek a z dálky po vás střílí, zblízka vás mlátí svým obuškem a největší nebezpečí představuje ve vetších počtech.Můžete se s ním setkat hlavně ve speciální operaci \"Pripyat\".\n\nShield gunner\n\nShield, akorát s SMG \"Micro oren\"(micro UZI), má štít(podle názvu), ale na rozdíl od \"Shielda\" se nepokusí srážet hráče k zemi, ale útočit se samopalem.Setkáte se s ním hlavně v misi \"HQ\", kde představuje také hlavního nepřítele a ještě v misi \"Black shark\".\n\n\"pozn. Jeho útok se štítem uděluje větší poškození než obyčejný shield.\"\n\nHeavy sniper\n\nObyčejný odstřelovač, akorát, že má pušku s větším poškozením, konkrétně typ CheyTac M200.\n\nMilitant\n\nPrimárně určen pro boj na blízko, má pouze \"ICE-AXE\", většinou se objevuje ve velkých počtech, nemá přiliš dobrý armor a z dálky je naprosto bezbranný.Setkáte se s ním hlavně v misi \"Icebreaker\".\n\nDeadshot a Sharpshooter\n\nTyto dvě třídy jsou téměř stejné(hlavně vzhledově), jen s tím rozdílem, že deadshot má pušku CheyTac M200 a Sharpshooter má RPK.\n\n\"zajímavosti: -\"Deadshot má pušku speciálně upravenou tak, aby neměla téměř žádný \"damage drop\", tudíž uděluje maximální poškození na všechny vzdálenosti\n\n-Sharpshooter měl být původně Deadshot a Sharpshooter neměl existovat, ale nakonec byly přidány obě třídy\n\nCommando\n\nJen upravený demoman, ale ještě více nebezpečný, protože dokáže v krátkém čase vystřelit až 4 rakety + na rozdíl od demomana má pistoli \"Colt Python\".\nPripyat\n\nSED\n\nRobot, který utočí z dálky, má pistoli Colt M1911, je zranitelný pouze s melee zbraněmi.\n\nExterminator\n\nMají lehký kulomet \"Pecheneg\", plynovou masku a zelené maskování, je náročný na zabití.\n\nCrusher\n\nElitní verze CQB, má brokovnici remington M870, a opět je náročný na zabití, vzhledově se neliší od třídy \"Exterminator\"\n\nPunisher\n\nNijak se neliší od svých kolegů, opět zelené zbarvení a plynová maska, disponuje zbraní P90 a obuškem, jedná se o elitní verzi \"Enforcera\".\nHeavy gunner\n\nMá těžký kulomet, je obtížný na zabití, jelikož je zranitelný jen zezadu, je velmi často v misích COOP, hlavně v misích normal.\n\nMech 2300\n\nAsi nejtěžší pozemní nepřítel, vyskytuje se v misích Normal a občas i Hard, je zranitelný jen do kokpitu a to jen s raketometem.Je vyzbrojen těžkým kulometem a rychlopalným raketometem.\n\nKA-50\n\nHelikoptéra, která je rychlá, tudíž obtížně zničitelná, je zranitelná jen raketometem a je vybavená těžkým kulometem a raketami.\n\nTank(Challenger 2)\n\nObyčejný tank, má dva typy, na Escort, kdy jej doprovázíte a poté jakožto nepřítele, kde jej máte zničit, zranitelný pouze raketami.\nBlackbird\n\nNení nijak vyzbrojena a je velmi unikátní, v jedné misi přijde vyzvednout hlavního záporáka - Oberona Whitea.PRo zničení je třeba tří raket.\n\nHeavy tank(T-90)\n\nJe vyzbrojen kanónem, je zranitelný opět pouze raketami, je velice obtížný na zničení a je to finální vlna mise \"spearhead\", nejedná se o obyčený tank, ale o jeho vylepšenou a silnou verzi.\n\nSharckopter\n\nNajdete je v misi \"Icebreaker\", jsou vlastně vylepšenou verzí KA-50, jsou zničitelné raketami, naopak je tato helikoptéra vybavena kulometem a raketami.\n\nFlagship\n\nKřižník, kterých máte v misi \"Icebreaker\" zničit několik za sebou, mají kanóny, ale jinak jsou více méně neškodné.\n\nAPC 3000(Pandur II)\n\nVerze \"pandura\" s věží \"Energy turret\", dává průměrné poškození, střetnete se s ním v misi \"Pripyat\", zničitelný pomoci raket.\n\nMantis\n\nAsi největší boss ze všech, nachází s v misi \"Pripyat\", ke jej na konci zničíte, má elektromagnetické kanóny, kulomety a silové pole zničitelné jen pomocí raket, je velice odolný.\nMají spoustu typů, ale vypadají velice podobně\n\nAlpha \n\nBěžný cyborg, utočí rukama, není nějak zvláště odolný.\n\nBeta\n\nStejný jako Alpha, akorát s větší výdrží.\n\nOmega\n\nNejodolnější ze základních \"cyborgů\", jinak nic speciálního.\n\nScreamer\n\nMohou vás hodit na zem, jinak opět nic speciálního, šance na shození na zem se mění podle obtížnosti.\n\nKamikaze\n\nAlpha, akorát, že nese výbušniny, které dají \"instakill\", objeví se například v misi \"Anubis\".\n\nHeavy\n\nRelativně vzácný Cyborg, je obrněný z boku, tudíž je dost odolný.\n\nDestroyer\n\nProti hráčům neškodný, útočí jen na \"EMP Vozidlo\", střelba na něj vede k 80% snížení poškození, tudíž je zbytečné ho zabíjet.\n\nEnigma\n\nDestroyer, akorát, že má energy cannon, pro útok na hráče, exoskeleton je nezranitelný náboji.\n\nInfected\n\nNa hráče neútočí, jsou neškodní, nachází s v misi \"Prypiat\", kde získavají \"sedrium\" z radioaktivních hub, jsou zastaralý typ a nejsou připraveni k boji.\nCobra\n\nBěžná věž, je to vpodstatě kulomet s velmi vysokou kadencí, zničitelné granáty a kulkami.\n\nMuarena\n\nJe obrněná a velice odolná, jsou vybaveny borkovnicí.\n\nArmadillo\n\nMalá věž, která je odolná, disponuje podobným kulometem jako Cobra, můžete se s ním setkat třeba v misi \"Icebreaker\".\n\nHornet\n\nHornet nemá žádné pancéřování, je jednoduchý na zničení, je vyzbrojen zbraní \"energy cannon\", setkáte se s ním v misi \"Earth shaker\".\n\nCentipede\n\nCentipede je lehce pancéřovaný \"energy cannon\", narazíte na něj třeba v misi \"Pripyat\".\n\nMammoth\n\nTato věž, je velice odolná, není zničitelná z boků, pouze ze zadu, má těžký kulomet.Je založen na \"Heavy gunnerovi\", takže se tak bude i chovat.Nachází se například v misi \"Icebreaker\".\n\nUrsula\n\nVěž pojmenována po zakladatelce \"blackwood corp.\" je zničitelná jen pomocí elektromagnetické pušky a střelbou do jádra, její jediná schopnost je střílet věže \"Cobra\".Setkáte se s ní na konci mise \"Earth Shaker\".\nMedusa\n\nDron, který má kulomet a pancéřování, je zničitelný granáty a kulkami, narazíte na něj v misi \"Pripyat\"\n\nWorker drone\n\nPracovní dron, který neútočí, jen sbírá sedrium nebo něco staví, nemá ani cenu na něj útočit.Nachází se v misi \"Pripyat\".M8 zelené zbarvení, tudíž ho lehce poznáte.\n\n\"zajímavost:Když budete po celou dobu mise pripyat ničit tyto drony, pak je závěrečná část jednodušší, na konci se tedy neobjeví tolik vojáků.\"\n\nVelký úspěch zaznamenala hra Warface především v Rusku a Číně, přičemž je zajímavý přístup vydavatelů, kdy v Rusku jde o typickou free-to-play hru pro hard-core hráče, kdežto v Číně funguje spíše na bázi pay2win. V Rusku se za první rok fungování hry zaregistrovalo 9 milionů hráčů, přičemž v průměru jsou to 2 miliony hráčů na každý měsíc.\n\nUzavřená beta hry probíhá po několik měsíců od 17. ledna 2013 – do hry jsou postupně přidávány prvky, které jsou přítomny v ruské verzi hry. Betatest k 11.4.13 stále probíhá, ale hra jeví všechny známky plnohodnotného spuštění v krátké době.\nNavzdory očekávání nebyl, kvůli změně vydavatele, následován uzavřený betatest další fází, ale několikaměsíčním výpadkem. Až v červnu 2013 bylo oznámeno, že Warface bude vydávat sám Crytek a že další fází bude nová, pravděpodobně již kratší, uzavřená betaverze.\n\n"}
{"id": "899392", "url": "https://cs.wikipedia.org/wiki?curid=899392", "title": "Ota Bavorský", "text": "Ota Bavorský\n\nNositelé jména Ota Bavorský:\n"}
{"id": "899395", "url": "https://cs.wikipedia.org/wiki?curid=899395", "title": "Mars superliga 1997/98", "text": "Mars superliga 1997/98\n\nMars superliga v sezóně 1997/98 byl v pořadí pátý ročník nejvyšší samostatné fotbalové ligové soutěže na Slovensku. \n\nPodruhé za sebou získal titul tým 1. FC Košice, do druhé ligy sestoupily týmy FC DAC 1904 Dunajská Streda a FC Lokomotíva Košice.\n\n"}
{"id": "899401", "url": "https://cs.wikipedia.org/wiki?curid=899401", "title": "Dědovo dědictví", "text": "Dědovo dědictví\n\nDědovo dědictví je sedmnáctý díl druhé řady amerického animovaného seriálu Simpsonovi.\n\nDěda Simpson potká v domově důchodců Beatrice Simmonsovou. Po pár dnech se do sebe zamilují. Beatrice však náhle zemře, její poslední vůle říká, že děda zdědí její majetek v hodnotě 106 tisíc dolarů. Beatrice se mu zjeví jako duch a poví mu, aby použil peníze na pomoc lidem, kteří to potřebují. Nakonec se rozhodne, že peníze by se měly použít v domově důchodců.\n"}
{"id": "899402", "url": "https://cs.wikipedia.org/wiki?curid=899402", "title": "Kloubnatka smrková", "text": "Kloubnatka smrková\n\nKloubnatka smrková (\"Gemmamyces piceae\", také \"Cucurbitaria piceae\" a \"Cucurbidothis piceae\") je houba a stejnojmenná choroba napadající především smrky. Je rovněž nazývána odumírání pupenů smrku. Vyskytuje se zejména na lokalitách s množstvím srážek a trvale vysokou vzdušnou vlhkostí.\n\nRod smrk\nV rámci výzkumu v Krušných horách bylo konstatováno, že se zde prozatím jeví, vůči houbové chorobě, odolný smrk ztepilý (\"Picea abies\"). Bez známek napadení jsou zde smrk omorika (\"Picea omorica\") a smrk černý (\"Picea mariana\"), naopak silně je napadán smrk sivý (Picea glauca).\n\nPatogen byl poprvé platně popsán ve Skotsku.\n\nHouba byla pozorována spíše v severozápadní a severní části Evropy.\n\nPupeny jsou na jaře při rašení viditelně zduřelé, jakoby nateklé, vyrůstající letorosty se kroutí, deformují, spirálovitě stáčí. Při silné infekci odumírá terminální pupen a některý boční pupen na vrcholu letorostu přebírá jeho funkci. Pokud je infekce slabá a dochází k částečnému prorašení, výhony jsou zdeformované a v následující zimě namrzají. Na napadených pupenech vyrůstá černé stroma a v něm plodnice kulovitého tvaru (o průměru většinou do 1 mm).\n\nK infekci hostitelské dřeviny dochází během celého vegetačního období. Od začátku vegetace jsou napadené odumřelé pupeny, nezřídka zdeformované při pokusu o vyrašení, pokrývají černým povlakem (bazálním stromatem). Zde se utvářejí nejprve plodnice konidiového stádia – konidiové anamorfní stádium – \"Megaloseptoria mirabilis\" – povrchové pyknidy (\"Perithecia)\" vyrůstají obvykle teprve poté.\n\nPlodnice teleomorfního stádia jsou pseudothecia podobné velikosti i barvy, na povrchu hladká, se silnou stěnou. Obsahují vřecka s vřetenovitými, mnohobuněčnými askosporami. Oba typy plodnic najdeme po celou vegetační sezónu, konidie jsou aktivní po celou tuto dobu, ale askospory pouze na konci léta a na podzim. Podle frekvence výskytu napadených pupenů dochází k opadu všech ročníků jehlic a kompletnímu odumírání jednotlivých větví a celých dřevin. Většinou se tak děje po několikaleté po sobě následující infekci, kde se dřeviny vysílí a spící pupeny nestačí vyrašit a vytvořit náhradní asimilační aparát. V některých monokulturách se tak děje během 2 až 3 let.\n\nKonidiové anamorfní stádium houby (\"Megaloseptoria mirabilis)\" tvoří od začátku vegetace pyknidy. Pyknidy jsou přisedlé, nespojité, v trsech, lysé, tmavě hnědé až šedočerné, víceméně kulovité, kolem 500 μm v průměru, s kruhovitým otvorem o průměru 40–60 μm. Stěna pyknid je tvořena více (8–12) vrstvami tenkostěnných hnědě zbarvených buněk. Výtrusy (konidie) jsou vláknité, mnohobuněčné (s četnými přepážkami), o rozměrech 220–320 x 5–8 μm, jsou bezbarvé, na vrcholu mírně zúžené se zakulaceným koncem a na základně zkosené. Vyrůstají jednotlivě z palisádovitě uspořádaných konidioforů. Kloubnatka smrková má extrémně dlouhé konidie, které ve zralosti zaplňují prakticky celou pyknidu – v kontrastu ke konidiím jsou konidiofory nepatrné, sotva rozlišitelné od vnitřních buněk stěny pyknidy.\n\nPerithecia jsou obdobných rozměrů jako pyknidy, povrchová, přisedlá či s kratičkým stonkem, trsnatá, na povrchu hladká, tmavě až černohnědě zbarvená, kulovitá, zralá s otvorem o průměru 30–50 μm, stěna perithecia bývá obvykle o něco silnější než u pyknidy, s tlustostěnnými buňkami na povrchu. Vřecka jsou bitunikátní, kuželovitá, o rozměrech 180–250 x 25–30 μm, obsahují 8 askospor. Ty jsou protáhlé kuželovité až vřetenovité, mnohobuněčné, nezřídka ve středu poněkud zaškrcené, příčně 5–8x přepažené, s obvykle jednou podélnou přepážkou (s výjimkou koncových buněk). Tyto „zďovitě“ utvářené výtrusy jsou zbarveny až tmavě hnědě, jejich velikost se pohybuje v rozmezí 35–50 x 12–15 μm. V peritheciu jsou ještě přítomné četné pseudoparafýzy.\n\nPodle různých zdrojů se škodlivost různí. Je zmiňováno, že následkem poškození se vyvíjejí náhradní pupeny a při silném napadení se objevují anomálie větvení.\n\nZačátkem 21. století je v ČR popisován výskyt ve školkách a na plantážích vánočních stromků, kde vznikaly škody na výpěstcích. \n\nOd roku 2009 byl zaznamenán zvýšený výskyt v smrkových monokulturách smrku pichlavého v Krušných horách, na lokalitách v Orlických horách a také v Jizerských horách. Na Mostecku a Teplicku je kolem deseti tisíců hektarů lesa monokultury smrku pichlavého, z toho v roce 2009 byla chorobou napadena celá čtvrtina. Počítá se s celoplošným úhynem porostů smrku pichlavého v zasažené oblasti do roku 2012.\n\nV okrasných a lesních školkách je doporučena likvidace napadeného materiálu a případné opakované použití fungicidů. Jinde je doporučen několikrát během vegetace preventivní zásah fungicidy (Pešková et Soukup, 2011). V případě kalamit, které postihují ČR na počátku 21. století je velkoplošná prevence fungicidy dlouhodobě neefektivní.\n\nZa vhodné je považováno vyloučení stanovišť s vyšší vlhkostí vzduchu pro výsadby.\n\nSnížení infekčního tlaku mechanickým odstraněním pupenů. U smrkových monokultur je podle stupně poškození nutné uvažovat o rekonstrukci porostů a změny projektu i na základě ohlášení vyšší moci, případně používat smrk ztepilý, který se jeví méně náchylný. \n\n"}
{"id": "899403", "url": "https://cs.wikipedia.org/wiki?curid=899403", "title": "Lízin let do nebe (Simpsonovi)", "text": "Lízin let do nebe (Simpsonovi)\n\nLízin let do nebe je devatenáctý díl druhé řady amerického animovaného seriálu Simpsonovi.\n\nKdyž Lízina učitelka paní Hooverová onemocní vážnou nemocí, do třídy přijde pan Bergstrom jako zastupující učitel. Líze se nový učitel velmi líbí a považuje jeho učební metody za velice inspirativní. Potká se s ním v muzeu a cítí se trapně, když Homer předvede svoji hloupost. Na druhý den se však slečna Hooverová objeví znovu v Lízině třídě a ona je zklamaná, protože pan Bergstrom opustil město. Líza si svoji zlost vybije na Homerovi a nazve ho paviánem. Homer se rozhodne chovat více jako otec a Líza se omluví.\n"}
{"id": "899406", "url": "https://cs.wikipedia.org/wiki?curid=899406", "title": "Válka Simpsonových", "text": "Válka Simpsonových\n\nVálka Simpsonových je dvacátý díl druhé řady amerického animovaného seriálu Simpsonovi.\n\nSimpsonovi uspořádají párty, ale když to Homer pořádně přežene s alkoholem, začne vyvádět. Marge proto zapíše sebe a Homera do víkendové manželké poradny, kterou uspořádá reverend Lovejoy. Homer se dozví, že se poradna bude konat u jezera Sumců. S nadějí, že chytí legendárního sumce zvaného generál Sherman si Homer vezme své rybářské náčiní. Marge ale zjistí, že Homer upřednostnil rybaření před záchranou jejich manželství. Homer se jde projít a uvidí osamocený rybářský prut. Když ho chytí, prut s ním trhne a přehodí ho do člunu. Marge uvidí Homera a je z toho zklamaná. Homerovi se podaří ulovit legendárního sumce, ale Marge mu řekne, že jejich manželství je ohrožené, ať si nějaké ryby váží víc než jí. Aby dokázal svoji lásku k ní, vypustí rybu zpátky do jezera a Marge mu odpustí.\n"}
{"id": "899407", "url": "https://cs.wikipedia.org/wiki?curid=899407", "title": "Chace Crawford", "text": "Chace Crawford\n\nChristopher Chace Crawford (* 18. července 1985, Lubbock, Texas, USA), známější pod jménem Chace Crawford, je americký herec. Je známý svoji rolí Nate Archibalda v seriálu televize The CW \"Super drbna\".\n\nCrawford se narodil v Lubbocku v Texasu a vyrůstal v Dallasu. Jeho otec Chris, je dermatolog a jeho matka Dana je učitelka. Má mladší sestru, bývalou královnu krásy Candice Crawford. Byl vychováván jako baptista. Žil 4 roky v Bloomingtonu v Minnesotě a potom odmaturoval na Trinity Christian Academy. Po maturitě se rozhodl navštěvovat Pepperdinskou univerzitu a studovat žurnalismus a marketink. Školu kvůli herecké kariéře nedodělal.\n\nCrawford se poprvé objevil ve filmu \"Síly temna\" v roce 2006 jako Tyler Simms. V televizi se poprvé objevil v březnu roku 2007, když získal jednu z hlavních rolí v seriálu televize CW \"Super drbna\".\n\nV lednu 2009 si zahrál v hudebním videoklipu Leony Lewis k písniče \"I Will Be\". Ve stejném roce byl Crawford vyhlášen nejvíce sexy svobodným mužem časopisem \"People\". Ve filmu \"Twelve\" si zahrál drogového dealera Mika. Film byl inspirován stejnojmennou novelou Nicka McDonella a měl premiéru na Filmovém festivalu Sundance 31. ledna 2010. Byl připraven ujmout se hlavní role v remaku filmu \"Footloose, \", roli však nakonec získal Kenny Wormald.\n\nV roce 2011 se objevil ve filmu \"Komuna mé matky\", po boku Jane Fondy. V roce 2012 si zahrál po boku Cameron Diaz, Jennifer Lopez a Anny Kendrick ve filmu \"Jak porodit a nezbláznit se\". V srpnu 2013 získal roli Arthura Barone v nezávislém filmu \"Undrafted\". O rok později si zahrál přítele Quinn (Dianna Agron) v seriálu stanice FOX \"Glee\".\n\nV březnu 2015 bylo oznámeno, že byl obsazen do role Billyho v seriálu stanice ABC \"Blood and Oil.\" Seriál byl však však zrušen po prvních deseti dílech. V roce 2016 si zahrál v nezávislém dramatu \"Undrafted.\" Ten samý rok si zahrál ve filmu Warrena Beatty \"Pravidla neplatí\".\n\nV dubnu 2016 byl obsazen do komedie \"I Do...Until I Don't\", po boku Amber Heard a Eda Helmse. V březnu 2017 se připojil k obsazení seriálu \"Casual\" v roli Byrona. Ten samý rok podepsal smlouvu na dramatický thrillerový film \"Nighthawks\". Ve kterém si zahraje s Kevinem Zegersem. \n\nV lednu 2018 získal roli v seriálu \"The Boys\" a ve filmu \"Charlie Says\".\n\n"}
{"id": "899409", "url": "https://cs.wikipedia.org/wiki?curid=899409", "title": "Kratylos", "text": "Kratylos\n\nKratylos (řecky Κρατύλος) byl starořecký předsókratovský filozof, přívrženec Hérakleitova učení a příslušník Efezské školy. Byl učitelem Platónovým (ještě před Sókratem), Platón po něm pojmenoval svůj známý dialog, v němž řeší otázku vzniku jmen a vyrovnává se s herakleitismem (tedy s tezí, že vše plyne – \"panta rhei\"). Platón v dialogu tvrdí, že zatímco Hérakleitos soudil, že \"nelze dvakrát vstoupit do téže řeky\", Kratylos ho opravil, že \"nelze ani jednou vstoupit do téže řeky\". Kratylos prý tak málo věřil, že slova mohou popsat neustálý pohyb, že raději tento pohyb ukazoval prstem beze slov. Hovoří o něm i Aristoteles ve své \"Metafyzice\".\n\n"}
{"id": "899410", "url": "https://cs.wikipedia.org/wiki?curid=899410", "title": "Drobné kiksy nad komiksy", "text": "Drobné kiksy nad komiksy\n\nDrobné kiksy nad komiksy je dvacátá první díl druhé řady amerického animovaného seriálu Simpsonovi.\n\nBart objeví ve výloze obchodu, v kterém je Komiksový chlapík prodavačem, první vydání Radioaktivního Muže za cenu 100 dolarů. Tolik peněz nemá, tak si chce přivydělat u paní Glickovské, Margeiny přítelkyně, tím, že pro ni dělá různé divné věci. Za tuto těžkou práci dostane jen směšných 50 centů. Bart vezme svých 35 dolarů do obchodu, aby si komiks koupil. V obchodě narazí na Milhousea a Martina, kteří si taky chtějí koupit ten stejný časopis a kdyby se složili, měli by dost peněz na koupi komiksu. Komiks si teda koupí společně a noc stráví v Bartově domě na stromě. Martin je uprostřed noci vzhůru i Milhouse se vzbudí, s myšlením, že Martin si chce vzít komiks pro sebe. Proto ho sváží k židli. V noci je bouřka a Bart se pobije s Milhousem, zatím co vítr způsobí, že komiks vyletí do vzduchu. Bart zachytí Milhousea za rukáv a drží ho. Jak ho spustí, Milhouse spadne a může se zabít, ale je s ním i komiks. Bart se rozhodne zachránit Milhousea, komiks odletí a zasáhne ho blesk, takže se zničí.\n"}
{"id": "899411", "url": "https://cs.wikipedia.org/wiki?curid=899411", "title": "Chattové", "text": "Chattové\n\nChattové (také Chatti, Chatthi nebo Catti) byli starověký germánský kmen, jehož domovina se nacházela v oblasti středního a severního Hesenska a na jihu dolního Saska, podél horního toku řeky Vezery a v údolích a horách okolo řek Eder a Fulda. Území přibližně odpovídá regionu Hesensko-Kasselsko, i když bylo pravděpodobně poněkud rozsáhlejší. Podle Tacita, pocházeli Batavové z části Chattů, která své území kvůli vnitřním sporům opustila či byla vyhnána a usadila se v ústí Rýna.\n"}
{"id": "899412", "url": "https://cs.wikipedia.org/wiki?curid=899412", "title": "Krevní msta (Simpsonovi)", "text": "Krevní msta (Simpsonovi)\n\nKrevní msta je dvacátý druhý díl druhé řady amerického animovaného seriálu \"Simpsonovi\".\n\nPanu Burnsovi je diagnostikovaná chudokrevnost a potřebuje dárce se skupinou 0 negativní. Homer doufá, že by mohl dostat pořádnou odměnu, kdyby Bart, který má stejnou krevní skupinu daroval Burnsovi krev. Pan Burns je živější jako kdykoliv předtím a pošle Bartovi jen děkovný dopis. Homer je naštvaný, protože očekával mnohem více a pošle proto Burnsovi nepříjemný dopis. Marge ho zastaví, ale je pozdě, protože Bart již dopis odeslal. Po přečtení dopisu se Burns na Homera naštve a zaváže se, že mu zničí život. Avšak Smithers odmítá zranit muže, která zachránil jeho šéfovi život. Pan Burns se vzpamatuje a koupí Simpsonům sochu Olmécké Indiánské hlavy. Bartovi se líbí, ale Homer s ním jeho nadšení nesdílí.\n"}
{"id": "899415", "url": "https://cs.wikipedia.org/wiki?curid=899415", "title": "Kostel Zvěstování Panny Marie (Miletín)", "text": "Kostel Zvěstování Panny Marie (Miletín)\n\nKostel Zvěstování Panny Marie je římskokatolický filiální, bývalý farní kostel v městě Miletín. Je chráněn jako kulturní památka České republiky.\n\nJiž v roce 1241 byl vybudován základ současného kostela, kamenná kaple zasvěcená patronce řádu Panně Marii. Téhož roku se majitelem Miletína stal Řád německých rytířů, který si vystavěl v sousedství tvrze vlastní klášter. V jeho okolí  postupně vznikala osada, ze které v podstatě vychází podoba dnešního města. Nad osadníky vykonával duchovní správu sám řád, poté vznikla farnost a od roku 1270 je miletínský kostel uváděn jako farní. Za husitských válek se kláštera ujal Diviš Bořek z Miletínka, vůdce ze sousední tvrze, který zavedl duchovní správu podobojí. V tomto období se v kapli konaly kališnické pobožnosti, ty trvaly do Bitvy na Bílé hoře. V roce 1629 si církevní správu vzali na starost jezuité.\n\nStavební úpravy kostela\n\nNejstarší dochované zmínky o opravě kostela jsou až z roku 1607–1608, kdy byla přistavěna kaple na jižní straně, ta je v podstatě základem dnešní kaple\nBožího hrobu. Dále byl zřízen kůr s otevřeným venkovním schodištěm při jižní stěně kostela a zároveň i krytá schodiště na kůr a galerii. Toto rozšíření proběhlo pod záštitou Bartoloměje z Valdštejna.\n\nV letech 1744–1766 hraběnka Marie Anna Magni, paní na Miletíně, spolu s manželem Ferdinandem, hrabětem z Morzinu, věnovala mnoho péče interiéru. Kostel\nzískal nové oltáře, roku 1754 byl prvně zřízen postranní oltář sv. Anny a nová kazatelna. Z té původní z roku 1662 se dochoval pouze kamenný podstavec, který byl věnován farářem Baudyšem na Bezník, kde na něm dodnes stojí socha Panny Marie.\n\nDalší majitel však přinesl zásadnější změny. Byl jím baron Josef Jan Sosnovec z Vlkanova, který nechal kostel důkladně barokně opravit v letech 1768–1769. Ke vchodu přistavěl drobnou síň a přístřešek, který vedl až k brance hřbitovní zdi. Na vlastní zeď bylo použito mnoho starých náhrobních kamenů. Kolem kostela a směrem k faře byl vydlážděn nový chodník.\n\n17. června 1846 – požár\n\nPožár, který vznikl v panských stodolách na západním okraji Miletína se velice rychle dostal až na Parkáň. Okamžitě zasáhl šindelovou střechu kostela, z ní se vzápětí přenesl na školu, faru a věž. Následky byly katastrofální, kompletní konstrukce střechy shořela, interiéry byly ohořelé a zahalené popelem. Následné opravy však probíhaly velice pomalu. Provizorní záklop a zajištění klenby byly zřízeny až za měsíc. Poté došlo k vykácení ohořelých lip kolem kostela a roku 1847 ke zboření polorozpadlé zdi. Na podzim roku 1852 byla vystavěna střecha nová, opatřená taškovou krytinou. 21. března 1853 byl na čerstvě zřízenou vížku zavěšen nový zvonek. Nicméně až roku 1861 byl kostel vybílen, a to díky péči faráře Augustina Buchtele. Vzápětí byli započaty práce na obnově interiéru. Následující rok byl postaven nový oltář a zrekonstruována kazatelna, roku 1865 byly vysvěceny postranní oltáře. V letech 1879-1882 došlo ke kompletnímu přebudování okolí kostela. Poslední pozůstatky stávajícího hřbitova byly odstraněny, v přilehlém okolí vyrostl živý plot a směrem zámecké bráně nové lípy. Roku 1880 získal chrám novou křížovou cestu a o rok později byl pořízen majitelkou panství, hraběnkou z Thun-Hohensteinu, obraz Navštívení Panny Marie na hlavní oltář.\n\nPřestavba v novogotickém slohu a rozšíření chrámové lodi v západním směru\n\nVzhledem k tomu, že byl kostel centrem rozsáhlé farnosti, při mši už nebyl schopen pojmout zástupy věřících, a proto se už od počátku 19. století uvažovalo o přestavbě a rozšíření. První konkrétní kroky však podnikl nový farář Šubrt až v roce 1892, kdy také vznikly první návrhy přestavby v novogotickém slohu a rozšíření chrámové lodi v západním směru. Autorem byl sám architekt Bohuslav Moravec. Vzhledem k nedostatku financí roku 1894 vznikla Jednota pro rozšíření farního chrámu Páně, která pořádala veřejné sbírky k získání prostředků na přestavbu, dále byla i nutná finanční spoluúčast majitele panství, knížete Alexandra Schönburg-Hartensteina, ten však projevil odmítavý postoj a plán byl kvůli nedostatku financí zrušen. Teprve v roce 1898 se po několikaletém úsilí začalo s přípravami na rekonstrukci chrámu. 13. listopadu 1898 bylo pod dohledem architekta a profesora hořické sochařské školy Antonína Cechnera započato s úvodními pracemi a 4. prosince byl položen základní kámen. Cechner navrhl nejen novogotickou přestavbu vlastního chrámu, ale i kompletní vzhled a uspořádání interiéru. 17. dubna 1899 byl rozebrán hlavní oltář. Sochy, obrazy a další vybavení byly darovány hořické škole. Na konci dubna se začala bourat stará klenba, která měla dle dochovaného stavebního deníku tloušťku 30 cm a počátkem května padlo západní průčelí. Chrámová loď byla prodloužena na dnešních 23 metrů z cihel, který daroval Alexandr Schönburg-Hartenstein. Následkem nepravidelného půdorysu staré lodi bylo nutno rozšířit hlavní zdi přístavby na severní straně tak, že na západním rohu je o 16 cm silnější a na jižním pak jen o 6 cm. Na konci července se začalo s novou konstrukcí střechy, do konce září už byla hotova i nová klenba. Došli i k odkrytí stávající hrobky, odčerpání prosáklé vody a následném zazdění. Do konce roku byla kompletně hotová nová střecha i vnitřek kostela včetně dlažby. Na jaře roku 1900 přišla na řadu důkladná oprava kněžiště. V dubnu byla zbořena celá sakristie a větší část kaple Božího hrobu, aby mohly být následně znovu vystavěny v novogotickém slohu celého obnoveného kostela. Kostel dostal\nzcela nový interiér, nové hlavní a vedlejší oltáře, kazatelnu, novou výzdobu i křížovou cestu. Byly zakoupeny i nové varhany. Oltáře, kazatelna i památník\npadlým, umístěný v kostele po 1. sv. válce byly dílem žáků hořické kamenosochařské školy. 7 října 1900 byl rekonstruovaný chrám vysvěcen\nkrálovéhradeckým biskupem Brynychem. Kostel dostal podobu, jakou známe dnes. První drobné opravy si vyžádal až v roce 1942, kdy došlo spíše k úpravě\nokolí, roku 1949 prošla nevyhnutelnou opravou střešní krytina. V letech 1965–1967 došlo ke stažení omítky a byla provedena rekonstrukce stávající fasády. Tím kostel opět dostal reprezentativní vzhled. V 21. století kostel čekaly nejen opravy střešní krytiny, ale i makovice s křížem nad sanktusníkem. 1. ledna 2007 přestala miletínská farnost existovat a byla sloučena s farností Lázně Bělohrad. Miletínský farní kostel se tak po osmi\nstoletích stal pouze kostelem filiálním.  \n\nJednolodní orientovaná stavba s pravoúhlým kněžištěm na východě, ke kterému přiléhá na jihu kaple, na severu sakristie a nad ní oratoř. Na západním průčelí je štít, před ním otevřená předsíň mezi dvěma schodišti - na kruchtu a do střechy. Sanktusová věžička je osmiboká. Vchody tři, hlavní na západní straně a dva postranní na bocích lodi. Loď byla původně 15,30 metru dlouhá, šířka u vchodu 9,80 metru a triumfálního oblouku 9,38 metru, zaklenutá původně žebry. Při vypálení kostela za husitských bouří byla klenba pobořena a později nahrazena plochým stropem. Při opravě v roce 1899 byla loď prodloužena na 22,80 metru a zaklenuta křížovou klenbou ve třech polích.\nTriumfální oblouk je hrotitý, široký 5,88 metru a vysoký 8,20 metru, otevírá loď do kněžiště o délce 10 metrů, šířce 6,76 metru a výšce 9 metrů, které je sklenuto křížovou klenbou ve dvou polích. Tři okna mají jednoduchou kružbu do trojlístků.\n\nZvonice u kostela je pozůstatkem komendy Řádu německých rytířů, kteří se stali majiteli Miletína v roce 1241 a nad osadníky vykonávali duchovní správu.\nHřbitov kolem kostela byl zrušen v roce 1882.\n\nBohoslužby se konají v neděli v 10.30.\n\nAntonín Cechner, Stavební deník, 1898 - 1900, SOkA Jičín\n\n"}
{"id": "899422", "url": "https://cs.wikipedia.org/wiki?curid=899422", "title": "Vibo Valentia", "text": "Vibo Valentia\n\nVibo Valentia je italské město v oblasti Kalábrie, hlavní město provincie Vibo Valentia.\n\nK 31. prosinci 2011 zde žilo 33 748 obyvatel.\n\nBriatico, Cessaniti, Filandari, Francica, Mileto, Jonadi, Pizzo, San Gregorio d'Ippona, Sant'Onofrio, Stefanaconi\n"}
{"id": "899428", "url": "https://cs.wikipedia.org/wiki?curid=899428", "title": "Chanava", "text": "Chanava\n\nChanava ( ) je obec na Slovensku, v okrese Rimavská Sobota v Banskobystrickém kraji. V roce 2011 zde žilo 707 obyvatel. V roce 2001 se 88% obyvatel hlásilo k maďarské národnosti.\n"}
{"id": "899436", "url": "https://cs.wikipedia.org/wiki?curid=899436", "title": "Seznam dílů seriálu Včelka Mája", "text": "Seznam dílů seriálu Včelka Mája\n\nToto je seznam dílů seriálu \"Včelka Mája\". Koprodukční animovaný seriál \"Včelka Mája\" ( みつばちマーヤの冒険, \"Micubači Mája no bóken\") byl původně rozdělen do dvou sérií, z nichž první vznikla v polovině 70. let 20. století a druhá v letech osmdesátých. V roce 2012 pak vznikla nová řada příběhů, tentokrát za pomoci trojrozměrné animace. Každý díl má v 1. a 2. sérii něco přes 20 minut, ve 3. sérii jen 10–12 minut. Celkem vzniklo 182 dílů.\n\nInformace o japonské premiéře se v různých zdrojích různí. Pořadí dílů je jiné než při německém a českém uvedení, nelze je tedy jednoduše provázat podle čísla dílu.\n\nInformace o japonské premiéře se v různých zdrojích různí. Pořadí dílů je jiné než při německém a českém uvedení, nelze je tedy jednoduše provázat podle čísla dílu.\n\nV roce 2012 vytvořila společnost Studio 100 Media třetí řadu již tak slavného televizního seriálu. Na rozdíl však od původního se nové díly tvoří ve 3D a postavy byly pozměněny k přátelštějšímu chování. Celkem bylo natočeno dílů 78, které byly přeloženy do Češtiny a Slovenštiny. Na Slovensku je vysílá přibližně od půli roku 2013 televize Jednotka a v Česku . Seriál je na obou stanicích vysílán jen o víkendech, brzy po ránu.\nVe Spojených státech amerických se strhla diskuze, jejíž výsledkem bylo zablokování 76. epizody \"Trable se slizem\" (U Netflixu 35. epizody) od společnosti Netflix s odůvodněním, že v určité scéně nahrávky se nalézal nákres mužského pohlavního orgánu načrtnutý na kůře stromu.\n\nV různých národech jsou jednotlivé díly třetí řady různě seřazeny, například na Slovensku je třetí epizodou díl zvaný \"soudce Včelí Vosk\", což je protějšek pro českou epizodu \"Soudce Včelomed\", ten je v Čechách až 42. dílem.\n\nJiž v roce 1926 vznikl filmový snímek tvořený podle knižní předlohy Včelka Mája a její příběhy spisovatele Waldemara Bonselse. Byl to první snímek, který pojednával o včelce Máje. Příběh pojednával o tom, že ve včelím úlu uprostřed parku se narodily nové včely včetně včelky Máji a společně s ní i nová královna, která v budoucnu nahradí tu současnou, Helenu VIII. Mája za nedlouho opustila úl a při průzkumu okolního světa se dostane do zajetí sršní. U nich se dozví, že hodlají napadnout Májin rodný úl. Film se za nedlouho od premiéry ztratil a až v roce 2002 se na popud Nadace Waldemara Bonselse nalezly v Německu jen fragmenty, dílo se obnovilo díky nálezu kopie ve finském archívu.\n\nV roce 2014 měl v Čechách premiéru film zvaný Včelka Mája ve Filmu (Maya, the Bee: The Movie), ten pojednává o zlé královské rádkyni Gunille, která po několika střetech se zlobivou Májou ji vykáže ven z úlu. Následně Gunilla ukradne veškerou mateří kašičku a svede to na sršně, o kterých říká, že jsou hrozbou úlu. To vše udělá v pokusu, aby nahradila dosavadní královnu, což se jí i povede. I když tomu celému byla Mája svědkyní, nikdo ji nevěří, ovšem učitelka včelí školy, teta Kassandra začne tušit, že něco není tak úplně v pořádku...\n\nV roce 2018 měl potom premiéru další film volně navazující na ten předchozí, který byl pojmenován Včelka Mája: Medové hry (Maya, the Bee: The Honey Games). Tento film pojednává o tom, že úlu, ve kterém se Mája narodila právě dokončili letní sklizeň a krátce na to jej navštíví císařovnin velvyslanec se zprávou, že úl má dodat polovinu své sklizně na výživu atletů na Medových hrách a navíc s tím, že se nesmí těchto her zúčastnit. Mája rozhořčená touto zprávou poruší zákaz, který jí dala její královna a vydá se k císařovně, aby ji přemluvila. Namísto toho se umístí společně s Vilíkem a vybranými zástupci její louky jako tým ve hrách...\n\nOba celovečerní 3D filmy vydala distribuční společnost třetí řady televizního pořadu, Studio 100 Media ve spolupráci s Buzz Studio a zároveň oba snímky režíroval Alexs Stadermann.\n\n"}
{"id": "899442", "url": "https://cs.wikipedia.org/wiki?curid=899442", "title": "Paprsek (kolo)", "text": "Paprsek (kolo)\n\nPaprsek (neboli \"špice\") je jedna z několika tyček, které spojují náboj kola paprskové konstrukce s jeho ráfkem. Paprsky bývají uspořádány osově symetricky k ose kola. Jejich hlavním účelem je snížit hmotnost kola a tím pádem i energii potřebnou k pohonu vozidla. \n\nU paprskových kol rozlišujeme tři základní typy konstrukce:\n"}
{"id": "899444", "url": "https://cs.wikipedia.org/wiki?curid=899444", "title": "Ferdinand Lobkowitz", "text": "Ferdinand Lobkowitz\n\nFerdinand Josef Jan Nepomuk kníže z Lobkovic (13. duben 1797 Hollabrunn – 18. prosinec 1868 Vídeň) byl 8. kníže Lobkovic a zakladatel roudnické linie primogenitury na Roudnici.\n\nJeho rodiči byli Josef František Maxmilián z Lobkovic (1772–1816) a Marie Karolína ze Schwarzenbergu (1775–1816). Dne 9. září 1826 se oženil s Marií z Lichtenštejna (3. prosinec 1808 – 24. květen 1871) a měl s ní následující děti:\n\nVěnoval se správě majetku a podnikání. Na svém panství zaváděl průmysl a zaměřil se hlavně na výrobu cukru. V roce 1835 založil cukrovar v Bílině s kapacitou zpracování 40 000 metrických centů řepy. Tento cukrovar patřil k největším v Čechách.\n\nByl císařským tajným radou a nositelem Řádu zlatého rouna. Politicky se angažoval v letech 1860–1863, kdy byl členem Českého zemského sněmu a od roku 1861 byl dědičným členem vídeňské Panské sněmovny.\n\nVlastnil majoráty Roudnice nad Labem, Jezeří a Bílina. Dále v Česku držel Chlumec, Liběšice, Jistebnice, Lobkovice, Nelahozeves, Encovany, Brozany, Střekov, Skrýšov, Mirešovice, Cítov, Daňoves. Ve Štýrsku vlastnil Pfannberg, Weyher, Stattenberg. Bratrům předal Želeč, Planou, Dolní Beřkovice a Střemy.\n\n\n"}
{"id": "899455", "url": "https://cs.wikipedia.org/wiki?curid=899455", "title": "Diiny", "text": "Diiny\n\nDiiny jsou nenasycené uhlovodíky, které obsahují v řetězci dvě trojné vazby. Jsou podskupinou alkynů. Jejich základní vzorec je CH. Pokud z jednoho uhlíku vycházejí dvě násobné vazby, jsou vždy dvojné, vzhledem ke čtyřvaznosti uhlíku, takže neexistují uhlovodíky s dvěma trojnými vazbami vycházejícími z téhož atomu C. Jejich nejjednodušším zástupcem je tedy butadiyn. Dělíme je na:\n\n"}
{"id": "899457", "url": "https://cs.wikipedia.org/wiki?curid=899457", "title": "Seznam cizinců v Dallas Stars", "text": "Seznam cizinců v Dallas Stars\n\nToto je seznam cizinců, kteří alespoň jednou nastoupili za hokejový tým Dallas Stars hrající v NHL. Cizinci jsou myšleni hráči nepocházející z Kanady a Spojených států amerických.\n\n\n"}
{"id": "899474", "url": "https://cs.wikipedia.org/wiki?curid=899474", "title": "Výškové práce", "text": "Výškové práce\n\nVýškové práce jsou souhrnné označení pro práce ve výškách a nad volnou hloubkou. Ty jsou definovány jako práce a pohyb pracovníka na pracovišti s nebezpečím pádu z výšky nebo do hloubky, propadnutím nebo sesutím, nebo nad vodní hladinou či jinou látkou, kde při pádu do ní hrozí nebezpečí utopení, udušení, poleptání nebo akutní otrava.\nPodle způsobu zajištění ochrany proti pádu se jednotlivé systémy ochrany dělí na zádržný systém, záchytný systém, systém pracovního polohování, systém lanového přístupu a záchranný systém.\nPod pojmem \"výšková práce\" je nejznámější systém lanového přístupu, tedy s využitím lezeckých technik. Ty, ač v dnešní legislativě nejsou definovány, se dělí na horolezeckou techniku, speleologickou techniku, speciální techniku průmyslového lezectví a stromolezeckou techniku.\nVzhledem ke skutečnosti, že technikou se rozumí soubor znalostí, dovedností a praktických úkonů při pohybu ve vertikálách, praxe ukázala, že nejméně vhodnou (ač nejčastěji užívanou) je technika horolezecká. Nejvhodnější a zároveň nejoperativnější je speleologická technika. Na výstroj finančně nejnákladnější (zato však umožňující mnohasetmetrový akční rádius) je speciální technika průmyslového lezectví. Stromolezecká technika, ač velmi operativní, je jako jediná díky zvoleným postupům a užitým osobních ochranným prostředkům v rozporu s požadavky naší legislativy.\n\nPro práce ve výškách a nad volnou hloubkou se nesmí používat sportovní lezecká (horolezecká a speleoalpinistická) výstroj a výzbroj, ale pouze osobní ochranné prostředky proti pádům z výšky.\n\nPráce s využitím lanových technik jsou mnohdy cenově výhodnější a časově méně nákladné nežli stavba lešení apod., neboť odpadají výdaje za pronájem lešení, výdaje za transport lešení na pracoviště, časové prodlevy potřebné na montáž a demontáž lešení, povinnost vytvoření předávacího protokolu před uvedením postaveného lešení do provozu, atp. Mnohdy se bez této technologie neobejdeme.\n\n\nZákon č. 262/2006 Sb. /zákoník práce/ § 101 až 108 ukládá zaměstnavatelům za povinnost, kromě soustavného vyhledávání a odstraňování rizik na pracovišti, zajistit zaměstnancům školení a ověření znalostí v rozsahu potřebném pro výkon jejich profese, a vybavit je odpovídajícími osobními ochrannými pracovními prostředky. Zákona č. 309/2006 Sb. o zajištění BOZP ve znění pozdějších předpisů dává zaměstnavatelům za povinnost ochránit zaměstnance proti pádu. Jako prováděcí předpis k této povinnosti stanovuje Nařízení vlády č. 362/2005 Sb. se zaměřením na odbornou způsobilost k provádění prací ve výškách a nad volnou hloubkou pomocí osobních ochranných prostředků proti pádu z výšky.\n"}
{"id": "899475", "url": "https://cs.wikipedia.org/wiki?curid=899475", "title": "Pletací systém", "text": "Pletací systém\n\nPletací systém (anglicky \"leading feet\") je pracovní orgán zátažného pletacího stroje, kterým se řídí proces tvorby pleteniny.\n\nK systému patří zařízení pro \"podávání\" pletací niti a zámek, kterým se ovládá směr pohybu jehel a platin.\n\nKe každému systému se přivádí jedna pletací nit, ze které se během jedné obrátky stroje vytvoří řádek oček, takže počet systémů může být shodný s počtem řádků upletených na jednu obrátku stroje. Jen v případě (možného) nastavení systému na \"převěšování niti\" se nová očka netvoří.\n\n\nPočet instalovaných systémů (a výkon stroje) je závislý zejména na průměru (věnce) jehlového lůžka a účelu použití (specializaci) stroje. Přibližné maximální parametry strojů na začátku 21. století: \n\nPrůměr stroje 91 cm, obvod. rychlost 2 m/sec, 1 systém/ 6,35 mm obvodu stroje. \n\nNa plochých strojích se systémy nacházejí na \"saních\" s vratným pohybem podél pevně umístěného jehelního lůžka. Instaluje se maximálně 5 systémů na stroj.\n\nModerní stroje používají při pracovní šířce do 244 cm (s 2 vývody) a rychlosti 1,2 m/sec. 2-3 systémy na vývod \n\nVe starší české odborné literatuře se pro pletací systém často používalo označení pracovní systém nebo tvořič (viz \"Pospíšil\"). \n\n"}
{"id": "899479", "url": "https://cs.wikipedia.org/wiki?curid=899479", "title": "Queer as Folk", "text": "Queer as Folk\n\nQueer as Folk je název dvou televizních seriálů:\n"}
{"id": "899485", "url": "https://cs.wikipedia.org/wiki?curid=899485", "title": "Kancelář šang-šu", "text": "Kancelář šang-šu\n\nKancelář šang-šu (, doslovně „oddělení dohledu nad dokumenty“) byl počínaje obdobím po pádu dynastie Chan koncem 3. století a konče 12. stoletím jedním z nejvyšších civilních úřadů ve staré Číně v systému organizace vládní administrativy známém jako tři kanceláře a šest ministerstev.\n\n\"Šeng\" () je část nebo oddělení zabývající se dohledem nad svěřeným oborem nebo oblastí s cílem zlepšení jeho fungování, postupně získalo mimo jiné význam provincie. \"Šang-šu\" () znamenalo „odpovědný za dokumentaci [záležitostí]“, „vedoucí [nějakou] dokumentaci“. Termín původně (za dynastie Čchin) označoval čtveřici písařů v úřadě komořího \"šao-fu\". Jejich význam během chanského období postupně vzrůstal až se koncem 3. století stal \"šang-šu šeng\" jedním z nejdůležitějších úřadů státu. \n\nTermín \"šang-šu\" původně (za dynastie Čchin) označoval čtveřici písařů v úřadě komořího \"šao-fu\" (). V chanském období jejich význam postupně rostl. Skrze jejich ruce procházely dokumenty určené císaři, navrhovali koncepty odpovědí a císařských rozhodnutí.\n\nCísař Wu-ti (vládl 141–87 př. n. l.) tajemníky a písaře rozdělil do čtyř oddělení:\n\nTajemníci a písaři patřili k úředníkům a neměli přístup do vnitřních prostor císařského paláce. Neformálně se proto vyřizování císařské korespondence věnovali i někteří eunuši. Císař Wu-ti jejich postavení formalizoval zřízením úřadu eunušských tajemníků. Tito byli označováni \"čung-šu\", nebo \"čung šang-šu\". Patrně prvním z nich byl S’-ma Čchien po jeho kastraci. V jejich čele stál ředitel \"čung šang-šu ling\" (), krátce \"čung-šu ling\" ().\nV 1. století př. n. l. získal císařský sekretariát \"šang-šu šu\" () značný vliv. Mocní sekretáři 1. století př. n. l. byli např. Čang An-š’, Chung Kung, nebo Š’ Sien. Roku 29 př. n. l. císař Čcheng-ti sekretářské úřady reorganizoval. Eunušští tajemníci byli zrušeni, úřednický sekretariát přejmenován na \"šang-šu tchaj\" (), a vznikla v něm pátá sekce „tří vévodů“ (, \"san-kung-cchao\").\n\nVe druhé čtvrtině 1. století již kancelář \"šang-šu\" zahrnovala desítky úředníků a písařů v šesti sekcích \"cchao\" (): \n\nV období po pádu dynastie Chan v polovině 3. století stanuly v čele civilní správy říše Wej dvě kanceláře, kromě kanceláře \"šang-šu šeng\" odpovídající za vykonání císařských rozhodnutí a nařízení vznikla ještě kancelář \"čung-šu\" (), která odpovídala za formulaci vládní politiky a sepisování císařských nařízení a dekretů.\n\nV říši Západní Ťin (265–316) z obavy z moci těchto dvou úřadů vznikla třetí, kontrolní kancelář \"men-sia\". Kancelář \"šang-šu\" i dvě další zůstaly na vrcholu administrativy i za severních a jižních dynastií, byť podlehly různým reorganizacím (například v říši Severní Wej (386–534) se kancelář \"šang-šu\" dělila na 36 sekcí \"cchao\") a přejmenováním (v různých dobách se kancelář \"šang-šu\" označovala \"šang-šu s’, tu-šeng, pej-šeng, nej-tchaj\").\n\nSystém úzce spolupracujících tří kanceláří přetrval i v říších Suej (581–618) a Tchang (618–907). Za Tchangů byla kancelář \"šang-šu\" nejvýznamnější ze všech. Jako ředitel \"šang-šu ling\" (měl hlavní druhou hodnost) sloužil v počátcích říše Tchang Li Š’-min (později v letech 626–649 císař). Z úcty k němu a také z obavy z přílišné moci ředitele kanceláře, nebylo po jeho přechodu na trůn místo ředitele obsazováno. Kancelář poté vedli zástupci ředitele zleva a zprava, kteří měli vedlejší druhou hodnost. Jejich oficiální titul byl \"čcheng-siang\" (, hlavní rádce), nazývali je též \"pchu-jie\" (, volně „pomocníci k dostižení cíle“, doslova „nejlepší střelci [z luku]“).\n\nZa Tchangů se kancelář \"šang-šu\" skládala z všeobecné správy kanceláře \"tu-šeng\" () a odborných úseků \"pu\" (), tradičně překládaných jako „ministerstva“. Ve všeobecné správě kanceláře pracovali tajemníci různých hodností a větší množství registrátorů, písařů, vrátných a skladníků, celkem mnoho desítek osob. V čele každého ministerstva (úseku \"pu\") stál ministr (, \"šang-šu\") a zástupce ministra (, \"š'-lang\"). Ministerstev bylo šest:\n\nPočínaje vládou císaře Süan-cunga (712–755) ztrácela kancelář \"šang-šu\", resp. její ministerstva, vliv a kompetence ve prospěch nově zřizovaných agentur a institucí, pomocí nichž chtěli císaři přímo kontrolovat důležité záležitosti, zejména ve finanční oblasti.\n\nV říši Sung (po roce 960) tři kanceláře prakticky splynuly do císařského sekretariátu \"čung-šu men-sia\". Roku 1082 sungský císař Šen-cung tři kanceláře obnovil a oddělil, poté \"čung-šu šeng\" zvažovala politiku, \"men-sia šeng\" zkoumala možné alternativní politiky a \"šang-šu šeng\" je s podřízenými ministerstvy realizovala. Rozdělení výrazně zpomalilo chod vlády, protože ředitelé kanceláří komunikovali s císařem samostatně. Po Šen-cungově úmrtí roku 1085 kanceláře opět úzce spolupracovaly a roku 1129 byly sloučeny v jednu, \"šang-šu šeng\", i když místa ředitelů kanceláří \"čung-šu\" a \"men-sia\" byla zrušena až roku 1172. \n\nPodobně i v říši Ťin stála od roku 1156 v čele civilní správy jako jediná kancelář. V říši Jüan vedla civilní správu kancelář \"čung-šu\"; kancelář \"šang-šu\" byla obnovena začátkem 14. století, ale pouze nakrátko.\n\n"}
{"id": "899486", "url": "https://cs.wikipedia.org/wiki?curid=899486", "title": "Maloplodost třešně", "text": "Maloplodost třešně\n\nMaloplodost třešně je virové onemocnění napadající především višně a třešně (Little cherry disease, LChD). Vyskytuje se celosvětově ve všech oblastech pěstování třešní. V České republice byly zjištěny ojedinělé výskyty této choroby na třešních i višních. Původce maloplodosti třešně je v EU a ČR regulovaným škodlivým organismem. Organismy napadené chorobou je zakázáno rozšiřovat na území EU.\n\nPůvodcem choroby maloplodost třešně jsou dva viry čeledi \"Closteroviridae\", virus maloplodosti třešně-1 (Little cherry virus-1, LChV-1) a virus maloplodosti třešně-2 (Little cherry virus-2, LChV-2). LChV-2 se řadí do rodu \"Ampelovirus\", LChV-1 není zařazen do žádného rodu. LChV-2 je přenášen červcem javorovým, u viru LChV-1 není doposud znám žádný vektor. Oba viry se rovněž přenáší stejně jako ostatní rostlinné viry vegetativní cestou, především prostřednictvím množitelského materiálu. Zdrojem infekce ovocných odrůd třešní a višní jsou v oblastech výskytu červce javorového okrasné druhy třešní, zejména sakura ozdobná, které jsou infikovány bez projevu příznaků infekce. \n\nHostitelskými rostlinami jsou zejména třešně a višně (rod \"Prunus\"). Mezi hlavní přirozené hostitele patří okrasné druhy třešní a višní. \n\nOstatní ovocné druhy peckovin (meruňka, broskvoň, švestka a mandloň) nejsou známy jako hostitelské rostliny, dokonce se je ani nepodařilo pokusně infikovat.\n\nMaloplodost třešně se vyskytuje celosvětově ve všech oblastech pěstování třešní. V Evropě byla detekována v řadě zemí. V ČR byly zjištěny ojedinělé výskyty.\n\nMaloplodost třešně (Little cherry disease, LChD), byla v první polovině 20. století původcem naprosté devastace třešní v kanadské provincii Britská Kolumbie. Řadou pokusů byl potvrzen virový původ a zdroj infekce – bezpříznakové okrasné třešně, sakury ozdobné (\"Prunus serrulata\"). Později byl potvrzen také přenašeč, červec javorový (\"Phenacoccus aceris\"). Wilks a Welsh (1964) ve své práci uvádějí, že mezi lety 1947 a 1962 onemocnělo chorobou v Britské Kolumbii přes 30 000 stromů. V Evropě byly větší ekonomické škody pozorovány pouze v severním Německu.\n\nVe 20. století propuklo onemocnění v třešňových výsadbách v severním Německu. V roce 1994 bylo registrováno 30 firem, u nichž bylo monitorováno přes 1200 stromů s příznaky. Doposud nebyl přenos hmyzím vektorem potvrzen, i když červec \"Phenacoccus aceris\" se zde běžně vyskytuje (Büttner et al. 1994). \n\nPříznaky maloplodosti na plodech se intenzivně projevují pouze na některých odrůdách a míra jejich projevu je závislá také na použité podnoži a klimatických podmínkách. Projev příznaků na plodech podporují například nízké jarní teploty, velký vliv na snížení velikosti plodů má použitá podnož.\n\nU citlivých odrůd dochází krátce před dozráním plodů k prudkému zpomalení vývoje plodů. Plody jsou malé, trojúhelníkovitého tvaru, zploštělé, na plochých stranách kožovité, špatně vybarvené, bez chuti. Mnoho jiných odrůd má projevy příznaků na plodech velmi mírné, jako např. 'Napoleonova'. Jsou pozorovány příznaky na višních, např. na odrůdě 'Montmorency' menší velikost a světlejší barva plodů.\n\nNezralé plody mohou viset na stromě i několik měsíců po ukončení období sklizňové zralosti. Napadené plody se mohou vyskytovat pouze na jedné větvi nebo části napadeného stromu. Typické pro chorobu jsou hlavně menší přírůstky a menší habitus napadené dřeviny. \n\nNa některých odrůdách jsou viditelné také příznaky předčasného červenání listů, např. na odrůdách Sam, Van a Lapins. Červenofialové až bronzové zbarvení se projevuje zejména na nejstarších listech, počínaje červenáním mezižilkového pletiva. Objevuje se většinou po nástupu chladných nocí. \n\nAž do zavedení molekulárních technik byla jedinou dostupnou metodou detekce maloplodosti třešně metoda roubování a očkování na dřevinné indikátory. Nejpoužívanější jsou indikátory Sam a Canindex I, na jejichž listech se po přenosu projevují typické příznaky LChD. Při naroubování izolátů LChV-1 je projev příznaků na uvedených indikátorech ovšem buď velice slabý nebo dokonce žádný.\n\nMenší velikost a slabší vybarvení plodů může být způsobeno jinou příčinou než virem maloplodosti třešně, např. namrznutím větví, nedostatkem zinku nebo naopak příliš velkou násadou plodů.\n\nChoroba se šíří od stromu ke stromu pomocí červcem javorového. Nejsou zde žádní jiní známí hmyzí přenašeči. Virus se také snadno přenáší všemi typy roubování. Přenos pylu, semen, v půdě nebo zahradnickými nástroji nebyl prokázán.\n\nU některých amerických temnoplodých kultivarů třešní, včetně odrůd 'Lambert', 'Sam' a 'Van', onemocnění způsobuje silné snížení velikosti plodů. V Britské Kolumbii (Kanada), v roce 1933 se výroba třešní snížila o zhruba 90% během 30 let (1949 – 1979). \n\nV Evropě způsobuje virus škody především na citlivých odrůdách. Některé odrůdy neprojevují známky napadení.\n\nPoužití kvalitního, zdravého materiálu z uznané sadby nejlépe evropského původu, upřednostnění výsadby méně citlivých odrůd.\n\nV případě výskytu choroby je vhodná okamžitá likvidace napadených stromů, a při potvrzení původce LChV-2 také zavedení monitoringu červce javorového a na jeho základě pak i zvážení případných ochranných opatření proti šíření přenašeče. V sadech s nízkým výskytem červce obvykle dochází jen k velmi pomalému šíření choroby.\n\n"}
{"id": "899498", "url": "https://cs.wikipedia.org/wiki?curid=899498", "title": "Battlefield 4", "text": "Battlefield 4\n\nBattlefield 4 (BF4) je FPS hra a dalším dílem ze série Battlefield od studia EA Digital Illusions CE. Hra přinese zbrusu nový engine s názvem Frostbite 3, jenž posune destrukci budov a grafickou propracovanost ještě dál, než jeho předchozí díl. Někým je chválen, ale většina kritiků vyčítá Frostbite 3 až moc bugů.\n\nHra byla vydána roku 2013 pro Microsoft Windows, PlayStation 3, Xbox 360, PlayStation 4 a Xbox One.\n\nNovinkou je zde Levolution. Jde o to, že se na každé mapě odehraje jistá událost. Třeba na mapě Siege of Shanghai po zničení pilířů u mrakodrapu, mrakodrap spadne, a tak se z jeho trosek vytvoří cesta přes vodu.\n\nKooperace v Battlefield 4 není a hlavní roli v celé hře má multiplayer.\n\nCelou hru hrajete za seržanta Daniela Reck Reckera. S ním začínáte na misi v Ázerbájdžánu. Na konci této mise (Baku) zemře velitel Tombstonu William Dunn v potápějícím se autě. Přesto jste vy a zbylí členové týmu nasazeni do další mise. Tato mise (Shanghai) se nachází v Šanghaji. Váš úkol je pomoct při evakuaci amerických VIP ze Šanghajského mrakodrapu s pomocí agenta CIA Laszla Kovice. Zde potkáte čínskou tajnou agentku Huang Shuyi …..\n\nV kampani lze hledat sběratelské zbraně, které můžou být použity v multiplayeru. Také jsou zde sběratelské dog tags (psí známky).\n\nVlevo – Název mise.\n\nVpravo – Kde se mise odehrává (česky).\n\nV multiplayeru si lze vybrat ze čtyř hratelných tříd. Každá se hodí na jiný typ boje a do jiného prostředí.\n\nV Battlefield 4 máte jak staré (BF3), tak i nově přidané zbraně.\n\nVe hře si můžete vybrati z velkého množství zbraní. Tyto zbraně jsou rozděleny do několika tříd: pistole, útočné pušky, zbraně osobní obrany, karabiny, lehké kulomety, odstřelovací pušky a brokovnice. Všechny tyto třídy, až na pistole, se nazývají primární zbraně (hlavní zbraně) a pistole sekundární zbraně (vedlejší zbraně). Dále jsou zde speciální zbraně, jako jsou raketomety, granátomety, těžké odstřelovací pušky apod.\n\nKaždá primární i sekundární zbraň má množství vylepšení (puškohledy, kolimátory, dvounožky, laserové zaměřovače, tlumiče …), ty se postupně odemykají po dosažení určitého počtu zabití s danou zbraní. Nové zbraně se odemykají po dosažení nových úrovní (zbraně pro všechny třídy) nebo po dosažení nové úrovně určité třídy (zbraně pouze pro tuto danou třídu).\n\nVe hře je také spousta vojenské techniky. Pro vojenskou techniku je možné odemykat nové vybavení (detektor pohybu, kouřové světlice, …). Vozidla jsou rozdělena do několika kategorií: lehká bojová vozidla, pěchotní bojová vozidlá, bojové tanky, protivzdušná vozidla, mobilní dělostřelectvo, bojové a průzkumné helikoptéry, stíhací letouny a bojové lodě.\n\nTombstone Squad (hl. tým):\n\n\n\n\n\n\n\n\n\n\n\n\nSkoro každý datadisk přidává i mód.\n\n\n\n\n\n\n\n\n\n"}
{"id": "899499", "url": "https://cs.wikipedia.org/wiki?curid=899499", "title": "Hermína z Anhalt-Bernburg-Schaumburg-Hoymu", "text": "Hermína z Anhalt-Bernburg-Schaumburg-Hoymu\n\nHermína z Anhalt-Bernburg-Schaumburg-Hoymu (: \"Prinzessin Hermine Amalie Marie von Anhalt-Bernburg-Schaumburg-Hoym\"; 2. prosince 1797, Hoym – 14. září 1817, Pešť) byla kněžna z Anhalt-Bernburg-Schaumburg-Hoymu a sňatkem rakouská arcivévodkyně.\n\nByla dcerou knížete Viktora II. Karla z Anhalt-Bernburg-Schaumburg-Hoymu a kněžny Amálie Nasavsko-Weilburské.\n\nV roce 1815, ve svých osmnácti letech, se provdala za jednou ovdovělého arcivévodu a uherského palatina Josefa Antonína. Do manželství přinesla věnem hrabství Schaumburg a Holzappel. Zemřela v 19. letech roku 1817 při porodu dvojčat. Pohřbena byla v Budapešti.\n\n\n"}
{"id": "899511", "url": "https://cs.wikipedia.org/wiki?curid=899511", "title": "Optimist", "text": "Optimist\n\nOptimist je třída sportovních plachetnic, jde o poměrně malou loď bez zúžené přídě. Je vhodná pro závodníky od 6 do 15 let.\nJe to světově nejrozšířenější jednoposádková loď.\n\nZákladem je křehká skořepinová konstrukce ze dřeva nebo laminátu, která připomíná kvádr. Uprostřed je zasazena vyjímatelná ploutev (kača), kterou se reguluje ponor a zajišťuje směr lodi. Vzadu je upevněno kormidlo a před kačou vepředu je zasazen stěžeň, kolmo na něj je ráhno a pnutí plachty zajišťuje sprit. Otěže, jimiž se dotahuje plachta, jsou připevněné na ráhno a přes kladku vedené zpět do lodě.\n\nTřída optimist je začátečnická loď pro všechny nadšence do jachtingu. V České republice je tato třída velmi rozšířená. Nejvíce jich jezdí hlavně na Lipenské přehradě, Nechranicích, Nových Mlýnech, Boleváku, Brněnské přehradě, ale také na Vltavě v Praze. V České republice je také pár jachtařů, kteří na této lodi dokázali udělat i výsledky mimo Českou republiku. Zejména Nikol Staňková z Lipna nad Vltavou, která zajela historicky nejlepší výsledek - 4. místo na Mistrovství Evropy v portugalské Taviře roku 2011. Toto mistrovství bylo celkově nejúspěšnější a krásný výsledek ukázal i David Bezděk z Brna, který skončil na 9. místě.\n"}
{"id": "899512", "url": "https://cs.wikipedia.org/wiki?curid=899512", "title": "Maurice Leblanc", "text": "Maurice Leblanc\n\nMarie Émile Maurice Leblanc (11. listopadu 1864, Rouen – 6. listopadu 1941, Perpignan) byl francouzský spisovatel známý především jako autor detektivních románů a povídek, ve kterých vystupuje lupič-gentleman Arsène Lupin.\n\nMaurice Leblanc se narodil roku 1864 v Rouenu v Normandii v rodině rejdaře. Vzdělával se nejprve na Lycée Corneille a poté začal studovat práva. Studia však nedokončil, protože se chtěl věnovat literatuře. Přestěhoval se do Paříže a stal se novinářem. Velmi ho ovlivnil Gustav Flaubert, Guy de Maupassant a Paul Bourget, takže jeho první díla byly psychologické romány napsané v jejich duchu. Kritikou byly sice přijímané, ale komerčně nebyly příliš úspěšné.\n\nRoku 1907 vydal Leblanc knihu detektivních povídek \"Arsène Lupin, gentleman-cambrioleur\" s hlavním hrdinou Arsènem Lupinem, geniálním lupičem-gentlemanem. Díky velikému úspěchu napsal pak Leblanc o Lupinovi v letech 1908-1939 ještě dalších devatenáct knih, které shrnul do cyklu \"Les aventures extraordinaires d'Arsène Lupin\" (Neobyčejná dobrodružství Arsèna Lupina). Lupina pospal jako vášnivého dobrodruha a nenapravitelného svůdce, který své zločiny chápe jako hru s detektivem a svým mistrovstvím v oboru zločinu ohromuje přátele, nepřátele i oběti.\n\n\"Les aventures extraordinaires d'Arsène Lupin\" (1907-1939, Neobyčejná dobrodružství Arsèna Lupina) je cyklus dvaceti knih o lupiči-gentlemanovi Arsènovi Lupinovi, který se skládá z těchto knih:\nK cyklu se váže roku 2012 vydaný román z pozůstalosti \"Le Dernier Amour d'Arsène Lupin\" (Poslední láska Arsèna Lupina).\n\n\n\nU některých českých vydání se nepodařilo zjistit název originálu.\n\n"}
{"id": "899513", "url": "https://cs.wikipedia.org/wiki?curid=899513", "title": "Upírův pomocník", "text": "Upírův pomocník\n\nUpírův pomocník je 2. kniha ze ságy \"Darren Shan\" od Darrena O'Shaughnesseyho. Je součástí trilogie Upíří krev. Darren Shan a Madame Okta, Upírův pomocník a Krvavé chodby. Upírův pomocník byl poprvé vydán ve Velké Británii nakladatelstvím Collins v roce 2000 a později jako součást trilogie Upíří krev v roce 2003.\n\nNa začátku sledujeme Darrena Shana a jeho učitele Lartena Hroozleyho. Darren se snaží vyrovnat se životem upírova pomocníka, ale stále odmítá pít lidskou krev. Jako poloupír je velice osamělý, všechny případné lidské přátele by mohl zranit a kromě pana Hroozleyho nikoho nemá. Ten se ho snaží naučit jak být správným upírem, ale lituje, že Darrena donutil opustit svět lidí. Aby nebyl Darren tak osamělý, vezme ho do Circo Monstroso, svého dřívějšího působiště.\n\nTam se Darren spřátelí s hadím chlapcem Evra Fonem. A následně i chlapcem z města, v němž se právě Circo Monstroso nachází. Kromě Evry Fona, místního Sama Gresta se seznámí i s ekologickým aktivistou Regáčem Vegáčem. Ale právě ten ukončí Darrenovo šťastné období v Circu. Jako ekolog nesouhlasí se zajetím Vlčího muže (velmi divokého vystupujícího z Circa) a už vůbec ne s tím, že ho krmí zvířaty ukradenými od místních sedláků. Vlčího muže osvobodí a ten zabije Sama Gresta. Pan Hroozley přesvědčí Darrena aby vypil Samovu krev, protože tak může uchovat část Samovy duše v sobě. A tak se Darren poprvé napije lidské krve, ktere se nikdy napit nechtel.\n"}
{"id": "899514", "url": "https://cs.wikipedia.org/wiki?curid=899514", "title": "2. československá hokejová liga 1966/1967", "text": "2. československá hokejová liga 1966/1967\n\n2. československá hokejová liga 1966/1967 byla 14. ročníkem československé druhé nejvyšší hokejové soutěže.\n\nSoutěže se účastnilo 32 týmů rozdělených do čtyř skupin po 8 týmech. Ve skupině se utkaly týmy čtyřkolově každý s každým (celkem 28 kol). Vítězové skupin postoupili do kvalifikace o nejvyšší soutěž. Do nejvyšší soutěže postoupil pouze vítěz kvalifikace.\n\nTýmy na posledních místech jednotlivých skupin sestoupily do příslušného krajského přeboru.\n\nTýmy TJ VTŽ Chomutov, TJ Spartak ZVÚ Hradec Králové, TJ Slezan OSP Opava a VTJ Dukla Nitra postoupily do kvalifikace o nejvyšší soutěž, kterou vyhrál tým TJ VTŽ Chomutov a postoupil tak do nejvyšší soutěže.\n\nTýmy TJ Bohemians ČKD Praha, TJ Jiskra Havlíčkův Brod, TJ Slovan Hodonín a TJ AC Nitra sestoupily do příslušného krajského přeboru.\n"}
{"id": "899516", "url": "https://cs.wikipedia.org/wiki?curid=899516", "title": "MBLAQ", "text": "MBLAQ\n\nMBLAQ (akronym pro \"Music Boys Live in Absolute Quality\") je jihokorejská skupina založená v roce 2009. Její nahrávací společností je Rainova J.Tune Entertainment. Skupina debutovala 9. října 2009 na koncertu Raina s názvem \"Legend of Rainism\". Dne 14. října 2009 skupina vydala své debutové mini-album \"Just BLAQ\" Jejich druhé album \"Y\" bylo vydáno 18. května 2010.\n\nSeung Ho (승호)\n\nG.O. (지오)\nG.O. je bývalý člen korejské sky TYKEYS. Tato 3-členná skupina debutovala v roce 2007.\n\nLee Joon (준)\nJoon hrál ve filmu Ninja Assassin jako mladší já Raina (Raizo). Je také stálým členem Star Golden Bell Challenge TV.\n\nCheon Doong / Thunder (천둥)\nCheon Doong (korejský výraz pro Thunder) je mladší bratr zpěvačky Sandary Park ze skupiny 2NE1. Se zpěvačkou Lyn nazpíval song New Celebration.\n\nMir (미르)\nMir je mladší bratr herečky Go Eun Ah.\n"}
{"id": "899517", "url": "https://cs.wikipedia.org/wiki?curid=899517", "title": "František Lobkowicz (genealog)", "text": "František Lobkowicz (genealog)\n\nFrantišek Lobkowicz (9. srpna 1927, Praha – 15. dubna 1998, tamtéž), celým jménem německy \"Maria Franz de Paula Moritz Josef Leonhard Wolfgang Franz von Assisi Romanus Maurentius Pius Caspar Lobkowicz\" byl potomek českého šlechtického rodu Lobkoviců.\nNarodil se 9. srpna 1927 v Praze jako \"Maria František de Paula Mořic Josef Leonhard Wolfgang František z Assisi Romanus Maurentius Pius Kaspar kníže z Lobkovic\". Jeho rodiči byli Mořic Lobkowicz a jeho manželka Gisela Helena z Lobkovic, rozená hraběnka Silva-Tarouca. V roce 1947 se zapsal na právnickou fakultu Univerzity Karlovy v Praze a v roce 1948 přestoupil na lékařskou fakultu. V roce 1949 dostal povolávací rozkaz do čs. armády k PTP (Pomocný technický prapor) na dva roky. Po skončení studií pracoval jako lékař mikrobiolog na hygienicko-epidemiologické stanici.\n\nPo roce 1989 se stal předsedou Výboru křesťanské pomoci a pracovníkem katolické Charity. Byl členem Suverénního řádu Maltézských rytířů a náměstkem velkopřevora.\n\nZpracoval podrobný rodokmen rodu Lobkoviců. Se svou ženou Hanou má syna Michala Lobkowicze; ten býval poslanec a ministr obrany.\n\nFrantišek z Lobkovic byl pohřben v Cítově.\n\n\n"}
{"id": "899519", "url": "https://cs.wikipedia.org/wiki?curid=899519", "title": "Omáčka Tisíc ostrovů", "text": "Omáčka Tisíc ostrovů\n\nOmáčka Tisíc ostrovů je salátový dressing populární v americké kuchyni. Skládá se z kečupu, majonézy a jemně nasekané zeleniny (cibule, paprika a nakládané okurky). Někdy se přidává také vejce natvrdo, olivy, worcestrová omáčka a paprička tabasco. Studená omáčka se používá na sendviče, hamburgery, k syrové nebo grilované zelenině.\n\nNázev je odvozen od oblasti Tisíc ostrovů (Kanada). Buď zde omáčka přímo vznikla, nebo podle jiné verze drobné kousky ingrediencí připomínají mapu souostroví.\n\n"}
{"id": "899522", "url": "https://cs.wikipedia.org/wiki?curid=899522", "title": "Teenagers", "text": "Teenagers\n\n„Teenagers“ je čtvrtý singl a jedenáctá píseň ze třetího studiového alba \"The Black Parade\" kapely My Chemical Romance. Je to třetí americký singl z alba, ale je to čtvrtý singl vydaný ve Velké Británii, Filipínách, Austrálii a Kanadě. Tato píseň je jedenáctým celkovým singlem kapely.\n\n"}
{"id": "899523", "url": "https://cs.wikipedia.org/wiki?curid=899523", "title": "2. československá hokejová liga 1965/1966", "text": "2. československá hokejová liga 1965/1966\n\n2. československá hokejová liga 1965/1966 byla 13. ročníkem československé druhé nejvyšší hokejové soutěže.\n\nSoutěže se účastnilo 32 týmů rozdělených do čtyř skupin po 8 týmech. Ve skupině se utkaly týmy čtyřkolově každý s každým (celkem 28 kol). Vítězové skupin postoupili do kvalifikace o nejvyšší soutěž. Do nejvyšší soutěže postoupil pouze vítěz kvalifikace.\n\nTýmy na posledních místech jednotlivých skupin sestoupily do příslušného krajského přeboru.\n\nTýmy TJ VTŽ Chomutov, TJ Spartak Motorlet Praha, TJ VŽKG Ostrava a VTJ Dukla Trenčín postoupily do kvalifikace o nejvyšší soutěž, kterou vyhrál tým TJ VŽKG Ostrava a postoupil tak do nejvyšší soutěže.\n\nTýmy TJ Spartak LZ Plzeň B, TJ Stadion Liberec, TJ Gottwaldov B a TJ Jednota Trenčín sestoupily do příslušného krajského přeboru.\n"}
{"id": "899525", "url": "https://cs.wikipedia.org/wiki?curid=899525", "title": "Škrtiči", "text": "Škrtiči\n\nŠkrtiči je obecný název pro velké hady s velice silným svalstvem. Jsou to aktivní lovci s vyvinutými reflexy.\nDo své kořisti se zakousnou, omotají ji svým tělem a pevně ji sevřou, až se nemůže nadechnout a může jen vydechovat, což vede k udušení. Je však běžné, že oběť dříve umře na zástavu srdce nebo poškození vnitřních orgánů. Jakmile je kořist mrtvá, had začne povolovat a kořist vcelku sežere.\nNejčastěji škrtiči loví savce, ptáky a plazy, někdy i obojživelníky, které požívají zaživa.\nMezi zástupce patří například krajta tygrovitá, anakonda velká, hroznýš královský, užovka červená nebo psohlavec zelený.\n"}
{"id": "899536", "url": "https://cs.wikipedia.org/wiki?curid=899536", "title": "Karel Sládek", "text": "Karel Sládek\n\nKarel Sládek (* 23. května 1973, Chrudim) je český včelař, přírodovědec a teolog.\n\nVystudoval fyzickou geografii na Přírodovědecké fakultě Univerzity Karlovy v Praze, následně filosofii a teologii na Filosofické fakultě a Teologické fakultě Papežské univerzity Urbaniána v Římě. Doktorské studium absolvoval na Katolické teologické fakultě Univerzity Karlovy v Praze obhajobou disertační práce s názvem \"Vladimír Solovjov: mystik a prorok\". Habilitoval se z katolické teologie na Cyrilometodějské teologické fakultě Univerzity Palackého v Olomouci, kde obhájil habilitační práci s názvem \"Nikolaj Losskij: obhájce mystické intuice\". \n\nOd roku 2013 působí jako odborný asistent spirituální teologie se zaměřením na východní teologii na Katolické teologické fakultě Univerzity Karlovy v Praze. Je jedním ze zakladatelů \"Centra Pro Oriente Christiano\" při Katolické teologické fakultě Univerzity Karlovy v Praze. Je vedoucím Centra pro aplikovanou etiku, kde je zodpovědným za sekci environmentální etika. Garantuje obor Aplikovaná etika na téže fakultě.\n\nPedagogická činnost zahrnuje přednášky ze spirituální teologie, východního křesťanství a environmentální etiky.\n\nJe vyučeným včelařem a členem Pracovní společnosti nástavkových včelařů CZ a Mendelovy společnosti pro včelařský výzkum, z.s. Dále je členem CZ-IALE: České společnosti pro krajinnou ekologii.\n\n\n\n\n"}
{"id": "899541", "url": "https://cs.wikipedia.org/wiki?curid=899541", "title": "Věra Olivová", "text": "Věra Olivová\n\nVěra Olivová (13. listopadu 1926, Praha – 7. března 2015) byla přední česká historička, věnující se především dějinám první republiky a dějinám sportu.\n\nVěra Olivová vystudovala historii a geografii na Filozofické fakultě Univerzity Karlovy. Krátce pracovala v Politickém archivu kanceláře prezidenta republiky, kde získala přístup k soukromému archivu Edvarda Beneše. Poté nastoupila na Vysokou školu politických a hospodářských věd a mezi léty 1953–1970 působila na Katedře československých dějin na FF UK, kde se zabývala převážně obdobím první republiky.\n\nPo roce 1970 nesměla pedagogicky působit a jejím pracovištěm se stala Katedra etnografie FF UK, kde se věnovala nepolitickým tématům, zejména pak dějinám sportu v kontextu jeho antické kulturní tradice. Po roce 1989 pokračovala ve své badatelské práci, především se zaměřila na svou činnost ve Společnosti Edvarda Beneše, jejíž je dlouholetou předsedkyní.\n\nJejím manželem byl klasický filolog profesor Pavel Oliva.\n\nDne 28. října 2014 jí prezident Miloš Zeman udělil medaili Za zásluhy I. stupně.\n\n\n"}
{"id": "899551", "url": "https://cs.wikipedia.org/wiki?curid=899551", "title": "Kodeš", "text": "Kodeš\n\nKodeš, přechýleně Kodešová, je příjmení, které má více nositelů:\n\n"}
{"id": "899553", "url": "https://cs.wikipedia.org/wiki?curid=899553", "title": "2. československá hokejová liga 1964/1965", "text": "2. československá hokejová liga 1964/1965\n\n2. československá hokejová liga 1964/1965 byla 12. ročníkem československé druhé nejvyšší hokejové soutěže.\n\nSoutěže se účastnilo 32 týmů rozdělených do čtyř skupin po 8 týmech. Ve skupině se utkaly týmy čtyřkolově každý s každým (celkem 28 kol). Vítězové skupin postoupili do kvalifikace o nejvyšší soutěž, které se účastnily také týmy na 9. a 10. místě v nejvyšší soutěži (nejvyšší soutěž se zužovala z 12 na 10 týmů). Účast v dalším ročníku nejvyšší soutěže si zajistily první dva týmy kvalifikace.\n\nTýmy na posledních místech jednotlivých skupin sestoupily do příslušného krajského přeboru. Týmy na předposledních místech skupin A, B a C se musely účastnit kvalifikace o 2. ligu z důvodu snižování počtu účastníků v 1. lize. Kvalifikace o 2. ligu se účastnili také vítězové jednotlivých krajských přeborů.\n\nTýmy TJ VTŽ Chomutov, VTJ Dukla Litoměřice, TJ Slezan OSP Opava a TJ Jednota Žilina postoupily do kvalifikace o nejvyšší soutěž, které se kromě nich účastnily i týmy na 9. a 10. místě nejvyšší soutěže. Ani jeden z druholigistů v kvalifikaci neuspěl.\n\nTýmy TJ ČKD Praha, TJ CHZ ČSSP Litvínov B a TJ Slovan Hodonín musely svoji druholigovou příslušnost hájit v kvalifikaci o 2. ligu.\n\nTýmy TJ Kovosvit Holoubkov, TJ Spartak Praha Sokolovo B, TJ Spartak Třebíč a TJ Štart Nitra sestoupily do příslušného krajského přeboru.\n\nTýmy TJ CHZ ČSSP Litvínov B, TJ ČKD Praha a TJ Slovan Hodonín se udržely ve 2. lize. Nově do ní postoupily týmy TJ Jednota Trenčín a VTJ Dukla Liberec (jako nejlepší z 2. míst).\n\nTým TJ Spartak Třebíč z důvodu odstoupení týmu TJ SONP Kladno B nakonec nesestoupil.\n\n"}
{"id": "899554", "url": "https://cs.wikipedia.org/wiki?curid=899554", "title": "Sypavka modřínu", "text": "Sypavka modřínu\n\nSypavka modřínu je choroba modřínu způsobovaná houbou \"Mycosphaerella laricina\" z čeledi tečkovkovité (\"Mycosphaerellaceae\"). Patogen je mikromyceta - askomyceta, která napadá dřevinu po invazi mšicemi, šíří se z míst posátých mšicemi. \n\nEstetické ovlivnění. Při silném napadení nejsou koruny modřínů na podzim „zlaté“ ale hnědé. Je ovlivněna životaschopnost malých stromků. Výsledkem opakované infekce hynou letošní výhony a mladé modříny mohou zakrsávat.\n\nRod modřín. V ČR především\n\nNa konci jara a v létě rozptýlené široké hnědé až červenohnědé proužky na jehlicích, případně polovina jehlice hnědne. Později se tvoří v hnědých jehlicích malé černé tečky. Napadené jehlice se zbarví hnědě a předčasně odpadávají. Jehlice na spodních větví jsou ovlivněny nejdříve, pak nemoc postupuje výše do koruny stromu. Typická pro sypavku modřínu je červenohnědá postižené dolní oblast koruny. Nakonec jsou jehlice zelené pouze v horní části koruny.\n\nHouba přezimuje na opadaných jehlicích, kde se tvoří askospory. Ty na začátku léta infikují čerstvě vyrašené jehličí. Na kontaminovaných jehlicích se pak tvoří černé konidie. Pomocí spor z konidií se šíří dále. Napadené listy zhnědnou a předčasně opadají. \n\nNení třeba, postačí dostatečná vzdálenost mezi stromy. Je třeba vysazovat modříny na místech s dobrým prouděním vzduchu a včas provádět probírky porostu. Opadané jehlice je vhodné vyhrabat a odstranit, z jehlic na jaře pochází infekce.\n\n"}
{"id": "899556", "url": "https://cs.wikipedia.org/wiki?curid=899556", "title": "Apolloniova úloha", "text": "Apolloniova úloha\n\nApolloniova úloha je geometrická úloha pojmenovaná po starořeckém matematikovi Apollóniovi z Pergy, který se jí zabýval jako první. Její podstatou je ke třem zadaným kružnicím v rovině nalézt takovou kružnici, která se jich dotýká (má s každou z nich společný jediný bod). Obecně existuje takových řešení osm a liší se v tom, které ze zadaných kružnic leží uvnitř výsledné kružnice.\n\nKromě toho bývá uvažováno zobecnění úlohy, kdy se jako možná zadání uvažují i „kružnice s nulovým poloměrem“ a „kružnice s nekonečným poloměrem“, totiž body a přímky. Tím vzniká deset různých variant, které mají různý počet řešení. Například úloha se třemi body má jediné řešení.\n"}
{"id": "899559", "url": "https://cs.wikipedia.org/wiki?curid=899559", "title": "Bernie Geoffrion", "text": "Bernie Geoffrion\n\nJoseph André Bernard Geoffrion (14. února 1931, Montreal – 11. března 2006, Atlanta) známý pod přezdívkou Boom-Boom Geoffrion byl kanadský profesionální hokejista a později hokejový trenér. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nHrál na pravém křídle a hokejku držel též na pravou stranu. Byl jedním z prvních hráčů, kteří začali používat střelu zvanou ,golfák´´. V NHL začal hrát v roce 1951, ale odehrál pouhých 18 utkání a proto mohl stále ve své druhé sezóně získat Calder Trophy pro nejlepšího nováčka, kterou také získal za 54 bodů v 67 zápasech v dresu Montreal Canadiens, kde odehrál dalších 12 sezón. V dresu Montrealu Canadiens získal šestkrát Stanley Cup. Na sklonku kariéry odešel do New York Rangers, kde odehrál dvě sezóny. Jako druhý v historii nastřílel v jedné sezóně NHL 50 gólů, před ním se to povedlo pouze jeho spoluhráčovi Maurici Richardovi. V roce 1955 se mu podařilo nastřílet 5 gólů v jednom zápase proti Toronto Maple Leafs. Za svou kariéru získal několik ocenění. Dvakrát vyhrál bodování NHL a jednou získal Hart Trophy za nejužitečnějšího hráče celé NHL. Celkem 11krát si zahrál v NHL All-Star Game. Jeho číslo 5 bylo vyřazeno týmem Montreal Canadiens v den jeho smrti. Časopis The Hockey News ho v roce 1998 zvolil jako 42. nejlepšího hráče historie NHL. V roce 1972 byl uveden do Hockey Hall of Fame v Torontu. Za svou kariéru odehrál 883 zápasů a nasbíral celkem 822 kanadských bodů, z čehož činilo 393 gólů. Ani jednou se mu nepodařilo nasbírat 100 bodů v jedné sezóně, nejblíže jím byl v sezóně 1960/1961, kdy nasbíral 95 bodů v 64 zápasech. V Play-off odehrál celkem 132 zápasů a nasbíral 118 bodů.\n\nPo skončení hráčské kariéry se věnoval trénování a trénoval jako hlavní trenér tři kluby NHL: New York Rangers, Atlanta Flames a Montreal Canadiens.\n"}
{"id": "899562", "url": "https://cs.wikipedia.org/wiki?curid=899562", "title": "Paternus z Avranches", "text": "Paternus z Avranches\n\nPaternus z Avranches († asi 565) byl biskupem. V katolické církvi je uctíván jako světec.\n\nZe života sv. Paterna je toho známo poměrně málo. Původně byl mnichem a šířil křesťanskou víru v Británii. Ve svých sedmdesáti letech se stal biskupem v Abrincens. Závěr svého života prožil opět v mnišské komunitě. Po smrti byl prohlášen za svatého. V katolické církvi je připomínán 15. dubna.\n\nJe patronem diecéze Vannes (Francie).\n\n\n"}
{"id": "899563", "url": "https://cs.wikipedia.org/wiki?curid=899563", "title": "Silnice II/157", "text": "Silnice II/157\n\nSilnice II/157 vede z Českého Krumlova přes Borovany do Českých Budějovic. Je dlouhá 56 kilometrů a vede okruhem z Českého Krumlova přes Kaplici-Nádraží, kde vede v peáži se silnicí I/3 asi 300 metrů, Besednici, Trhové Sviny, Borovany a Ledenice až na Nádražní ulici v Českých Budějovicích. Má pouze regionální význam a největší stupeň intenzity dopravního provozu je v Českém Krumlově a Českých Budějovicích včetně Kaplice-Nádraží. Vede převážně přes vesnice. Nejvýznamnějšími obcemi na trase jsou: Český Krumlov, Kaplice-Nádraží, Besednice, Trhové Sviny, Borovany, Ledenice a České Budějovice.\n"}
{"id": "899564", "url": "https://cs.wikipedia.org/wiki?curid=899564", "title": "BNP Paribas Katowice Open 2013", "text": "BNP Paribas Katowice Open 2013\n\nBNP Paribas Katowice Open 2013 byl tenisový turnaj pořádaný jako součást ženského okruhu WTA Tour, který se hrál v aréně Spodek na krytých antukových dvorcích. Konal se mezi 8. až 15. dubnem 2013 v polských Katovicích jako 1. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Spolu se stuttgartským Porsche Tennis Grand Prix představoval jednu ze dvou událostí sezóny hranou na antuce v hale. Nejvýše nasazenou hráčkou ve dvouhře se stala světová osmička Petra Kvitová z České republiky, která ve finále prohrála s Italkou Vinciovou.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "899565", "url": "https://cs.wikipedia.org/wiki?curid=899565", "title": "BNP Paribas Katowice Open 2013 – ženská dvouhra", "text": "BNP Paribas Katowice Open 2013 – ženská dvouhra\n\nDo soutěže ženské dvouhry na tenisovém turnaji BNP Paribas Katowice Open 2013 nastoupilo třicet dva hráček. Nejvýše nasazenou tenistkou byla Češka Petra Kvitová, která figurovala na osmém místě žebříčku WTA. Dvouhra představovala premiérový ročník turnaje v polských Katovicích.\n\nVítězkou se stala italská turnajová dvojka Roberta Vinciová, která ve finále zdolala nejvýše nasazenou Petru Kvitovou ve dvou setech 7–6 a 6–1. Připsala si tak první singlový titul sezóny a srovnala vzájemný poměr zápasů na 1–1. Obě hráčky byly v národních týmech pro semifinále Fed Cupu, hrané na palermské antuce v následném týdnu.\n\n\n"}
{"id": "899573", "url": "https://cs.wikipedia.org/wiki?curid=899573", "title": "Odumírání vrcholků topolu", "text": "Odumírání vrcholků topolu\n\nOdumírání vrcholků topolu je choroba napadající především topoly, je způsobovaná především houbou \"Venturia tremulae\" ale i jinými druhy rodu \"Venturia\" a také rodu \"Pollacia\" Nejnáchylnější jsou mladé rostliny. Napadení je obvyklé brzy na jaře za vlhkého počasí.\n\nRod topol\n\nHouba infikuje již rašící listy a nově rostoucí letorosty. \"Pollaccia\" způsobuje nepravidelné, tmavě ohraničené skvrny, zvlášť podél žilnatiny. Při silnějším rozvoji choroby listí odumírá a opadává, vrchol letorostu krní a kroutí se. \n\nVrcholky stromů zasychají a černají, listy černají nebo se na nich vyskytují nepravidelné černé skvrny a visí svisle dolů. Symptomy napadení jsou znatelné brzy na jaře. Na listech je zřetelný šedozelený povlak houby rodu \"Pollacia\". Vrcholky při typickém napadení připomínají pastýřskou hůl (tzv ‘shepherd´s crook’).\n\nPříznaky lze zaměnit za poškození mrazem, ovšem choroba napadá především topoly, mráz poškozuje všechny rostliny. \"Marssonina tremulae\" a \"Septoria populi\" jsou další houby, které mohou být příčinou vzniku skvrn v listech topolu, někdy i současně, a mohou být zaměněny s napadením které způsobuje \"Pollacia radiosa\".\n\nHouba přezimuje hlavně na listech infikovaných v předchozím roce. Spóry napadají hostitele na začátku sezóny a infikují mladé rozvíjející se listy a výhonky. Jak roční období postupuje, neinfikovaná tkáň se stává odolnější k nákaze.\n\nNevýznamné poškození.\n\nProřezávání a zničení infikovaných listů a výhonků. Použití odolných klonů. Kříženci osiky jsou méně náchylné k napadení, než kříženci topolu bílého.\n\nNení nutná, na jaře lze preventivně ošetřit dřeviny fungicidem. V některých evropských zemích je ošetření fungicidem proti této chorobě zakázáno.\n\n"}
{"id": "899576", "url": "https://cs.wikipedia.org/wiki?curid=899576", "title": "Vlhošť (Litice)", "text": "Vlhošť (Litice)\n\nVlhošť je osada Litic v okrese Česká Lípa s desítkou stavení pod dominantní stejnojmennou horou Vlhoští.\n\nOsada je na východním úpatí přírodní rezervace, zahrnující Velký i Malý Vlhošť. Leží v nadmořské výšce 390–400 metrů nad mořem a z obce Loubí (vzdálené asi 1 kilometr východním směrem) k ní vede zčásti zpevněná cesta. Přes osadu je vedena modře značená turistická trasa z Holan na jih přes Kokořínsko. U zdejší bývalé hájovny je i rozcestník.\n\n"}
{"id": "899577", "url": "https://cs.wikipedia.org/wiki?curid=899577", "title": "Suzuki Van Van 125", "text": "Suzuki Van Van 125\n\nSuzuki Van Van 125 je motocykl firmy Suzuki určený především pro městský provoz, vyráběný od roku 2003.\n\nRetro styl motocyklu evokuje sedmdesátá léta. Výkon jednoválcového, vzduchem chlazeného motoru přenáší na zadní kolo sekundární pohon řetězem. Převodovka je šestistupňová.\n\n"}
{"id": "899587", "url": "https://cs.wikipedia.org/wiki?curid=899587", "title": "Žovti Vody", "text": "Žovti Vody\n\nŽovti Vody () je město v Dněpropetrovské oblasti na Ukrajině. Leží na řece Žotvě, přítoku Inhulce, ve vzdálenosti 61 kilometrů jihovýchodně od Oleksandrije, 71 kilometrů severně od města Kryvyj Rih a 136 kilometrů západně od Dnipra, hlavního města oblasti. Žije v něm obyvatel. Město je zamořeno radonem z intenzivní těžby uranu.\n\n"}
{"id": "899593", "url": "https://cs.wikipedia.org/wiki?curid=899593", "title": "Seznam cizinců ve Vancouver Canucks", "text": "Seznam cizinců ve Vancouver Canucks\n\nToto je seznam cizinců, kteří alespoň jednou nastoupili za hokejový tým Vancouver Canucks hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "899594", "url": "https://cs.wikipedia.org/wiki?curid=899594", "title": "Jan Stone", "text": "Jan Stone\n\nSvatý Jan Stone (anglicky \"John Stone\", † 1539) byl řeholníkem augustiniánského řádu. Zemřel mučednickou smrtí a katolická církev jej uctívá jako světce.\n\nNarodil se v Canterbury a v mládí vstoupil do augustiniánského řádu. Absolvoval studia bohosloví (získal doktorát teologie) a byl vysvěcen na kněze. Následně byl poslán jako profesor do Droitwich. Po nějaké době se vrátil do konventu v Canterbury.\n\nZachovával věrnost katolické víře a odmítal uznat snahy krále Jindřicha VIII. o zřízení národní církve (dnešní Anglikánské). Prohlašoval, že král hlavou církve být nemůže, a rovněž odmítal uznat legitimitu Jindřichova rozvodu s jeho první manželkou. S těmito svými názory se nijak netajil, a byl proto zatčen (ze stejných důvodů byli zatčeni a později popraveni např. sv. Jan Fisher a sv. Tomáš More a jiní).\n\nJan Stone byl odsouzen k trestu smrti. Jeho poslední slova před popravou byla: \"\"Uzavírám svůj apoštolát ve své krvi. V mé smrti je život, protože umírám za svatou věc a za obranu svaté, neposkvrněné Církve.\"\". Byl sťat, jeho mrtvé tělo bylo rozsekáno na kusy a vystaveno na městské bráně. V roce 1886 byl beatifikován a v roce 1970 kanonizován.\n\n"}
{"id": "899603", "url": "https://cs.wikipedia.org/wiki?curid=899603", "title": "Rötz", "text": "Rötz\n\nRötz je město v německé spolkové zemi Bavorsko, v zemském okrese Cham ve vládním obvodu Horní Falc.\n\nŽije zde obyvatel.\n\nSousední obce jsou na severu a na západě Winklarn, Thanstein, Neunburg vorm Wald a Neukirchen-Balbini, na jihu to jsou obce Stamsried a Pemfling a na východě to jsou obce Schönthal a Tiefenbach.\n\n"}
{"id": "899607", "url": "https://cs.wikipedia.org/wiki?curid=899607", "title": "Národní stadion Ta' Qali", "text": "Národní stadion Ta' Qali\n\nNárodní stadion Ta' Qali je fotbalový stadion v maltském městečku Ta' Qali, na němž hraje své domácí zápasy maltská fotbalová reprezentace. Stadion hostí i zápasy maltské ligy a poháru. Má kapacitu 17 797 diváků. Byl postaven v roce 1980 a o rok později se stal maltským národním stadionem místo Empire Stadium v Gżiře.\n\n"}
{"id": "899613", "url": "https://cs.wikipedia.org/wiki?curid=899613", "title": "Listová skvrnitost jilmu (Mycosphaerella ulmi)", "text": "Listová skvrnitost jilmu (Mycosphaerella ulmi)\n\nListová skvrnitost jilmu (\"Mycosphaerella ulmi\") je chorobou která se na listech jilmu projevuje skvrnami. \n\nEvropa: Polsko, Německo, Spojené království. \n\nNázev „listová skvrnitost jilmu“ je v roce 2012 používán ve fytopatologii v odborných zdrojích pro dvě různé choroby způsobované dvěma odlišnými patogeny: \n\n\nDruh jilm, zejména\nHranaté protáhlé světle zelené skvrny na listech. Skvrny se spojují a mění barvu na žlutou a hnědou. Listy předčasně opadávají. Podle některých zdrojů se na listech vytváří plodnice až po mnoha týdnech inkubace. Podle jiných zdrojů se spory tvoří už na rubu zelených skvrn na listech. Plodničky pohlavního stádia se tvoří zřídka. \n\nAni při opakovaném napadení nedochází k významným poškozením.\n\nNení známa. V případě potřeby je vhodné změnit klimatické podmínky na stanovišti.\n\n"}
{"id": "899622", "url": "https://cs.wikipedia.org/wiki?curid=899622", "title": "Konzul (opera)", "text": "Konzul (opera)\n\nKonzul (v anglickém originále ) je tříaktová opera (autor ji označuje jako „hudební drama“) italsko-amerického skladatele Giana Carla Menottiho na vlastní libreto z roku 1949. Je to jeho první celovečerní opera. Měla premiéru dne 1. března 1950 ve Shubert Theatre ve Filadelfii, později byla se značným úspěchem u kritiky i publika hrána na Broadwayi i v jiných amerických a světových divadlech a je považována za Menottiho nejzávažnější operu. Dodnes se poměrně často hraje.\n\nDíky svému zájmu o film a dramatickým schopnostem získal Gian Carlo Menotti ve 40. letech smlouvu od Metro-Goldwyn-Mayer jako filmový scenárista. Z jeho scénářů nebyl žádný natočen, jeden z nich však skladatel nakonec přetvořil ve svou první celovečerní operu pod názvem \"Konzul\". Námět je aktuální z doby první fáze studené války: lidé pronásledovaní totalitním systémem své země narážejí jako žadatelé o azyl na nepřekonatelné byrokratické překážky. Americký postoj k imigrantům se v poválečných letech postupně zpřísňoval, což vyvrcholilo přijetím McCarran-Walterova zákona roku 1952 omezujícího imigraci zejména z východní Evropy a zakazující vstup osobám podezřelých z podvratné činnosti. Bezprostředním podnětem pro Menottiho byla krátká zpráva v The New York Times z 22. února 1947 \"Immigrant a Suicide. Woman Denied Entry to the U.S. Hangs Herself on Ellis Island\" o polské uprchlici před komunistickým režimem, která po marném čekání na americké vstupní vízum spáchala sebevraždu; tato žena jménem Sofia Feldy se stala předobrazem Magdy Sorelové v \"Konzulovi\". Příběh však odráží i zkušenosti Menottiho židovských přátel pokoušejících se před druhou světovou válkou opustit nacistické Německo a Rakousko.\n\nMenotti dílo neuvedl nejprve na tradiční operní scéně; na základě kladných zkušeností s \"Mediem\" a \"Telefonem\" (1947) se je rozhodl uvést na broadwayském jevišti. Tomu přizpůsobil i formu opery. Počet pěveckých úloh je omezený a nejsou příliš náročné, s výjimkou role hlavní hrdinky Magdy. V prvním nastudování jí ujala představitelka řady Menottiho postav – nejnověji madame Flory v \"Mediu\" – Patricia Newayová. Opera nevyžaduje sbor a i orchestr je obsazen poměrně skromně, rovněž na výpravu nečiní libreto velké nároky. I autorovo žánrové označení „hudební drama“ není odkazem na wagnerovskou koncepci hudebního dramatu, ale spíše na hudební divadlo (muzikál...) pěstované na Broadwayi v kontrastu k institucionalizované opeře.\n\nPodle newyorské inscenační tradice proběhla před broadwayskou inscenací série „zkušebních“ představení ve Filadelfii (Shubert Theatre) od 1. března 1950 a 15. března dorazil \"Konzul\" na Broadway do Ethel Barrymore Theatre. Zaznamenal zde – zejména na operu – velký úspěch u obecenstva, hrál se osm měsíců a dosáhl 269 představení. Operu převzalo mnoho dalších amerických divadel; na operní scéně se v New Yorku objevila až roku 1960, kdy ji nastudovala New York City Opera. Měla ale i vynikající kritický ohlas, soustřeďující se zejména na aktuálnost námětu a naléhavost zpracování (významný kritik Olin Downes napsal: „\"Konzul\" je stejně současný jako studená válka, surrealismus, televize [a] atomová bomba.“). Výrazem uznání bylo i udělení Pulitzerovy ceny za hudbu za rok 1950 a ceny Newyorského kruhu divadelních kritiků (New York Drama Critics' Circle Award).\n\nPříběh opery a jeho ztvárnění jsou sugestivní a silně a přímo působí na diváka. I když děj není soustavně depresivní a najdou se i lyrické nebo komické scény (vystoupení kouzelníka Magadoffa na konzulátě), převládá „kafkovsky zcizující atmosféra“ (Jan Trojan). Například titulní a jakoby všemocná postava – konzul – na jevišti vůbec nevystoupí.Přitom působí zejména dramatická architektura, zatímco text je na některých místech poněkud plakátový a moralizující. Americký spisovatel Barry Singer \"Konzula\" popsal jako „náladové tříaktové cvičení v noir-promáčené paranoie, která zachycuje zeitgeist studené války roku 1950“. Angažovanost námětu je v některých ohledech na újmu jeho zpracování, jde však o námět pro západní společnost stále aktuální, ba nadčasový. Podle W. Zidarica jde o „dílo více než kdy jindy zakořeněné v současné realitě, ale jehož filosofický dosah ji překračuje“; je to „pronikavá metafora negace svobody“ a „akt pevného odsouzení veškeré moci, která brání lidské svobodě“. Hudební historik Wilfrid Mellers \"Konzula\" označil za „skutečně děsivou vizi odlidštěného světa byrokracie“.\n\nHudba \"Konzula\", stejně jako v případě ostatních Menottiho děl, na tonálním základě, často modálně zabarveném. Řada míst má tradiční formu, například tercet v 1. obraze 1. dějství nebo kvintet v jeho 2. obraze, vojenský pochod – i když v bizarním 5/4 tempu – nebo snový valčík v poslední scéně. Muzikolog Jan Trojan hovoří o „přiléhavé hudbě s uzavřenými čísly, zpěvnou melodikou a názvuky na postromantickou tvorbu“. Vedle Menottiho dlouhodobých vzorů (Verdi, Puccini, Musorgskij se zde dají nalézt ozvuky modernějších skladatelů 1. poloviny 20. století jako Leoš Janáček, Richard Strauss nebo němečtí expresionisté (Paul Hindemith, Alban Berg). Podle Menottiho biografa Donalda L. Hixona skladatel v \"Konzulovi\" „chytře uspořádal mluvené slovo, recitativ, arioso a árii […] do výrazová hierarchie. Na prvních třech stupních této hierarchie Menotti občas zní jako Janáček. […] Ve velkých vyvrcholeních však veškerá zástěrka modernity opadá ve prospěch bujného hudebního jazyka Pucciniho.“\n\nHudební provázanost zajišťuje výskyt různých charakteristických motivů účinně přebíraných střídavě postavami i orchestrem v průběhu opery; je to například motiv „papírů“, motiv matčina nářku, motiv matčiny ukolébavky, motiv policie nebo motiv kouzelníka. Zvláštní úlohu má pastiš francouzského šansonu, který uvádí první i druhé dějství a ozve se naposledy těsně před smrtí protagonistky.\n\nVe srovnání s dřívějšími i pozdějšími operami zde Menotti – i díky vypjatosti námětu – nejvíce využívá soudobé skladebné techniky a disonance (například v orchestrálním úvodu), zacházející zejména ve finální scéně Magdiny sebevraždy až k atonalitě.\n\nNěkteří kritici vytýkali opeře nedostatek hudební charakterizace, tak Cecil Smith: „Je vážným, ba fatálním nedostatkem Menottiho řemesla, že je v zásadě neschopen vykreslit své postavy hudbou, kterou zpívají. Nikdo si nesplete Rigolettovy pocity s Gildinými nebo Beckmesserovy s pocity Hanse Sachse; jejich individualita je zjevná z jejich hudby. Ale Menottiho melodie se zřídka liší od jedné postavy k druhé.“ Menotti sám se však domníval, že „v \"Konzulovi\" jsem byl schopen vdechnout svým postavám okamžitě život, což se myslím v opeře stává velmi zřídka“. O hlavní postavě Magdy Sorelové W. Zidaric říká, že „Menotti ji nadal dramatickou a hudební osobností, která nemusí nic závidět největším rolím operního repertoáru“.\n\nKritizována byla i orchestrace, tak opět Cecil Smith: „Dílu [= \"Konzulovi\"] by byla bývala prospěla mnohem zručnější kontrola nad těmi četnými rozličnými způsoby, jak se mohou zpěvní party vztahovat k textu na jedné straně a k orchestrálnímu doprovodu na straně druhé. A úloha orchestru je příliš služebná; pramálo přispívá jak k okamžikům vypjaté výmluvnosti, tak ke všednímu úkolu postrkování hudebních myšlenek vpřed, a příliš usilovně opakuje rytmická motta a poskytuje zvukové efekty.“ (Skladatel v opeře skutečně používá různé zvukové efekty, například hrom, tikání plynového hořáku, aj.) Naopak například kritik The New York Times Ollie Downes o Menottim napsal, že „umí psát tím nejprostším, nejpřímějším, nejmelodičtějším způsobem. Anebo se umí ponořit do kontrapunktu, anebo používat podle libosti polytonalitu, polyrytmiku, to nejrůznorodější orchestraci. Ví, jak nechat pár smyčců zpívat rekviem tím nejmodernějším způsobem, a ví, jak dunět bubnovými paličkami na nejnižších tónech klavíru, aby vytvořil efekt unikajícího plynu a nastávající zkázy.“\n\nPřes všechny výhrady je \"Konzul\" často považován za Menottiho nejlepší, nejzávažnější nebo nejctižádostivější dílo. Jeho účinek nespočívá ani tak v samotné hudbě jako spíše – slovy Jana L. Broeckxe v časopise \"The Musical Quaterly\" (1959) – „v mimořádné integraci myšlenky, textu, hudby a inscenace“.\n\n\"Konzul\" se po svém newyorském triumfu rychle rozšířil do dalších amerických divadel i do jiných zemí. Evropská premiéra se konala 3. ledna 1951 ve švýcarské Basileji; v rychlém sledu následovaly i první inscenace německá (13. ledna 1951 Stadttheater, Hamburk, v hlavní roli Martha Mödl), italská (22. ledna 1951 La Scala, Milán), belgická (24. dubna 1951 Théâtre de la Monnaie, Brusel); britská (7. února 1951 Cambridge Theatre, Londýn) a francouzská (2. května 1952 Théâtre des Champs-Élysées, Paříž) premiéra byly hostováním neworského inscenačního týmu, vlastní britské nastudování uvedlo až roku 1954 londýnské divadlo Sadler's Wells. S větším zpožděním následovaly např. premiéry japonská (Tokio 1955), nizozemská (1956), argentinská (Buenos Aires 1967) atd. \"Konzul\" založil Menottiho mezinárodní renomé, do deseti let od premiéry se hrál asi ve 20 zemích v 12 jazycích a vedle dětské opery \"Amahl a noční návštěvníci\" zůstal Menottiho nejhranějším dílem.\n\nNámět opery si udržoval svou aktuálnost především v kontextu studené války. Když měl být \"Konzul\" proveden na florentském festivalu \"Maggio musicale fiorentino\" roku 1971, protestoval proti jeho „proamerické“ a „protisovětské“ tendenci veřejně skladatel Luigi Nono a na protest stáhl z programu festivalu svou opera \"Intolerance 1960\". Přesto se dílo, které v mnohém popisovalo život v zemích komunistického bloku, dostalo i za železnou oponu, a to nejprve do polské Poznaně roku 1962. V Československu pak uvedlo \"Konzula\" Slovenské národní divadlo v Bratislavě, poprvé dne 2. června 1966. V témže roce následovalo i první uvedení v Sovětském svazu, konkrétně v Arménském divadle opery a baletu v Jerevanu.> Menotti si byl ostatně různého politického využití svého díla vědom a poznamenal, že „[j]e zajímavé, že ať hrají [Konzula] kdekoli, vždycky umístí konzulát do nějaké \"jiné\" země“. Po uvolněnější atmosféře 60. let (zakončených inscenací ve Varšavě roku 1972) se \"Konzul\" ve východním bloku objevil až v estonské verzi v inscenaci tallinnské televize na jaře roku 1988.\n\nV 21. století se \"Konzul\" hraje zejména ve Spojených státech amerických (databáze Opera America zaznamenává četné inscenace). Ze zbytku světa lze jmenovat inscenace v Buenos Aires (2009), v kanadském Montrealu (2011), v německém Neustrelitz (2013).\n\nV českých zemích \"Konzul\" dosud inscenován nebyl.\n\nFlétna (pikola), hoboj (anglický roh), klarinet, fagot, dva lesní rohy, dvě trubky, pozoun, tympány, bicí souprava, harfa, klavír, smyčce.\n\nOknem je slyšet gramofon v blízké kavárně hrající francouzskou píseň (\"Tu reviendras\"). Náhle vklopýtá zraněný John Sorel. Jeho Manžekla Magda s dítětem v náručí a jeho matka přispěchají a vyptávají se, co se stalo (krátký duet Magdy a matky \"Oh, John, what have you done?\"). John vypráví o nebezpečí, které mu hrozí: účastnil se tajné schůzky bojovníků za svobodu, ale někdo je zradil a překvapila je policie, jen málokomu z účastníků se podařilo uprchnout (árie \"I was given orders to go to Nana's place for a secret meeting\"). Když do domu vstoupí policie, podaří se Johnovi skrýt se na střeše. Johnova matka si zoufá nad neustálým pronásledováním, jemuž jej jejich rodina vystavena (árie \"Shall we never see the end of all this?\"). Do bytu vstupuje agent tajné policie se dvěma pomocníky, kteří prohledávají byt, nic ale nenaleznou. Policista se vyptává Magdy na to, kde je její manžel, a pokouší se ji přesvědčit, aby mu prozradila jména Sorelových přátel; když Magda trvá na tom, že nic neví, přísně ji varuje (árie \"Mrs Sorel, your husband has many friends\"). Po odchodu policie John vysvětluje, že bude muset emigrovat. Pověří Magdu, aby nejprve na konzulátě jisté mocnosti zařídila pro sebe a pro jejich dítě potřebné výjezdní vízum. Sám se k nim připojí později. John se loučí s manželkou a matkou a opouští byt (tercet \"Now, o lips, say good-bye\").\n\nNa konzulátě čekají na svá víza různí lidé. Úřední moc zde vykonává sekretářka: kontroluje doklady, rozděluje dotazníky, zamítá žádosti o vízum a nechává všechny bezohledně čekat. Mezi žadateli je jistý pan Kofner, jehož doklady ani dnes nejsou v pořádku, a Italka, jejíž vyprávění o nemocné dcerce musí být překládáno z italštiny. Magda vstupuje na konzulát a žádá sekretářku, aby byla propuštěna ke konzulovi. Představuje se jako manželka bojovníka za svobodu Sorela. Je to ale marné, není jí přidělen žádný termín schůzky, jen formuláře, které musí nejprve vyplnit. Byrokratický koloběh začíná. Magda si rezignovaně sedá mezi ostatní čekající (kvintet \"In endless waiting rooms the hour stands still\").\n\nO čtyři týdny později je Magda stále ještě v bytě, potože dosud neobdržela žádný termín u konzula. Její dítě je smrtelně nemocné. Mučí ji příšerné sny: John a sekretářka se jí zjevují jako hrozivá zjevení. Magda se s výkřikem probouzí a tchyně ji utěšuje. Tu oknem proletí kamínek, smluvené znamení, aby zavolala prostředníka Assana. Přichází se tajný policejní agent a chce přimět Magdu ke zradě na Johnovi a jeho souvěrcích. Ta ho hněvivě vykazuje. Objeví se Assan a vypráví, že se John skrývá stále v pohraničních horách. Odejde do zahraničí, jakmile si bude jist, že Magda má vízum. Magda zapřísahá Assana, aby Johnovi nalhal, že její papíry jsou v pořádku. Ví, že jen tak může manžela zachránit. Mezitím její tchyně zjistí, že dítě zemřelo. Obě ženy hořekují ne nad mrtvým dítětem, ale nad Johnem, který už ho nikdy neuvidí (matčina árie \"I'm not crying for him – not for us, but for John\").\n\nV čekárně sedí stále tíž žadatelé. Sekretářka nalezla žádost Anny Gomezové a sděluje jí, že její případ není nijak jedinečný a že neví, co by pro paní Gomezovou mohla učinit. Vstupuje Magda a prosí ostatní, aby jí přepustili své místo ve frontě. Kouzelník Magadoff jí to sice zdráhavě povolí, ale sekretářka takový postup zamítne, neboť je proti úředním zásadám. Kouzelník se pokouší prokázat se svým uměním a ukazuje nejrůznější triky, jimiž uvede všechny do tranzu (scéna \"My charming Ma’moiselle\"). Jen sekretářka tím není dotčena a vehementně si stěžuje proti narušení řádného chodu kanceláře. Magda úpěnlivě prosí sekretářku, aby byla konečně uvedena ke konzulovi. Opět je zdvořile odmítnuta, což vede k plamenné žalobě Magdy proti byrokracii (Magdina árie \"To this we’ve come... Papers, papers!\"). Sekretářka je zdá se pohnuta a slibuje, že Magdu přece jen uvede ke konzulovi, jen co odejde důležitý návštěvník, s nímž je právě zaneprázdněn. Když se otevřou dveře konzulovy kanceláře, vychází z nich tajný agent. Magda omdlévá, a tím promarní svou příležitost.\n\nMagda opět čeká na konzulátě a zažívá, jak Vera Boronelová konečně dostává své dokumenty. Assan přichází na konzulát, aby Magdě sdělil, že John se i přes nepříznivé postavení, ve kterém se nalézá, vrátí. Magda spěchá domů. Několik minut před koncem úředních hodin přichází na konzulát John. Policie jej stíhá a vniká do prostor konzulátu. Přes protesty sekretářky proti zadržení na extrateritoriální půdě je John odveden. Sekretářka slibuje Johnovi, že Magdě telefonicky předá zprávu.\n\nTelefon zvoní a zmlkne, když Magda přichází domů. Je u konce a rozhodnuta k sebevraždě. Frustrovaně otevírá všechny plynové kohouty (scéna \"I’ve never meant to do this\"). V předsmrtném vidění se jí zjevují tchyně, John, sekretářka a všechny osoby z konzulátu. Když začne telefon znovu zvonit, Magda se probudí, nemá ale už sílu ho zvednout. Telefon zvoní dál.\n\n"}
{"id": "899624", "url": "https://cs.wikipedia.org/wiki?curid=899624", "title": "Benjamin Constant", "text": "Benjamin Constant\n\nHenri-Benjamin Constant de Rebecque (25. říjen 1767, Lausanne – 8. prosinec 1830, Paříž) byl švýcarsko-francouzský politik, politický filozof a spisovatel, představitel liberalismu.\n\nNarodil se ve frankofonní rodině ve Švýcarsku, přesněji v rodině protestantských (hugenotských) exulantů, kteří pocházeli původně z Artois. Otec byl plukovníkem v holandských službách, matka zemřela týden po porodu. Studoval na univerzitě v bavorském Erlangenu (1782–1783) a na univerzitě ve skotském Edinburghu, kde se stal obdivovatelem britského politického systému. Z Edinburghu musel odejít na přání otce, který byl rozhněván jeho karbanictvím. V květnu 1785 přišel do Paříže, kde se dále vzdělával a navštěvoval osvícenský salon v domě J. B. A. Suarda. Radoval se z Velké francouzské revoluce, kterou chápal jako „osvobození individua pádem společenských konvencí\", neztotožnil se však s žádným z jejích směrů.\n\nBenjamin Constant často cestoval po Evropě a měl řadu milostných poměrů. V letech 1795–1811 měl vztah s jednou z prvních evropských intelektuálek, baronkou Germaine de Staël (byl pravděpodobně otcem její dcery Albertiny, která se narodila v roce 1797). Spolu s paní de Staël se přičiňoval o konsolidaci režimu Direktoria a v roce 1800 byl povolán do zákonodárného sboru. Pro své opoziční vystupování se však stal Napoleonovi nepohodlným, po dvou letech byl ze sboru vyloučen a musel opustit Paříž.\n\nOdjel do Německa a ve Výmaru se stýkal s předními německými vzdělanci, mj. se Schillerem a s Goethem. Roku 1808 uzavřel tajně manželství s Charlottou von Hardenberg (první manželství s baronkou Wilhelminou von Cramm z roku 1789 bylo v roce 1795 rozvedeno). V roce 1814 vystoupil proti Napoleonovi a pro legitimní dynastii ve spisu \"De l'esprit de conquête et de l'usurpation\". Po pádu Napoleona se vrátil s Bourbony do Paříže jakožto stoupenec konstituční monarchie. Když se Napoleon v březnu 1815 znovu chopil moci („stodenní císařství\"), neváhal přejít do jeho tábora, protože doufal, že obnovené císařství bude liberální. Byl jmenován členem Státní rady a účastnil se redakce dodatku k ústavě (Acte additionnel, 22. 4. 1815), jímž císař zaručoval konstituční vládu.\n\nPo opětovném nastolení Bourbonů odjíždí do Bruselu a pak do Anglie, ale již roku 1816 se vrací do Francie, stává se výmluvným představitelem konstituční opozice a vlivným novinářem.\nPo roce 1817 byl poslancem francouzského parlamentu, za stranu tzv. \"Independants\", jimž se později říkalo \"liberálové\". Účastnil se červencové revoluce v roce 1830, přispěl k dosazení Ludvíka Filipa za „krále Francouzů\" a byl jmenován do vysoké funkce ve Státní radě. Constant byl po celý život vášnivým hráčem: svůj dům v Paříži vyhrál v kartách a právě roku 1830 byl následkem velikých ztrát v tak bídném postavení, že vděčně přijal od Ludvíka Filipa velký finanční dar, ovšem s výhradou svobody svého přesvědčení. Zemřel 8. prosince 1830 a byl mu vypraven státní pohřeb. Jeho ostatky spočívají na pařížském hřbitově Père-Lachaise.\n\nBenjamin Constant byl vzdělaným politikem, obratným publicistou a znamenitým řečníkem. Byl ale nestálý, často měnil své názory a vynikal více duchaplností než hloubkou svých myšlenek. Přes svoji nedůslednost však vždy obhajoval v podstatě stejné principy: byl zásadním individualistou, jeho liberalismus byl obranou jednotlivce proti státu.\n\nByl zastáncem bikameralismu a konstituční monarchie, kde král je \"neutrální, vyvažující silou\" v systému, bez exekutivních pravomocí. Za vzor často dával britský politický systém po roce 1707, naopak byl kritikem různých politických forem ve Francii (proto byl ve Francii často přehlížen, zatímco v anglosaském světě je považován za klasika). Byl jedním z prvních, kdo upozornil na nepřeklenutelný rozdíl mezi svobodou v antice a svobodou v moderní civilizaci. Svoboda v moderní civilizaci nemůže být dle Constanta zaručena participací na věcech veřejných, ale jen obecnými občanskými právy a vládou zákona, participace se musí omezit na volbu politické reprezentace. Moderní svoboda znamená dle Constanta především namalování jasné dělící čáry mezi sférou soukromou a sféru veřejnou, do níž může intervenovat politická autorita a stát. Život moderního člověka je především soukromý a soukromí tudíž musí být zvláštním způsobem chráněno. Právě to dle Constanta nepochopila Francouzská revoluce (a její duchovní otcové jako Jean Jacques Rousseau), a proto ztroskotala: příliš naivně převzala republikánské antické vzorce a svobodu definovala příliš antickým \"veřejným\" způsobem, nikoli moderně jako právo na soukromí. Výsledkem byl nutně \"obrácený despotismus\" tedy republikánský teror a nakonec \"republikánský císař\" (Napoleon Bonaparte). Napoleonovi Constant vyčítal, že nepochopil nadřazenost obchodu nad válkou v moderní civilizaci. \n\nNapsal i rozsáhlé dějiny náboženství.\n\nConstant je považován též za průkopníka psychologického románu. Jeho román \"Adolphe\" má řadu autobiografických rysů a pojednává o vztahu mladého muže ke starší ženě Ellenoře. Román byl zřejmě napsán na základě skutečného vztahu Constanta k Anně Lindsayové, která ho popsala ve své korespondenci, jež byla publikována roku 1930 v časopise \"Revue des Deux Mondes\". \n\nPosmrtně byly vydány ještě dva Constantovy literární texty: \"Le Cahier rouge\" (1807) a \"Cécile\" (1811).\n\n\n\n\n\n\n"}
{"id": "899625", "url": "https://cs.wikipedia.org/wiki?curid=899625", "title": "Karba", "text": "Karba\n\nKarba je malá osada v údolí Robečského potoka na vstupu do údolí s národní přírodní památkou Peklo, nyní je součást obce Zahrádky na Českolipsku.\n\nOsada Karba je známa od 17. století jako výletní místo před vstupem do údolí Pekla vytvořeném Robečském potokem v pískovcových skalách. Byla založena zřejmě po stavbě nedalekého Nového zámku, dnes pojmenovaném zámek Zahrádky. Byly zde dva zájezdní hostince, některá dosud zachovalá stavení jsou známá od roku 1654. Jádrem dnešní osady je kaplička z roku 1736 a roubenky v jejím okolí.\nPoblíž Karby bývala samota Wokschenberg.\n\nU osady přetíná údolí ve velké výšce železniční trať z České Lípy do Lovosic na klenutých obloucích. Most z konce 19. století je registrovanou technickou památkou.\n\nOd železniční zastávky Zahrádky sestupuje do Karby žlutě značená turistická trasa, kde se napojuje na červenou, procházející údolím Pekla a celou osadou. Červená trasa je mezinárodní, evropskou dálkovou E10, turisticky hodně frekventovanou.\n\n"}
{"id": "899628", "url": "https://cs.wikipedia.org/wiki?curid=899628", "title": "Listová skvrnitost jilmu (Stegophora ulmea)", "text": "Listová skvrnitost jilmu (Stegophora ulmea)\n\nListová skvrnitost jilmu (\"Mycosphaerella ulmi\") je chorobou která se na listech jilmu projevuje skvrnami. Patogen \"Mycosphaerella ulmi\" je karanténní organismus. Patogen \"Mycosphaerella ulmi\" se může šířit vzduchem, sporami či konidiemi. Patogen je původní v Severní Americe. Evropské jilmy \"Ulmus laevis\" a \"Ulmus glabra\" jsou k chorobě vysoce náchylné. Vzhledem k fytosanitárnímu riziku, které bylo v nedávné době vyhodnoceno jako vysoké, byl tento patogen v roce 2009 zařazen na seznam karanténních škodlivých organismů pro EU. Rozšíření houby na velké vzdálenosti může být usnadněn pomocí transportu napadených rostlin určených k pěstování.\n\nPůvodní je v USA. . Vyskytuje se v Severní Americe, kde je původní, a v Číně. V Evropě byl patogen jednou zjištěn v Nizozemsku a zlikvidován. \n\nNázev „listová skvrnitost jilmu“ je v roce 2012 používán ve fytopatologii v odborných zdrojích pro dvě různé choroby způsobované dvěma odlišnými patogeny: \n\n\nDruh jilm,\n\nPočátečními příznaky na jilmu jsou malé žluté skvrny (1 mm), které se mění na černé, když se rozvíjejí stromata. Černé skvrny jsou velké až 5 mm v průměru. Dalším příznakem je předčasný opad listů, závažné infekce, plíseň mladých listů a výhonků a úplné odlistění na začátku srpna. Nezralé plody mohou být nakaženy a svrašťují se. Příznaky onemocnění lze pozorovat v průběhu celého roku na druzích stálezelených jilmů.\n\nMůže způsobit významné defoliace a odumírání větví na náchylných kultivarech jilmů, což působí škody především v okrasných školkách. Účinky infekce jen zřídkakdy způsobí úhyn dospělých jilmů i v případě opakované defoliace.\n\nOdstranění veškerého opadaného listí, které by mohlo být zdrojem nákazy v okrasných školkách, parcích a zahradách, ale i v jiných situacích. Pokud k infekci již došlo, může patogen v někdy přežít v spícím očku. V okrasných školkách, kde je prováděna zálivka rozstřikem by zastavení takové zálivky mělo omezit šíření.\n\nOdolnost proti chorobě se značně liší mezi druhy a je určena geneticky. Většina druhů jilmů pěstovaných v Severní Americe je náchylná. Evropské druhy (\"U. laevis\" a\"U. glabra\") jsou podle výzkumů zdaleka nejvíce náchylné.\n\nChemická ochrana v tuto chvíli není známa a nejsou známa jakákoliv specifická doporučení.\n\n"}
{"id": "899635", "url": "https://cs.wikipedia.org/wiki?curid=899635", "title": "Seznam cizinců v Anaheim Ducks", "text": "Seznam cizinců v Anaheim Ducks\n\nToto je seznam cizinců, kteří alespoň jednou nastoupili za hokejový tým Anaheim Ducks hrající v NHL. Cizinci jsou myšleni hráči nepocházející z Kanady a Spojených států amerických.\n"}
{"id": "899636", "url": "https://cs.wikipedia.org/wiki?curid=899636", "title": "The Blueprint", "text": "The Blueprint\n\nThe Blueprint je šesté studiové album amerického rappera Jay-Z. Album bylo nahráno u vydavatelství Roc-A-Fella Records a Def Jam Recordings, a vydáno 11. září 2001.\n\nOproti popovému zvuku předchozích alb, \"The Blueprint\" obsahuje hudbu založenou na samplech soulové hudby. Produkce pochází převážně od hudebních producentů Kanye Westa a Just Blaze.\n\nBěhem nahrávání alba Jay-Z čelil dvěma soudním procesům, a to z nelegálního držení zbraně a napadení. Současně vedl mediální spory s rappery jako Nas, Prodigy a Jadakiss.\n\nJediným hostujícím umělcem na albu byl Eminem na písni \"Renegade\", kterou i produkoval. Na jiných písních jsou použity vokály soulových umělců, z jejichž písní byly použity samply.\n\nJako první singl byla vydána píseň \"Izzo (H.O.V.A.)\", umístil se na 8. příčce žebříčku Billboard Hot 100, jako svého času nejúspěšnější singl od Jay-Z. Úspěch zaznamenal i ve Spojeném království.\n\nDruhý singl \"Girls, Girls, Girls\" se umístil na 17. příčce v Billboard Hot 100 a na 11. ve Spojeném království.\n\nTřetí singl \"Jigga That Nigga\" byl vydán jen v USA, kde se umístil na 66. příčce.\n\nPosledním singlem byla píseň \"Song Cry\", vydaná také jen v USA, ale do hitparády se již nedostala.\n\nAlbum bylo vydáno 11. září 2001, kdy v New Yorku a Washingtonu proběhly teroristické útoky vedené organizací Al-Káida. I přesto se o první týden prodeje v USA prodalo 420 000 kusů alba. Album tím debutovalo na první příčce žebříčku Billboard 200. Celkem se v USA, k únoru 2012, prodalo 2,7 milionů kusů a album získalo certifikaci 2x platinová deska.\n\n"}
{"id": "899638", "url": "https://cs.wikipedia.org/wiki?curid=899638", "title": "Derrick Adkins", "text": "Derrick Adkins\n\nDerrick Ralph Adkins (* 2. července 1970 New York) je bývalý americký atlet, běžec na 400 metrů překážek, olympijský vítěz v této disciplíně z roku 1996.\n\nPrvní úspěch v mezinárodních soutěžích zaznamenal na mistrovství světa v atletice v roce 1991 v Tokiu, kde skončil šestý v běhu na 400 metrů překážek. Stal se rovněž vítězem v této disciplíně na Univerziádách v letech 1991 a 1993. Mistrem USA se poprvé stal v roce 1994. Sezóna 1995 byla pro něho velmi úspěšná: obhájil titul mistra USA, vytvořil si osobní rekord 47,54 a vybojoval zlatou medaili na mistrovství světa v Göteborgu. Jeho nejvýraznějším soupeřem byl Samuel Matete ze Zambie. V olympijské sezóně 1996 vyhrál Matete čtyři z pěti vzájemných soubojů na 400 metrů překážek. V tom nejdůležitějším, olympijském finále v Atlantě však zvítězil Adkins. Na tento úspěch už nenavázal, na mistrovství světa v Aténách v roce 1997 vypadl nečekaně v semifinále běhu na 400 metrů překážek.\n\n"}
{"id": "899640", "url": "https://cs.wikipedia.org/wiki?curid=899640", "title": "Devoluce", "text": "Devoluce\n\nDevoluce z právního hlediska je přesun rozhodování z vyššího orgánu na nižší. Devolvované kompetence jsou často rozpočtové, ale někdy dokonce i legislativní.\n\nZ politologického hlediska může být příkladem devoluce vznik skotského, severoirského a velšského parlamentu, kterým propůjčil své pravomoci Parlament Spojeného království.\n\nJiným politologickým příkladem je posun v politickém uspořádání Španělska během posledních 30 let, kdy se bezprecedentní množství pravomocí přesunulo na orgány jednotlivých autonomních společenství. \n"}
{"id": "899642", "url": "https://cs.wikipedia.org/wiki?curid=899642", "title": "Algeciras", "text": "Algeciras\n\nAlgeciras je město na jihu Španělska v Gibraltarské zátoce. V roce 2012 mělo 116 917 obyvatel. S okolními městy Tarifa, La Línea de la Concepción a dalšími tvoří konurbaci, kde žije přes čtvrt milionu lidí.\n\nMěsto bylo strategickým přístavem už za Kartaginců, Římané ho nazývali \"Portus Albus\" (Bílý přístav). Po vpádu Vandalů bylo opuštěno, obnovili ho roku 711 Arabové jako \"al-Džazíra al-Chadra\" (Zelený ostrov, odtud i dnešní název). V 11. století byl Algeciras krátce nezávislým městským státem. V období reconquisty byl zničen, znovu ho založili v roce 1704 uprchlíci z Brity obsazeného Gibraltaru. V roce 1906 se ve městě konala Algeciraská konference, na níž se koloniální velmoci radily o dalším osudu Maroka.\n\nHlavím odvětvím algeciraské ekonomiky je obchodní přístav, který je počtem přeložených metrických tun osmý nejdůležitější v Evropě a 56. na světě. Dalšími zdroji příjmů jsou turistika, rybolov a pěstování tabáku.\n\n\n"}
{"id": "899643", "url": "https://cs.wikipedia.org/wiki?curid=899643", "title": "Karen O", "text": "Karen O\n\nKaren Lee Orzolek (narozena 22. listopadu 1978), známá pod pseudonymem Karen O, je zpěvačka newyorské rockové kapely Yeah Yeah Yeahs.\n\nKaren O se narodila korejské matce a polskému otci v jihokorejském městě Busan. Vyrostla v americkém městě Englewood, New Jersey, kam se s rodinou přestěhovala. ,Je skoro až trapné, jak slušně jsem se jako malá chovala, proto asi dělám na pódiu tak šílené věci, třeba, že na sebe vyleji vodu\", komentovala své dětství Karen O. Nastoupila na proslulou vysokou školu Oberlin College, ze které posléze přestoupila na newyorskou Tisch School of the Arts.\n\nKaren O je pravděpodobně nejvíce známá jako frontmanka kapely Yeah Yeah Yeahs. Proslulá je také svým smyslem pro módu. Její pompézní jevištní outfity jsou výtvorem její kamarádky, módní designérky, Christian Joy. V době, kdy Yeah Yeah Yeahs začínali, vyváděla Karen O během koncertů mnohdy šílené šaškárny, což bylo mimo jiné velkým tahákem pro obecenstvo.\nV letech 2004 a 2005 vyhrála anketu magazínu Spin nazvanou ,Sexuální bohyně\". V roce 2006 byla jmenována magazínem Blender jednou z nejvíce přitažlivých rockových zpěvaček. V roce 2007 se Karen O umístila na 3. pozici v internetové anketě stránek Spinner.com nazvané Ženy, které právě teď letí. V roce 2010 získala titul Nejvíce přitažlivá žena na udílení cen NME Awards.\n\nV roce 2008 začala spolupracovat s několika newyorskými muzikanty na projektu Native Korean Rock and the Fishnets. V roce 2009 se podílela na skladbách \"Gemini Syringes\", \"I Can Be A Frog\" a \"Watching the Planets\" skupiny The Flaming Lips k jejich albu s názvem \"Embryonic\". V roce 2011 spolupracovala s Davidem Lynchem na písni \"Pinky's Dream\", která se objevila na jeho debutovém albu \"Crazy Clown Time\". V roce 2012 spolupracovala s experimentální americkou skupinou Swans na songu \"Song for a Warrior\", ke kterému nazpívala doprovodné vokály. Se zpěvačkou Santigold spolupracovala na skladbě s názvem \"GO!\", která se objevila na albu \"Master of My Make-Believe\".\n\nKaren O se podílela na písni \"Cut Me Up\" spolu s Har Mar Superstar, která byla umístěna na soundtracku k horrorovému filmu z roku 2005, \"Dům voskových figurín\". Pro film Jackass 2 natočila spolu s elektronickou umělkyní Peaches a Johnny Knoxvillem píseň \"Backass\"; pro film Jackass 3D nazpívala cover písně \"If You're Gonna Be Dumb\" od zpěváka Rogera Alana Wadea a nazvala ho \"If You're Gonna Be Dumb, You Gotta Be Tough\". V roce 2007 nazpívala píseň \"Highway 61 Revisited\" originálně nazpívanou Bobem Dylanem, která zazněla ve filmu právě o Bobu Dylanovi nazvaném \"I'm Not There\".\nV květnu roku 2011 spolupracovala s Trentem Reznorem a Atticus Rossem na coververzi skladby Immigrant Song (původně od skupiny Led Zeppelin), která se posléze objevila v oscarovém snímku Muži, kteří nenávidí ženy, ke kterému právě Trent Reznor složil hudbu. V prosinci roku 2011 bylo oznámeno, že skladba bude úvodní na soundtracku k filmu, vyjde jako samostatný singl a bude zdarma dostupná všem, kteří si předobjednají toto album ještě před oficiálním datem vydání (9. prosinec).\n\nKaren O složila ve spolupráci s Carterem Burwellem všechny skladby k filmu \"Where the Wild Things Are\" (kromě skladby ,Worried Shoes\" autora Daniela Johnstona), který je adaptací knihy \"Where the Wild Things Are\". Režisér filmu, Spike Jonze, byl tehdejším Kareniným přítelem. Její autorství je na soundtracku přiznáno pod názvem \"Karen O a děti\". Karen O a její kolega ze skupiny Yeah Yeah Yeahs Nick Zinner složili skladbu \"All is Love\", která byla v roce 2010 nominována na cenu Grammy v kategorii pro \"Nejlepší song napsaný pro film, televizi nebo ostatní vizuální média\"\nKaren O, pod pseudonymem Moniker, režírovala v roce 2004 hudební videoklip k písni \"We Fenced Other Gardens with the Bones of Our Own\" kapely Liars, jejíž lídrem byl tehdejší Karenin přítel Angus Andrew. Následující rok režírovala spolu s přítelem Spikem Jonzem, který vše natáčel, videoklip pro kapelu Foetus. V roce 2006 režírovala videoklip k písni \"Cheated Hearts\" vlastní skupiny Yeah Yeah Yeahs.\nPod pseudonymem \"Kids With Canes\" režírovala Karen O a její přítel Barnaby Clay hudební videoklip k písni ,Hologram World\" od kapely Tiny Masters of Today, jež byl vydán 8. února 2008. Karen se rovněž na tomto songu podílela doprovodnými vokály, vymyslela choreografii videa, ve kterém také spolu s Nickem Zinnerem, Brianem Chasem, Mikem D z kapely Beastie Boys, Gibby Hanynesem z kapely Butthole Surfers, Russellem Siminsem z Blue Explosion a Samem Jamesem z The Mooney Suzuki vystupuje.\n\n10. prosince 2006 uniklo na internet podomácku nahrané album nazvané \"KO at Home\". Album, původně osobní dárek pro Dave Siteka z newyorské kapely TV on the Radio, bylo objeveno po té, co Sitek zapomněl svůj kufr uvnitř hotelového pokoje. 14-skladbové album spolu s oskenovaným obalem – fotografií Karen O a básní napsanou Oscarem Wildem na zadní straně fotografie – se velice rychle rozšířilo. Hudební internetová stránka Stereogum.com o tomto úniku informovala hned následující ráno a jejich reportáž pokračovala, když Sitek slovně napadl fanouška, který toto album umístil na internet. Sitek se posléze za své chování omluvil v omluvném dopisu. Odpovědí Karen O na tento unik bylo ,shit happens\" (ve volném překladu ,hold se nedá nic dělat, to se prostě stává\") a ačkoli byla touto skutečností velice znechucená, sdělila, že jejími nejoblíbenějšími skladbami na albu jsou písně \"Pumpkin\" a \"Snakes and Worms\".\n\nV roce 2011 se Karen O provdala za svého dlouhodobého přítele Barnabyho Claye.\n\n"}
{"id": "899644", "url": "https://cs.wikipedia.org/wiki?curid=899644", "title": "Carovigno", "text": "Carovigno\n\nCarovigno je město v jižní Itálii. Nachází se v regionu Apulie (Puglia), provincie Brindisi. Tato oblast je známá produkcí vysoce kvalitního olivového oleje. V roce 2007 čítala tamní populace 15 733 obyvatel.\n\n"}
{"id": "899645", "url": "https://cs.wikipedia.org/wiki?curid=899645", "title": "2. československá hokejová liga 1963/1964", "text": "2. československá hokejová liga 1963/1964\n\n2. československá hokejová liga 1963/1964 byla 11. ročníkem československé druhé nejvyšší hokejové soutěže.\n\nSoutěže se účastnilo 32 týmů rozdělených do čtyř skupin po 8 týmech. Ve skupině se utkaly týmy čtyřkolově každý s každým (celkem 28 kol). Vítězové skupin postoupili do kvalifikace o nejvyšší soutěž. Do nejvyšší soutěže postoupily první dva týmy z kvalifikace.\n\nTýmy na posledních místech jednotlivých skupin sestoupily do příslušného krajského přeboru.\n\nTýmy TJ Slavoj České Budějovice, TJ Spartak Motorlet Praha, TJ Spartak Královopolská strojírna Brno a VTJ Dukla Košice postoupily do kvalifikace o nejvyšší soutěž, ve které uspěly týmy VTJ Dukla Košice a TJ Spartak Motorlet Praha a postoupily tak do nejvyšší soutěže.\n\nPůvodně měly sestoupit do příslušného krajského přeboru týmy TJ Dynamo Praha, TJ Jiskra Havlíčkův Brod, TJ Baník Důl Dukla Havířov - Suchá a TJ Iskra Liptovský Mikuláš, ale protože došlo ke sloučení týmů TJ Dynamo Praha a TJ Spartak Tatra Smíchov a navíc týmy TJ Tesla Pardubice B a TJ Spartak ZJŠ Brno ukončily činnost, sestoupil pouze tým TJ Baník Důl Dukla Havířov - Suchá.\n\n"}
{"id": "899647", "url": "https://cs.wikipedia.org/wiki?curid=899647", "title": "Starý Rokytník (zámek)", "text": "Starý Rokytník (zámek)\n\nZřícenina zámku Starý Rokytník stojí nedaleko kostela sv. Šimona a Judy ve vsi Starý Rokytník, části města Trutnov.\n\nPůvodně zde stála tvrz, vystavěná snad v 15. století. V roce 1529 je zmiňována jako sídlo Jindřicha Berky z Dubé, po jehož smrti panství odkoupil Adam Zilvár z Pilníkova. Po Bílé hoře byl spolu s panstvím Žireč zkonfiskován a roku 1622 jej odkupuje Marie Magdalena Trčková z Lobkovic. Trčkům je však v roce 1634 panství zabaveno a císař Ferdinand II. jej daroval jezuitům. Ti nechali ve 40. letech 18. století postavit na místě zchátralé tvrze zámek, který jim sloužil jako letní rezidence. Po zrušení řádu v roce 1773 zde byla umístěna škola, ovšem po požáru na začátku 19. století nedošlo k jeho obnově a zámek zchátral. Do současnosti se z něho dochovaly pouze zbytky obvodových zdí.\n\nOkolo kostela prochází zeleně značená turistická stezka z Kryblic na Suchovršice. Na rozcestí u kostela se od ní odděluje modrá turistická značka pokračující na Bohuslavice nad Úpou.\n\n"}
{"id": "899650", "url": "https://cs.wikipedia.org/wiki?curid=899650", "title": "Útok na Bílý dům", "text": "Útok na Bílý dům\n\nÚtok na Bílý dům (v anglickém originále White House Down) je americký film režiséra Rolanda Emmericha, jehož americká premiéra byla 28. června 2013. Scénář k filmu napsali James Vanderbilt a Sheldon Turner podle knihy \"Hell at the White House\" spisovatele Richarda Mathesona. Hlavní roli policisty Johna Calea ve filmu hraje Channing Tatum a v ostatních rolích se představí například Jamie Foxx, Richard Jenkins nebo Maggie Gyllenhaal.\n"}
{"id": "899653", "url": "https://cs.wikipedia.org/wiki?curid=899653", "title": "Kris Stadsgaard", "text": "Kris Stadsgaard\n\nKris Stadsgaard (* 1. srpna 1985, Kodaň, Dánsko) je dánský fotbalista, který v současné době hraje na postu středního obránce v dánském klubu FC Kodaň.\n\nDo FC Kodaň zamířil v lednu 2012. V probíhající sezóně 2011/12 vyhrál s klubem dánský fotbalový pohár a v následující sezóně 2012/13 získal s Kodaní ligový titul.\n\nKris Stadsgaard odehrál za dánský reprezentační výběr do 20 let dva zápasy.\n\nV A-týmu Dánska zažil debut 12. srpna 2009 v domácím přátelském utkání s Chile. Nebyla to vítězná premiéra, Dánsko podlehlo soupeři 1:2, Stadsgaard nastoupil na hřiště v 68. minutě.\n\n17. listopadu 2010 absolvoval další přátelské utkání s Českou republikou (0:0) a 14. listopadu 2012 s Tureckem (1:1, rovněž přátelské).\n\n"}
{"id": "899654", "url": "https://cs.wikipedia.org/wiki?curid=899654", "title": "Harold", "text": "Harold\n\nJméno Harold nosí více osobností:\n\n\n\n"}
{"id": "899655", "url": "https://cs.wikipedia.org/wiki?curid=899655", "title": "2. československá hokejová liga 1962/1963", "text": "2. československá hokejová liga 1962/1963\n\n2. československá hokejová liga 1962/1963 byla 10. ročníkem československé druhé nejvyšší hokejové soutěže.\n\nSoutěže se účastnilo 24 týmů rozdělených do dvou skupin po 12 týmech. Ve skupině se utkaly týmy dvoukolově každý s každým (celkem 22 kol). Vítězové skupin postoupili do nejvyšší soutěže.\n\nZe soutěže z důvodu jejího rozšíření nikdo nesestupoval.\n\nTýmy TJ Gottwaldov a VTJ Dukla Litoměřice postoupily do nejvyšší soutěže.\n\n"}
{"id": "899659", "url": "https://cs.wikipedia.org/wiki?curid=899659", "title": "Malá vodní elektrárna Hodonín", "text": "Malá vodní elektrárna Hodonín\n\nMalá vodní elektrárna Hodonín je vodní elektrárna, jež leží v Hodoníně na hranicích, na řece Moravě. Tato elektrárna byla stavěna v letech 1933–1936. V současnosti je její instalovaný výkon 1,92 MW a patří firmě INCOS a.s.\n"}
{"id": "899661", "url": "https://cs.wikipedia.org/wiki?curid=899661", "title": "Ed Thigpen", "text": "Ed Thigpen\n\nEd Thigpen (28. prosince 1930 Chicago, Illinois, USA − 13. ledna 2010 Kodaň, Dánsko) byl americký jazzový bubeník. Jeho otec Ben Thigpen byl rovněž bubeník. Svou profesionální kariéru zahájil v roce 1951 v orchestru Cootie Williamse. V letech 1956−1959 doprrovázel klavíristu Billyho Taylora a následně strávil šest let u Oscara Petersona. V letech 1967−1972 byl členem koncertní skupiny zpěvačky Elly Fitzgeraldové.\n\nSpolupracoval rovněž s dalšími hudebníky, mezi které patřili Gene Ammons, Kenny Burrell, Kenny Drew nebo Art Farmer. První album pod svým jménem nazvané \"Out of the Storm\" vydal v roce 1966 u vydavatelství Verve Records a později vydal několik dalších alb pro jiná vydavatelství.\n\nOd sedmdesátých let žil v Dánsku, kde v roce 2010 zemřel.\n"}
{"id": "899664", "url": "https://cs.wikipedia.org/wiki?curid=899664", "title": "Hymna Jižního Súdánu", "text": "Hymna Jižního Súdánu\n\nHymna Jižního Súdánu je píseň \"South Sudan Oyee!\". Píseň vyhrála konkurz na hymnu v srpnu roku 2011. Autory hymny jsou studenti univerzity v Džubě.\n\nOh God\nWe praise and glorify you\nFor your grace on South Sudan,\nLand of great abundance\nUphold us united in peace and harmony.\n\nOh motherland\nWe rise raising flag with the guiding star\nAnd sing songs of freedom with joy,\nFor justice, liberty and prosperity\n\nShall forever more reign.\n\nOh great patriots\nLet us stand up in silence and respect,\nSaluting our martyrs whose blood\nCemented our national foundation,\nWe vow to protect our nation\n\nOh God bless South Sudan.\n\nÓ Bože,\nSláva a chvála Tobě.\nZa tvoji milost k Jižnímu Súdánu\nZemě velké hojnosti\nPozvedni tuto jednotu v míru a harmonii\n\nÓ vlasti\nVzpíráme vlajku s vůdčí hvězdou\nA zpíváme písně svobody a radosti\nZa spravedlnost,svobodu a prosperitu\n\nMusíme navždy vládnout\n\nÓ velcí vlastenci\nPostavme se tiše a v respektu\nZdravíme mučedníky a jejich krev\nUpevníme základy našeho národa\nSlibujeme chránit náš národ\n\nÓ Bože, žehnej Jižnímu Súdánu\n\n\n"}
{"id": "899667", "url": "https://cs.wikipedia.org/wiki?curid=899667", "title": "Jores Okore", "text": "Jores Okore\n\nJores Okore (* 11. srpna 1992, Abidžan, Pobřeží slonoviny) je dánský fotbalista a reprezentant původem z Pobřeží slonoviny, který hraje na postu obránce v anglickém klubu Aston Villa. V roce 2012 vyhrál v Dánsku anketu \"Talent roku\" v kategorii do 21 let.\n\nOkore odehrál za dánský reprezentační výběr do 21 let tři zápasy (platí k 12. dubnu 2013).\n\nV A-týmu Dánska zažil debut v přátelském utkání se Švédskem 11. listopadu 2011, které skončilo výhrou domácího Dánska 2:0. Okore nastoupil na hřiště v 62. minutě za stavu 1:0. Trenér Morten Olsen jej doplnil na soupisku pro EURO 2012, kde se Dánsko střetlo v základní skupině B („skupina smrti“ – nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Jores však nezasáhl ani do jednoho zápasu dánského mužstva.\n\nV přátelském střetnutí 15. srpna 2012 nastoupil v Odense v základní sestavě proti Slovensku, po závěrečném hvizdu musel přijmout porážku 1:3. Byl to jeho čtvrtý zápas v dánském národním týmu.\n\n"}
{"id": "899668", "url": "https://cs.wikipedia.org/wiki?curid=899668", "title": "Svobodnyj (město)", "text": "Svobodnyj (město)\n\nSvobodnyj () je město v Amurské oblasti Ruské federace. Leží na ruském Dálném východě na pravém břehu řeky Zeji, zhruba 170 kilometrů severně od jejího ústí do Amuru, kde také leží Blagověščensk, správní středisko celé oblasti. V roce 2010 ve městě žilo přes 58 tisíc obyvatel.\n\nSvobodnyj je důležitý dopravní uzel, je zde říční přístav a dvě stanice Transsibiřské magistrály, \"Svobodnyj\" (, 7807. kilometr od Moskvy) a \"Michajlo-Česnokovskaja\" (, 7812. kilometr). Také je zde malé letiště Svobodnyj.\n\nZhruba 20 kilometrů od města se nachází kosmodrom Svobodnyj.\n"}
{"id": "899671", "url": "https://cs.wikipedia.org/wiki?curid=899671", "title": "James Moody", "text": "James Moody\n\nJames Moody může být:\n\n"}
{"id": "899672", "url": "https://cs.wikipedia.org/wiki?curid=899672", "title": "James Moody (hudebník)", "text": "James Moody (hudebník)\n\nJames Moody (26. března 1925 Savannah, Georgie, USA − 9. prosince 2010 San Diego, Kalifornie, USA) byl americký jazzový saxofonista, flétnista a hudební skladatel. Poté co se v roce 1946 vrátil z armády, kde rovněž působil jako hudebník, začal hrát s trumpetisou Dizzy Gillespiem. Vydal řadu sólových alb, z nichž to poslední nazvané \"Moody 4B\", které vyšlo v roce 2010, získalo cenu Grammy v kategorii nejlepších instrumentálních jazzových alb. Jednou z jeho nejslavnějších skladeb je „Moody's Mood for Love“ z roku 1949. Rovněž hrál na albech jiných interpretů, mezi které patří Art Farmer, Dexter Gordon, Milt Jackson, Elvin Jones, Charles Mingus nebo Lalo Schifrin.\n"}
{"id": "899673", "url": "https://cs.wikipedia.org/wiki?curid=899673", "title": "Dan Reynolds", "text": "Dan Reynolds\n\nDaniel Coulter Reynolds (* 14. července 1987 Las Vegas, Nevada) je americký zpěvák, písničkář a hudební producent. Je známý především jako zpěvák skupiny Imagine Dragons, kterou v roce 2008 založil s bubeníkem Andrewem Tolmanem. V roce 2011 vydal společně se svojí manželkou Ajou Volkman EP nazvané \"Egyptian – EP\". Je známý i jako aktivista za práva LGBT+ komunity a filantrop.\n\nNarodil se v roce 1987 do rodiny z mormonské komunity. Dva roky také strávil jako misionář. Studoval nejdříve na University of Nevada v Las Vegas a pak na soukromé univerzitě v Utahu, kde se setkal s pozdějším spoluzakladatelem a bubeníkem skupiny Imagine Dragons Andrewem Tolmanem. Tolman se ale v roce 2011 rozhodl odejít a místo něj se do skupiny přidali Ben McKee, Daniel Platzman a Wayne Sermon. Své debutové album \"Night Visions\" vydali v roce 2012.\n\nV březnu 2011 se oženil s hudebnicí a zpěvačkou skupiny Nico Vega Ajou Volkman. Mají spolu tři dcery (* 2012, * 2017) a syna (* 2019).\n\nSe svou manželkou Ajou Volkman má tři dcery a syna: Arrow a dvojčata Giu James a Coco Rae a Valentine. V roce 2018 na svém Twitter účtu ohlásil, že se rozvádějí, následně se ale znovu dali dohromady ještě před rozvodovým řízením. Společně složili i jednu z písní alba \"Origins\": „Bad Liar“.\n\nUmí hrát na klavír, akustickou kytaru a buben. Texty písniček skládá sám. Jeho písně Thunder a Radioactive překonaly hranici jedné miliardy zhlédnutí.\n"}
{"id": "899676", "url": "https://cs.wikipedia.org/wiki?curid=899676", "title": "Horní Luby (zámek)", "text": "Horní Luby (zámek)\n\nZámek Horní Luby stával na návrší zčásti obklopeném areálem golfového hřiště, na jihovýchodním okraji vsi Horní Luby, části města Luby.\n\nZámek nechal v letech 1604-1608 vystavět svobodný pán Heinrich von Pissnitz (uváděn také jako \"Jan František Ferdinand z Písnice\"), v jehož majetku bylo panství Luby od roku 1597. Tehdy jej za 12 000 tolarů odkoupil od císaře Rudolfa II. Za dalších příslušníků roku byl zámek několikrát přestavěn. Ve vlastnictví Pissnitzů zůstal až přibližně do poloviny 18. století, kdy jej odkoupili Selbové. Od nich panství v roce 1791 odkoupili Hoyerové, následně Korbové a okolo roku 1800 jsou jako majitelé uváděni sedláci a chebští měšťané. Dne 29. května 1816 či 3. prosince 1818 panství odkoupil generálmajor Franz Ritter von Rousseau. Od něho jej roku 1829 koupil Oswald Georg Wilhelm, majitel panství Skalná, ovšem už v roce 1832 se panství Luby vrací do majetku Franze Rittera. Roku 1839 mění majitele znovu, tentokrát se jím stal Josef Karel Edlen von Starck. Po jeho smrti přešel zámek na Alexandera Edlena. V roce 1866 během prusko-rakouské války zde pobývali pruští husaři a dělostřelci. V roce 1891 Alexander zemřel a zámek připadl jeho manželce-vdově. V roce 1897 se Alexanderovi potomci rozhodli panství prodat a to přešlo do majetku Arthura von Rosenkranze, jenž nechal zámek přestavět do podoby známé ještě z doby před druhou světovou válkou. V roce 1902 zámek získal hrabě Boos-Waldek, který provedl rozsáhlé úpravy zámeckého parku, kde mimo jiné nechal vybudovat skleník. V následujících letech musel z dosud neznámého důvodu panství opustit. Novými majiteli se stali Jan a Vilemína Novákovi, ovšem z důvodu jejich špatné ekonomické situace přešel zámek do dražby, kde jej na začátku roku 1910 zakoupil Lorenz Hauser z Mnichova, ovšem v srpnu téhož roku jej prodal saskému generálu Oskaru von Ehrenthalovi. Do konce 2. světové války zůstal ve vlastnictví Ehrenthalů. Dne 6. května 1945 se na zámku usadila americká armáda. V prosinci téhož roku Luby opustila a s nimi odešla i Elizabeth von Ehrenthal, vdova po Oskarovi. Po odchodu armády provedla Místní správní komise pod vedením tajemníka Eduarda Dubna soupis veškerého zařízení zámku a to bylo na počátku 1946 odvezeno do Prahy. Až do počátku 50. let byl zámek nevyužíván, poté prošel úpravami pro potřeby ústavu pro narušenou mládež. Už o dva roky později přešel do správy Ministerstva vnitra a sloužil jako ubytovna pro vojáky Pohraniční stráže střežící hranice s NDR. Po výstavbě nové ubytovny přímo v Horních Lubech zámek převzal Státní statek Skalná, kterému sloužilo jako skladiště. Neudržovaný zámek velice rychle chátral, došlo k propadnutí stropů a bylo rozhodnuto o jeho demolici. Nakonec došlo jen ke stržení bočních křídel, ovšem zbývající část zámku byla poškozena požárem střechy. V roce 1991 zchátralé torzo zámku odkoupil pánové Karel Hemr a Jaroslav Peterka z Karlových Varů. V roce 2016 se započalo s demolicí zbytků trosek zámku.\n\nPřímo k zámku vede neznačená odbočka alejí z trasy NS Lubsko, procházející okrajem golfového hřiště. Pod návrším pak prochází silnice II/212 od Lub na hraniční přechod Luby/Wernitzgrün a červená turistická značka taktéž od Lub, ale směrem na Vysoký kámen.\n\n"}
{"id": "899680", "url": "https://cs.wikipedia.org/wiki?curid=899680", "title": "Cecil Payne", "text": "Cecil Payne\n\nCecil Payne (14. prosince 1922 Brooklyn, New York, USA − 27. listopadu 2007 Stratford, New Jersey, USA) byl americký jazzový saxofonista a flétnista. Svou profesionální kariéru zahájil v roce 1946 v kapele J. J. Johnsona a krátce poté se seznámil s Royem Eldridgem, se kterým rovněž začal hrát. Během hraní s Eldridgem se seznámil s trumpetistou Dizzy Gillespiem a stal se členem jeho souboru. Vydal několik alb pod svým jménem a spolupracoval s dalšími hudebníky, mezi které patřili Randy Weston, Archie Shepp, Sonny Stitt, John Coltrane, Gene Ammons nebo Kenny Burrell. Jeho bratrancem byl trumpetista Marcus Belgrave a sestrou zpěvačka Cavril Payne. Zemřel na rakovinu prostaty ve věku 84 let.\n\n"}
{"id": "899681", "url": "https://cs.wikipedia.org/wiki?curid=899681", "title": "Alkoun tlustozobý", "text": "Alkoun tlustozobý\n\nAlkoun tlustozobý (\"Uria lomvia\") je bíločerný pták z řádu dlouhokřídlých, z čeledi alkovití, který dorůstá velikosti okolo 42 až 45 cm s rozpětím křídel až 75 cm. Od poloviny 19. století, kdy byla kvůli nadměrnému lovu vyhubena alka velká (\"Pinguinus impennis\"), se jedná o největšího zástupce této čeledi.\n\nAlkoun tlustozobý je pták o málo větší než alkoun úzkozobý. Oproti tomuto druhu je taktéž zavalitější. Dospělý jedinec dorůstá velikosti 42 až 45 cm s rozpětím křídel 70 až 75 cm. Oproti alkounovi úzkozobému má kratší a silnější zobák, na kterém má bílou čárku v koutku zobáku směřující k nozdrám. Dospělý jedinec je na hlavě, zobáku, zádech, krku a křídlech černý s bílou oblastí na břiše a nohách. Během zimy se hrdlo tohoto druhu zbarvuje do bílé barvy.\n\nAlkoun tlustozobý se vyskytuje v polárních oblastech severní polokoule se 4 poddruhy. Zástupce druhu je možno pozorovat při hnízdění řídce v severním Norsku, častěji na Islandu, v Grónsku a v Severní Americe. Do těchto oblastí zasahují studené mořské proudy z jižních šířek, což přináší množství potravy. Příležitostně bylo pozorováno hnízdění ve smíšených koloniích s alkounem úzkozobým, nicméně k reprodukci vyhledává pouze partnery vlastního druhu a k mimo druhovému křížení nedochází, i když se tomuto příbuznému druhu značně podobá.\n\nPo celou dobu svého života tráví alkoun tlustozobý na otevřeném moři v místech, kde teplota vody nepřesahuje 8 °C, výjimkou je doba hnízdění, kdy vyhledává útesy.\n\nHnízdění probíhá v obrovských koloniích čítající v případě arktických kolonií až statisíce párů. Alkouni hnízdí na obvyklém místě, které jsou schopni každoročně najít. Samotné hnízdo je umístěno na skalní stěně, kde je chráněno před sběrači ptačích vajec. Do hnízdících kolonií se alkouni slétávají od konce března na jihu až do května v severnějších oblastech.\n\nBěhem sedění na hnízdě jsou ptáci natočeni bílou hrudí směrem k moři. Hnízdění začíná pro celou kolonii současně v rozmezí přibližně jednoho týdne, kdy samice snáší jedno vejce s charakteristickým zúžením na jedné straně. Když přijde pár o vejce, je schopen snést náhradní snůšku. Vejce má velikosti přibližně 75 až 87 mm na délku o hmotnosti 120 g(přibližně velikost husího vejce). Rodiče střídavě sedí na vejci mezi 30 až 35 dny, kdy vejce přidržují na nohách, zakrývají ho svým peřím a tisknou k teplé kůži. Na skořápce vejce se nachází unikátní vzor z kudrlinek a skvrn, což umožňuje rodičům rozpoznat svá vejce v kolonii.\n\nPo vylíhnutí z vejce zůstávají mláďata na místě 19 až 20 dní, načež seskakují do moře stejně jako mláďata ostatních alek. Nicméně i na moři rodiče o mládě pečují až do doby, kdy je schopno se samo o sebe postarat.\n\nZa potravu alkounovi tlustozobému slouží ryby, různé druhy korýšů, mořští červy žijícími na volném moři, jelikož tento druh se nedokáže za potravou potápět. Podobně jako v případě alkouna úzkozobého jsou jeho mláďata krmena malými rybkami.\n"}
{"id": "899683", "url": "https://cs.wikipedia.org/wiki?curid=899683", "title": "Andreas Bjelland", "text": "Andreas Bjelland\n\nAndreas Bjelland (* 11. července 1988, Vedbæk, Dánsko) je dánský fotbalista a reprezentant, který hraje od roku 2012 na postu obránce v nizozemském klubu FC Twente.\n\nBjelland nastupoval za dánské reprezentační výběry v kategoriích od 16 let.\n\nV A-týmu Dánska zažil debut v domácím přátelském utkání s Českou republikou 17. listopadu 2010, které skončilo bezbrankovou remízou. Bjelland nastoupil v základní sestavě a odehrál kompletní počet minut. Trenér Morten Olsen jej doplnil na soupisku pro EURO 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Andreas však nezasáhl ani do jednoho zápasu dánského mužstva.\n\nV přátelském střetnutí 2. června 2012 nastoupil v Kodani do druhého poločasu proti Austrálii a jedním gólem přispěl k výhře 2:0. Byl to jeho první gól za dánský národní tým.\n\n"}
{"id": "899686", "url": "https://cs.wikipedia.org/wiki?curid=899686", "title": "Randy Weston", "text": "Randy Weston\n\nRandy Weston (6. dubna 1926 Brooklyn, New York – 1. září 2018 Brooklyn) byl americký jazzový klavírista a hudební skladatel. Počátkem padesátých let hrál s Kennym Dorhamem a Cecilem Paynem. V roce 1954 založil vlastní trio a ve stejném roce nahrál své první album. V pozdějších letech vydal řadu dalších alb a spolupracoval s hudebníky, mezi něž patřili Charles Mingus, Babatunde Olatunji, Max Roach, Ron Carter nebo Yusef Lateef. V roce 2001 získal ocenění NEA Jazz Masters. Jeho bratrancem byl Wynton Kelly, rovněž klavírista.\n"}
{"id": "899687", "url": "https://cs.wikipedia.org/wiki?curid=899687", "title": "BNP Paribas Katowice Open 2013 – ženská čtyřhra", "text": "BNP Paribas Katowice Open 2013 – ženská čtyřhra\n\nDo soutěže ženské čtyřhry na tenisovém turnaji BNP Paribas Katowice Open 2013 nastoupilo šestnáct dvojic. Prvním nasazeným párem byla německo-slovenská dvojice Anna-Lena Grönefeldová a Janette Husárová, která skončila v úvodním kole na raketách sester Karolíny a Kristíny Plíškových. Turnaj v polských Katovicích představoval premiérový ročník antukové události hrané v aréně Spodek.\n\nVítězem se stal španělský nenasazený pár Lara Arruabarrenová a Lourdes Domínguezová Linová, který ve finále zdolal rumunsko-ruskou dvojici Raluca Olaruová a Valeria Solovjevová po dvousetovém průběhu 6–4 a 7–5.\n\n\n"}
{"id": "899691", "url": "https://cs.wikipedia.org/wiki?curid=899691", "title": "Bezpečnostní sbor (Česko)", "text": "Bezpečnostní sbor (Česko)\n\nBezpečnostní sbor je v Česku pojem, který upravuje ustanovení § 1 odst. 1 zákona č. 361/2003 Sb., o služebním poměru příslušníků bezpečnostních sborů. Bezpečnostním sborem se rozumí Policie České republiky, Hasičský záchranný sbor České republiky, Celní správa České republiky, Vězeňská služba České republiky, Generální inspekce bezpečnostních sborů, Bezpečnostní informační služba a Úřad pro zahraniční styky a informace.\n\n\n"}
{"id": "899693", "url": "https://cs.wikipedia.org/wiki?curid=899693", "title": "Římskokatolická farnost Nevojice", "text": "Římskokatolická farnost Nevojice\n\nŘímskokatolická farnost Nevojice je územní společenství římských katolíků s farním kostelem svatého Mikuláše v obci Nevojice v děkanátu Slavkov. Do farnosti patří obec Nevojice a osada Letošov, část obce Nesovice.\n\nFarnost v Nevojicích existovala podle písemných dokladů již ve 14. století, která během třicetileté války zanikla. V roce 1785 zde byla zřízena tzv. lokální kuracie. Ke znovuobnovení farnosti došlo až v roce 1869. \n\nOd 1. července 1993 je administrátorem excurrendo P. ThLic. ICLic. Maxmilián Vladimír Filo, OPraem. z Bučovic. Toho od srpna 2017 jako administrátor excurrendo vystřídal R. D. Mgr. Tomáš Fránek, B.A. \n\nPouť se slaví 6. prosince (na svátek sv. Mikuláše). Adorační den připadá na 25. července. \n\nDnem vzájemných modliteb farností za bohoslovce a bohoslovců za farnosti brněnské diecéze je 16. března. Adorační den připadá na 25. července.\n\nVe farnosti se pořádá tříkrálová sbírka. V roce 2016 se při sbírce vybralo 12 338 korun. \n"}
{"id": "899695", "url": "https://cs.wikipedia.org/wiki?curid=899695", "title": "Tošiko Akijoši", "text": "Tošiko Akijoši\n\nTošiko Akijoši (narozena jako 秋吉 敏子 jinak zapsáno též 穐吉 敏子 \"Akijoši Tošiko\"; 12. prosince 1929 Liao-jang) je japonská jazzová klavíristka, hudební skladatelka a hudební aranžérka narozená na území Číny a žijící v USA. Vydala dlouho řadu sólových alb; na několika z nich se podílel například i český kontrabasista žijící ve Spojených státech George Mraz. Několik let měla spolu s Lewem Tabackinem vlastní big band, se kterým rovněž nahrála několik alb. Rovněž hrála i na albech jiných hudebníků, mezi které patří například Charles Mingus. V roce 2007 získala ocenění NEA Jazz Masters a 14krát byla nominována na cenu Grammy.\n"}
{"id": "899698", "url": "https://cs.wikipedia.org/wiki?curid=899698", "title": "Oliver a James Phelpsovi", "text": "Oliver a James Phelpsovi\n\nOliver Martyn John Phelps a James Andrew Eric Phelps (25. února 1986, Birmingham, Spojené království) jsou briští herci, kteří prosluli svými rolemi \"Freda a George Weasleyových\" v sérii filmů Harry Potter.\n\nNarodili se v Birminghamu rodičům Susan a Martynovi Phelpsovým. Jsou naprosto identická dvojčata. Oliver je o 13 minut starší. Chodili do \"Little Sutton Primary School\" a později do \"Arthur Terry Secondary School\". Oliverův oblíbený předmět je zeměpis, Jamesův drama.\n\nOliverův oblíbený díl Harryho Pottera je Harry Potter a Ohnivý pohár, Jamesův oblíbený díl je Harry Potter a vězeň z Azkabanu\nOba dva jsou v současné době ženatí.\n\nV roce 2000, ve svých 14 letech dostali příležitost hrát dvojčata \"Freda a George Weasleyovi\" v prvním díle série Harry Potter a Kámen mudrců. Byli oblíbení pro své vtipné hlášky i pro svou výjimečnost. Při natáčení Harryho Pottera se skamarádili s Rupertem Grintem a Tomem Feltonem.\n\nZahráli si i v jednom díle seriálu Peter Kingdom, konkrétně v 5. epizodě 3.série.\n\nV roce 2013 má Oliver hrát ve filmu The Latin Quoter, James ve filmu Ward 3.\n\nOd roku 2012 žijí oba v Santa Monice v Kalifornii, v naději lepšího prosazení v Hollywoodu. Oba dva mají rádi golf a fotbal. Oliver fandí týmu Aston Villa FC a James Birmingham City FC.\n"}
{"id": "899701", "url": "https://cs.wikipedia.org/wiki?curid=899701", "title": "Uroskopie", "text": "Uroskopie\n\nUroskopie nebo také uromancie je zastaralá metoda diagnostiky chorob z moči, kterou používali lidoví léčitelé i lékaři. Používal ji už starověký Hippokratés i lékaři středověcí. Považovali ji snad za nejcennější diagnostickou pomůcku. Pro vyšetření moči měli i speciální nádobu, tzv. „matulu“ připomínající tvarem lidské tělo. Na moči se posuzovalo množství, barva, sediment, vločky, sraženiny, písek. Rozeznávalo se množství různých barev, např. bledá, vodnatá, tmavá, červená, černá, a existovaly i vzorníky barev až s 24 odstíny. Úroveň, ve které se ve sloupci moči v matule objevila sraženina nebo zákal, určovala orgán, který měl být nemocí postižen. \n\nUž v 16. století bylo zřejmé, že popsaná diagnostika chorob podle moči je nemožná a že jde o nesmysl, a uroskopici proto byli také na četných obrazech i v textech z té doby zesměšňováni. Přesto byla uromancie používána ještě ve 20. století. Někdejší podrobné návody k vyšetřování moči se ale záhy staly minulostí. Šarlatánským léčitelům v současnosti stačí k bleskové diagnóze pouhý pohled na skleničku s močí proti oknu, jak to praktikoval snad nejznámější český předválečný léčitel a uroskopik pan Mikolášek. Ten vedle diagnózy také hned nabízel, podobně jako ostatní „moderní“ uroskopici, léčbu bylinami, zakoupenými ve velkoobchodě a namátkou vybranými z regálu. V současnosti je však uroskopie na rychlém ústupu.\n\nVyšetření moči je i dnes jedním ze základních diagnostických postupů. Využívají se však vědecké metody vyšetření, mikroskopická, chemická, bakteriologická i fyzikální analýza, ale ani ty samy o sobě ke stanovení diagnózy nestačí, protože jsou jen částečným obrazem metabolismu a funkce ledvin. Pouhým pohledem na moč tedy diagnózu stanovit nelze. Uromancie byla pochopitelným postupem v době, kdy nebyly k dispozici nejen jiné diagnostické prostředky, ale kdy chyběly i znalosti o funkcích lidského těla i o příčinách chorob. Smysl v té době měla uromancie snad jediný, že totiž zvyšovala důvěryhodnost lékařů a tím placebo efekt při terapii. V současné době, pokud se uromancie ještě vůbec používá, jde o ryzí šarlatánství. \n\n"}
{"id": "899705", "url": "https://cs.wikipedia.org/wiki?curid=899705", "title": "National League A 2012/2013", "text": "National League A 2012/2013\n\nŠvýcarská hokejová liga - sezóna 2012/2013 byla 75. ročníkem nejvyšší švýcarské hokejové soutěže. Vítězem se stal tým SC Bern. Nejlepším hráčem playoff se stal Kanaďan Byron Ritchie z týmu SC Bern.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\n\n\nPlay out se účastnily týmy na 9. až 12. místě po základní části. V prvním kole se v sérii na čtyři vítězné zápasy utkal tým na 9. místě s týmem na 12. místě a tým na 10. s týmem na 11. místě. Poražení z prvního kola se následně utkali ve druhém kole opět v sérii na čtyři vítězné zápasy. Poražený této série se účastnil baráže.\n\nPoznámka : Do baráže sestoupil tým SCL Tigers, který bude hrát o udržení v soutěži s vítězem National League B, tedy týmem HC Lausanne.\n\n\n\n\n Oficiální stránky ligy\n"}
{"id": "899706", "url": "https://cs.wikipedia.org/wiki?curid=899706", "title": "Council Bluffs", "text": "Council Bluffs\n\nCouncil Bluffs (do roku 1852 Kanesville) je město na jihozápadě okresu Pottawattamie County ve státě Iowa ve Spojených státech amerických.\n\nK roku 2010 zde žilo 62 230 obyvatel. S celkovou rozlohou 112,98 km² byla hustota zalidnění 550,8 obyvatel na km².\n\n"}
{"id": "899708", "url": "https://cs.wikipedia.org/wiki?curid=899708", "title": "Art Farmer", "text": "Art Farmer\n\nArt Farmer (21. srpna 1928 Council Bluffs, Iowa, USA − 4. října 1999 New York City, New York, USA) byl americký jazzový trumpetista, hráč na křídlovku a hudební skladatel. V dětství se učil hrát na klavír a housle a hudbě se začal věnovat spolu se svým dvojčetem Addisonem Farmerem, který hrál na kontrabas. Vydal řadu alb pod svým jménem a hrál i na albech jiných hudebníků, mezi které patří Gene Ammons, Yusef Lateef, Lionel Hampton nebo Quincy Jones. V roce 1999 získal ocenění NEA Jazz Masters a několik měsíců poté zemřel.\n"}
{"id": "899711", "url": "https://cs.wikipedia.org/wiki?curid=899711", "title": "Kostel Nejsvětější Trojice (Lažánky)", "text": "Kostel Nejsvětější Trojice (Lažánky)\n\nKostel Nejsvětější Trojice je římskokatolický chrám v obci Lažánky v okrese Brno-venkov. Je chráněn jako kulturní památka České republiky.\n\nJádro kostela tvořené obvodovými zdmi sálu pochází z konce 13. století, chrám byl tehdy plochostropý a obdélného půdorysu, kněžiště nebylo odsazené a bylo zřejmě zakončeno rovně. V průběhu dalších staletí se podoba stavby výrazně měnila. Nejprve byla k jižní straně lodi přistavěna hranolová věž (zřejmě během první čtvrtiny 16. století), následovala sakristie u severní strany (konce 17. století). Největší přestavby se kostel dočkal v roce 1786, kdy byl původní rovný závěr kněžiště nahrazen segmentovým zakončením, chrám byl zaklenut, dřevěné zvonicové pato věže bylo nahrazeno zděným, k věži bylo přistavěno točité schodiště a před západní průčelí kostela byl přistavěn přístavek s hudební kruchtou. Na začátku 30. let 20. století byla k jižní straně chrámu přistavěna mariánská kaple, vybudovány byly také předsíně u věže a vchodu v západním průčelí. Roku 1939 byla podle projektu Karla Náhůnka postavena u severní strany kostela nová sakristie, komora a místnost pro duchovní cvičení. K poslední stavební úpravě došlo roku 1968, kdy byla při opravách chrámu zbořena předsíň u věže, která byla nahrazena novou.\n\nKolem kostela se do roku 1899 nacházel hřbitov.\n\nJe farním kostelem lažánecké farnosti.\n"}
{"id": "899712", "url": "https://cs.wikipedia.org/wiki?curid=899712", "title": "Národní park Congaree", "text": "Národní park Congaree\n\nNárodní park Congaree je největším a jedním z posledních lužních pralesů v Severní Americe. Nachází se v Jižní Karolíně a má rozlohu 10,743 ha, tj. 107,4 km. Congaree se stal národním parkem v roce 2003 (jako 57. v pořadí), a to díky kampani, která začala už v roce 1969. Stromy rostoucí v bažinách jsou jedněmi z nejvyšších v USA a zároveň tvoří jeden z nejvyšších opadavých lesů mírného pásu. Parkem protéká řeka Congaree, po níž získal park jméno. Zhruba 57 procent parku tvoří přírodní rezervace.\n\nV parku se lze setkat s rysem červeným, jelenem, prasetem divokým, psem divokým, kočkou divokou, pásovcem a krocanem. Mezi vodní živočichy parku patří hadi, želvy, různé druhy obojživelníků a aligátoři.\n"}
{"id": "899716", "url": "https://cs.wikipedia.org/wiki?curid=899716", "title": "Dermovize", "text": "Dermovize\n\nDermovize, nebo také dermooptická percepce, je parapsychologická schopnost vidění i při zakrytých očích, a to prostřednictvím kůže. Někteří lidé prý dovedou číst čelem nebo špičkou prstů. Tuto „schopnost“ předvádějí na svých vystoupeních eskamotéři, ale i mnozí léčitelé tvrdí, že špičkami svých prstů přímo vidí chorobné orgány pacienta. Objevily se i články, popisující experimenty, kdy osoba byla schopna vnímat světlo při ozáření její podkolenní jamky. Předpokládala se dokonce existence optických receptorů v těchto místech.\n\nMožnost vidět prostřednictvím kůže člověk nemá, v kůži ani nikde jinde v těle než v oční sítnici neexistují receptory, schopné vnímat světlo. Demonstrace dermovize při vystoupení eskamotéra je jen trikem. Buď vidí štěrbinou kolem krytu oka, nebo mu dodává informace jeho pomocník nevizuální cestou. Experimenty dokazující vnímání světla např. kůží v oblasti podkolenní jamky jsou nejspíše omylem. V tomto případě zřejmě šlo o vnímání tepelného záření zdroje světla. V případě léčitelů jde vždy jen o mystifikaci.\n\n"}
{"id": "899718", "url": "https://cs.wikipedia.org/wiki?curid=899718", "title": "Kostel svatého Mikuláše (Veverské Knínice)", "text": "Kostel svatého Mikuláše (Veverské Knínice)\n\nKostel svatého Mikuláše je římskokatolický chrám v obci Veverské Knínice v okrese Brno-venkov. Je chráněn jako kulturní památka České republiky. Je farním kostelem veverskoknínické farnosti.\n\nPrvní zmínka o faře ve Veverských Knínicích pochází z roku 1259, kostel byl postaven v raně gotickém slohu nedlouho poté, zachován je portál v severní stěně lodi z doby kolem roku 1270. Chrám byl v 18. století upraven barokně. Jedná se o jednolodní stavbu s trojboce ukončeným kněžištěm, na nějž navazuje nepravidelný přístavek, a hranolovou věží před západním průčelí.\n"}
{"id": "899721", "url": "https://cs.wikipedia.org/wiki?curid=899721", "title": "Subaru Forester", "text": "Subaru Forester\n\nSubaru Forester je crossover kombi s pohonem všech kol AWD, který od roku 1997 vyrábí Fuji Heavy Industries a prodává pod značkou Subaru. V Japonsku je dostupný od roku 1997 a sdílí svou platformu se Subaru Impreza.\n\nForester byl představený na Tokyo motor show v listopadu 1995 jako koncept Streega, v Japonsku byl dostupný k prodeji od února 1997 a v USA od roku 1998 s větším 2,5litrovým motorem DOHC čtyřválcovým boxerem ze Subaru Outbacku.\n\nRoku 2000 byl proveden facelift úpravou světlometů, masky chladiče, zavazadlového prostoru a zadních světel. K dispozici byl i model turbo s výkonem 130 kW/177 koní.\nNa domácím japonském trhu se Subaru Forester druhé generace (karoserie SG5) prodával s dvoulitrovým čtyřválcovými motory tvaru boxer, jak atmosférickými, tak turbo. V malých sériích byl také vyráběna verze Forester STI (automobil s karoserií SG9, navržený v tuningovém ateliéru Subaru Technica International) s 2,5litrovým přeplňovaným motorem EJ255 s automatickou změnou časování vstřikování paliva I-Active valves.\n\nTřetí generace byla představena v roce 2008.\n\nČtvrtá generace byla představena 13. listopadu 2012. V Japonsku se prodává s dvoulitrovými čtyřválcovými motory tvaru boxer o výkonu 150 koní (198 Nm) a 276 koní (350 Nm). Ve Spojených státech je k disposici motor o objemu 2,5 litru s výkonem 173 koní, v Evropě zase dvoulitrový diesel s výkonem 146 koní. K dispozici jsou dvě převodovky – šestistupňová manuální převodovka a bezstupňový variátor Lineartronic.\n"}
{"id": "899724", "url": "https://cs.wikipedia.org/wiki?curid=899724", "title": "Wynton Kelly", "text": "Wynton Kelly\n\nWynton Kelly (2. prosince 1931 Brooklyn, New York, USA − 12. dubna 1971 Toronto, Ontario, Kanada) byl americký jazzový klavírista. Od roku 1951 hrál ve skupině zpěvačky Dinah Washington. Následně nahrával s Lesterem Youngem, Dizzy Gillespiem a po návratu z armády byl členem skupiny Charlese Minguse.\n\nV letech 1959−1963 byl členem kvintetu Milese Davise a hrál na jeho albech \"Kind of Blue\" (1959) a \"Someday My Prince Will Come\" (1961). Rovněž spolupracoval s hudebníky, jako byli Cannonball Adderley, jeho bratr Nat Adderley, Bob Brookmeyer, John Coltrane, King Curtis, Illinois Jacquet, Wayne Shorter, Wes Montgomery nebo Jimmy Heath. On sám rovněž vydal několik alb pod svým jménem.\n\nZemřel po epileptickém záchvatu ve věku 39 let. Jeho bratrancem byl Randy Weston, rovněž klavírista.\n\n"}
{"id": "899731", "url": "https://cs.wikipedia.org/wiki?curid=899731", "title": "Národní stadion Vasil Levski", "text": "Národní stadion Vasil Levski\n\nNárodní stadion Vasil Levski (bulharsky Национален стадион „Васил Левски“) je sportovní stadion v bulharském hlavním městě Sofiii, na němž hraje své domácí zápasy bulharská fotbalová reprezentace. Nachází se v centru města blízko parku Borisova gradina.\n\nStadion má kapacitu 43 230 diváků, jedná se o největší fotbalový stadion v zemi. Byl otevřen v roce 1953, pojmenován je podle bulharského národního hrdiny Vasila Levského. Je vybaven atletickým oválem a pořádají se zde také hudební koncerty.\n\nV roce 1977 hostil stadion atletické soutěž světové univerziády, na které překonal kubánský běžec Alberto Juantorena časem 1:43,44 světový rekord v běhu na 800 metrů.\n\n\n"}
{"id": "899734", "url": "https://cs.wikipedia.org/wiki?curid=899734", "title": "Grand Prix Hassan II 2013", "text": "Grand Prix Hassan II 2013\n\nGrand Prix Hassan II 2013 byl tenisový turnaj pořádaný jako součást mužského okruhu ATP World Tour, který se hrál v areálu Complexe Al Amal na otevřených antukových dvorcích. Konal se mezi 7. až 14. dubnem 2013 v marocké Casablance jako 27. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře se stal sedmnáctý hráč světa Stanislas Wawrinka ze Švýcarska.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "899739", "url": "https://cs.wikipedia.org/wiki?curid=899739", "title": "Chřadnutí a prosychání borovic", "text": "Chřadnutí a prosychání borovic\n\nChřadnutí a prosychání borovic je choroba borovic způsobovaná houbou \"Sphaeropsis sapinea\" (synonymum \"Diplodia pinea\"). Chorobou jsou napadány především oslabené dřeviny, ale patogen zároveň přežívá i jako saprofyt. Plodnice houby jsou nejčastěji zjišťovány na koncových větvičkách, na bázích jehlic a zvláště hojně na šiškách. Typické pro tuto houbu je poškození a následné odumření pupenů, provázené výrony pryskyřice na borce větviček i kmenů. Vyskytuje se nejen na borovicích, ale také na dalších jehličnanech. \nVývoj choroby mohou vyvolat abiotické stresy, a to zejména sucho, které se na našem území projevuje hlavně v předjaří nebo projevy mrazu, zvláště náhlé střídání silných mrazů a následných oblev koncem zimy. Takto zavadlá, či jiným způsobem poškozená pletiva usnadňují kolonizaci houbovými patogeny a hmyzími škůdci. Chřadnutí a prosychání borovic bývá provázeno i napadením rostliny řadou hmyzích škůdců, které mohou napomáhat pronikání patogenu \"Sphaeropsis sapinea\" do pletiv a zároveň mohou být jeho přenašeči. Je prokázáno, že pravděpodobnost výskytů choroby zvyšuje také poškození kroupami.\nSeznam podle biolib.cz.\n\n\nMezi hlavní hostitelské dřeviny patří všechny druhy borovic. Patogen se vyskytuje na více než 35 druzích rodu borovice. Na území České republiky je výskyt zaznamenán nejvíce na okrasných výsadbách borovice černé (\"Pinus nigra\") všech věkových tříd. Choroba v ČR napadá i další druhy borovic:\n(Seznam podle informací Státní rostlinolékařské správy.)\nLesní ochranná služba uvádí, že se napadení chorobou daří nalézat i na borovici lesní a že v roce 2010 (na jihozápadní Moravě) zaznamenali její patogenní výskyt i ve výsadbách smrku ztepilého. Odbor životního prostředí Úřadu městské části Praha 11 zjistil chřadnutí borovic černých (Pinus nigra) ve veřejné zeleni na Jižním Městě a podezření bylo pozitivně ověřeno Státní rostlinolékařskou správou.\nMimo ČR patogen napadá nejvíce\nMimo rod borovice napadá patogen i rod jedle (\"Abies\" spp.), modřín (\"Larix\" spp.), smrk (\"Picea\" spp.), douglaska (\"Pseudotsuga\" spp.), cypřišek Lawsonův (\"Chamaecyparis lawsoniana\"), cypřiš (\"Cupressus\" spp.), cedr himalájský (\"Cedrus deodora\"), \"Araucaria cunninghamii\" a zerav východní (\"Thuja orientalis\").\n\"Sphaeropsis sapinea\" je významný houbový patogen s prakticky celosvětovým rozšířením. Patogen se vyskytuje v mírných, subtropických a tropických oblastech celého světa a je oportunistickým patogenem (příležitostně vyvolává onemocnění, jen za určitých okolností) se širokou škálou hostitelů mezi jehličnany. Výskyty jsou hlášeny z některých států Asie, Afriky, Austrálie a jižního Pacifiku, Severní a Jižní Ameriky. Z evropských států je výskyt patogenu hlášen z Belgie, České republiky, Francie, Itálie, Maďarska, Německa, Nizozemska, Portugalska, Rakouska, Rumunska, Řecka, Slovenska, Slovinska, Španělska, Švédska, Velké Británie.\nVlivem příznivých klimatických podmínek se patogen \"Sphaeropsis sapinea\" rozšířil prakticky na celé území České republiky. Projevy chřadnutí a prosychání borovic lze nalézt v lesních a okrasných školkách, parcích, na dřevinách veřejné zeleně, zahradách apod.\n\nNáchylné druhy jsou zdrojem velkého množství infekčních spor. Patogen velmi snadno sporuluje na infikovaném pletivu a dřevních částech. Spory jsou rozptylovány deštěm, kapkami vody, vzdušnými proudy, hmyzem, zvířaty, ale také osivem. Velkou roli v šíření patogenu má člověk, jehož činností (přenosem osiva, školkařského materiálu, dřeva atd.) může být patogen přenesen na velké vzdálenosti. \nNázor, že hmyz má význam jako přenašeč choroby a startovací faktor choroby podporuje studie na borovicových plantážích v Itálii. Borovice \"Pinus nigra\", která zde byla z velké části použita v programu zalesňování v průběhu posledních desetiletí, nedávno utrpěla velké škody vlivem chřadnutí a prosychání borovic. Procento šišek infikovaných houbou se pohyboval 17-62%. Infikované šištice byly pozorovány na stromech kde chyběly jiné příznaky onemocnění, stejně jako na těch, vykazujících příznaky. Možná souvislost chřadnutí a prosychání borovic s parazity šišek rodu \"Gastrodes\", kteří se vyskytují ve zralých a otevřených šiškách borovic, byla prošetřena. Hmyz byl nalezen až u 67% šišek. Výsledky ukázaly, že přítomnost S. sapinea a G. grossipes v borových šišek souvisela, proto lze předpokládat úlohu hmyzu v šíření choroby. S podobnými výsledky byl podobný výzkum proveden ve Wisconsinu (USA) s výsledkem, že patogen v hmyzem napadených výhonech může dlouhodobě skrytě přežívat aniž by vyvolal chorobu. \n\nPatogen způsobuje poškození na různých částech stromu ve všech vývojových stadiích. Je přenosný osivem, z čehož vyplývají hniloby semen, redukce klíčení, zahnívání nově vznikajících kořínků a padání mladých semenáčků. Na starších semenáčcích vyvolává hniloby kořenového krčku a mladých letorostů. Poškození odrostků a dospělých stromů zahrnuje odumírání letorostů, větví a tvorbu nekróz na čerstvě napadených výhonech.\n\nPrvní příznaky jsou viditelné po několika dnech:\n\nJedna strana stromu nebo spodní část koruny může být první postiženou oblastí. Během vlhkého jara, může každá větev mít hnědé vrcholy. Hnědé zbarvení začíná na základně jehlic a roste směrem ke špičce. Jehlice uhynou v době, kdy jsou v jedné polovině až třech čtvrtinách normální délky. Na infikovaných sazenicích letošní jehličí žloutne, pak hnědne, a nakonec je popelavě šedé. Někdy se jehlice zvlňují a kroutí. Infekce způsobuje, že letorosty uhynou (vyrůstají nové). Rány s pryskyřicí se mohou objevit na kmenech pod nejmladšími větvemi. Pryskyřice z infikovaných oblastí může způsobit že mrtvé jehličí neopadá. Velké pryskyřičné rány se mohou objevit na starších větvích. Poškození mrazem jsou běžné během infekce.\n\nNejčastějšími příznaky je poškození letorostů, resp. výhonů a typickým projevem napadení je odumírání terminálního pupene, jeho následné prosmolení a pozastavení růstu jehlic v době jejich rašení. Ostatní jehlice pod terminálem zůstávají v prvním roce napadení zelené, v dalších letech ale také odumírají. Při časné infekci může dojít k odumření ne zcela narašeného výhonu, při pozdější infekci výhon stihne ještě dorůst, ale následně zasychá. Infikované jehlice hnědnou a přestávají se prodlužovat. V místě infekce se na větvičce tvoří zpočátku malá, vodou prosáklá léze, která se zbarvuje do vínově hnědé a nekrotizuje. \n\nHouba zamezuje přísunu vody a živin do terminálních partií. Dochází k rozvoji nekrózy na mladých větvičkách s hladkou kůrou, dřevní část se zbarvuje do zelena až hněda a je prosáklá pryskyřicí. V tomto místě je dobře viditelné místo přechodu mezi nemocným a zdravým pletivem. Při odumření terminálního pupenu dochází k narašení vedlejších pupenů. Po několikaleté infekci stromy odumírají. Patogen může být také příčinou modrání dřeva v pokácených kmenech.\nPodobné příznaky na borovicích způsobují v České republice i další houbové patogeny např. \"Ascocalyx abietina\" (Lagerb.), \"Cenangium ferruginosum\" Fr., \"Sirococcus strobilinus\" Preuss atd. Dále mohou být příznaky zaměněny s poškozením způsobeným abiotickými faktory např. zasolení půdy, mráz, nedostatky některých prvků.\n\nPyknidy S. sapinea o průměru kolem 200 μm se vytvářejí na infikovaných jehlicích, letorostech, větvích, kmenech a šiškách. Jsou černé barvy, kulovité, oddělené nebo ve skupinách, zpočátku ponořené do pokožky hostitele, později prorážejí na povrch krátkým zobáčkem, který vyčnívá z povrchu pletiva hostitele. Konidie jsou nejprve bezbarvé, později tmavohnědé, válcovité, obvykle jednobuněčné, dospělé mohou být dvoubuněčné. Rozměry jsou 30–45 x 10–15 μm. Stěna konidií je hladká nebo jamkovitá, záleží na morfotypu. Během vlhkého počasí se konidie nacházejí v hnědé mase okolo průduchů. V pyknidách se mohou také vytvářet bezbarvé mikrokonidie nebo spermatia (1,0–2,5 μm). Pohlavní stadium (teleomorfa) není známá. Detekce a identifikace. Orientační určení je možná již na základě vnějších symptomů a přítomnosti plodných orgánů – pyknid na odumřelých pletivech jehlic, větviček a šišek. Pokud nejsou přítomny plodničky je možné části rostlin vložit do vlhké komůrky, kde jsou vhodné podmínky pro jejich vytvoření. \n\nDetailní identifikace se provádí sledováním morfologických charakteristik při světelné mikroskopii. Pro identifikaci patogenu se dále používají kultivační testy na živných médiích. Patogen může být izolován přímo z infikovaných pletiv anebo ze semen kultivací na standardních médiích (PDA, MEA). Inkubuje se ve tmě nebo na světle při pokojové teplotě 20–25 °C. Kultura roste rychle. Zpočátku má bílou barvu, později kultura tmavne, je nadýchaná, tmavě šedá až šedá nebo šedozelená. Charakteristiky kultury se mohou měnit podle použitého média nebo růstem kultury v odlišných podmínkách prostředí. Patogen v kultuře špatně sporuluje. Pro vyvolání sporulace ke spolehlivé identifikaci se položí sterilní borová jehlice přes aktivně rostoucí kulturu a inkubuje se na světle. Pyknidy s konidiemi jsou obvykle produkovány zhruba za 1 týden. \nPatogen je na hostitelské rostlině přítomný po celý rok. Přezimuje ve formě konidií v pyknidách nebo ve formě mycelia na infikovaném hostitelském materiálu – výhonech, jehlicích, kůře nebo šiškách. Nejvíce pyknid s dozrálými konidiemi nalézáme na jaře, kdy se za příznivých podmínek pro vznik infekce (vlhko a teplo) začínají uvolňovat konidie, ale setkáme se s nimi i po celý zbytek roku na napadených borových šiškách nebo na letorostech. Konidie jsou schopny vyklíčit během několika hodin při teplotě 12– 36 °C. Vlhká perioda po dobu 12 hodin je dostačující pro klíčení a infekci. Patogen se nejrychleji vyvíjí při teplotě 28 °C. Nejvíce náchylné k infekci jsou výhony zhruba do dvou týdnů od začátku rašení, jakmile se začnou vyvíjet a otevírat pupeny. Infekce proniká do hostitelské rostliny přes průduchy na vyvíjejících se jehlicích nebo přímo přes mladé letorosty.\n\nNáchylnost vyvíjejícího se výhonu se snižuje zhruba uprostřed června. První symptomy poškození jsou viditelné již po velmi krátké době po infekci, nezřídka po několika málo dnech či týdnech. Odumření vrcholků může být viditelné již tři týdny po infekci. Přítomnost kapiček pryskyřice je obvykle první známkou infekce nových výhonů. Pyknidy prorazí pokožku jehlice v období pozdního léta. Studie ukazují, že v některých případech může houba zůstat v latentní fázi a symptomy se projeví až za vhodných podmínek pro rozvoj onemocnění. Po uvolnění konidií od brzkého jara do pozdního podzimu se může infekce vyvíjet rozsáhle v šiškách, ale zároveň i ve starších pletivech na větvích a kmenech v místech poranění, např. kroupami, hmyzem nebo po řezu.\n\nVážnost onemocnění se zvyšuje na stromech, které jsou oslabené (nedostatek vody a živin, konkurenceschopnost). Roli zde hraje i druhová citlivost hostitele. Choroba nejvíce ohrožuje stromy od 30 let věku. Mladé stromy jsou sice k infekci odolnější, ale jen pokud rostou ve vhodných podmínkách. \n\nVodní stres a poškození, jako významný spouštěcí faktor choroby prokázaly výzkumy prováděné v Lesothu a JAR na náhodně vybraných pozemcích s 12letou \"Pinus radiata\" (W.J.Swart a M.J.Wingfield). Na rostlinách s dobrými vlhkostními podmínkami bez období deficitu vody a poškození byl výskyt choroby 7%, v porostu vystaveném nedostatku vody 66%, a v porostu poničeném kroupami 51%. \n\nMezi preventivní opatření k zamezení šíření patogenu se řadí důsledný zdravotní výběr a udržování porostní hygieny včasným smýcením a zpracováním borových souší, ale také stromů, které jsou proschlé více jak z poloviny, protože zde již není příliš pravděpodobná regenerace ani v případě příznivého průběhu počasí a doplnění zásob spodní vody. Do preventivních opatření můžeme také zařadit urychlené zpracování dřeva, které je žádoucí, jak z ekonomických důvodů, tak k likvidaci nových zdrojů infekce. K vylepšování stávajících porostů, anebo zakládání nových není vhodné používat náchylné hostitelské druhy. Někteří autoři mezi preventivní opatření řadí kromě vyvážené výživy a závlahy i zamezení monokulturních výsadeb.\nStromy v okrasných výsadbách vykazující symptomy mohou být prořezány, což vede k redukci šíření infekce. Ke snížení náchylnosti hostitelských dřevin k patogenu vede také zlepšování půdních podmínek např. odstranění drnu, mulčování okolo stromů a provzdušnění půdy. K redukci infekčního tlaku může pomoci shrabování jehlic, větviček, šišek a jejich následné odvezení, a dále zlepšování cirkulace vzduchu kolem stromů a zajištěním rovnoměrné závlahy. \n\nChemické ošetření není dořešeno. Použití fungicidů je u vzrostlých stromů a v lesních porostech sporné, technicky komplikované s vysokými náklady a s minimálním účinkem a ekonomickým efektem. Navíc nejsou praktické zkušenosti a metodické postupy pro aplikaci fungicidů proti patogenům kambia. O chemické ochraně je možné uvažovat pouze v lesních a okrasných školkách, na plantážích vánočních stromků na mladých rostlinách. Vzhledem k tomu, že biologie patogenu u nás nebyla dosud podrobně studována a zatím proti němu nebyly zkoušeny fungicidní přípravky, lze prozatím zvážit využití povolených fungicidních přípravků proti houbovým chorobám do lesních dřevin a okrasných rostlin v ohrožených lokalitách. Rozhodující období infekce je od dubna do května, kdy začínají rašit pupeny a dochází k nárůstu výhonů.\n\nNěkteré zdroje doporučují v okrasných školkách aplikaci přípravků s obsahem benomylu nebo bordeauxské jíchy v 2-týdenních intervalech během jara a začátku léta.\n\n"}
{"id": "899741", "url": "https://cs.wikipedia.org/wiki?curid=899741", "title": "U.S. Men's Clay Court Championships 2013", "text": "U.S. Men's Clay Court Championships 2013\n\nU.S. Men's Clay Court Championships 2013 byl tenisový turnaj pořádaný jako součást mužského okruhu ATP World Tour, který se hrál v areálu River Oaks Country Club na otevřených antukových dvorcích. Konal se mezi 8. až 14. dubnem 2013 v texaském Houstonu jako 45. ročník turnaje.\n\nTurnaj s rozpočtem 455 755 dolarů patřil do kategorie ATP World Tour 250. Nejvýše nasazeným hráčem ve dvouhře se stal dvanáctý hráč světa Nicolás Almagro ze Španělska, jenž ve finále nestačil na Johna Isnera.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "899742", "url": "https://cs.wikipedia.org/wiki?curid=899742", "title": "Lazar Widemann", "text": "Lazar Widemann\n\nLazar Widemann (také Widmann, Wideman, Widman; 13. prosince 1697, Plzeň, Habsburská monarchie – 29. ledna 1769, Křimice, Habsburská monarchie) byl český sochař a řezbář působící převážně v Čechách. Je zařazován mezi nejvýznamnější představitele českého vrcholně barokního sochařství. Byl nejvýznamnější a zřejmě nejtalentovanější z generace těsně navazující na Matyáše Bernarda Brauna. Pochován je u farního kostela ve Vejprnicích.\n\nNarodil se 13. prosince 1697 v Plzni, plzeňským měšťanům Kristiánovi a Markétě Widemannovým. Již od mládí spolupracoval spolu s otcem na různých dílech, především v Plzni, např. sochařská výzdoba morového sloupu na náměstí Republiky v Plzni. Tovaryšskou cestu podnikl do Itálie, Bavorska a Rakouska, kde v Salzburgu získal v Donnerově dílně mramorářskou zručnost a technickou jistotu. První doložená zakázka pochází z roku 1736, jednalo se o výzdobu interiéru kostela sv. Vojtěcha ve Vejprnicích. K jeho nejvýznamnějším dílům patří výzdoba kostela sv. Havla v Poříčí nad Sázavou, sochařská výzdoba interiéru a ohradní zdi kostela sv. Václava v Žinkovech či jezdecká socha sv. Jiří v boji s drakem u zámku v Křimicích. Sám sebe údajně zpodobnil ve tváři hříšníka doprovázejícího řezbu sv. Libora z hlavního oltáře kostela v Poříčí nad Sázavou. Zemřel 29. ledna 1769 na zámku v Křimicích. O dva dny později byl pochován u farního kostela ve Vejprnicích (hřbitov byl později zrušen a náhrobek odstraněn). Widemann tvořil ve stylu Brokoffově, častým zadavatelem jeho děl byl hrabě z Vrtby, pro něhož zhotovoval díla z pískovce, alabastru a slonoviny.\n\n\n\n\n"}
{"id": "899744", "url": "https://cs.wikipedia.org/wiki?curid=899744", "title": "U.S. Men's Clay Court Championships 2013 – mužská dvouhra", "text": "U.S. Men's Clay Court Championships 2013 – mužská dvouhra\n\nDo soutěže mužské dvouhry na tenisovém turnaji U.S. Men's Clay Court Championships 2013 nastoupilo dvacet osm hráčů. Obhájcem titulu byl třetí nasazený Argentinec Juan Mónaco, kterého v semifinále vyřadil John Isner.\n\nSoutěž vyhrál pátý nasazený Američan John Isner, když si ve finále poradil se španělskou turnajovou jedničkou Nicolásem Almagrem ve dvou setech 6:3 a 7:5.\n\nČtyři nejvýše nasazení hráči měli volný los do druhého kola.\n\n"}
{"id": "899747", "url": "https://cs.wikipedia.org/wiki?curid=899747", "title": "Enosis Neon Paralimni", "text": "Enosis Neon Paralimni\n\nEnosis Neon Paralimni je kyperský fotbalový klub z Paralimni, který působí v kyperské nejvyšší lize A' katigoría. Klub byl založen v roce 1936 a svoje domácí utkání hraje na stadionu Paralimni s kapacitou 5 800 diváků.\n\n\n"}
{"id": "899748", "url": "https://cs.wikipedia.org/wiki?curid=899748", "title": "Grand Prix Hassan II 2013 – mužská dvouhra", "text": "Grand Prix Hassan II 2013 – mužská dvouhra\n\nDo soutěže mužské dvouhry na tenisovém turnaji Grand Prix Hassan II 2013 nastoupilo dvacet osm hráčů. Dvojnásobným obhájcem titulu byl nenasazený španělský hráč Pablo Andújar, který v úvodním kole podlehl krajanu Pablu Carreño-Bustovi.\n\nSoutěž vyhrál nenasazený španělský hráč Tommy Robredo, který ve finále přehrál Jihoafričana Kevina Andersona po třísetovém průběhu 7–6, 4–6 a 6–3.\n\nČtyři nejvýše nasazení hráči měli volný los do druhého kola.\n\n"}
{"id": "899750", "url": "https://cs.wikipedia.org/wiki?curid=899750", "title": "AEP Pafos", "text": "AEP Pafos\n\nAthlitiki Enosi Pafos (řecky: Αθλητική Ένωση Πάφος) byl kyperský fotbalový klub sídlící ve městě Pafos. Klub byl založen v roce 2000 sloučením klubů APOP Pafos a Evagoras Pafos. Zanikl v roce 2014 sloučením s AEK Kouklia FC do nově vytvořeného klubu Pafos FC. Svá domácí utkání hrál klub na stadionu Pafiako s kapacitou 9 394 diváků.\n\n\nZde je seznam českých hráčů, kteří působili v AEP Pafos:\n\n"}
{"id": "899752", "url": "https://cs.wikipedia.org/wiki?curid=899752", "title": "ENTHOI Lakatamia", "text": "ENTHOI Lakatamia\n\nENTHOI Lakatamia (řecky Ένωση Νέων ΘΟΪ Λακατάμια) je kyperský fotbalový klub z Lakatamie, který působí v kyperské čtvrté divizi (čtvrtá liga). Klub byl založen v roce 1948.\n\n"}
{"id": "899753", "url": "https://cs.wikipedia.org/wiki?curid=899753", "title": "Grand Prix Hassan II 2013 – mužská čtyřhra", "text": "Grand Prix Hassan II 2013 – mužská čtyřhra\n\nDo soutěže mužské čtyřhry na tenisovém turnaji Grand Prix Hassan II 2013 nastoupilo šestnáct dvojic. Obhájcem titulu byl německo-australský pár Dustin Brown a Paul Hanley, jehož členové nestartovali společně. Brown nastoupil po boku krajana Christophera Kase. V úvodním kole vyřadili Hanleyho, jehož spoluhráčem se stal český tenista Lukáš Dlouhý.\n\nVítězem soutěže se stala nejvýše nasazená rakousko-slovenská dvojice Julian Knowle a Filip Polášek, když ve finále zdolala německý pár Dustin Brown a Christopher Kas po dvousetovém průběhu 6–3 a 6–2.\n\n\n"}
{"id": "899756", "url": "https://cs.wikipedia.org/wiki?curid=899756", "title": "Jan Garbarek", "text": "Jan Garbarek\n\nJan Garbarek (* 4. března 1947 Mysen, Norsko) je norský saxofonista a hudební skladatel. Své první album nazvané \"Esoteric Circle\" vydal v roce 1969 a následovala řada dalších. Řadu let v jeho skupině hrál kontrabasista Eberhard Weber a na různých jeho albech hráli například Bill Frisell, Kim Kashkashian, Miroslav Vitouš, David Torn nebo Manu Katché. Mimo svá sólová alba hrál i na albech jiných interpretů, mezi které patří Keith Jarrett, Gary Peacock, Miroslav Vitouš nebo L. Shankar.\n"}
{"id": "899757", "url": "https://cs.wikipedia.org/wiki?curid=899757", "title": "U.S. Men's Clay Court Championships 2013 – mužská čtyřhra", "text": "U.S. Men's Clay Court Championships 2013 – mužská čtyřhra\n\nDo soutěže mužské čtyřhry na tenisovém turnaji U.S. Men's Clay Court Championships 2013 nastoupilo šestnáct dvojic. Obhájcem titulu byl americký pár James Blake a Sam Querrey, který v úvodním kole podlehl německo-rumunské dvojici Philipp Marx a Florin Mergea.\n\nVítězem se stal britsko-australský pár Jamie Murray a John Peers, který ve finále zdolal první dvojici světa, tvořenou bratry Bobem a Mikem Bryanovými po rovnocenném zisku prvních dvou sad 1–6 a 7–6, až v supertiebreaku [12–10].\n\n\n"}
{"id": "899760", "url": "https://cs.wikipedia.org/wiki?curid=899760", "title": "Halina Górecka", "text": "Halina Górecka\n\nHalina Sylwia Górecka rozená Richter (po odchodu z Polska Halina Herrmann) (*4. ledna 1938, Chořov, Druhá Polská republika) je bývalá polská a německá sprinterka. Čtyřikrát se zúčastnila olympiády, získala zlatou a bronzovou olympijskou medaili. Byla také světovou rekordmankou v ženské štafetě na 4x100 m. Narodila se v Polsku v Chořově, ale nyní žije v Německu.\n\nV roce 1956 soutěžila za Polsko na Letní olympiádě v Melbournu, v roce 1960 na Letní olympiádě v Římě a v roce 1964 na Letní olympiádě v Tokiu. Za Západní Německo soutěžila v roce 1968 na Letní olympiádě v Mexico City.\n\nNa Letní olympiádě v Římě roku 1960 získala bronzovou medaili ve štafetě 4x100 m. Dále v roce 1964 na Olympijských hrách v Tokiu získala zlatou medaili ve štafetě 4x100 m a zároveň tím vytvořila nový světový rekord. V Tokiu také skončila sedmá ve finále ve sprintu na 100 m.\n\nV roce 1964 se stala dvojnásobnou vítězkou v Polsku na 100 a 200 m. 13. září 1964, měsíc před překonáním rekordu v Tokiu, vytvořila dřívější rekord v Lodži, v Polsku, také ve štafetě na 4x100 m.\n\nV roce 1965 opustila Polsko a odjela do Západního Německa, kde se podruhé vdala. Její účast za Západní Německo na Olympijských hrách v Mexico City roku 1968 zůstala však bez medaile.\n\n"}
{"id": "899763", "url": "https://cs.wikipedia.org/wiki?curid=899763", "title": "Důl Františka (Karviná)", "text": "Důl Františka (Karviná)\n\nDůl Františka je bývalý černouhelný důl v Karviné (v blízkosti současných Bartečkových rybníků). Leží v důlní poli současného dolu Karviná – závod ČSA.\n\nDůl byl založen v roce 1856 Jindřichem Larisch-Mönnichem. V tomto roce se začalo s hloubením vtažné jámy dolu. V roce 1858 byl instalován první těžní stroj. Původní název jámy byl Jáma č. XVII, později došlo k přejmenování na Strojní jáma. Definitivní změna na jméno důl Františka přišla až v roce 1884, v tomto roce začalo i hloubení výdušné jámy. V roce 1884 došlo k instalaci prvního parního stroje. V roce 1888 byl zprovozněn zdroj elektrické energie pro osvětlení povrchu. V roce 1893 důl vytěžil do té doby rekordní těžbu – 358.920 tun uhlí.\n\n14. června 1894 došlo v dole k největšímu neštěstí v historii Ostravsko-karvinské oblasti. Na 4. patře, v 19. sloji došlo ve 21:30 k výbuchu, který byl pravděpodobně způsoben trhacími pracemi. Požár se rozšířil i do ostatních dolů. Na dole Františka zemřelo 181 osob, celkově při neštěstí 235 osob. Obnovovací práce trvaly až do roku 1895, znovu se začalo těžit až 24. ledna 1895.\n\nV roce 1911 se důl modernizoval – byla přestavěna těžní věž a byl postaven nový těžní stroj. V roce 1927 vytěžil důl 170.000 tun uhlí, přičemž na něm pracovali 3 inženýři, 40 důlních a povrchových zaměstnanců a 721 dělníků.\nDůl byl v roce 1951 začleněn do Velkodolu Československé armády. V roce 1965 byla těžba na tomto dole ukončena, v tomto roce byly zasypány vtažná (definitivní hloubka 490 metrů) a výdušná jáma (definitivní hloubka 445 metrů).\n\n"}
{"id": "899770", "url": "https://cs.wikipedia.org/wiki?curid=899770", "title": "One Step Closer (EP)", "text": "One Step Closer (EP)\n\nOne Step Closer je první oficiální album rakouské blues-rockové zpěvačky Saint Lu, které vyšlo anonymně pod jménem Luise v roce 2004. Vydavatelem alba bylo rakouské nezávislé vydavatelství ,Agentur Netzwerk\". EP obsahuje 3 skladby, z nichž 2 napsala sama Saint Lu. Třetí skladba je coververzí tradiční písně \"Amazing Grace\". EP nezaznamenalo větší úspěch. Momentálně se již nevydává a ani není k dostupně v žádných obchodech ani k digitálnímu stažení. Ačkoliv je název EP \"One Step Closer\", píseň nazvanou \"One Step Closer\" neobsahuje. V interview Saint Lu sdělila, že EP nazvala ,one step closer\" (v překladu ,o krok blíže\"), protože pro ni znamenalo krok kupředu v její hudební kariéře. EP se od ostatních alb (Saint Lu a 2) liší více pop-rockově orientovaným zvukem.\n\n"}
{"id": "899772", "url": "https://cs.wikipedia.org/wiki?curid=899772", "title": "Thelma Hopkinsová", "text": "Thelma Hopkinsová\n\nThelma Elizabeth Hopkinsová, po svatbě Thelma McClernonová (* 16. března 1936 Kingston upon Hull, Anglie) je bývalá britská atletka, stříbrná olympijská medailistka a mistryně Evropy ve skoku do výšky. Věnovala se také skoku do dálky.\n\nDvakrát reprezentovala na Letních olympijských hrách. Poprvé startovala na olympiádě v Helsinkách v roce 1952, kde skončila těsně pod stupni vítězů, na 4. místě (158 cm). O čtyři roky později na LOH v Melbourne postoupila z kvalifikace do osmnáctičlenného finále. V něm zahajovala na výšce 155 cm a následně uspěla napoprvé i na výškách 160, 164 a 167 cm. Stejně se dařilo i sovětské výškařce Mariji Pisarevové. Obě nakonec shodně neuspěly na výšce 170 cm a podělily se o stříbrnou medaili. Olympijskou vítězkou se stala Mildred McDanielová z USA, která jako jediná ze sedmi výškařek zdolala 170 a posléze i 176 cm.\n\nV roce 1954 se stala ve švýcarském Bernu mistryní Evropy. Ve finále překonala 167 cm a tímto výkonem vytvořila nový rekord šampionátu. Stříbro získala Rumunka Jolanda Balaşová, jež zdolala 165 cm a bronzovou medaili vybojovala Olga Modrachová, která překonala 163 cm.\n\nZúčastnila se také evropského šampionátu v Bělehradě v roce 1962, kde startovala v pětiboji (80 m překážek, vrh koulí, skok do výšky, skok daleký, běh na 200 m). Závod však nedokončila.\n\nTřikrát startovala na Hrách Commonwealthu (1954, 1958, 1962). Největšího úspěchu dosáhla v roce 1954, kdy se hry konaly v kanadském Vancouveru. Zde reprezentovala Severní Irsko a vybojovala zlatou medaili ve skoku do výšky a stříbrnou medaili ve skoku dalekém.\n\nDne 5. května 1956 v Belfastu vytvořila výkonem 174 cm nový světový rekord ve skoku do výšky. Po necelých dvou letech vylepšila tehdejší světové maximum Alexandry Čudinové, jež v Kyjevě 22. května 1954 skočila 173 cm. O prvenství přišla 14. července 1956, kdy v Bukurešti skočila Jolanda Balaşová 175 cm. V témže roce se hodnota světového rekordu posunula ještě jednou, když 1. prosince na LOH v Melbourne překonala Američanka Mildred McDanielová 176 cm.\n\nV roce 1961 startovala na světové letní univerziádě v Sofii, kde získala bronzovou medaili ve výšce (165 cm). V dálkařském sektoru obsadila 5. místo.\n\n"}
{"id": "899775", "url": "https://cs.wikipedia.org/wiki?curid=899775", "title": "Syntaktický cukr", "text": "Syntaktický cukr\n\nSyntaktický cukr je v informatice označení pro takovou část syntaxe programovacího jazyka, jejíž jediným účelem je usnadnit programátorovi zápis nějakých základních obratů. Nejedná se tedy o klíčovou součást jazyka; nemá vliv na to, jaké programy v něm lze napsat nebo jak budou rychlé, nemá vliv ani na architektonický návrh programu. Obvykle se jedná o možnost zapsat určité drobnosti alternativním, pro člověka příjemnějším způsobem, než je způsob pro daný jazyk základní, odpovídající jeho vnitřnímu návrhu a dobře zpracovatelný překladačem nebo interpretem.\n\nProgramovací jazyk Haskell přirozeně pracuje s textovými řetězci zkrátka jako se seznamy znaků, řetězec „ahoj“ je tedy možné napsat jako\n\na nic nebrání tomu, aby jazyk fungoval pouze s tímto zápisem řetězců. Jako syntaktický cukr ovšem programátorovi Haskell nabízí ještě alternativní možnost zadání řetězce uzavřením znaku do uvozovek, tedy\n\nVe skutečnosti je i dříve uvedený zápis také syntaktickým cukrem, protože seznamy se ve své základní podobě v Haskellu zapisující pomocí rekurzivních dvojic a zcela cukru prostý zápis řetězce „ahoj“ má tedy podobu:\n\nSice je možné zapisovat všechny řetězce v Haskellu v tomto formátu, bylo by to nicméně pro člověka obtížně zpracovatelné a tedy také náchylné k chybám. Proto se jedná o příklad toho, kdy se jiný než ocukrovaný zápis v podstatě nepoužívá.\n\nV programovacím jazyce C je možné přistupovat k \"i\"tému prvku pole \"a\" pomocí zápisu:\n\nTedy pomocí syntaxe běžně užívané při práci s ukazateli. Kromě toho se ovšem uživateli nabízí jako syntaktický cukr také ekvivalentní a v praxi oblíbenější zápis\n"}
{"id": "899777", "url": "https://cs.wikipedia.org/wiki?curid=899777", "title": "Drosophila suzukii", "text": "Drosophila suzukii\n\nDrosophila suzukii je druh malého dvoukřídlého hmyzu. Je škůdcem dozrávajících plodů ovoce s tenkou pokožkou, který se v posledních letech invazním způsobem velice rychle šíří do nových oblastí, kde působí závažné škody. Napadá mnoho druhů ovoce, přičemž začíná škodit až ve fázi těsně před zralostí, kdy je již obtížné zajistit insekticidní ochranu. \"Drosophila suzukii\" je organizací EPPO doporučena členským státům regulovat jako karanténní škodlivý organismus.\n\nDruh \"D. suzukii\" byl popsán z Japonska z ostrova Honšú, není ale jisté, zda jde o místo původního výskytu, či zda nebyl do Japonska zavlečen z jiných oblastí jihovýchodní Asie. Kromě Japonska je v Asii dále znám z Číny (východní část), z Tchaj-wanu, Korejské republiky, KLDR, Ruska (Dálný východ), Indie (nejsevernější část), Pákistánu, Myanmaru a Thajska. V roce 1980 byl druh \"D. suzukii\" zjištěn na Havaji, neověřené zůstávají údaje o výskytu v Kostarice a Ekvádoru z let 1997-1998. První ověřený výskyt v Severní Americe v Kalifornii ve Spojených státech je z roku 2008, kde souběžně se zjištěním dospělců byly pozorovány škody na plodech maliníku a jahodníku. V roce 2009 bylo pozorováno rychlé šíření \"D. suzukii\" v Kalifornii a v dalších státech na západním pobřeží Severní Ameriky, v Oregonu, Washingtonu a v Britské Kolumbii v Kanadě, výskyt však byl potvrzen i na jihovýchodě USA (Florida). V roce 2010 byla octomilka dále zjištěna v Utahu i ve státech na východě USA (Jižní Karolína, Louisiana, Michigan, Severní Karolína, Wisconsin) a v kanadských provinciích na jihu Kanady od západu na východ (Alberta, Manitoba, Ontario, Québec). V roce 2011 přibyly v USA další zamořené státy: Maryland, Montana, New Jersey, Pensylvánie a Virginie. V roce 2011 byl hlášen výskyt octomilky z Mexika.\nPrvní údaje o výskytu \"D. suzukii\" v Evropě pocházejí ze Španělska z podzimu 2008 z Katalánska, v dalších letech byly nálezy hlášeny i z autonomních společenství Andalusie, Murcie a Navarra. Ve Francii byl výskyt \"D. suzukii\" zjištěn v roce 2009 v departementu Alpes-Maritimes (region Azurové pobřeží), škody působené tímto druhem na třešních na Korsice a na jahodách v regionu Azurové pobřeží byly hlášeny v roce 2010. V Itálii byla octomilka poprvé objevena v roce 2009 na drobném ovoci v regionu Trentino-Alto Adige, kde došlo současně i ke škodám. Ve Slovinsku byly první výskyty \"D. suzukii\" pozorovány na podzim 2010 v západní a střední části země. V červenci 2011 byl hlášen první výskyt octomilky ze Švýcarska. V Německu byl výskyt hlášen v roce 2011 ve spolkových zemích Bádensko-Württembersko, Bavorsko a Porýní-Falc. V Belgii byl v listopadu 2011 odchycen jeden samec \"D. suzukii\" v soukromé zahradě. V Rakousku byla octomilka v roce 2012 nalezena ve spolkových zemích Tyrolsko, Korutany a Štýrsko na malinách, kiwi a bezinkách, zdroj výskytu však nebyl objasněn. Protože v EU dosud nebyl proveden plošný úřední průzkum, dá se předpokládat, že skutečné současné rozšíření octomilky bude větší, než je zatím zjištěno. octomilka \"D. suzukii\" má status karanténního škodlivého organismu má již pro Austrálii a Nový Zéland.\nPodle rychlosti jejího šíření v Evropě lze očekávat, že se, zejména v teplejších oblastech ČR, mohla objevit již v roce 2012 či 2013. Státní rostlinolékařská správa zahájila cílený úřední průzkum výskytu \"D. suzukii\" na území ČR v roce 2011. Průzkum se provádí odchytem dospělců do lapáků s návnadou, způsobem popsaným v části ochrana a fytosanitární opatření. Na základě rozhodnutí fytosanitárních orgánů EU nebude tento druh regulovat v rámci fytosanitární legislativy EU a je proto třeba se zaměřit na systém ochrany proti tomuto škůdci a doplnění metod integrované ochrany o opatření, která by výskyt octomilky udržovala pod hranicí hospodářského prahu škodlivosti.\nKlimatické modely potvrzují, že většina území EU má vhodné podmínky pro usídlení \"D. suzukii\", přičemž v severní části Evropy může octomilka mít 3 generace ročně, zatímco v nejjižnější části až 12 generací za rok. Pro území ČR se dá odhadnout 3–5 generací ročně.\n\n\"D. suzukii\" je vysoce polyfágní, larvy se vyvíjejí v dozrávajících plodech drobného ovoce, jako jsou maliny, ostružiny, jahody, borůvky, rybíz, bezinky, plody temnoplodce (\"Aronia\" spp.), ale i v plodech vinné révy, dále v třešních a višních (zejména raných), meruňkách, broskvích, fících, v plodech tomelu (kaki), aktinidie (kiwi) a v dalším ovoci. Octomilka se vyvíjí i v plodech divoce rostoucích rostlin, které mohou být rezervoárem patogena a zdrojem napadení pěstovaných plodin. \n\nDospělci octomilky \"D. suzukii\" mají charakteristické znaky čeledi \"Drosophilidae\".\n\nJsou to drobné mušky s jasně červenýma očima, krátkými tykadly zakončenými ochmýřenou štětinou, hlava a hruď jsou hustě ochlupené. Rozpětí křídel dosahuje 5–6,5 mm. Tělo má žlutohnědou barvu, na zadečku jsou nepřerušované příčné černé proužky. Samci \"D. suzukii\" jsou velcí 2,6–2,8 mm, mají většinou dobře vyvinutou nápadnou tmavou skvrnu na vnější části předního okraje křídel a na prvním a druhém chodidlovém článku předních chodidel mají výrazné hřebínky štětinek. Samice nemají tmavé skvrny na křídlech ani tarsální hřebínky, jsou o něco větší než samci (3,2–3,4 mm) a mají velké, ostré, pilovitě ozubené kladélko, které jim umožňuje proniknout skrz pokožku zdravých plodů. Kombinaci těchto znaků, tj. tarsálních hřebínků a skvrnek na křídlech u samců a pilovitého kladélka u samic, nemá žádný jiný palearktický ani nearktický druh rodu \"Drosophila\".\n\nVajíčka jsou průsvitná, mléčně bílá, lesklá. Larvy jsou bělavé až krémové, válcovité, v přední části těla zúžené, bývají 3,5 mm velké. Kukla je ukryta v červenohnědém soudečkovitém pupáriu, dlouhém 2–3 mm. \n\nReprodukce tohoto druhu je velmi rychlá, jak bývá u octomilek obvyklé, délka vývoje z vajíčka do dospělce závisí na teplotě a trvá při teplotě 25 °C 8–10 dnů, při teplotě 15 °C 21–25 dnů. V optimálních klimatických podmínkách může mít \"D. suzukii\" ročně až 15 generací, v Japonsku má ročně až 13 generací do roka, v Kalifornii 3–10 generací. I poměrně malá populace se může v průběhu jednoho vegetačního období zmnohonásobit a způsobit ekonomické škody. K páření dochází 2–3 dny po vylíhnutí. \n\nSamci \"D. suzukii\" vábí samice k páření ovíváním jejich křídel a poklepáváním na nohy. Samice klade zpravidla 1–3 vajíčka do jednoho plodu, 7–13 vajíček denně, v průběhu života může naklást 200–400 vajíček. Preferuje plody, které se začínají vybarvovat, plody zelené nebo přezrálé jsou pro samice mnohem méně atraktivní. Stadium vajíčka trvá 1–3 dny. Larva má 3 vývojové stupně a živí se dužinou plodů. Kuklí se uvnitř plodu nebo mimo něj v půdě. Stadium kukly trvá 4–16 dnů. Vývoji octomilky vyhovuje vysoká vzdušná vlhkost, octomilka preferuje teploty 20–25 °C, nepříznivé jsou pro ni naopak tuhé zimy a vysoké letní teploty přes 30 °C. Dospělci žijí 3–9 týdnů a jsou také stadiem, které přezimuje. (U přezimujících dospělců je délka života větší.) Podle údajů z Japonska končí aktivita dospělců v listopadu, když minimální teploty poklesnou pod 5 °C. Octomilka přezimuje na divoce rostoucích hostitelských rostlinách pod listím nebo mezi kamínky, nebo na chráněných místech, jako jsou hromady kompostu nebo sklady. \n\nV místech žíru larev se na plodech objevují vpadlé oblasti nebo skvrny. Sekundární houbové nebo bakteriální infekce vedou k rychlé hnilobě napadených plodů. \n\nNapadené plody mohou být dále poškozovány jiným hmyzem, např. brouky z čeledi lesknáčkovitých (\"Nitidulidae\"). Při zjištění larev v plodech může dojít k záměně s jinými škodlivými druhy hmyzu, např. s vrtulí třešňovou (\"Rhagoletis cerasi\") u třešní nebo s malinovníkem plstnatým (Byturus tomentosus) u maliníku. \n\nDospělci mohou přeletovat na větší vzdálenosti. I když konkrétní údaje pro \"D. suzukii\" nejsou k dispozici, u příbuzných druhů octomilek byly pozorovány přelety do vzdálenosti 45 km v rámci jedné generace. V Evropě byli dospělci \"D. suzukii\" odchyceni v nadmořské výšce přes 1500 m, což dokládá, že ani hory nejsou dostatečnou přírodní bariérou k zabránění šíření tohoto druhu přirozeným způsobem. Na pěstované plodiny mohou naletovat z divoce rostoucích hostitelů jako je třešeň ptačí (\"Prunus avium\") nebo brusnice borůvka (\"Vaccinium myrtillus\"). Na velké vzdálenosti se šíří především napadenými plody s měkkou pokožkou, z nichž jsou nejčastěji předmětem mezinárodního obchodu jahody, třešně, broskve, meruňky, maliny, ostružiny, borůvky a hrozny vína. Riziko šíření jinou cestou, např. rozmnožovacím materiálem hostitelských rostlin, je nízké, neboť hostitelské druhy se většinou expedují bez kořenového balu a v době, kdy ještě neplodí. O něco vyšší riziko je u rostlin brusnice, které se často prodávají hrnkované.\n\nHospodářské ztráty při rozšíření octomilky mohou být vysoké, což potvrdila i analýza rizika, provedená pro území EU. Napadené plody jsou neprodejné a podléhají rychlé zkáze. Možnosti ošetřování proti \"D. suzukii\" jsou limitované jednak tím, že většina vývojových stadií je ukryta uvnitř plodů, jednak ochrannými lhůtami omezujícími možnost insekticidního ošetřování ovoce v období před sklizní. Kromě přímých škod zničením nebo snížením kvality části produkce lze očekávat zvýšené náklady na monitoring octomilky, na hygienická opatření, třídění sklizených plodů i na cílenou ochranu, což může v důsledku vést ke zvyšování spotřebitelských cen. „Červivost“ tržního ovoce může vést k odklonu zájmu spotřebitelů o jeho nákup. \n\nPěstitelé v místech rozšíření octomilky musejí počítat se změnami v systémech ochrany proti škodlivým organismům. V Itálii a ve Švýcarsku byly zjištěny vážné škody na jahodníku, maliníku, ostružiníku a borůvkách. Ve Francii byly kromě těchto plodů vážně poškozeny třešně, menší škody jsou hlášeny na meruňkách a broskvoních. Ve Slovinsku byl první výskyt zjištěn na plodech révy \"Vitis labrusca\", nebyly však zatím pozorovány vážné ztráty. Konkrétní příklad ztrát vzniklých v důsledku rozšíření octomilky je z Itálie, kde jen v regionu Trentino-Alto Adige byly škody z let 2010 a 2011 odhadnuty na 8 milionů €. Závažné hospodářské škody způsobené octomilkou byly publikovány u plodů jahodníku, meruněk, třešní, broskvoní, dále u plodů různých druhů ostružiníku, např. ostružiníku sladkoplodého (\"Rubus armeniacus\"), maliníku (\"Rubus idaeus\"), ostružiníku křovitého (\"Rubus fruticosus\" agg.), ostružiníku dřípeného (\"Rubus laciniatus\"), \"Rubus x loganobaccus\", \"Rubus ursinus\" ad., dále u borůvek, kiwi, fíkovníků aj. Do plodů s tvrdší pokožkou, například do jablek, hrušek, bobulí některých odrůd révy, kterou kladélko samice nepronikne, mohou být vajíčka kladena v místech poškození těchto plodů (poranění kroupami, rozpraskání). \n\nEkonomický dopad \"D. suzuki\" i na ovocné plodiny významně negativně ovlivňuje širokou škálu ovoce ve Spojených státech, třešně, borůvky, hroznové víno, nektarinky, hrušky, švestky, broskve, maliny, jahody. Odhady ztrát z prvních let se velmi liší, od zanedbatelných až po 80% ztráty v závislosti na umístění a plodině. V důsledku napadení vznikla v roce 2008, v prvním roce kdy byla \"D. suzukii\" vznikla v Kalifornii škoda 500 000 000 dolarů. Hospodářské ztráty jsou nyní hlášeny po celé Severní Americe a v Evropě, jak se octomilka šíří do nových oblastí.\n\nRiziko šíření \"D. suzukii\" při obchodu s ovocem v EU je velké vzhledem k objemu obchodu a k tomu, že obchodování ovocem v EU nepodléhá fytosanitární regulaci. \n\nOpatření zaměřená na eradikaci (vyhubení) \"D. suzukii\" v místech rozšíření tohoto druhu, stejně jako opatření zaměřená na zabránění jeho dalšího šíření v rámci EU, nejsou dostupná a proveditelná. \n\nOchrana proti možným škodám by měla spočívat v potlačování \"D. suzukii\" integrovanou strategií ochrany, udržující její populace pod prahem hospodářské škodlivosti. Tato strategie by měla zahrnovat insekticidní ošetřování, odstraňování napadeného materiálu a vhodné způsoby jeho likvidace, při silném napadení úplné zničení sklizené produkce, monitoring anebo masové odchyty pomocí lapáků s návnadou, využívaní raných odrůd apod. Při pěstování náchylných rostlin ve sklenících nebo fóliovnících je také možná fyzická ochrana pomocí sítí s průměrem oček menším než 0,98 mm.\n\nÚčinnost systému ochrany proti octomilce ztěžuje široký okruh hostitelů a krátký vývojový cyklus. Základem úspěšného systému ochrany je zvládnutý monitoring výskytu dospělců, aby byl jejich výlet zjištěn ještě před tím, než samice začnou klást vajíčka do plodů. Monitorování výskytu dospělců \"D. suzukii\" se provádí jejich odchytem do lapáků s návnadou. Vhodné lapáky jsou např. plastové nádoby s dobře těsnícím víčkem o objemu 250–750 ml (např. plastové obaly od nápojů) se čtyřmi otvory po stranách o průměru 5 mm. Nejlépe vábí octomilku směs octa a vína.\n\nZ výsledků pokusů z USA, publikovaných v roce 2012, sledujících účinnost jednotlivých atraktantů a jejich směsí, vyplývá, že lapáky je nejlepší instalovat v době, kdy teploty neklesají pod 10 °C, nejméně jeden měsíc před začátkem dozrávání plodů, a umístit je na okraje porostů (v blízkosti divoce rostoucích hostitelských rostlin), do porostu, do korun stromů nebo do řádků na zastíněná místa. Odchycený hmyz se vybírá a kontroluje nejméně jednou týdně. Vhodným hygienickým opatřením, které může významně snížit množství octomilek, je včasné odstraňování a likvidace napadených plodů zakopáním a zahrnutím dostatečnou vrstvou zeminy, spálením nebo odvozem v uzavřených nádobách. Kompostování se nedoporučuje, neboť nevede ke zničení všech vajíček a larev v napadených plodech. Vhodným opatřením k omezení populace octomilky je také úplná sklizeň plodů, včetně plodů podřadných, které je nutné vhodným způsobem likvidovat. Dalším doplňkovým opatřením může být skladování sklizených plodů při nízkých teplotách. Skladování třešní po dobu 4 dnů při teplotě okolo 3 °C zahubí vajíčka i larvy v plodech, aniž by došlo k poškození kvality plodů. Velký význam v ochraně proti \"D. suzukii\" má koordinace ochranných opatření u všech pěstitelů v zamořeném území a v jeho okolí. Vzhledem k tomu, že je octomilka schopná přeletovat do vzdálenosti několika kilometrů, může být jeden neošetřený porost hostitelských rostlin zdrojem pro napadení okolních porostů. V oblastech intenzivních výsadeb hostitelských plodin by měla být pozornost věnována i volně rostoucím hostitelským rostlinám, opuštěným sadům a zahradám. \n\nBiologické přípravky na ochranu proti \"D. suzukii\" nejsou dosud dostupné. K potenciálně použitelným parazitoidům se řadí některé druhy lumčíkovitých (\"Braconidae\"), podle údajů z Japonska k parazitoidům náleží i zástupce rodu \"Phaenopria\" z čeledi vejřitkovitých (\"Diapriidae\"). V Severní Americe byla pozorována predace \"D. suzukii\" dravou plošticí \"Orius insidiosus\" z čeledi hladěnkovitých (\"Anthocoridae\"). \n\nInsekticidní ochrana je účinná, pokud je ošetření provedeno před začátkem kladení vajíček, tj. v době vybarvování plodů a tvorby cukrů. Ke snížení množství octomilek je možné provést i posklizňové ošetření napadených porostů, nebo ošetření v dřívějších fázích vegetace, pokud je monitoringem zjištěna silná populace octomilky. Populace octomilky může být redukována i insekticidy, používanými v rámci systému ochrany proti jiným druhům hmyzu (u třešní např. ochrany proti vrtuli třešňové). V současné době není v ČR registrovaný žádný přípravek na ochranu proti octomilce. Dobrou účinnost okamžitou i reziduální (5–14 dnů) proti octomilce vykazují v zahraničních pokusech insekticidy s účinnými látkami ze skupin pyrethroidů, organofosfátů (dimethoát) a spinosynů (spinosad). Insekticidy s těmito účinnými látkami jsou registrované a používané i v ČR proti některým živočišným škůdcům ovocných plodin a révy. K optimálnímu zajištění ochrany by bylo zřejmě nutné opakované ošetření. Malou účinnost naopak v pokusech v USA vykázaly látky ze skupiny neonikotinoidů. Hlavním problémem ošetřování insekticidy ale je, že vhodné insekticidy nejsou použitelné pro všechny hostitelské plodiny, a že v době, kdy by bylo ošetření proti octomilce nejúčinnější, platí ochranné lhůty, zakazující použití jednotlivých přípravků ve stanoveném intervalu před sklizní. Při vývoji systému ochrany proti octomilce by proto měly být ochranné lhůty u jednotlivých plodin pečlivě posouzeny a ve vhodných případech přehodnoceny. \n\n"}
{"id": "899778", "url": "https://cs.wikipedia.org/wiki?curid=899778", "title": "Blackmagic Design", "text": "Blackmagic Design\n\nBlackmagic Design Pty Ltd je australská společnost, která vyrábí videotechniku. Byla založena v roce 1984 Grantem Perry, který je dodnes jejím výkonným ředitelem. Blackmagic vyrábí zařízení pro záznam, konverzi, stříhání a vysílání videa. Sídlí v australském Melbourne, ale pobočky má v Evropě, Asii a Severní Americe. V posledních několika letech koupila firmy Da Vinci Systems, Cintel, Echolab a Teranex, všechny zaměřené na vývoj profesionální techniky pro zpracování filmu a videa.\n\nBlackmagic vyrábí přepínače (switchery), diskové konvertory, grabovací hardware v podobě karet na PCIe či přes USB, softwarová i hardwarová řešení pro zpracování, konverzi, editaci, střih videa. Její vlajkovou lodí je ale vlastní řada videokamer.\n\nNa NAB Show 2012 společnost představila kameru Blackmagic Cinema. Ta disponuje senzorem s rozlišením 2,5K (2432 × 1366), tedy s určitými možnostmi manipulace obrazu pro výstup 1080p nebo 2K. Nahrávat dokáže rychlostí 23,98; 24; 25; 29,97 a 30 fps progresivně. Obrazová data nahrává na běžnou 2,5\" vyjmutelný solid-state drive (buď RAW nebo ztrátové formáty Apple ProRes či Avid DNxHD) a podporuje i uživatelem zadaná metadata. Vyjmá pár tlačítek se ovládá přes 5palcový dotykový displej, k dispozici je i dálkové ovládání. Zvuk nahrává 48 kHz mono, mezi výstupy nechybí HDMI. Má vysokorychlostní rozhraní Thunderbolt, s rychlostí 3 Gb/s. Kamera je vyráběna pro vyměnitelné objektivy s bajonetem EF/ZE nebo Micro Four Third (MFT). Její hlavní devizou je ale velmi citlivý senzor s barevným rozlišením 48 bitů na pixel, který zvládne dynamický rozsah 13 clonových čísel. Při ceně kolem 3000 amerických dolarů to z ní činí zajímavou alternativu profesionálních DSLR a (při výhodách digitálního snímání) dokonce alternativu točení na klasický filmový materiál.\n\nRok po oznámení Blackmagic Cinema Camera uvedla Blackmagic na NAB Show 2013 novou verzi své kinematografické kamery. Hlavní novinkou bylo zvýšení rozlišení na necelých 4K (3840 × 2160), senzor velikostně ekvivalentní filmovému formátu Super 35 mm a tedy i podobný filmový vzhled. Dynamický rozsah lehce klesl, na 12 clonových čísel. Z rozhraní přibylo HD-SDI. Tuto kameru aktuálně nabízí za přibližně 4000 US$.\n\nZmenšená verze (128 × 66 × 38 mm, 355 g) již tak velmi kompaktní Blackmagic Cinema Camera. Velikost senzoru se zmenšila na velikost Super 16, rozlišení ale spadlo na „pouze“ Full HD (1920 × 1080), úhlopříčka dotykového displeje klesla na 3,5\", jeho rozlišení a zůstal stejně jako dynamický rozsah – 13 clonových čísel. Místo SSD disku jako úložiště fungují karty SDHC/SDXC. Podporovány jsou jen vyměnitelné objektivy MFT. Všechno ostatní, co se týká produkčního toku u kamer Blackmagic, ale zůstalo. Cena je kolem 1000 US$.\n\n"}
{"id": "899779", "url": "https://cs.wikipedia.org/wiki?curid=899779", "title": "Vojenská radiostanice v Pierre-sur-Haute", "text": "Vojenská radiostanice v Pierre-sur-Haute\n\nVojenská radiostanice v Pierre-sur-Haute se nachází ve výšce 1634 m n. m. na 30hektarovém pozemku na území obcí Sauvain a Job. Pozemkem prochází hranice mezi regiony Rhône-Alpes a Auvergne. V místě se nachází také civilní rádiový vysílač, který zde vybudovala telekomunikační společnost \".\n\nSe stanicí se pojí také incident mezi francouzskou tajnou službou a francouzskou Wikipedií z dubna 2013, kdy tajná služba přinutila dobrovolného správce Wikipedie smazat heslo týkající se této stanice s odůvodněním, že představuje hrozbu pro národní bezpečnost. Heslo bylo vzápětí jiným správcem obnoveno.\n\nV roce 1913 byl na místě dnešní rádiové stanice vybudován Chappův semaforový telegraf. V té době to byla jen malá kamenná budova, se semaforem na střeše.\n\nV roce 1961, během tzv. studené války, požádala Severoatlantická aliance francouzskou armádu, aby postavila stanici, která by byla součástí komunikační sítě 82 stanic ACE-High. Stanice Pierre-sur-Haute v této síti propojovala stanici Lachens na jihu se stanicí Mont-Août na severu. Stanice využívala americké zařízení pro radiokomunikaci využitím troposférického rozptylu, jehož pomocí se přenášely hlas a telegrafní signál v síti sahající od Turecka až k severnímu polárnímu kruhu v Norsku. Roku 1974 převzalo kontrolu nad stanicí francouzské letectvo. V 80. letech 20. století byl systém postupně nahrazen kombinací systémů národní obrany a systémů pod správou NATO. Dvě parabolické antény, které místní obyvatelé nazývali Mickeyho uši (podle kreslené postavičky Mickey Mouse), byly v roce 1991 nahrazeny současnou anténní soustavou.\n\nStanice Pierre-sur-Haute se nachází pod kontrolou francouzského letectva a spadá pod leteckou základnu 942 Lyon – Mont Verdun, ležící 80 km od stanice. Jde o jednu ze čtyř rádiových stanic nacházejících se podél severojižní osy Francie, které jsou v neustálém spojení. Zbývající tři stanice jsou: Lacaune, Henrichemont a letecká základna 721 Rochefort. Stanice se používá hlavně k přenosům souvisejícím s rozkazy operačním jednotkám. Přes stanici by tedy mohl být přenášen například i rozkaz k použití jaderných zbraní.\n\nStanici obsluhuje asi 20členný personál, včetně elektrikářů, mechaniků a kuchařů. Velitel stanice má hodnost majora.\n\nStanice se nachází na 30hektarovém pozemku mezi obcemi Sauvain a Job, ležícím na hranici mezi regiony Rhône-Alpes a Auvergne, konkrétně mezi departementy Loire a Puy-de-Dôme. Po obvodu je obklopen vysokou bariérou ze dřeva a kovu. Vojenský personál a zaměstnanci přijíždějí po silnici nebo pásovými vozidly. Silnice je pro veřejnost uzavřena.\n\nNa pozemku se nacházejí tři věže. Nejvyšší z nich je 55metrová civilní telekomunikační věž, kterou vlastní \". Na vrcholu věže je radarová kupole s radarovým majákovým systémem kontroly leteckého provozu. Radar je v činnosti od 18. srpna 2009, ovšem kvůli silnému sněžení, které oblast občas postihuje, zaznamenal několik poruch.\n\nDvě zbývající věže vlastní armáda. Třicet metrů vysoké budovy se od roku 1991 využívají k rádiovému přenosu a příjmu. Byly postaveny tak, aby odolaly i náporu při jaderném výbuchu.\n\nNěkteré budovy se používají jako garáže nebo obytné jednotky, včetně kuchyně, jídelny a ložnic. Navzájem jsou propojeny tunely o celkové délce 400 metrů, aby v zimě bylo možné se při přesunu z jedné budovy do druhé vyhnout hustému sněžení.\n\nNejdůležitější část stanice leží pod zemí. Zde se analyzuje a přesměrovává komunikace z obou věží, a to při rychlosti 2 Mb/s.\n\nTato část je také vybavena prostředky chemické, biologické, radiologické a jaderné obrany, jako je betonový kryt chráněný proti elektromagnetickým pulsům Faradayovou klecí nebo místnosti s vnitřním přetlakem. Zařízení má nezávislé zdroje vody a energie.\n\nV dubnu 2013 si stanice získala pozornost poté, co se francouzská tajná služba Direction centrale du renseignement intérieur (DCRI) pokusila prosadit smazání hesla o tomto zařízení z francouzské Wikipedie. Nadace Wikimedia, která projekt spravuje, obdržela žádost o smazání v březnu 2013 a následně tajnou službu požádala, aby upřesnila, proč je podle ní heslo problematické. Zároveň poznamenala, že heslo pouze odráželo informace, které byly volně dostupné z pořadu místní televizní stanice \"\", odvysílaném roku 2004. DCRI odmítla poskytnout další podrobnosti a zopakovala svůj požadavek na smazání hesla, což Nadace Wikimedia odmítla. DCRI následně vyvinula nátlak na Rémiho Mathise, dobrovolného správce francouzské Wikipedie, aby článek odstranil. Správce, který je také prezidentem sdružení a mimo Wikipedii pracuje ve státem vlastněné Francouzské národní knihovně, uposlechl.\n\nPodle prohlášení, které vydala 6. dubna 2013, si DCRI pozvala 4. dubna Rémiho Mathise do svého úřadu. Protože byl jedním z těch, kteří měli přístup k nástrojům umožňujícím smazání stránky, přinutili ho přímo v úřadu heslo smazat, a to s pohrůžkou, že jinak na něj bude uvalena vazba a bude dále stíhán. Rémi Mathis heslo pod nátlakem smazal, přičemž současně DCRI vysvětloval, že takto Wikipedie nefunguje. Rémi Mathis přitom do té doby neměl s heslem nic společného, nebyl jeho autorem ani do něj nijak nepřispěl a do návštěvy úřadu DCRI nevěděl o jeho existenci. Jediný důvod, proč byl podle tajnou službou vybrán, byl, že vzhledem k jeho vysoké angažovanosti na Wikipedii a v projektech Wikimedia ho mohla tajná služba snadno identifikovat.\n\nHeslo bylo později jiným správcem Wikipedie, který je švýcarským občanem, znovu obnoveno. Jedním z důsledků této kontroverze bylo, že do té doby téměř nepovšimnuté heslo se následující víkend stalo nejčtenější stránkou francouzské Wikipedie, která během dvou dnů zaznamenala kolem 120 tisíc návštěv. Kromě toho byla stránka přeložena do mnoha dalších jazyků. Francouzské noviny ', internetový magazín \"Ars Technica\" a vysílání na zpravodajském webu ' poznamenaly, že se jedná o typický případ tzv. efektu Streisandové, kdy pokus o potlačení informace vede k jejímu většímu rozšíření. Francouzský ministr vnitra odmítl incident komentovat.\n\nPodle soudního zdroje, který ve své zprávě citovala 8. dubna , bylo smazání hesla provedeno jako součást předběžného šetření, které vedla antiteroristická sekce pařížské prokuratury, protože heslo prozrazovalo informace týkající se přenosu řetězce rozkazů k odpálení jaderných zbraní. Podle zprávy v týdeníku \"\" heslo obsahovalo důvěrné informace, které se mohou vztahovat k francouzským jaderným odstrašujícím prostředkům, jako jsou míry odolnosti materiálů.\n\n' po incidentu prohlásila, že očekává, že DCRI bude požadovat, aby stáhla svou původní zprávu z roku 2004, na jejímž základě bylo heslo pro Wikipedii napsáno, ačkoliv tato zpráva byla natočena a odvysílána ve spolupráci s francouzskou armádou. Francouzský ' navrhl, aby dalším krokem byl soudní příkaz francouzským poskytovatelům internetového připojení, aby na dotyčné heslo na Wikipedii zablokovali přístup. Nevládní organizace Reportéři bez hranic, sídlící ve Francii, kritizovala akci DCRI jako špatný precedens.\n\n"}
{"id": "899781", "url": "https://cs.wikipedia.org/wiki?curid=899781", "title": "Joaquim Augusto de Sousa", "text": "Joaquim Augusto de Sousa\n\nJoaquim Augusto de Sousa (1853 Funchal, ostrov Madeira – 1905 tamtéž) byl portugalský fotograf aktivní v 19. a na počátku 20. století.\n\nNarodil se v roce 1853 ve městě Funchal, na ostrově Madeira. Byl všestranným fotografem. Fotografoval folklór, rolníky při práci, krajinu, život na ulicích měst i architekturu. Své snímky publikoval také jako pohlednice.\n\nZemřel v roce 1905 ve Funchalu.\n"}
{"id": "899782", "url": "https://cs.wikipedia.org/wiki?curid=899782", "title": "Římskokatolická farnost Chvalkovice u Bučovic", "text": "Římskokatolická farnost Chvalkovice u Bučovic\n\nŘímskokatolická farnost Chvalkovice u Bučovic je územní společenství římských katolíků s farním kostelem svatého Bartoloměje v děkanátu Slavkov. Do farnosti patří obce Chvalkovice a Nemochovice.\n\nFara se ve Chvalkovicích připomíná již roku 1389. V 16. století se ostala do rukou nekatolíků, až zanikla docela. Nějaký čas byla administrována z Litenčic, pak z Nových Hvězdlic a opět z Litenčic, až do roku 1689. Tohoto roku je zmiňován farář Václav Neubauer, nejdéle působili Jan Hoss (1716–1731), Karel Smejkal (1731–1764), Josef Kodin (1764–1791), Josef Vojáček (1792–1810), Vincenc Wolf (1814–1835), Karel Josef Drechsler (1836–1870), Josef Pospěch (1871–1895), od roku 1895 Jan Tenora. Pamětní kniha farní se vede od roku 1836, matriky od roku 1678.\n\nOd 1. srpna 2011 je administrátorem excurrendo P. ICLic. Mgr. Miroslav Slavíček z Brankovic. Farnost je součástí farního týmu Milonice.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. únor. Adorační den připadá na 4. srpna \n\nVe farnosti se pravidelně pořádá tříkrálová sbírka. V roce 2016 se při sbírce vybralo ve Chvalkovicích 5 879 korun, v Nemochovicích 9 294 korun. \n\n"}
{"id": "899783", "url": "https://cs.wikipedia.org/wiki?curid=899783", "title": "Římskokatolická farnost Ostrovačice", "text": "Římskokatolická farnost Ostrovačice\n\nŘímskokatolická farnost Ostrovačice je územní společenství římských katolíků s farním kostelem sv. Jana Křtitele a sv. Václava v děkanátu Rosice. Do farnosti patří městys Ostrovačice a obec Říčany.\nOstrovačická farnost vznikla ve 12. až 13. století (do té doby se datuje původní ostrovačický kostel, první zmínka o faře je z roku 1255).\nPrvním známým farářem je Burkhard, zmíněný v roce 1338. Na přelomu 16. a 17. století byly nějakou dobu Ostrovačice přifařeny k Domašovu – pak však došlo k zpětnému vykoupení statků do majetku kláštera v Rajhradu. Na přelomu 17. a 18. století se naopak ostrovačická farnost vzmohla: téměř sto let (od roku 1673 do roku 1771) patřily k Ostrovačicím osady Domašov, Hluboké, Radoškov, Přibyslavice a Javůrek. Po oddělení Domašova a dalších osad tvořily farnost v roce 1773 Ostrovačice, Říčany, Říčky a mlýn Chrastina. V roce 1784 byly i Říčky přifařeny k Domašovu, zatímco Říčany zůstaly součástí ostrovačické farnosti.\nFarnost byla po celou dobu své existence spravována rajhradskými benediktiny. Teprve od roku 1962 zde působí kněží brněnské diecéze. Farářem je od 1. listopadu 2007 Ludvík Bradáč, ThD.\n\nPro farnosti Ostrovačice a Veverské Knínice vychází společný farní zpravodaj Ořík. Ve farnosti se pravidelně pořádá tříkrálová sbírka. V roce 2015 její výtěžek činil v Ostrovačicích 23 272 korun.\n\nJednou za čtvrt roku se koná setkání společenství seniorů.\n\nNa 6. květen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 2. prosince.\n\n"}
