{"id": "930226", "url": "https://cs.wikipedia.org/wiki?curid=930226", "title": "Mansur Isajev", "text": "Mansur Isajev\n\nMansur Isajev (: ), (* 23. září 1986 v Kiziljurtu, Sovětský svaz) je ruský zápasník – judista avarského původu, olympijský vítěz z roku 2012.\n\nZápasení, sambu/judu se věnoval od 8 let v rodném Dagestánu pod vedením Gabriela Magomedova. V roce 2005 se přesunul do Čeljabinsku, kde se pod vedením Alexandra Millera prosadil do ruské reprezentace. V roce 2009 se s příchodem nového reprezentační trenéra Itala Gamby stal členem užšího výběeru ruské seniorské reprezentace. Řadil se mezi tzv. adrenalinové zápasníky, spíše než technickou vyspělostí poutá pozornost svým temperamentem a výbušností.\n\nV roce 2012 se kvalifikoval na olympijské hry v Londýně s předstihem, později v ruské nominaci porazil jediného konkurenta Murata Kodzokova a zajistil si účast v Londýně. Vstup do turnaje měl nervozní, v prvním kole ho čekal zkušený Španěl Kiyoshi Uematsu, kterého po vyrovnaném průběhu a infarktovém konci poslední minuty hrací doby porazil v prodloužení na šido. V dalších dvou kolech ko čekali jemu stylově podobní judo-zápasnící, se kterými si dokázala poradit přes strhy. V semifinále ho čekal největší favorit a nasazená jednička Jihokorejec Wang Ki-čchun. Na jeho judo byl takticky připraven, nepustil ho do úchopu a na dvě napomínání vybodoval. Ve finále se utkal s Japoncem Riki Nakajou. Ten měl za sebou semifinálový maratón a kondiční manko se u něho ve finále projevilo. Isajev se v úvodu ujal vedení na juko po uči-matě a zbytek zápasu odrážel Japoncovy ataky, získal zlatou olympijskou medaili.\n\nV roce 2013 laboroval se zraněním ruky. V roce 2014 si hned v úvodu na pařížském grand slamu prolomil koleno a celou sezonu vynechal. V roce 2015 dosahoval na olympijského vítěze podprůměrných výsledků.\n\n\n"}
{"id": "930227", "url": "https://cs.wikipedia.org/wiki?curid=930227", "title": "Kaple Panny Marie (Hlučín)", "text": "Kaple Panny Marie (Hlučín)\n\nKaple Panny Marie se nachází na pozemku parc. č. 3067 v k.ú. Hlučín, na rohu ulic Písečné a Cihelní. Je to jeden z mála dochovaných objektů drobné sakrální architektury ve městě, jako kulturní památka je tato kaple evidovaná od roku 2006 pod č. 101813.\n\nJe postavena na půdorysu čtyřúhelníku s půlkruhovým závěrem. Průčelí je prolomeno vstupem s půlkruhovým záklenkem. Nad dveřmi je v bílé stuze nápis: A V E - M A R I A.\n"}
{"id": "930228", "url": "https://cs.wikipedia.org/wiki?curid=930228", "title": "Hrobka rodiny Wetekampů", "text": "Hrobka rodiny Wetekampů\n\nHrobka rodiny Wetekampovy je malou stavbou čtvercového půdorysu. Vnitřek mauzolea je zaklenut křížovou hřebínkovou klenbou s pilastrovým členěním stěn. Fasády jsou zdobeny bosáží. Hlavní průčelí je završeno trojúhelníkovým štítem s velkou reliéfní hlavou anděla. Na vrcholu kopulovité střechy je socha ženy s vavřínovou ratolestí.\n\nStavba je kamenná, zevně neomítnutá, stojí na parc. č. 183 v k.ú. Hlučín, poblíž evangelického kostela, na bývalém evangelickém hřbitově. Jako kulturní památka je evidovaná pod č. 41955/8-1374 . Jedná se o příklad doznívající romantické snahy zámožných vrstev, které v 19. století chtěly vyvolat iluzi moci někdejší feudální třídy napodobováním historických staveb.\n"}
{"id": "930233", "url": "https://cs.wikipedia.org/wiki?curid=930233", "title": "Myrmekiaphila neilyoungi", "text": "Myrmekiaphila neilyoungi\n\nMyrmekiaphila neilyoungi je druh pavouka čeledi Cyrtaucheniidae, který popsali profesor Jason E. Bond a Norman I. Platnick v roce 2007. Nalezen byl v okrese Jefferson County v Alabamě, kde se běžně vyskytuje; rovněž existuje místo výskytu v severozápadní Floridě. Pojmenován byl podle kanadského hudebníka Neila Younga.\n"}
{"id": "930235", "url": "https://cs.wikipedia.org/wiki?curid=930235", "title": "João Goulart", "text": "João Goulart\n\nJoão Belchior Marques Goulart (1. března 1918/1919 – 6. prosince 1976) zvaný \"Jango\" byl brazilský prezident v letech 1961 až 1964.\n\nPocházel ze zámožné statkářské rodiny ze státu Rio Grande do Sul. Byl nadějný fotbalista, hrával za Sport Club Internacional, dokud pohlavní choroba neomezila pohyblivost jeho pravé nohy. Vystudoval práva, ale dal přednost práci na rodinné farmě.\n\nPřítelem Goulartova otce byl Getúlio Vargas, který nadaného mladíka uvedl do politiky. João Goulart vstoupil do Vargasovy Brazilské strany pracujících, v roce 1950 byl zvolen poslancem a v letech 1953–1954 působil jako ministr práce. Usiloval o zavedení minimální mzdy a sociálního pojištění. V roce 1956, když byl prezidentem zvolen Juscelino Kubitschek de Oliveira, stal se Goulart viceprezidentem. Tuto funkci zastával i poté, co se Kubitschekovým nástupcem stal Janio Quadros. V srpnu 1961, když Quadros po konfliktu s parlamentní opozicí abdikoval, stal se Goulart hlavou státu. Aby uklidnil situaci, přistoupil na výrazné omezení svých pravomocí. V roce 1963 však vypsal referendum, které znovu zavedlo prezidentský systém.\n\nGoulartova politika usilovala o vymanění Brazílie z politické a ekonomické závislosti na USA. Snažil se zavést progresivní daně, zahájil nákladnou kampaň na potírání negramotnosti, připravoval pozemkovou reformu, která by část velkostatků předala bezzemkům. Brazilská pravice kritizovala Goulartovu vstřícnost ke komunistům a obávala se, aby se země nevydala cestou Kuby. Krize vyvrcholila v noci z 31. března na 1. dubna, kdy převzala moc armáda. Goulart s rodinou emigroval do Uruguaye, kde založil malé hospodářství. V roce 1973 ho Juan Domingo Perón pozval do Argentiny a marně mu nabízel místo svého poradce. V roce 1976 João Goulart zemřel na svém statku nedaleko města Mercedes: oficiálně na infarkt myokardu, existují však dohady, že ho zavraždila brazilská tajná policie.\n\nJeho manželkou byla o 21 let mladší Maria Teresa Fontela Goulartová, která byla pro svou krásu srovnávána s Jackie Kennedyovou.\n\nBrazilský filmař Sílvio Tendler o něm v roce 1984 natočil životopisný dokument \"Jango\", oceněný na festivalu v Havaně.\n\n"}
{"id": "930241", "url": "https://cs.wikipedia.org/wiki?curid=930241", "title": "Václav Jílek", "text": "Václav Jílek\n\nVáclav Jílek může být:\n"}
{"id": "930242", "url": "https://cs.wikipedia.org/wiki?curid=930242", "title": "Restaurace Slezan", "text": "Restaurace Slezan\n\nBývalá restaurace Slezan v Hlučíně byla postavena na starších základech, urbanisticky vymezuje a definuje náměstí a přispívá (i přes četné přestavby a nemnoho dochovaných původních prvků) k ucelenější představě o historické podobě náměstí. Lokál restaurace Slezan byl místem dělnických akcí v době revoluční vlny po první světové válce. Je to kulturní památka evidovaná pod č. 34959/8-2973 , dům stojí na parc. č . 428 v k.ú. Hlučín, Mírové náměstí 32. Městský typ domu, nárožní, v ulicové frontě, pozdější přístavba se sálem, 19. století.\n\n"}
{"id": "930244", "url": "https://cs.wikipedia.org/wiki?curid=930244", "title": "Sárský holub", "text": "Sárský holub\n\nSárský holub je plemeno holuba domácího pocházející z Německa, kde se také především chová. Je to velký a těžký holub s hrdým postojem, dlouhým slabým krkem a lehce vzad spadajícím hřbetem. V seznamu plemen EE se řadí do plemenné skupiny užitkových holubů a je zapsán pod číslem 0011.\n\nSárský holub byl vyšlechtěn na začátku 50. let 20. století zkřížením holuba římana, bagdet, koburského skřivana a poštovních holubů. Je to silný, velký pták, jeho hmotnost se pohybuje kolem 850 g a rozpětí křídel dosahuje až 85 cm. Hlava je velká, zobák je dosti dlouhý, silný a světlý nebo rohový. Oční duhovka je oranžová, oči jsou obtažené dvojitou narůžovělou obočnicí. Krk je dlouhý a co možná slabý, s dobře vykrojeným hrdlem a bez náznaku ohryzku, který je typický pro některá plemena bagdet, ze kterých sárský holub vznikl. Hruď je vztyčená, široká, hřbet lehce spadá vzad a je celý krytý křídly. Dobře složený ocas je nesený v linii hřbetu. Nohy jsou středně dlouhé, s neopeřenými běháky a prsty.\n\nSárský holub se chová pouze ve dvou barevných rázech, červenopruhém a žlutopruhém. Holubice mají matnější barvu opeření než samci.\n\n"}
{"id": "930246", "url": "https://cs.wikipedia.org/wiki?curid=930246", "title": "Kryva Hora", "text": "Kryva Hora\n\nKryva Hora (, v překladu do češtiny Ohnutá hora) je bývalá vesnice na Ukrajině, která byla vysídlena v důsledku Černobylské havárie. Obec se nachází v Ivankivském rajóně Kyjevské oblasti, na levém břehu řeky Pripjať.\n\nOd severu je Kryva Hora obklopena horou ve tvaru podkovy a odtud pochází název obec. V roce 1886 obec obývalo 246 obyvatel. V roce 1900 ve vlastnické vesnici (náleželo Sergeji Čeliščevu) žilo 310 obyvatel a bylo zde 64 domů. Byla zde v provozu škola, kde se učilo gramotnosti. Byla zde kovárna a větrný mlýn. Rolníci se zabývali zemědělstvím a plavením dřeva po řekách Dněpr a Pripjať. Vesnice podléhala Černobylské farnosti Rodomylské gubernie. Do Černobylské havárie byla součástí struktury Černobylského rajónu, přibližně do roku 1970 bylo centrem zastupitelstva obce.\n\nZ historie měst a vesnic Sovětského svazu: \"Kryva Hora – vesnice, centrum venkovské rady umístěné 9 kilometrů od centra rajónu a 5 kilometrů od železniční stanice Pripjať. Populace – 485 obyvatel. Vesnické radě podřízeno obyvatelstvo místa Starosel'je. Na území Kryvé Hory je rozmístěna posádka sovchozu «Припятский». Ve vesnici je osmiletá škola, klub a knihovna. V průběhu 2. světové války byla vesnice zcela vypálena nacisty. 35 obyvatel – válečných veteránů bylo oceněno vládním vyznamenáním. (Údaje z roku 1968)\n\nBěhem války stalinistické sabotážní skupiny vyprovokovali ve vesnici občanskou válku, kde trpěli především civilní občané.\n\nPozději bylo obecní zastupitelstvo (selsovět) zrušeno a vesnice byla do roku 1986 podřízena Zimovišenskému selsovětu. Krátce před havárii Černobylu žilo ve vesnici 300 obyvatel. Po havárii byli obyvatelé přesídleni do vesnic Lukaši a Rudnickoje v Baryševském rajóně. Vesnice byla vyřazena z evidence v roce 1999.\n\n\n"}
{"id": "930247", "url": "https://cs.wikipedia.org/wiki?curid=930247", "title": "Hôtel du Petit-Bourbon", "text": "Hôtel du Petit-Bourbon\n\nHôtel du Petit-Bourbon byl městský palác v Paříži, který se nacházel východně u paláce Louvre a byl zbořen v 17. století kvůli rozšíření Louvru.\n\nPalác byl postaven ve 14. století. V paláci se nacházel velký sál, který sloužil pro zábavné akce královského dvora. V roce 1581 zde měl premiéru \"ballet comique de la reine\" (královnin komický balet), v roce 1614 se ze konalo zasedání generálních stavů. Dne 14. prosince 1645 zde italští herci uvedli premiéru opery \"La finta pazza\", která v sobě spojovala zpěv a balet. Od roku 1658 zde pro krále Ludvíka XIV. vystupovala Molièrova divadelní skupina.\n\n23. února 1653 se v \"Salle du Petit-Bourbon\" odehrála premiéra Baletu Noci \"(Ballet de la Nuit)\", ve kterém účinkoval i Ludvík XIV. v roli slunečního boha.\n\nDne 11. října 1660 začala demolice paláce Petit-Bourbon kvůli rozšíření Louvru. Na jeho místě se dnes nachází tzv. \"Grande colonnade du Louvre\" architekta Clauda Perraulta (1613-1688).\n"}
{"id": "930249", "url": "https://cs.wikipedia.org/wiki?curid=930249", "title": "Josef Prorok", "text": "Josef Prorok\n\nJosef Prorok (* 16. listopadu 1987 Praha, Československo) je bývalý český atlet, běžec–čtvrtkař.\n\nPremiéru si odbyl na juniorském mistrovství světa 2006 v Pekingu, kde ve své disciplíně 400 m překážek postoupil do semifinále, se čtvrtkařskou štafetou pak zaběhl národní rekord 3:08,69, ale ani ten nestačil na finálovou bitvu (12.). O rok později, 2007, se nominoval na ME do 23 let v Debrecíně. Nepostoupil z rozběhu, chyběla mu k tomu na celkovém devátém místě za 51,16 sekund pouhá setina.\n\nSezonu po olympijském roce si Prorok zopakoval start na evropském šampionátu dvaadvacetiletých. Tentokrát se v Kaunasu probil do finále ze sedmé příčky (50,48), kterou nedokázal zopakovat a musel se spokojit s osmou pozicí. \n\nNa halovém mistrovství světa 2010 v katarském Dauhá byl členem štafety 4×400 m, jíž se o 17 setin nepodařilo proniknout mezi šest nejlepších, tým Jiří Vojtík, Josef Prorok, Pavel Jiráň a Theodor Jareš skončil na HMS 2010 sedmý s výkonem 3:09,76. Vydařené ME mu však vyneslo titul \"Objev roku\" v pravidelné anketě ČAS, v hlavní kategorii skončil 11. V Barceloně se v seniorské konkurenci probojoval mezi nejlepší osmičku, kde podruhé během šampionátu zaběhl osobní rekord a současně podruhé pod 50 sekund (49,68).\n\nNa halovém MS 2012 v Istanbulu nedokázala čtvrtkařská štafeta ve složení Josef Prorok, Petr Lichý, Václav Barák a Theodor Jareš postoupit z rozběhu, když doplatila na smolné rozlosování. Nejenže jim byla přidělena nevděčná první dráha, ještě byl kvartet zařazen do jednoznačně silnějšího běhu. V něm i přes veškerou snahu obsadili šestou pozici, přitom v prvním z běhů by jejich čas 3:09,46 stačil na druhou, přímo postupovou pozici.\n\nTaké v létě se objevil ve štafetě, která v obměněné sestavě dosáhla na skvělý úspěch, páté místo, navíc Němeček, Maslák, Prorok a Holuša zaběhli národní rekord 3:02,72. Individuálně se Josefovi tolik nedařilo: v Helsinkách sice postoupil z rozběhu, obhájit pozici z Barcelony však nezvládl, v semifinále byl diskvalifikován; v Londýně zůstal hned v prvním kole.\n\nNa halovém ME 2013 ve švédském Göteborgu ve dnech 1. – 3. března 2013 v hale Scandinavium získal Josef svou první seniorskou medaili ve štafetě s kolegy ve složení Daniel Němeček, Josef Prorok, Petr Lichý a Pavel Maslák. Původně třetí Polsko bylo po protestu diskvalifikováno.\n\nAtletickou kariéru ukončil předčasně v říjnu roku 2013 kvůli přetrvávajícím zdravotním problémům.\n\n"}
{"id": "930250", "url": "https://cs.wikipedia.org/wiki?curid=930250", "title": "David Kross", "text": "David Kross\n\nDavid Kross (* 4. července 1990 Bargteheide, Německo) je německý herec.\n\nDavid Kross hrál v několika německých filmech (např. hlavní role ve filmech \"Drsňák\" nebo \"Krabat\"), ale mezinárodní věhlas získal až po jedné z hlavních rolí ve filmu \"Předčítač\". Od té doby hrál v několika zahraničních filmech.\n\n"}
{"id": "930253", "url": "https://cs.wikipedia.org/wiki?curid=930253", "title": "Petr Vlček (sochař)", "text": "Petr Vlček (sochař)\n\nPetr Vlček (* 28. července 1962 v Praze) je český akademický sochař a umělecký sklář.\n\nMezi roky 1981 a 1984 navštěvoval Střední výtvarnou školu Václava Hollara v Praze, v letech 1984 – 1990 studoval design na katedře architektury Vysoké školy uměleckoprůmyslové. V průběhu studií se postupně přikláněl k volné tvorbě, pod vlivem prof. Karla Vaňury se začal zajímat o tzv. ateliérové sklo. Cyklus grafik, které v roce 1988 vytvořil, později zakoupila grafická sbírka Národní galerie. V roce 1990 obdržel stipendium italského Ministero dei Beni Culturali v Římě.\n\nPo absolutoriu nepřijal nabízený post asistenta v ateliéru designu Vysoké školy uměleckoprůmyslové a vydal se na dráhu svobodného povolání. V roce 1992, 1996, 1998 a 2000 byly jeho práce vybrány newyorským muzeem v Corningu mezi sto nejzajímavějších a publikovány v NG Rewiev 13,17,19, a 21.\n\n\n\n\n"}
{"id": "930255", "url": "https://cs.wikipedia.org/wiki?curid=930255", "title": "Josef Götzl", "text": "Josef Götzl\n\nJosef Götzl, uváděn též Josef Götzel (4. března 1820 Praha – 5. února 1892 Karlín), byl český podnikatel a politik, v 2. polovině 19. století poslanec Českého zemského sněmu a starosta Karlína.\n\nPocházel ze skromných poměrů, ale postupně se vypracoval na velkopodnikatele a průmyslníka. Byl synem cínaře. Pracoval v podniku svého otce. Společně s Čeňkem Daňkem založili v Karlíně strojírnu \"Daněk und Comp.\", v níž od 5. listopadu 1854 působil jako podílník. V roce 1872 se podnik změnil na akciovou společnost, v níž Götzl zastával funkci jejího prezidenta. Kromě předsednictví v správní radě podniku Breitfeld, Daněk a spol. zastával funkci předsedy správní rady i v první české akciové společnosti pro rafinování cukru. Zasedal rovněž ve správní radě Živnostenské banky. Od roku 1872 byl majitelem statku Konárovice u Kolína.\n\nV letech 1861–1884 byl starostou Karlína. Po několik let zastával funkci předsedy družstva pro vystavění Národního divadla. 26. října 1866 mu za jeho jednání během válečného roku 1866 byl udělen Řád Františka Josefa.\n\nV 60. letech 19. století se zapojil i do zemské politiky. Podle některých zdrojů usedl již roku 1865 na Český zemský sněm. V řádných zemských volbách v Čechách v lednu 1867 byl zvolen do Českého zemského sněmu v městské kurii (volební obvod Karlín). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Götzl takto byl zbaven mandátu pro absenci v září 1868 a zvolen znovu v doplňovacích volbách v září 1869. Za Karlín byl do zemského sněmu zvolen i v řádných volbách v roce 1870 a volbách roku 1872. Následovala opět série zbavení mandátu a opětovněho zvolení. Takto uspěl v doplňovacích volbách v říjnu 1873, doplňovacích volbách v červenci 1874, na jaře 1875, v únoru 1876 a dubnu 1877. Za městskou kurii v Karlíně byl zvolen i v řádných volbách roku 1878 a volbách roku 1883. V zemských volbách roku 1889 do sněmu usedl za velkostatkářskou kurii (nesvěřenecké velkostatky).\n\nPoliticky patřil mezi stoupence Národní strany (staročeské). V posledních letech, kdy na sněmu zasedal mezi velkostatkáři, patřil do skupiny Strany konzervativního velkostatku.\n\nZemřel v únoru 1892 ve věku 72 let na \"vysílení\". Smuteční obřad se konal v kostele svatého Cyrila a Metoděje v Karlíně. Pohřben byl na Olšanských hřbitovech.\n\n"}
{"id": "930258", "url": "https://cs.wikipedia.org/wiki?curid=930258", "title": "Staré české báje a pověsti", "text": "Staré české báje a pověsti\n\nStaré české báje a pověsti je dvousvazkové dílo Eduarda Petišky, které obsahuje specifické převyprávění českých legend a historie. Pověsti obsažené v této knize vycházely dříve pod různými názvy (např. Čtení o hradech, Čtení o zámcích a městech a různé další tematické celky).\n\nSkládá se ze dvou částí, z nichž se první zabývá úsekem od nejstarší doby až po období krále Jiřího z Poděbrad, protože v této epoše bylo na našem území vybudováno nejvíce hradů a vzniklo tudíž mnoho pověstí. \",Základ knihy tvoří především pověsti historické, které vypravují o významných postavách, ať už byly či nebyly součástí historie národa, a popisují jejich život a činy, které zůstaly v paměti lidí a šířily se po staletí v pověstech dál a dál. Tyto pověsti pak autor doplňuje zejména o pověsti místní zahrnující v sobě nejen výklady vztahující se k hradům, ale často se zmiňuje o stavbách klášterů a kostelů a neopomene upozornit na zvláštní a tajemná místa určité oblasti. Hojně jsou pak v oblasti místních pověstí zastoupeny pověsti heraldické. (s. 18)\"\".\n\nDruhá část knihy pojednává o době od vlády Jiřího z Poděbrad přes události spojené s třicetiletou válkou, až k nové době, kde se pověsti již ztrácí a na jejich místo nastupuje historie.\n\nPetiškovo převyprávění se liší od Jiráskových \"Starých pověstí českých\" nejen novějším jazykem, uchopením látky a zpracováním, ale i výběrem pověstí. Kniha není souborem všech pověstí z dané doby, ale pečlivým výběrem pověstí historických, místních a demonologických, které jsou spojeny v jeden celek tak, aby si čtenář mohl vytvořit celkový obraz o tom, jak tehdy žili panovníci, šlechta, rytíři, ale i obyčejní lidé.\n\n\",Zámek pověstí je dostavěn a můžeme se rozhlédnout z jeho věže. Vítězství i prohry našich předků se zapsaly do české, moravské a slezské krajiny. Do měst, zámků, vesnic a zřícenin, do kamene i toku řek a do hladin rybníků. Nic kolem nás není němé. Všechno vypovídá o čase, který minul, o lidech, kteří byli. I příběhy našich let budou jednou staré. Jejich písmo se zachytí na tváři krajiny, na tváři naší země. Ti po nás budou číst a naslouchat. Záleží na nás, jaké příběhy o nás bude příští čtenář číst. Dají mu sílu? Vdechnou mu odvahu, dopřejí mu útěchu? Posílí mu hrdost? Zaraduje se nad nimi?\"\"\n\n\n"}
{"id": "930259", "url": "https://cs.wikipedia.org/wiki?curid=930259", "title": "Vloupání", "text": "Vloupání\n\nVloupání je způsob spáchání trestného činu podle § 121 trestního zákoníku, kdy pachatel vnikne do uzavřeného prostoru lstí, nedovoleným překonáním uzamčení nebo tak, že při tom s použitím síly překoná jinou jistící překážku.\n\nVloupání je podle § 205 odst. 1 písm. b) trestního zákoníku jedním z možných znaků skutkové podstaty trestného činu krádeže. Ke krádeži dojde např. tehdy, pokud jde o věc v hodnotě alespoň 5 000 Kč, nebo pokud si ji chce pachatel po činu ponechat násilím (násilí při činu by znamenalo trestný čin loupeže) anebo pokud je ukradena vloupáním. Při tomto způsobu krádeže tudíž pro vznik trestní odpovědnosti na hodnotě věci nezáleží.\n\nAby šlo o vloupání ve smyslu trestního zákoníku, musí pachatel především vniknout do uzavřeného prostoru, což může být nejen místnost, celá budova nebo uzavřený pozemek, ale také menší prostor (trezor, zavazadlový prostor auta apod.). Uzavřením se pak rozumí úmyslná ochrana věci před odcizením, nikoli tedy např. ohrazení pozemku nízkým okrasným plotem. Vniknutí lstí může mít podobu ukrytí se v obchodním domě před jeho zavřením nebo třeba vydávání se za poštovního doručovatele, nedovolené překonání uzamčení je možné za pomocí odcizených klíčů, paklíče či jiné technické pomůcky, a to i bez jakéhokoli použití síly. Naopak jiná jistící překážka už musí být překonána za pomoci síly, což může být nejen její rozbití, ale také např. přelezení vysokého plotu či vyšplhání po okapové rouře do vyšších pater, protože jistící překážkou může být i výškový rozdíl.\n"}
{"id": "930260", "url": "https://cs.wikipedia.org/wiki?curid=930260", "title": "Ženský mírový tábor v Greenham Common", "text": "Ženský mírový tábor v Greenham Common\n\nŽenský mírový tábor v Greenham Common byl mírový tábor založený na protest proti rozmístění jaderných zbraní na základně RAF Greenham Common v Berkshire v Anglii. Tábor vznikl v září 1981 poté, co velšská skupina „Women for Life on Earth“ dorazila do Greenhamu, aby protestovala proti rozhodnutí britské vlády povolit umístění střel s plochou dráhou letu. První blokáda základny proběhla v květnu 1982, kdy z 250 protestujících žen bylo 34 zatčeno.\n\nV prosinci 1982 spojilo 30 000 žen své ruce, aby vytvořily lidský řetěz okolo základny v rámci happeningu \"Embrace the Base\" (česky „Obejmi základnu“). 29. září byly ženy vykázány městskou radou v Newbury, ale během několika dnů založily nový tábor nedaleko původního.\n\nTábor se stal známým, když 1. dubna 1983 přibližně 70 000 protestujících utvořilo 23 km dlouhý lidský řetěz z Greenhamu do Aldermastonu a zbrojovky v Burghfieldu. Ženský mírový tábor přitáhl pozornost médií a „inspiroval vytvoření dalších mírových táborů na více než tuctu dalších místech v Británii a jinde po Evropě.“ Další obklopení základny proběhlo v prosinci 1983, kterého se zúčastnilo zhruba 50 000 žen. Oplocení bylo na mnoha místech přestříháno a byly vydány stovky zatykačů.\n\n4. dubna 1984 byly ženy z Common znovu vyhoštěny a znovu se všechny po setmění vrátily tábor znovu vybudovat.\n\nTábor se skládal z osmi menších táborů u různých bran okolo základny. První byl nazván Žlutá brána, další pak Modrá brána (se zaměřením na hnutí New Age), Fialová brána (se zaměřením na náboženství) a Zelená brána, který byl výhradně pro ženy a muži do něj neměli povolený vstup.\n\nPoslední střely byly ze základny odvezeny v roce 1991 v důsledku uzavření smlouvy o likvidaci raket středního a kratšího doletu, ale tábor byl zrušen až v roce 2000 poté, co protestující získali oprávnění postavit na jeho místě památník. Ačkoliv střely byly odvezeny, tábor pokračoval v protestu proti blížícímu se britskému programu Trident. Mezi posledními čtyřmi protestujícími, kteří místo opouštěli, byla Sarah Hippersonová, která se protestů v táboře účastnila celkem 19 let.\n\nNa místě původního tábora byl 5. října 2002 odhalen památník v podobě sedmi vztyčených kamenů umístěných v kruhu kolem sochy \"Flame\" (česky \"Plamen\"), která představuje táborový oheň.\n"}
{"id": "930261", "url": "https://cs.wikipedia.org/wiki?curid=930261", "title": "Petr Vlček", "text": "Petr Vlček\n\nPetr Vlček může být:\n\n"}
{"id": "930264", "url": "https://cs.wikipedia.org/wiki?curid=930264", "title": "Stéphane Traineau", "text": "Stéphane Traineau\n\nStéphane Traineau (* 16. září 1966 Cholet, Francie) je bývalý francouzský zápasník–judista, bronzový olympijský medailista z roku 1996 a 2000.\n\nS judem začínal v 5 letech v rodné obci Mortagne-sur-Sèvre pod vedením svého otce Michela. Od roku 1984 byl zařazen do vrcholového tréninkového programu INSEP. Ve francouzské seniorské reprezentaci se pohyboval od roku 1987 v polotěžké váze do 95 kg. V roce 1988 uspěl při francouzské nominaci na olympijské hry v Soulu na úkor dlouholeté reprezentační jedničky Rogera Vachona. Ve druhém kole olympijského turnaje v Soulu vybodoval úřadujího japonského mistra světa Hitoši Sugaie, ale v dalším takticky zaváhal s úřadujícím mistrem Evropy Jiřím Sosnou z Československa a prohrál po verdiktu sudích na praporky (hantei).\n\nV roce 1992 patřil k favoritům na zisk zlaté olympijské medaile na olympijských hrách v Barceloně, ale jako úřadující mistr světa a Evropy zaváhal ve třetím kole s americkým veteránem Leo Whitem a nechal se hodit na ippon technikou soto-makikomi. Vytoužené olympijské medaile se dočkal až na třetí pokus v roce 1996. Na olympijských hrách v Atlantě ve čtvrtfinále zaskočil po sedmi sekundách zápasu Japonce Jošio Nakamuru technikou kučiki-taoši na ippon. V semifinále však v polovině zápasu nezachytil seoi-nage Jihokorejce Kim Min-sua a spadl do oprav. Souboji o třetí místo vybodoval Maďara Antala Kovácse a získal bronzovou olympijskou medaili.\n\nPo olympijských hrách hrách v Atlantě přepustil místo reprezentační jedničky kolegům, ale v roce 1999 získal svoji pozici zpět. V roce 2000 uspěl při francouzské nominaci na olympijské hry v Sydney. V úvodním kole ho čekal úřadující mistr Evropy Rus Jurij Sťopkin. V polovině zápasu dostal Rusa na zem a zvítězil na ippon držením. Osudným se mu však opět stalo semifinále, kde v takticky vedeném zápase nestačil v boji o úchop na Kanďana Nicolase Gilla a spadl do oprav. V souboji o třetí místo upáčil na zemi Izraelce Ariela Ze'eviho a získal druhou bronzovou olympijskou medaili. Vzápětí ukončil sportovní kariéru. Věnuje se trenérské a funkcionářské práci.\n\nStéphane Traineau byl pravoruký komplexně technicky vybavený judista, jeho oblíbenou technikou v postoji byly hody přes boky (curi-goši) a v boji na zemi nasazovaná páka (juji-gatame).\n\n\n"}
{"id": "930265", "url": "https://cs.wikipedia.org/wiki?curid=930265", "title": "Julius Hanisch", "text": "Julius Hanisch\n\nJulius Hanisch (18. července 1827 Rokytnice v Orlických horách – 27. dubna 1886 Vídeň) byl rakouský a český právník a politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl právník a politik. Narodil se v Rokytnici v Orlických horách jako syn tkadlce. Studoval na gymnáziu v Hradci Králové a v Praze. Následně absolvoval práva na Karlo-Ferdinandově univerzitě v Praze, kde roku 1858 získal titul doktora práv. Nastoupil na praxi na pražský zemský soud, pak byl v advokátní praxi v Praze a Liberci. Od roku 1859 působil jako právní zástupce ve Vídni, kde se pak usídlil a v 60. letech se etabloval jako samostatný advokát.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (volební obvod Litoměřice – Lovosice – Úštěk) do Českého zemského sněmu. Zvolen byl jako nezávislý německý kandidát. Mandát obhájil v témže obvodu i v zemských volbách v lednu 1867 a rovněž tak v krátce poté konaných volbách v březnu 1867. Po volbách roku 1870 se jako poslanec neuvádí, ale křeslo v zemském sněmu získal opětovně ve volbách roku 1872, nyní již za kurii venkovských obcí v obvodu Žamberk – Králíky – Rokytnice.\n\nV téže době také zasedal i v Říšské radě (celostátní zákonodárný sbor), kam ho vyslal zemský sněm roku 1864 (tehdy ještě Říšská rada nevolena přímo, ale tvořena delegáty jednotlivých zemských sněmů). 12. listopadu 1864 složil slib. Opětovně ho zemský sněm do vídeňského parlamentu delegoval roku 1867 a 1870. Uspěl i v prvních přímých volbách do Říšské rady roku 1873, kdy získal mandát poslance za kurii venkovských obcí, obvod Litomyšl, Lanškroun, Polička atd. Ve volbách roku 1879 ho v tomto etnicky smíšeném okrsku ovšem porazil poměrem 84 : 274 hlasů nezávislý kandidát Johann Urbanek. Poté, co ale Urbanek roku 1884 zemřel, podařilo se Hanischovi v doplňovacích volbách znovu uspět a na zbytek funkčního období ještě usedl do vídeňského parlamentu. Poslanecký slib složil 4. prosince 1884.\n\nPatřil do ústavověrného tábora. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem. V roce 1878 již ale je zmiňován jako nezařazený poslanec.\n\nDíky jeho přičinění byl roku 1869 zřízen soudní okres Rokytnice v Orlických horách, který zahrnul převážně etnicky německé obce v tomto regionu. Působil jako první okresní starosta v Rokytnici. V obci Neratov v Orlických horách se zasadil o zřízení poštovního úřadu. V září 1873 mu Neratov udělil čestné občanství. V té době byl stále okresním starostou.\n\nV posledních letech před smrtí se nacházel v těžké sociální situaci, přišel o svou advokátní kancelář. Poté, co už nebyl zvolen do Říšské rady ani do zemského sněmu, přišel i o poslední velký zdroj příjmů, když dlouhodobě působil jako právní zástupce zemského výboru u vídeňských soudů. Začal se pak zadlužovat a postupně přišel o poslední klienty. Zemřel v dubnu 1886, když si přímo na chodbě budovy vídeňského zemského soudu prostřelil hlavu. Důvodem byl soudní spor, který byl proti němu veden s podezřením na zpronevěru. Zemřel při převozu do nemocnice. Zůstala po něm vdova a dva synové.\n\n"}
{"id": "930267", "url": "https://cs.wikipedia.org/wiki?curid=930267", "title": "Edmund Hartig", "text": "Edmund Hartig\n\nEdmund von Hartig, též Edmund z Hartigu (2. listopadu 1812 Vídeň – 30. března 1883 San Remo), byl rakouský a český diplomat a politik německé národnosti, v 60. a 70. letech 19. století poslanec Českého zemského sněmu (v roce 1867 i Nejvyšší maršálek Království českého), poslanec Říšské rady a člen Panské sněmovny.\n\nPocházel z šlechtického rodu Hartigů. Jeho otcem byl rakouský politik Franz von Hartig (1789–1865). Edmund v letech 1835 až 1836 působil na praxi u dolnorakouských státních úřadů a pak vstoupil do diplomatických služeb. Byl povolán jako atašé na vyslanectví do Florencie, roku 1840 v stejné funkci na vyslanectví v Paříži. Stal se legačním tajemníkem. V letech 1846–1859 byl postupně rakouským vyslancem v Kasselu, Kodani (od roku 1852) a Mnichově (od roku 1856).\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii velkostatkářské (za nesvěřenecké velkostatky) do Českého zemského sněmu. V téže době také zasedal i v Říšské radě (celostátní zákonodárný sbor), kam ho vyslal zemský sněm (tehdy ještě Říšská rada nevolena přímo, ale tvořena delegáty jednotlivých zemských sněmů).\n\nPoliticky patřil k spojencům Antona von Schmerlinga a horlivým stoupencům takzvané Ústavní strany, která prosazovala liberální a centralistický model rakouského státu, s dominantní rolí německé kultury, a odmítala federalistické aspirace Čechů a dalších neněmeckých etnik. 16. prosince 1865 složil mandát zemského poslance. Již v listopadu 1866 se do zemského sněmu nicméně vrátil, nyní ovšem za městskou kurii, obvod Cvikov – Mimoň. Mandát za tento okrsek v severních Čechách obhájil i v zemských volbách v lednu 1867. V krátce poté konaných volbách v březnu 1867 byl opět zvolen za velkostatkářskou kurii. Zastupoval Stranu ústavověrného velkostatku, která byla šlechtickým spojencem centralistické Ústavní strany.\n\nV této době probíhaly v českých zemích ostré státoprávní spory. Česká politická reprezentace odmítala rakousko-uherské vyrovnání a neúspěšně žádala uznání svébytnosti českého státu. Poté, co padl konzervativní ministerský předseda Richard Belcredi a vliv v Rakousku převzala opět centralistická liberální skupina, byl Hartig jmenován 4. dubna 1867 Nejvyšším maršálkem Království českého (předseda zemského sněmu). Funkci zastával jen krátce, do 3. srpna 1867. Podle jiného zdroje do roku 1868. 1. dubna 1867 se stal také doživotním členem Panské sněmovny (jmenovaná horní komora Říšské rady). Zde působil jako zpravodaj při projednávání některých významných předloh, například školských nebo branných zákonů.\n\nKřeslo v zemském sněmu získal opětovně ve volbách roku 1872, znovu za kurii velkostatkářskou. Rezignoval před dubnem 1877.\n\nByl majitelem statku Mimoň a Vartenberk. V listopadu 1873 ho svým předsedou zvolil Verein für Geschichte der Deutschen in Böhmen (\"Spolek pro dějiny Němců v Čechách\"). Zemřel v italském San Remu na plicní onemocnění.\n\n"}
{"id": "930272", "url": "https://cs.wikipedia.org/wiki?curid=930272", "title": "Osudy dobrého vojáka Švejka po druhé světové válce", "text": "Osudy dobrého vojáka Švejka po druhé světové válce\n\nOsudy dobrého vojáka Švejka po druhé světové válce je kniha Josefa Jaroslava Marka (pseudonym Martina Petišky), který, jak v předmluvě uvádí, je vnuk Švejkova přítele, jednoročního dobrovolníka Marka.\n\nVolně navazuje na čtyřdílný humoristický román českého spisovatele Jaroslava Haška \"Osudy dobrého vojáka Švejka za světové války\". Kniha byla psána v době normalizace a reflektuje humornou haškovsko-švejkovskou formou těžká padesátá léta. Je psána haškovským slohem, který je doplněn o specifický slovník padesátých let. Poprvé vyšla v roce 1992 v nakladatelství Jan, jako první díl cyklu V šest večer u Kalicha, ilustroval v duchu kreseb Josefa Lady Jiří Pěkný. Kniha se v prvním vydání ve skutečnosti, a to i podle tiráže, jmenuje (jen) Osudy dobrého Švejka po druhé světové válce.\n\nVyšla také v maďarštině a byla přeložena do angličtiny. V současné době vychází také elektronicky.\n\n"}
{"id": "930273", "url": "https://cs.wikipedia.org/wiki?curid=930273", "title": "Skákání panáka", "text": "Skákání panáka\n\nSkákání panáka je dětská venkovní, ve světě rozšířená pohybová hra, při níž děti přeskáčí dohodnutým způsobem na zemi namalovanou kresbu panáka.\n\nNa zemi (např. na chodníku) se namaluje panák. Kresba se rozdělí do 5 až 11 polí, které se očíslují. Velikost panáka a jeho částí (očíslovaných polí) je úměrná věku dětí, velikosti jejich chodidel. Úkolem dítěte je přeskákat siluetu v pořadí čísel po jedné, resp. obou nohách (u panáka o 8 polích jsou pole 4-5 břicho, pole 7-8 hlava) a to bez přešlapů. \n\nNavíc si úlohu mohou znesnadnit vhozením kamene či jiného malého předmětu před každým kolem ze startovní čáry na postupně se zvyšující čísla (a pole) na postavě. V daném kole pak kámen s obrazcem musí přeskočit bez dotyku obsazeného pole. \n\nPřešlap nohou, či netrefení se do očíslovaného pole kamenem je chybou, což znamená pozastavení skoků a nutnost skákací sekvenci opakovat. Zatím skáče soupeřící dítě (či děti). Které z nich první celou skákací sestavu zvládne, zvítězí. \n\nHru lze využít i pro jinou výuku, každé pole může znamenat jiný zadaný úkol. Čísla na něm lze nahradit jiným symbolem. Tvary panáka jsou ve světě rozmanité. \n\n"}
{"id": "930274", "url": "https://cs.wikipedia.org/wiki?curid=930274", "title": "Uctívání kamenů", "text": "Uctívání kamenů\n\nUctívání kamenů patří mezi kulty, které jsou doloženy již od starověku, zejména od Féničanů a Řeků. Předmětem kultu ale mohly být i starší pravěké megality, u kterých není jejich smysl doložen. Do moderní doby se uctívání kamenů zachovalo v šintoismu, kde může být nositelem kami i kámen.\n\nZa jiný významný přetrvávající příklad může být považován Černý kámen, který považují za posvátný muslimové. Uctíván byl ale již před vznikem islámu, jenž ve skutečnosti modloslužbu zakazuje a pro většinu muslimů tedy neznamená úcta ke kameni jeho zbožštění a odklon od jednobožství.\n\nPředpokládá se, že řada kamenných božstev vznikla jako meteority.\n\nPro kamenné božstvo se ve starověku ustálil starořecký výraz ' – baitylos, který byl přepisován v latině \"'. Původem tohoto názvu je společné aramejské a hebrejské označení \"Bét-el\", které znamená „Dům Boží“. Další možné označení je \"abádir\".\n\nV starověkém Řecku byl zvláště významným baitylem \"omfalos\" přechovávaný v Delfách. Mělo se jednat o kámen, který podstrčila Rheia k pozření Kronovi a tím zachránila Dia, a zároveň o označení středu světa.\n"}
{"id": "930279", "url": "https://cs.wikipedia.org/wiki?curid=930279", "title": "Kozjatyn", "text": "Kozjatyn\n\nKozjatyn (; ) je město ve Vinnycké oblasti na Ukrajině. Leží na řece Hujvě ve vzdálenosti 75 kilometrů od Vinnycji, správního střediska celé oblasti. Žije zde obyvatel.\n\nJedná se o důležitý železniční uzel.\n\n\n"}
{"id": "930280", "url": "https://cs.wikipedia.org/wiki?curid=930280", "title": "Western &amp; Southern Open 2013 – ženská dvouhra", "text": "Western &amp; Southern Open 2013 – ženská dvouhra\n\nDo soutěže ženské dvouhry na tenisovém turnaji Western & Southern Open 2013 nastoupilo padesát šest hráček. Z kvalifikace postoupilo dvanáct tenistek přímo a jedna jako šťastná poražená. Obhájkyní titulu byla pátá nasazená Číňanka Li Na, kterou v semifinále vyřadila Serena Williamsová. Ztráta bodů způsobila pád čínské tenistky na šesté místo žebříčku WTA za Erraniovou.\n\nVítězkou dvouhry se stala druhá nasazená Běloruska Viktoria Azarenková, která ve finálovém dramatu zdolala americkou světovou jedničku Serenu Williamsovou po rovnocenném zisku prvních dvou setů 2–6 a 6–2, až v tiebreaku rozhodující sady poměrem míčů 8:6. Získala tak 900 bodů do žebříčku WTA a  prémii 426 000 dolarů. Výhra pro Azarenkovou představovala třetí titul v sezóně a celkově sedmnáctý singlový z dvouhry.\n\nPo prohře ve druhém kole ukončila profesionální kariéru francouzská světová sedmička Marion Bartoliová, a to pouze šest týdnů po zisku premiérového Grand Slamu ve Wimbledonu.\n\nOsm nejvýše nasazených mělo volný los do druhého kola.\n\n\n\n\n"}
{"id": "930283", "url": "https://cs.wikipedia.org/wiki?curid=930283", "title": "Jean Becker", "text": "Jean Becker\n\nJean Becker může být:\n\n"}
{"id": "930284", "url": "https://cs.wikipedia.org/wiki?curid=930284", "title": "Tung-č’-men (stanice metra v Pekingu)", "text": "Tung-č’-men (stanice metra v Pekingu)\n\nStanice Tung-č’-men () je stanice pekingského metra. Nachází se na východě obvodu Tung-čcheng a vedou jí tři trasy metra. Na okružní lince 2 leží mezi stanicemi Jung-che-kung a Tung-s’ š’-tchiao. Pro linku 13 a letištní expres se jedná o konečnou stanici, v případě linky 13 sousední k stanici Liou-fang a v případě letištního expresu sousední k stanici San-jüan-čchiao.\nPodobně jako většina stanic linky 2 se i Tung-č’-men nachází poblíž bývalých pekingských hradeb. Její jméno znamená \"Východní rovná brána\" a odkazuje k Východní rovné bráně, která zde stála před zbořením hradeb a jejich nahrazením druhým městským okruhem.\n"}
{"id": "930285", "url": "https://cs.wikipedia.org/wiki?curid=930285", "title": "Marie-France Pisier", "text": "Marie-France Pisier\n\nMarie-France Pisier (10. května 1944 Da Lat, Francouzská Indočína, dnes Vietnam — 24. dubna 2011 Saint-Cyr-sur-Mer, Var) byla francouzská divadelní a filmová herečka, scenáristka a režisérka.\n\nJejími rodiči byli George Pisier, vysoký úředník francouzské koloniální říše a Paula Caucanas. V 80. letech 20. století oba rodiče spáchali v průběhu dvou let nezávisle na sobě sebevraždu.\n\nJejími sourozenci jsou Évelyne Pisier, univerzitní profesorka politologie a Gilles Pisier, významný francouzský matematik.\n\nČástečně vyrůstala v koloniích, kde byl její otec guvernérem. Po středoškolském studiu na dívčím lyceu \"Lycée Albert-Calmette\" v Nice absolvovala studium práv a politologie na Univerzitě v Nice, i když se těmto oborům nikdy v životě dál nevěnovala.\n\nBěhem svého života byla dvakrát vdaná. Z druhého manželství měla dvě děti, Mathieua a Iris.\n\nZačátky její kariéry jsou spojeny s režisérem Françoisem Truffautem, který si jí pro její vzhled vybral pro svůj krátkometrážní film \"Antoine et Colette\". S Truffautem spolupracovala ještě několikrát později. Velmi rychle jí do svých filmů začali obsazovat tehdejší „umělečtí“ režiséři, jako například Alain Robbe-Grillet, Luis Buñuel, Jacques Rivette nebo mladý André Téchiné.\n\nI když její umělecký rozběh byl pozvolnější, v letech 1976 a 1977 získává na prvních ročnících udělování Césarů za své výkony ocenění pro herečku ve vedlejší roli.\n\nKromě umělecky stavěných filmů hrála také v komerčně úspěšných titulech, jako \"Tělo mého nepřítele\" v roce 1976 s Jean-Paulem Belmondem nebo \"Eso es\" z roku 1982, opět s Belmondem. O rok později si zahrála poměrně známém, cynicky zaměřeném filmu \"Cena za nebezpečí\".\n\nDětství, prožité v Nové Kaledonii jí inspirovalo k napsání románu \"Le Bal du gouverneur\", vydaného v roce 1984. O několik let později, v roce 1990, jej upravila a natočila podle něj stejnojmenný film, s Kristin Scott Thomas v hlavní roli.\n\nOkolnosti její smrti nejsou jasné. Hereččino tělo bylo nalezeno na dně bazénu v jejím domě. Přesnou příčinu smrti nedokázala určit ani pitva. Dalším šetřením bylo zjištěno, že pravděpodobně neutonula, což zvýšilo pravděpodobnost srdečního infarktu nebo sebevraždy.\n\nJe pohřbena ve městě Sanary-sur-Mer ve Francii.\n\n\n"}
{"id": "930288", "url": "https://cs.wikipedia.org/wiki?curid=930288", "title": "Helena Vitovská", "text": "Helena Vitovská\n\nHelena Vitovská (* 1982 Československo) je manažerka a bývalá dětská filmová herečka. Poprvé se objevila ve filmu \"Nefňukej, veverko!\" v pěti letech v hlavní roli Kačenky. Následovaly další filmové role jako např. \"Veverka a kouzelná mušle\", \"Kačenka a strašidla\", \"Kačenka a zase ta strašidla\".\n\nPo ukončení filmové kariéry vystudovala dvojjazyčné cesko - španělské gymnázium a potom Policejní akademii České republiky v Praze kde získala titul Magistr a ČZÚ s titulem inženýr.\n\n"}
{"id": "930289", "url": "https://cs.wikipedia.org/wiki?curid=930289", "title": "T34", "text": "T34\n\nT34 může být:\n\n"}
{"id": "930290", "url": "https://cs.wikipedia.org/wiki?curid=930290", "title": "Hasičská zbrojnice se sušárnou hadic (Hlučín)", "text": "Hasičská zbrojnice se sušárnou hadic (Hlučín)\n\nHasičská zbrojnice se sušárnou hadic se nachází na pozemku parc. č. 307 v k. ú. Hlučín, v areálu školy ve Školní ulici. Jde o typologicky jedinečnou stavbu, která dokládá vývoj architektury hasičských zbrojnic na českém území. Sušárna sestává ze střední třípatrové věže završené sedlovou střechou, ke které na okapových stranách přiléhají malá přízemní křídla s pultovými střechami. Přízemí je z režného cihelného zdiva, hrázděné, věž dřevěná, svisle kladené desky bez lištování. Podezdívka je kamenná. Stavba postavená v roce 1886 je od roku 2005 evidovaná jako kulturní památka České republiky pod ev. č. 101398.\n"}
{"id": "930292", "url": "https://cs.wikipedia.org/wiki?curid=930292", "title": "Michal Hrivňák", "text": "Michal Hrivňák\n\nMichal Hrivňák (* 5. března 1991, Rimavská Sobota) je slovenský fotbalový brankář, který působí v klubu FC Spartak Trnava.\n\nHrivňák působil v akademii Polygraf Venglošova futbalová akadémia a v FC Rimavská Sobota.\n\nV roce 2011 přestoupil do italského klubu Brescia Calcio, ale chytal pouze za rezervní tým. Pro zbytek sezóny 2011/12 byl odeslán na hostování do Civitanovese Calcio hrajícího ligovou soutěž Serie C1.\n\nV červenci 2012 přestoupil do skotského druholigového týmu Dunfermline Athletic, kde podepsal roční smlouvu. Měl zde působit v roli brankářské dvojky za Paulem Gallacherem. Představitele klubu zaujal během předsezónního přípravného zápasu se skotským klubem Berwick Rangers. Debutoval v prosinci 2012 proti domácímu Livingstonu, když nahradil zraněného brankáře Paula Gallachera. Musel však přijmout porážku 1:2.\n\nV září 2013 přestoupil zpět na Slovensko, do klubu FC Spartak Trnava, který sháněl posilu na brankářském postě kvůli zranění Dobrivoje Rusova. Hrivňák se dohodl s Trnavou na smlouvě do konce listopadu 2013 s možností prodloužení.\n\n"}
{"id": "930300", "url": "https://cs.wikipedia.org/wiki?curid=930300", "title": "Mistrovství světa juniorů v atletice 2008", "text": "Mistrovství světa juniorů v atletice 2008\n\n12. mistrovství světa juniorů v atletice se uskutečnilo ve dnech 8. – 13. července 2008 v polské Bydhošti. Na programu bylo dohromady 44 disciplín (22 chlapeckých a 22 dívčích), které probíhaly na městském stadionu Zdzisława Krzyszkowiaka. Areál byl před šampionátem zrekonstruován a byla navýšena jeho kapacita (až 23 000 diváků). Již v roce 1979 zde probíhalo juniorské mistrovství Evropy. V roce 1999 se zde konal první ročník MS v atletice do 17 let a o čtyři roky později zde probíhal také evropský šampionát do 23 let.\n\nŠampionátu se zúčastnilo 1408 atletů (757 chlapců a 651 dívek) ze 165 států světa. \n\n"}
{"id": "930303", "url": "https://cs.wikipedia.org/wiki?curid=930303", "title": "Automat na kondomy", "text": "Automat na kondomy\n\nAutomat na kondomy je druh prodejních automatů. Často jsou umístěny na veřejných toaletách, stanicích metra, letištích jako opatření na podporu bezpečného sexu. Vzácně nabízejí i dámské kondomy.\n\nPři použití kondomů z automatu je důležité zkontrolovat datum vypršení platnosti a samotný automat by neměl být vystaven přímému slunečnímu záření nebo jinému zdroji extrémních teplot.\n"}
{"id": "930313", "url": "https://cs.wikipedia.org/wiki?curid=930313", "title": "Římskokatolická farnost Cítoliby", "text": "Římskokatolická farnost Cítoliby\n\nŘímskokatolická farnost Cítoliby (lat. \"Zittolibium\") je územní společenství římských katolíků v Cítolibech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo. Matriky jsou vedeny od roku 1663.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Cítoliby, která je tak spravována \"excurrendo\".\n\nŘímskokatolická farnost Cítoliby\n\n"}
{"id": "930314", "url": "https://cs.wikipedia.org/wiki?curid=930314", "title": "Trophée des champions 2007", "text": "Trophée des champions 2007\n\nTrophée des champions 2007 byl zápas Trophée des champions, tedy francouzského fotbalového Superpoháru. Střetly se v něm týmy Olympique Lyonnais jakožto vítěz Ligue 1 ze sezóny 2006/07, a celek FC Sochaux-Montbéliard, který vyhrál ve stejné sezóně francouzský fotbalový pohár (Coupe de France).\n\nUtkání se odehrálo 28. července 2007 na Stade Gerland v Lyonu. O poločase byl stav 2:1 pro tým Olympique Lyonnais, který nakonec tímto výsledkem soupeře porazil a radoval se z triumfu. Pro Lyon to bylo sedmé prvenství v soutěži (a šesté v řadě), v minulosti trofej získal ještě v letech 1973 a 2002–2006. Sochaux naopak přišel o možnost získat vůbec první trofej ve francouzském Superpoháru.\n\n"}
{"id": "930316", "url": "https://cs.wikipedia.org/wiki?curid=930316", "title": "Mistrovství světa juniorů v atletice 2010", "text": "Mistrovství světa juniorů v atletice 2010\n\n13. mistrovství světa juniorů v atletice se uskutečnilo ve dnech 19. – 25. červenc 2010 v kanadském Monctonu. Na programu bylo dohromady 44 disciplín (22 chlapeckých a 22 dívčích), které probíhaly na nově postaveném víceúčelovém sportovním stadionu tamní univerzity Moncton Stadium. Jeho kapacita činí 10 tisíc diváků. V Kanadě se juniorské mistrovství světa konalo již v roce 1988, kdy probíhalo ve městě Sudbury. V roce 2003 se poté v dalším kanadském městě Sherbrooke konalo MS v atletice do 17 let.\n\nŠampionátu se zúčastnilo 1313 atletů (746 chlapců a 567 dívek) ze 163 států světa. Podle prvních předpokladů se MSJ mělo zúčastnit téměř 1500 atletů z více než 170 zemí. Podle IAAF bylo těsně před startem šampionátu ve startovních listinách 1416 atletů a atletek ze 170 zemí. Jednu z největších výprav vyslali Američané – 82 atletů a atletek. Česká výprava čítala 15 jmen.\n\n"}
{"id": "930318", "url": "https://cs.wikipedia.org/wiki?curid=930318", "title": "CSN (album)", "text": "CSN (album)\n\nCSN je třetí studiové album rockové skupiny Crosby, Stills & Nash, druhé bez Neila Younga, vydané v červnu 1977 u vydavatelství Atlantic Records. Produkovali jej tři členové skupiny spolu s bratry Ronem a Howardem Albertovými.\n\n\n"}
{"id": "930319", "url": "https://cs.wikipedia.org/wiki?curid=930319", "title": "CSN", "text": "CSN\n\nCSN může být:\n\n"}
{"id": "930320", "url": "https://cs.wikipedia.org/wiki?curid=930320", "title": "Novojavorivsk", "text": "Novojavorivsk\n\nNovojavorivsk (; – \"Novojavorovsk\") je město ve Lvovské oblasti na Ukrajině. Leží západně od Lvova a v roce 2004 v něm žilo přes šestadvacet tisíc obyvatel.\n\nPřes Novojavorivsk vede dálnice M 10, která bývá počítána za součást evropské silnice E40.\n\nSídlo bylo založena v roce 1965 v souvislosti s těžbou síry pod jménem Jantarne (, odvozeno od jantaru). V roce 1969 získalo statut sídla městského typu a bylo přejmenováno na Novojavorivske (\"\") podle Javorivu. V roce 1986 se stalo městem a v roce 2008 bylo 3. června přejmenováno na \"Novojavorivsk\".\n"}
{"id": "930327", "url": "https://cs.wikipedia.org/wiki?curid=930327", "title": "Ariane Ascarideová", "text": "Ariane Ascarideová\n\nAriane Ascarideová, nepřechýleně Ariane Ascaride (* 10. října 1954 Marseille), je francouzská divadelní a filmová herečka. V roce 1998 získala filmovou cenu César.\n\nVystudovala sociologii na univerzitě v Aix-en-Provence. Jejím manželem se stal francouzský režisér Robert Guédiguian.\n\nPozději vystudovala pařížskou konzervatoř Conservatoire national supérieur d'art dramatique, kde navštěvovala kurzy Antoina Viteza a Marcela Bluwala. Na začátku 70. let 20. století začala hrát v divadle, a to ve hrách jejího bratra Pierra Ascarida.\n\nPozději hrála ve filmech různých režisérů, byla hojně obsazována ve filmech jejího manžela. Film \"Marius et Jeannette\", za který byla oceněna Césarem, je také výsledkem jejich spolupráce.\n\nCelkem hrála přibližně v padesáti filmech. Kromě toho spolupracuje s televizí a po celou dobu své kariéry hraje současně v různých francouzských divadlech.\n\n\n\n"}
{"id": "930330", "url": "https://cs.wikipedia.org/wiki?curid=930330", "title": "Trophée des champions 2008", "text": "Trophée des champions 2008\n\nTrophée des champions 2008 byl zápas Trophée des champions, tedy francouzského fotbalového Superpoháru. Střetly se v něm týmy Olympique Lyonnais jakožto vítěz Ligue 1 i francouzského fotbalového poháru (Coupe de France) ze sezóny 2007/08, a celek FC Girondins de Bordeaux, který skončil ve stejné sezóně na konečné 2. příčce Ligue 1.\n\nUtkání se odehrálo 2. srpna 2008 na Stade Chaban-Delmas v Bordeaux. O poločase i po uplynutí řádné hrací doby byl stav 0:0, z triumfu se nakonec radoval tým Girondins de Bordeaux, který porazil Lyon v penaltovém rozstřelu 5:4 a ukončil tak jeho impozantní šňůru šesti triumfů v řadě. Pro Girondins Bordeaux to bylo druhé prvenství v soutěži, v minulosti trofej získal ještě v roce 1986.\n\n"}
{"id": "930336", "url": "https://cs.wikipedia.org/wiki?curid=930336", "title": "Abaffy", "text": "Abaffy\n\nAbaffy (, v současné slovenštině se používá i podoba Abafi, Abafiovci) byl uherský šlechtický rod. Jeho zakladatelem byl \"Aba\" z rodu Hanva, který žil v druhé polovině 13. století v Malé Hanvě (dnes součást obce Abovce, pojmenované právě po Abovi). Rod se časem rozdělil na více větví žijících v Uhersku i Sedmihradsku.\n\n"}
{"id": "930337", "url": "https://cs.wikipedia.org/wiki?curid=930337", "title": "Seznam primátorů Bratislavy", "text": "Seznam primátorů Bratislavy\n\nToto je seznam primátorů města Bratislava včetně nejvyšších představitelů tohoto města před zavedením funkce primátora, tedy před rokem 1945 (rychtáři, starostové).\n\n\nOd roku 1879 funkce rychtáře (latinsky \"judex\") nahrazena funkcí starosty (slovensky \"mešťanosta\", latinsky \"consules\").\n\nDr. Štefan Ravasz odevzal funkci starosty předsednictvu národního výboru. Funkce starosty nahrazena funkcí primátora.\n\n"}
{"id": "930338", "url": "https://cs.wikipedia.org/wiki?curid=930338", "title": "Třída T (1936)", "text": "Třída T (1936)\n\nTřída T byla třída ocánských diesel-elektrických ponorek postavených pro britské královské námořnictvo v období druhé světové války. Celkem bylo postaveno 53 ponorek této třídy. Zahraničními uživateli třídy bylo Nizozemsko se čtyřmi a Izrael se dvěma čluny.\n\nTřída byla navržena v 30. letech za účelem náhrady starších ponork tříd O, P a R. Celkem bylo postaveno 53 ponorek třídy \"T\".\n\nVýzbroj tvořil jeden 102mm kanón a deset 533mm torpédometů.\n\nTřída byla nasazena ve druhé světové válce.\n\n"}
{"id": "930340", "url": "https://cs.wikipedia.org/wiki?curid=930340", "title": "Mistrovství světa juniorů v atletice 2012", "text": "Mistrovství světa juniorů v atletice 2012\n\n14. mistrovství světa juniorů v atletice se uskutečnilo ve dnech 10. – 15. července 2012 ve španělské Barceloně. Na programu bylo dohromady 44 disciplín (22 chlapeckých a 22 dívčích), které probíhaly na olympijském stadionu Estadi Olímpic Lluís Companys, kde se mj. konalo ME v atletice 2010.\n\nPodle předběžných statistik se šampionátu mělo zúčastnit 1742 atletů (964 chlapců a 778 dívek) ze 180 států světa. Česko reprezentovalo 15 atletů (9 chlapců a 6 dívek).\n\n"}
{"id": "930341", "url": "https://cs.wikipedia.org/wiki?curid=930341", "title": "Textilní barviva", "text": "Textilní barviva\n\nTextilní barviva jsou chemické sloučeniny k barvení a potiskování textilií.\n\nPůvodní přírodní látky byly postupně nahrazeny syntetickými organickými výrobky, takže v 21. století jsou k použití v průmyslové výrobě známá jen umělá barviva.\n\nSortiment barviv obsahuje více než deset tisíc výrobků. Každé textilní barvivo má zvláštní obchodní název a je zařazeno do CI (\"Colour Index\"), podle kterého zkušený odborník rozpozná chemickou strukturu a barvířské vlastnosti výrobku.\n\nPodle chemické struktury se barviva dají rozdělit na\n\n\n\nZjednodušený proces je zpracování tzv. \"kovokomplexními barvivy\" používaný pro textilie z polyamidových vláken.\n\n\n\n\n\n\nZvláštní skupina kypových barev jsou ve vodě rozpustné tzv. indigosoly. Používají se na barvení celulózových, živočišných i polyesterových vláken.\n\n\n\n- nerozpustná b. azová\n\n- oxidační b.\n\n- ftalogenová b.\n\n\n\n(Stav koncem 20. století z celosvětového hrubého odhadu 400 000 tun ročně) \n\n"}
{"id": "930348", "url": "https://cs.wikipedia.org/wiki?curid=930348", "title": "Seznam dílů seriálu Continuum", "text": "Seznam dílů seriálu Continuum\n\nToto je seznam dílů seriálu \"Continuum\". Kanadský televizní seriál \"Continuum\" vysílá kabelová televizní stanice Showcase. První řáda měla premiéru 27. května 2012. Prozatím vznikly ucelené 2 řady, první s 10 díly, druhá s 13 díly. V průběhu roku 2014 se vysílá premiéra třetí řady.\n\n"}
{"id": "930351", "url": "https://cs.wikipedia.org/wiki?curid=930351", "title": "Dion and the Belmonts", "text": "Dion and the Belmonts\n\nDion and the Belmonts byla přední americká vokální kapela konce 50. let 20. století. Všichni členové pocházeli z newyorského Bronxu. Kapela vznikla, když se na koci roku 1957 Dion DiMucci, hlavní zpěvák (* 18. července 1939), přidal k The Belmonts, jež tvořili: Carlo Mastrangelo, basový baritonista (* 5. října 1938), Fred Milano, druhý tenor (22. srpna 1939 – 1. ledna 2012) a Angelo D'Aleo, první tenor (* 3. února 1940).\n\nDion and the Belmonts vydali čtyři alba:\n"}
{"id": "930355", "url": "https://cs.wikipedia.org/wiki?curid=930355", "title": "Třída Grampus", "text": "Třída Grampus\n\nTřída Grampus byla třída diesel-elektrických minonosných ponorek postavených pro britské královské námořnictvo. Celkem bylo postaveno šest ponorek této třídy. Byly to první to první ponorky britského královského námořnictva navržené speciálně pro kladení min. Prototypová jednotka HMS \"Porpoise\" se od svých sesterských lodí mírně lišila a některé prameny ji řadí do samostatné třídy.\n\nStavba \"Porpoise\" byla objednána v roce 1930. Její konstrukce se osvědčila a tak byly objednány další jednotky s minimem úprav. V letech 1933 až 1939 bylo do služby zařazeno šest ponorek této třídy.\n\nTrup ponorek byl převzat z ponorek třídy \"P\". Byl ovšem zvýšen, čímž vznikl prostor pro uložení 50 námořních min. Výzbroj tvořil jeden 102mm kanón a deset 533mm torpédometů.\n\nTřída byla nasazena ve druhé světové válce. Pět bylo ve válce zničeno. \"Porpoise\" se stala poslední britskou ponorkou ztracenou v bojích celé války. Jediná přeživší \"Rorqual\" byla vyřazena roku 1946.\n\n"}
{"id": "930357", "url": "https://cs.wikipedia.org/wiki?curid=930357", "title": "Čystohalivka", "text": "Čystohalivka\n\nČystohalivka (ukrajinsky \"Чистогалівка\") je bývalá obec na Ukrajině, která se nachází v uzavřené Černobylské zóně Černobylského rajónu Kyjevské oblasti na půli cesty mezi vesnicemi Stari Šepelyči a Korohod, 18 kilometrů od města Černobyl a 4 kilometry od Černobylské jaderné elektrárny. \n\nČystohalivka je zmiňována v literatuře poloviny 19. století například: L. Pochylevič. «\"Сказанія о населенныхъ мѣстностях Кіевской губерніи\"» (strana 153).V 70 letech 19. století byla Čystohalivka obývána necelou tisícovkou obyvatel (krátce před katastrofou 986 osob) a byla zde také osmiletá škola.\n\nČystohalivka se rozkládá skoro ve středu západní stopy radioaktivního spadu Černobylu. Po evakuaci obyvatel vesnice byla Čystohalivka zlikvidována. Obyvatelé byli přestěhování do obce Havronščyna (Гавронщина) v Makarivském rajóně, Kyjevská oblast. Některé rodiny byly vystěhovány do Mykolajivské oblasti.\n"}
{"id": "930358", "url": "https://cs.wikipedia.org/wiki?curid=930358", "title": "Paul Cook", "text": "Paul Cook\n\nPaul Cook (* 20. července 1956 Londýn) je britský bubeník. V letech 1975−1978 působil ve skupině Sex Pistols, se kterou příležitostně vystupuje znovu od roku 1996. V roce 1979 spolu s dalším členem kapely Stevem Jonesem založil skupinu The Professionals, která se však po třech letech existence také rozpadla. Později působil v kapelách Chiefs of Relief, Man Raze a Subway Sect. Od roku 2016 je členem skupiny Sharks.\n"}
{"id": "930361", "url": "https://cs.wikipedia.org/wiki?curid=930361", "title": "Římské martyrologium", "text": "Římské martyrologium\n\nMartyrologium Romanum (Římské martyrologium) je oficiální seznam světců uznávaných římskokatolickou církví. Církevní kalendář původně obsahoval nepohyblivé svátky (tzn. ty, které byly spojeny s pevným datem) a u nich byla připojena tabulka udávající datum slavení Velikonoc. Papež Pavel VI. roku 1969 schválil jeho reformu. Oproti liturgickému kalendáři, který obsahuje vybrané světce, je martyrologium kalendářně uspořádaný seznam světců uctívaných v různých církevních obcích. Rozdíl mezi martyrologiem a kalendářem je v tom, že martyrologium obsahuje pouze mučedníky, kdežto liturgický kalendář obsahuje i další světce, panny apod. Další rozdíl spočívá v tom, že v martyrologiu jsou i ti světci, kteří nebyli liturgicky slaveni (v praxi to znamená, že obsahuje řadu málo známých, častokrát lokálních světců).\n\nZa nejstarší martyrologium je považováno \"Breviarium Syriacum\" z roku 411, které vzniklo jako překlad nezachované řecké předlohy. K dalším patří v Itálii vzniklé \"Martyrologium Hieronymianum\" z poloviny 5. století (mylně připisováno sv. Jeronýmu). S dalšími martyrologii se rozšiřoval počet světců, takže na každý den jich je uvedeno více. Oficiální římské martyrologium bylo vydáno až po Tridentském koncilu papežem Řehořem XIII. roku 1584 (vzniklo přepracováním Usuardova martyrologia). Nejrůznější revize svatých, které byly více méně nastartovány Druhým vatikánským koncilem, mají sloužit k lepší orientaci v kalendáři. Začali být vybíráni světci většího významu a také byla prozkoumávána historicita některých světců.\n\n\n"}
{"id": "930362", "url": "https://cs.wikipedia.org/wiki?curid=930362", "title": "Muška", "text": "Muška\n\nMuška může být: \n\n\n\n\n\n\n\n\n\n\n"}
{"id": "930363", "url": "https://cs.wikipedia.org/wiki?curid=930363", "title": "Kostja Ullmann", "text": "Kostja Ullmann\n\nKostja Ullmann (* 30. května 1984, Hamburk, Německo) je německý herec. Známý se stal především jako jedna z hlavních rolí ve filmu \"Letní bouře\" (2004). Mezi jeho další filmy patří \"Prolomit zeď\" (2008), \"Povinně nezadaný\" (2010) a \"Rubínově červená\" (2013) a \"Rande naslepo\" (2017).\n\n"}
{"id": "930364", "url": "https://cs.wikipedia.org/wiki?curid=930364", "title": "František Hartl", "text": "František Hartl\n\nFrantišek Hartl (1833 – 12. dubna 1896 Sedlovice u Turnova) byl český politik, v 2. polovině 19. století poslanec Českého zemského sněmu.\n\nProfesí byl mlynářem a rolníkem v Sedlovicích u Turnova. Politicky působil na Českodubsku. V letech 1865–1873 zastával funkci okresního starosty. Spoluorganizoval tábor lidu na Bezdězi. Byl předsedou České besedy v Českém Dubu a předsedou kuratoria místní Pokračovací školy hospodářské.\n\nV 60. letech 19. století se zapojil i do zemské politiky a setrval v ní po téměř třicet let. V zemských volbách v Čechách v lednu 1867 byl zvolen na Český zemský sněm v kurii venkovských obcí (volební obvod Turnov – Český Dub). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Hartl takto byl zbaven mandátu pro absenci v září 1868 a zvolen znovu v doplňovacích volbách v říjnu 1869. Za svůj obvod byl do zemského sněmu zvolen i v řádných volbách v roce 1870 a volbách roku 1872. Následovala opět série zbavení mandátu a opětovněho zvolení. Takto uspěl v doplňovacích volbách v říjnu 1873, doplňovacích volbách v červenci 1874, na jaře 1875 a v únoru 1876. Za kurii venkovských obcí v okrsku Turnov – Český Dub byl zvolen i v řádných volbách roku 1878, volbách roku 1883. a zemských volbách roku 1889.\n\nPoliticky patřil mezi stoupence Národní strany (staročeské). Když ale strana v roce 1890 čelila vnější kritice i vnitřním rozporům kvůli projektu takzvaných punktací, přešel do samostatné politické skupiny okolo Jakuba Škardy.\n\n"}
{"id": "930365", "url": "https://cs.wikipedia.org/wiki?curid=930365", "title": "Robert Stadlober", "text": "Robert Stadlober\n\nRobert Stadlober (* 3. srpna 1982 Friesach) je rakouský herec a hudebník, žijící v Berlíně. Výrazně na sebe upozornil především hlavními rolemi ve filmech \"Crazy\" a \"Letní bouře\".\n\n"}
{"id": "930366", "url": "https://cs.wikipedia.org/wiki?curid=930366", "title": "Jampil (Kyjevská oblast)", "text": "Jampil (Kyjevská oblast)\n\nJampil (ukrajinsky \"Ямпіль\") je bývalá obec na Ukrajině v Ivanovském rajónu Kyjevské oblasti. Do roku 1986 byla obec součástí Černobylského rajónu.\n"}
{"id": "930368", "url": "https://cs.wikipedia.org/wiki?curid=930368", "title": "Hartl", "text": "Hartl\n\nPříjmení Hartl (z německého přídavného jména hart = \"tvrdý\") nosí tyto osobnosti:\n\n\n"}
{"id": "930370", "url": "https://cs.wikipedia.org/wiki?curid=930370", "title": "Trophée des champions 2013", "text": "Trophée des champions 2013\n\nTrophée des champions 2013 byl zápas Trophée des champions, tedy francouzského fotbalového Superpoháru. Střetly se v něm týmy Paris Saint-Germain FC jakožto vítěz Ligue 1 ze sezóny 2012/13, a celek FC Girondins de Bordeaux, který vyhrál ve stejné sezóně francouzský fotbalový pohár (Coupe de France).\n\nUtkání francouzského Superpoháru mají od roku 2009 dějiště mimo území Francie, tentokrát se zápas odehrál 3. srpna 2013 na Stade d'Angondjé v Libreville, hlavním městě Gabonu. O poločase byl stav 1:0 pro tým Bordeaux, Paris Saint-Germain však nakonec dokázal průběh zvrátit a po výhře 2:1 se radoval z triumfu. Pro PSG to bylo třetí prvenství v soutěži, v minulosti trofej získal ještě v letech 1995 a 1998. Tým Bordeaux přišel o možnost získat čtvrtou trofej ve francouzském Superpoháru.\n\nUtkání Trophée des champions se od roku 2009 odehrávají kvůli propagaci francouzského fotbalu v zahraničí, tento ročník se uskutečnil v hlavním městě Gabonu Libreville. Na lavičce Paris Saint-Germain FC stál poprvé v soutěžním zápase nový trenér Laurent Blanc, který v letním období nahradil italského stratéga Carla Ancelottiho, po němž mocně toužil španělský velkoklub Real Madrid. Na druhé straně stál Francis Gillot, který působí v týmu Girondins od června 2011. Kapitánem v jeho týmu byl český záložník Jaroslav Plašil. Stojí za zmínku, že Laurent Blanc v minulosti vedl i tým Bordeaux. V tomto zápase ještě neposlal na hřiště letní posily Edinsona Cavaniho, Marquinhose a Lucase Digneho.\n\nV úvodu zápasu měl iniciativu na svých kopačkách Paris Saint-Germain, forward Ezequiel Lavezzi zachytil nepřesnou přihrávku Ludovica Obraniaka a po jeho akci musel zasahovat brankář Cédric Carrasso. Další nebezpečí znamenala standardní situace, kterou rozehrával Thiago Motta, Thiago Silva ale nedopravil míč za záda Carrassa. Girondins se většinu prvního poločasu bránilo, ale v 38. minutě předvedlo protiútok. Z levé strany nacentroval Nicolas Maurice-Belay, míč našel u přední tyče Henri Saiveta, který hlavičkoval přesně - 1:0 pro Bordeaux. Tímto skóre skončil první poločas. Ve druhé půli se dlouhou dobu nedělo nic vážného. Vzrušení vyvolal gól Zlatana Ibrahimoviće, který ovšem nebyl uznán pro ofsajd. Vzápětí však švédský kanonýr efektním i efektivním obloučkem uvolnil nového hráče na hřišti Hervina Ongendu, jenž v 81. minutě střelou po zemi propálil brankáře Bordeaux. Bylo srovnáno na 1:1. V samotném závěru zápasu, kdy už se zdálo, že přijde na penaltový rozstřel, rozehrál standardní situaci Brazilec Lucas Moura a jeho centr přetavil ve vítězný gól krajan Alex. Paris Saint-Germain vstoupil do nové sezóny vítězně, porazil Girondins de Bordeaux 2:1.\n\n\n"}
{"id": "930371", "url": "https://cs.wikipedia.org/wiki?curid=930371", "title": "Seznam památkových objektů ve správě Národního památkového ústavu", "text": "Seznam památkových objektů ve správě Národního památkového ústavu\n\nNárodní památkový ústav spravuje celkem 109 státních památkových objektů, převážně národních kulturních památek, ale také kulturních památek a památek zapsaných na seznam světového dědictví UNESCO (celkem 7, Lednicko-valtický areál počítán jako 3 samostatné památky). Pod správu NPÚ spadá 29 hradů, 59 zámků, 5 hradozámků, 4 kláštery, 3 kostely, 2 usedlosti, 2 zdravotnická zařízení, 2 komplexy zahrad, hrobka, vila a důlní technická památka. Většina z těchto památek je zpřístupněná a nabízí návštěvníkům možnost prohlídky v rámci jednoho a více návštěvnických okruhů, některé rovněž umožňují bezbariérový přístup.\n\n"}
{"id": "930372", "url": "https://cs.wikipedia.org/wiki?curid=930372", "title": "Ramin Niami", "text": "Ramin Niami\n\nRamin Niami je íránský filmový režisér, producent a herec. V roce 1989 byl střihačem filmu \"The Houseguest\" režiséra Franze Harlanda. Během své kariéry se podílel na více než dvaceti dokumentárních filmech. Rovněž natočil několik hraných filmů, jako \"Někde ve městě\" (1998) a \"Paříž\" (2003). K těmto dvěma snímkům složil hudbu John Cale, který se jako herec představil i ve filmu \"The Houseguest\". Jeho manželkou je herečka Karen Robson. V roce 2014 pracoval na dosud nedokončeném filmu, který měl být adaptací románu \"\" od Jacka Womacka.\n\n\n"}
{"id": "930376", "url": "https://cs.wikipedia.org/wiki?curid=930376", "title": "Josef Hasner von Artha", "text": "Josef Hasner von Artha\n\nJosef Hasner von Artha, \"v českojazyčných dobových pramenech též\" Josef Hasner rytíř z Arthy (13. srpna 1819 Praha – 22. února 1892 Praha), byl rakouský a český lékař (oftalmolog), vysokoškolský pedagog a politik německé národnosti, v 60. letech 19. století poslanec Českého zemského sněmu.\n\nJeho bratrem byl Leopold Hasner von Artha, rakouský politik, ministr a krátce i předseda vlády Předlitavska. Josef Hasner vystudoval medicínu na Karlo-Ferdinandově univerzitě, kde roku 1842 získal titul doktora všeobecného lékařství. Roku 1843 nastoupil jako asistent k J. N. Fischerovi. Roku 1848 se stal docentem na pražské univerzitě a v roce 1852 mimořádným profesorem. V období let 1853–1854 a roku 1855 zastával funkci děkana lékařského kolegia na lékařské fakultě pražské univerzity. Od roku 1856 zde byl řádným profesorem očního lékařství. Jako pedagog, operatér a autor odborných studií působil až do roku 1883. V roce 1874/1875 byl rektorem pražské univerzity. Po rozdělení univerzity vyučoval na její německé části.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (volební obvod Loket – Slavkov – Schönfeld – Bečov – Sangerberg). Mandát obhájil za týž obvod i v krátce poté konaných zemských volbách v březnu 1867.\n\nPatřila mu usedlost Závěrka v Praze na Smíchově.\n\n"}
{"id": "930379", "url": "https://cs.wikipedia.org/wiki?curid=930379", "title": "Poriadie", "text": "Poriadie\n\nPoriadie je obec na Slovensku, v okrese Myjava v Trenčínském kraji. Žije zde  obyvatel.\n\n"}
{"id": "930381", "url": "https://cs.wikipedia.org/wiki?curid=930381", "title": "Pierre Arditi", "text": "Pierre Arditi\n\nPierre Arditi (* 1. prosince 1944 Paříž) je francouzský divadelní a filmový herec, dvojnásobný držitel ceny César, držitel Molièrovy ceny a rytíř Řádu čestné legie.\n\nJeho otcem byl malíř Georges Arditi, matka byla Belgičanka. Jeho sestrou jeho herečka Catherine Arditi. Jeho kmotrem byl lékař Georges Canetti, sefardský Žid. Arditi sám sebe označuje jako „ateistického Žida“.\n\nJeho nástup na divadelní scénu byl pozvolný. K herectví ho promluvila jeho sestra Catherine. Trvalo mu delší dobu, pokud na jevišti nabyl potřebnou jistotu. Přesto se ale postupně vypracoval na jednoho z nejpřednějších francouzských divadelních herců.\n\nV začátcích filmové kariéry hodně spolupracoval s režisérem Alainem Resnaisem. Společně s Andrém Dussollierem a Sabine Azémou patřil k jeho oblíbeným hercům.\n\nV roce 1987 získal svého prvního Césara za vedlejší roli ve filmu \"Mélo\". V roce 1994 obdržel ocenění v hlavní kategorii za roli ve filmu \"Smoking/No Smoking\". Oba filmy byly také výsledkem spolupráce s Resnaisem.\n\nKromě filmového herectví celý život také hodně vystupuje v divadle a často spolupracuje s televizí. Stejně tak se věnuje dabingu. Známým je zejména jeho dabování herce Christophera Reeva.\n\n\n\n\n"}
{"id": "930383", "url": "https://cs.wikipedia.org/wiki?curid=930383", "title": "Q (časopis)", "text": "Q (časopis)\n\nQ je časopis o populární hudbě vydávaný měsíčně ve Spojeném království.\n\nJeho zakladatelé Mark Ellen a David Hepworth byli zděšeni stavem tehdejšího hudebního tisku, o kterém si mysleli, že ignoruje generaci starších lidí, kteří nakupují CD – v té době stále nouvou technologii. \"Q\" se od ostatního hudebního tisku lišil tím, že byl měsíčník, a vysokou úrovní fotografie a tisku. Původně se měl časopis jmenovat \"Cue\", ale název byl změněn, aby nebyl omylem pokládán za časopis o snookeru. Další důvod, uvedený ve dvoustém vydání, byl ten, že jednopísmenný název bude na novinových stáncích více nápadný.\n\nV lednu 2008 prodala EMAP magazín \"Q\" společnosti Bauer Media Group.\n\nNěkteří kritici a čtenáři se domnívají, že časopis ztratil svou břitkost a nyní hraje na jistotu co se týká témat článků a zaměřuje se více na oblíbenost kapel než na jejich hudbu. Jako zlomový bod je považováno pětihvězdičkové hodnocení alba Oasis \"Be Here Now\" (1997), které bylo obecně velmi kritizováno a následně samotným skladatelem Oasis Noelem Gallagherem zavrhnuto.\n\n"}
{"id": "930385", "url": "https://cs.wikipedia.org/wiki?curid=930385", "title": "Rjúiči Sakamoto", "text": "Rjúiči Sakamoto\n\nRjúiči Sakamoto (* 17. ledna 1952 Tokio) je japonský hudební skladatel a klavírista. Svou profesionální kariéru zahájil v roce 1977 jako člen elektronického uskupení Yellow Magic Orchestra. Později spolupracoval s řadou dalších hudebníků, mezi které patří David Sylvian, Arto Lindsay a Hector Zazou. Složil rovněž hudbu k několika filmům, mezi které patří \"Poslední císař\" (1987), \"Femme Fatale\" (2002) nebo \"Hedvábná cesta\" (2007).\n\nV roce 2014 mu byla diagnostikována rakovina.\n\nRjúiči Sakamoto You Tube mix\n\n"}
{"id": "930388", "url": "https://cs.wikipedia.org/wiki?curid=930388", "title": "Trophée des champions 2012", "text": "Trophée des champions 2012\n\nTrophée des champions 2012 byl zápas francouzského fotbalového Superpoháru, v němž se střetly týmy Montpellier HSC jakožto vítěz Ligue 1 ze sezóny 2011/12, a celek Olympique Lyon, který vyhrál ve stejné sezóně francouzský fotbalový pohár (Coupe de France).\n\nUtkání francouzského Superpoháru mají od roku 2009 dějiště mimo území Francie, tentokrát se zápas odehrál 28. července 2012 v Red Bull Areně ve městě Harrison v americkém New Jersey. O poločase byl stav 1:1, po uplynutí řádné hrací doby 2:2. Z triumfu se nakonec radoval Lyon, který porazil Montpellier v penaltovém rozstřelu 4:2. Pro Lyon to bylo osmé prvenství v soutěži, v minulosti trofej získal ještě v letech 1973 a 2002–2007. Montpellier naopak přišel o možnost získat první triumf ve francouzském Superpoháru.\n\n"}
{"id": "930390", "url": "https://cs.wikipedia.org/wiki?curid=930390", "title": "Jay Mehler", "text": "Jay Mehler\n\nJason \"Jay\" Mehler (* 9. srpna 1981) je hudebník z Filadelfie. V letech 2006-2013 hrál na kytaru pro kapelu Kasabian. Nyní je členem Beady Eye, ke kterým se přidal v roce 2013 poté, co opustil Kasabian.\n\nBěhem nahrávání druhého alba Kasabian \"Empire\" Christopher Karloff, jeden z hlavních skladatelů kapely, skupinu opustil a Jay Mehler ho nahradil.\n\n2. března 2013 bylo oznámeno, že Jay opouští Kasabian a stává se basovým kytaristou pro Beady Eye, kde nahradil Jeffa Woottona.\n\nOd roku 2006 chodí s dcerou Ringa Starra Lee Starkey a v červnu 2009 oznámili, že čekají trojčata.\n"}
{"id": "930392", "url": "https://cs.wikipedia.org/wiki?curid=930392", "title": "Franz Herrmann", "text": "Franz Herrmann\n\nFranz Herrmann, plným jménem Franz Josef Herrmann (5. dubna 1811 Kunratice – 16. února 1892 Liberec), byl rakouský a český pedagog a politik německé národnosti, v 60. letech 19. století poslanec Českého zemského sněmu a Říšské rady.\n\nNarodil se v Kunraticích u Frýdlantu (\"Kunnersdorf\"), kde jeho rodičům patřil velký statek. V roce 1827 dokončil učitelský kurz pro učitele obecných škol. Působil následně po jeden rok na farní škole v Jindřichovicích pod Smrkem a potom po dobu sedmnácti let na hlavní škole v Liberci. Od roku 1845 vyučoval na škole ve Varnsdorfu. Angažoval se v zavádění moderních vyučovacích metod. V roce 1848 vydal spis o stavu rakouského základního školství. V letech 1849–1850 vydával s přítelem Schwabem časopis \"Bote für Haus und Schule\". Od roku 1850 až do roku 1861 zasedal v obecním zastupitelstvu Varnsdorfu. Uvádí se jako ředitel školy.\n\nPo obnovení ústavního života v Rakouském císařství počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii venkovských obcí (obvod Frýdlant) do Českého zemského sněmu. Navržen byl spontánně, aniž by sám chtěl kandidovat. Zvolen byl jako nezávislý německý kandidát. Mandát za svůj okrsek v severních Čechách obhájil i v zemských volbách v lednu 1867 a v krátce poté konaných volbách v březnu 1867. V roce rezignoval na zemský poslanecký mandát.\n\nV téže době také zasedal i v Říšské radě (celostátní zákonodárný sbor), kam ho vyslal zemský sněm poprvé roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Ve vídeňském parlamentu se přiklonil k frakci \"Unionisten\". V listopadu 1863 přednesl na Říšské radě návrh na reformu školství a odstartoval tak dlouhou debatu o školských zákonech. Opětovně byl do Říšské rady delegován zemským sněmem roku 1867. Setrval zde do své rezignace na poslanecký post v zemském sněmu (a tudíž i v Říšské radě) roku 1869.\n\nStáhl se z politického života stal se okresním školním inspektorem v Rumburku, od roku 1875 v Karlových Varech. V roce 1881 odešel do penze.\n\n"}
{"id": "930394", "url": "https://cs.wikipedia.org/wiki?curid=930394", "title": "Mšicovka jedlová", "text": "Mšicovka jedlová\n\nMšicovka jedlová (\"Mindarus abietinus\") je mšice poškozující jehlice dřevin sáním. Dospělci i larvy sají na jehlicích mladých větví. Na jehlicích i na výhonech se tvoří bílé povlaky a jsou potřísněny medovicí. Jehlice se kroutí rubem nahoru a později rezaví.\n\nMINDAB\n\nMšicovka jedlová se vyskytuje v Evropě, na Středním Východě a v Asii a v Severní Americe. V Česku je běžným druhem\n\nKřídlaté mšice mají délku těla kolem 1.5-2.7 mm. Mšice jsou zelenavé, na zadečku šedě pruhované, obalené voskovým popraškem vylučovaným na povrch těla. Tykadla, hřbet a nohy jsou zřetelně tmavší. Bezkřídlí jedinci jsou velcí 1,7 až 2,0 mm.\n\nHostitelem mšicovky jedlové jsou jedle, na které parazitují všechny tři generace. Z přezimovaného vajíčka se na jaře líhnou bezkřídlé, partenogeneticky rozmnožující se samičky, tzv. fundatrix a sají na bázích jedlových jehlic, které se překrucují spodní stranou nahoru. Malé sexuální formy se líhnou v červnu a kladou vajíčka, které přezimují. Okřídlené podzimní stadium zabezpečuje šíření mšic na nové stanoviště.\n\nVyskytuje se v lesích, parcích a zahradách s přítomností hostitelského stromu.\n\nOhroženy jsou mladé dřeviny, důsledkem napadení mšicovkou může být odumírání větví i celých stromů. Při silnějším posátí jehlice usychají a opadávají. Jsou známé případy vážných přemnožení.\n\nPříznakem nákazy jsou jehlice, které se v červnu až v červenci kroutí směrem nahoru, jsou vidět spodní bílé proužky a lze také nalézt mšice obalené vatovitou hmotou na jehlicích. Jejich okolí je znečištěno medovicí. Napadené letorosty zakrňují. Mšicovka jedlová může být zaměněna za listopase a listohlody.\n\nOchrana rostlin zpravidla není nutná. Lze použít preventivní ošetření zimními postřiky. Během roku ve školkách postřik insekticidy nebo aficidy.\n\nMaloobchodní zákazníci nakupující vánoční stromky nedokáží rozlišit zdravé stromky od stromků se lehce či středně napadených mšicovkou jedlovou. Vážné škody (> 50% poškozených výhonů) již ale ovlivní vnímání zákazníků.\n"}
{"id": "930397", "url": "https://cs.wikipedia.org/wiki?curid=930397", "title": "Hranice ovládání", "text": "Hranice ovládání\n\nHranice ovládání (\"The Limits of Control\") je americký film z roku 2009, jehož režisérem byl Jim Jarmusch. \n"}
{"id": "930398", "url": "https://cs.wikipedia.org/wiki?curid=930398", "title": "Château de la Tournelle", "text": "Château de la Tournelle\n\nChâteau de la Tournelle byl hrad v Paříži na nábřeží Seiny, které po něm nese jméno \"Quai de la Tournelle\". Nacházel se v prostoru dnešního restaurantu La Tour d'Argent v 5. obvodu.\n\nNa počátku 13. století nechal Filip II. August vybudovat kolem Paříže nové městské hradby, které byly na břehu Seiny opatřeny čtyřmi věžemi – dvěma po proudu a dvěma proti proudu, které chránily město před útokem od řeky. Mezi věžemi byly nataženy řetězy bránící plavbě nepřátelských lodí. Na západě na pravém břehu to byla Tour du coin jako součást paláce Louvre a naproti na levém břehu Tour Philippe-Hamelin, nazývaná též Tour de Nesle. Na východě stála na pravém břehu Tour Barbeau a naproti ní přes řeku Tour Saint-Bernard postavená roku 1185 a pojmenovaná podle blízké Bernardinské koleje. Za vlády Karla VII. byla proražena severní stěna věže a byla zde postavena opevněná brána Porte Saint-Bernard.\n\nTour Saint-Bernard byla zbořena nejspíše za vlády Karla VI. a nahrazena hradem Tournelle, malou čtvercovou pevností doplněnou malými věžičkami (fr. \"tournelle\"). V roce 1554 za vlády Jindřicha II. byla pevnost renovována. Během času ztratila pevnost svůj vojenský význam a byla na žádost Vincence z Pauly přeměněna na shromaždiště odsouzenců k veslování na galérách před jejich odvozem do přístavu v Marseille.\n\nZa Velké francouzské revoluce byly roku 1790 galéristé přemístěni do sousední Bernardinské koleje. Dne 16. června 1791 rozhodlo Národní shromáždění o demolici hradu Tournelle a brány Saint-Bernard, která se nacházela v jeho sousedství. Demolice proběhla v roce 1792 a dnes se po stavbách nedochovaly žádné pozůstatky.\n"}
{"id": "930400", "url": "https://cs.wikipedia.org/wiki?curid=930400", "title": "Chlum (Benešovská pahorkatina, 562 m)", "text": "Chlum (Benešovská pahorkatina, 562 m)\n\nChlum (562 m n. m.) je vrchol v České republice ležící v Benešovské pahorkatině.\n\nChlum se nachází v jihozápadním cípu Benešovské pahorkatiny v zalesněném hřbetu mezi obcemi Lom a Mužetice asi sedm kilometrů jihovýchodovýchodně od Blatné. Vrcholová plošina v nadmořské výšce asi 550 m tvoří protáhlý asi 1 km dlouhý hřbítek orientovaný východozápadním směrem přičemž se na jeho okrajích se nachází dvojice nízkých návrší překonávajících výšku 560 m. Kóta 562 Chlum se nachází na západním návrší. Svahy Chlumu klesají do okolní krajiny nepříliš prudce ve všech směrech kromě jihozápadu, kde se nachází sedlo v nadmořské výšce přibližně 540 m, které jej odděluje od sousedních vrcholů v rámci hřbetu.\n\nChlum spadá do povodí Lomnice, která je levým přítokem Otavy. V mělkém žlebu jižně od vrcholu se nachází pramen Jarotického potoka.\n\nMasív Chlumu z větší části zalesněn. V porostu převažuje smrk ztepilý, vtroušeny jsou ale četné listnaté i jehličnaté druhy. Souvislejší nevelké lokality zde vytváří pouze borovice lesní. Lesní porost je rozrušen četnými pasekami. Díky jedné je z vrcholu omezený výhled východním směrem.\n\nDo jihovýchodního svahu Chlumu stoupá zástavba osady Důl, v severním svahu se nachází samota s hájovnou nesoucí stejný název jako vrch.\n\nBlízkostí kóty prochází neznačená lesní cesta spojující jihozápadní sedlo se samotou \"Chlum\". Lesními cestami různé kvality jsou obsluhovány i svahy vrchu. Jihozápadním sedlem je též vede zeleně značená turistická trasa 3323 spojující Sedlice a Škvořetice.\n"}
{"id": "930402", "url": "https://cs.wikipedia.org/wiki?curid=930402", "title": "Edi Gathegi", "text": "Edi Gathegi\n\nEdi Gathegi (* 10. března 1979 Nairobi) je americký filmový, televizní a divadelní herec. Narodil se v Keni, ale vyrůstal v kalifornském městě Albany. Studoval nejprve na Kalifornské universitě v Santa Barbaře a později studoval herectví v New Yorku. V roce 2007 hrál postavu doktora Jeffreyho Colea v několika epizodách seriálu \"Dr. House\". V roce 2008 to byla role Laurenta ve filmu \"\".\n\n"}
{"id": "930403", "url": "https://cs.wikipedia.org/wiki?curid=930403", "title": "Národní parky v Černé Hoře", "text": "Národní parky v Černé Hoře\n\nV Černé Hoře se nachází pět národních parků (rok 2013). Pokrývají přibližně jednu desetinu státu a jsou spravovány státní organizací \"Nacionalni parkovi Crne Gore\".\n\n"}
{"id": "930404", "url": "https://cs.wikipedia.org/wiki?curid=930404", "title": "Mistrovství Evropy juniorů v atletice 1970", "text": "Mistrovství Evropy juniorů v atletice 1970\n\n1. Mistrovství Evropy juniorů v atletice – sportovní závod organizovaný EAA se konal v francouzské Paříži. Závod s odehrál od 11. září - 13. září 1970.\n\n"}
{"id": "930406", "url": "https://cs.wikipedia.org/wiki?curid=930406", "title": "Lance Reddick", "text": "Lance Reddick\n\nLance Reddick (* 7. června 1962 Baltimore, Maryland) je americký herec a zpěvák. Začínal jako divadelní herec a později začal dostávat menší role v různých seriálech. V letech 2008−2012 například hrál postavu Phillipa Broylese ve sci-fi seriálu \"Hranice nemožného\". Hrál již i v několika filmech, mezi něž patří \"Tennessee\" (2008), \"Na dno nás nedostanete\" (2012) nebo \"Útok na Bílý dům\" (2013). V roce 2008 vydal své první hudební album \"Contemplations & Remembrances\".\n\n"}
{"id": "930411", "url": "https://cs.wikipedia.org/wiki?curid=930411", "title": "Preachers of the Night", "text": "Preachers of the Night\n\nPreachers of the Night je páté studiové album německo-rumunské powermetalové kapely Powerwolf, vydané v roce 2013.\n\n\n\n"}
{"id": "930412", "url": "https://cs.wikipedia.org/wiki?curid=930412", "title": "Antonín Husák", "text": "Antonín Husák\n\nAntonín Husák (1819 Ledčice – 20. března 1896) byl český římskokatolický kněz a politik, v 2. polovině 19. století poslanec Českého zemského sněmu, od roku 1874 jeden z prvních poslanců mladočeské strany.\n\nV roce 1845 byl vysvěcen na kněze. Již před rokem 1848 se angažoval ve vlasteneckých kruzích. V roce 1851, kdy působil jako kaplan v Kvílicích, byl zatčen a odsouzen vojenským soudem na Hradčanech na 15 let. Převezen byl následně do pevnosti v tyrolském Kufsteinu. Na svobodu se dostal po amnestii v květnu 1857. Byl aktivní v národních spolcích, byl členem Matice české, spolku Svatobor a společnosti Českého muzea. Byl osobním známým českých politiků jako byl Karel Havlíček Borovský, Alois Pravoslav Trojan nebo Karel Sladkovský. Působil také jako děkan v Nymburku.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen na Český zemský sněm v kurii venkovských obcí (volební obvod Slaný – Velvary – Libochovice). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Husák takto byl zbaven mandátu pro absenci v září 1868 a zvolen znovu v doplňovacích volbách v září 1869. Za svůj obvod byl do zemského sněmu zvolen i v řádných volbách v roce 1870 a volbách roku 1872. Česká pasivní rezistence tehdy trvala a tak po zbavení mandátu následovalo zvolení v doplňovacích volbách v říjnu 1873.\n\nPřed doplňovacími volbami v červenci 1874 se ovšem dosud jednotná Národní strana (staročeská) rozštěpila. Skupina několika poslanců deklarovala, že pasivní rezistence vůči zemskému sněmu je neplodná a že po svém případném zvolení se aktivně ujmou svých mandátů. Poprvé tak jako samostatná politická síla vystoupila Národní strana svobodomyslná (mladočeská). Husák patřil mezi její stoupence. Ve volbách pak byl zvolen jako jeden ze sedmi prvních mladočeských poslanců. Do sněmu zasedl ve svém tradičním obvodu Slaný – Velvary – Libochovice.\n\n"}
{"id": "930413", "url": "https://cs.wikipedia.org/wiki?curid=930413", "title": "Puklice švestková", "text": "Puklice švestková\n\nPuklice švestková (\"Parthenolecanium corni\") je hmyz poškozující rostliny sáním. Hmyz vytváří při sání na větvičkách kolonie, jedinci jsou kryti ochranným štítkem. Puklice švestková je řazena do čeledě puklicovití (\"Coccidae\"), řádu polokřídlí (\"Hemiptera\").\n\nLECACO \n\nPodle Biolib je pro patogena s označením puklice švestková (\"Parthenolecanium corni\") používáno více rozdílných názvů, například \"Eulecanium corni\" nebo \"Lecanium corni robiniarum\".\n\nVe všech částech.\n\nBěžný druh.\n\nSamičky žijí na kůře větvích, kde lze pozorovat jejich 4 - 6 mm dlouhé, oválné, vysoce vyklenuté, tmavě hnědé samičí štítky.Samečci jsou okřídlený, dlouhý 2,2 mm načervenalý nebo nahnědlý, má jeden pár křídel. Larvy bývají elipsovitého tvaru, zelenožluté, později cihlově červené, pohyblivé.\n\nRod slivoň, akát, javor, dub, angrešt, a mnoho dalších dřevin.\n\nOrganismy kryté kulatým štítkem přisáté na větvičkách. Listy potřísněné medovicí, později rozvoj černí na listech a větvích.\n\nJiný druh čeledě puklicovité.\n\nKrnění, usýchání a odumírání větví. Larvy a samičky podněcují svým sáním tvorbu nekróz. Plody napadených dřevin bývají drobné, nedostatečně vyzrálé. V některých letech se přemnožuje. \n\nPřezimují larvy 2. vývojového stupně, na kůře hostitelských dřevin, nebo skryté mělce v půdě. Na jaře se larvy rozlézají a přisávají se na větve, nejčastěji na mladé letorosty s hladkou pokožkou. Po 2. svlékání ztrácejí nohy i tykadla a tvoří štítek. V průběhu května a června kladou samičky pod ochranu svých štítků několik set až 1000 vajíček. Vajíčka jsou bílá, oválná a měří cca 0,3 mm. Vylíhlé larvy opouštějí štítky a přelézají na listy, kde, na zpravidla spodní straně, méně často na líci listů, nebo větvičkách sají. Koncem léta se larvy 2. stupně po 1. svlékání stěhují do zimních úkrytů. Obvykle na větve či kmeny, kde přezimují. Po přezimování obsazují jednoleté větve, kde se přisají a po druhém svlékání dokončí svůj vývoj. \n\nLesy, parky, zahrady. Mezofilní a polyfágní druh. Obývá stromy, keře i byliny. Lze jej nalézt na listech, větvích, kmenech a výjimečně na plodech.\n\n\nS půdou.\n\nPři překročení prahu škodlivosti ošetření insekticidy. Vhodnou prevencí je volba selektivních insekticidů a ozeleněním sadů a vinic k podpoře přirozených nepřátel patogena. Doporučeno je pálit opadané listí.\n\nPatogen může být omezen chemicky insekticidy. Prahem škodlivosti je u slivoní výskyt 25 larev puklice švestkové na 1 m tříletých větví. V současné době je možné na ochranu proti červcům u okrasných rostlin použít přípravky Careo, Applaud 25 WP, Raptol, Biool, Frutapon, Rock Effect. Vhodnost použití daného přípravku a jeho účinek je závislé na daném období vegetace. \nJe doporučeno odřezávat napadané větve, nicméně efektivní jsou lepové pásy. \n\nLze použít bioagens (dravé slunéčko \"Cryptolaemus montrouzieri\", obchodní název Biolaagens CrM.\n\n"}
{"id": "930414", "url": "https://cs.wikipedia.org/wiki?curid=930414", "title": "Laurent Pionnier", "text": "Laurent Pionnier\n\nLaurent Pionnier (* 24. května 1982, Bagnols-sur-Cèze, Francie) je francouzský fotbalový brankář, který působí v klubu Montpellier HSC.\n\nVe francouzské nejvyšší lize Ligue 1 debutoval v dresu Montpellier HSC 19. října 2002 v zápase s EA Guingamp (prohra 1:3). V roce 2004 zažil s Montpellierem sestup do nižší ligy Ligue 2.\n\nV roce 2008 krátce hostoval v klubu FC Libourne.\n\nV sezóně 2011/12 vyhrál s Montpellierem Ligue 1. Na začátku sezóny 2012/13 se klub utkal v Trophée des champions (francouzský Superpohár) s vítězem Coupe de France (francouzský fotbalový pohár) - týmem Olympique Lyonnais, kterému podlehl až v penaltovém rozstřelu 2:4. Pionnier však sledoval zápas pouze z lavičky náhradníků.\n\n"}
{"id": "930416", "url": "https://cs.wikipedia.org/wiki?curid=930416", "title": "Walther Wever", "text": "Walther Wever\n\nWalter Wever (11. listopadu 1887 Wilhelmsort, Německé císařství – 3. června 1936 Drážďany, Třetí říše) byl německý generál a velitel štábu Luftwaffe. Patřil k zastáncům teorie strategického bombardování italského generála Giulia Douheta.\n\nWalter Wever se narodil 11. listopadu roku 1887 v městě Wilhelsort v Prusku (dnes v severním Polsku). Jeho otec Arnold Wever byl ředitelem banky v Berlíně a vnukem pruského vojenského prokurátora generála Dr. Karla Georga Wevera. Walter Wever podle rodinné tradice vstoupil do armády a během první světové války sloužil napřed jako adjutant velitele 21. pěší brigády a od roku 1915 jako štábní důstojník sboru a od podzimu 1917 v OHL (vrchní velení Německého císařství).\n\nPo válce vystřídal řadu štábních postů a při nástupu nacistů k moci měl hodnost plukovníka. 1. září 1933 byl jmenován vedoucím kanceláře pro letecké operace u říšského ministerstva letectví (RLM) a po znovuobnovení vojenského letectva jej Hermann Göring 1. března 1935 převelel jako náčelníka štábu Luftwaffe. Už na ministerstvu začal vyvíjet prototyp strategického bombardéru (projekt Uralbomber, na který posléze navázal roku 1938 projekt Amerikabomber) ve spolupráci s firmou Junkers (Junkers Ju 89) a Dornier (Dornier Do 19).\n\nWever byl přesvědčen, že Luftwaffe musí být schopna vést samostatné operace. Dle jeho představy měla Luftwaffe vést letecké útoky na cíle v tomto pořadí:\n\nUmístění přímé podpory ostatních zbraní na poslední místo jasně demonstrovalo Weverovo vnímání letectva jako strategické zbraně určené k podlomení bojeschopnosti nepřítele tím, že mu napřed zničí zbrojní průmysl, poté rozvrátí komunikace a v zničí základny a nikoliv jako „létajícího dělostřelectva“ pro pozemní vojsko.\n\nDne 3. června 1936 letěl generál Wever do Drážďan, aby navštívil tamní leteckou akademii. Jeho letoun Heinkel He 70 však havaroval na místním letišti a generál Wever v něm spolu s posádkou našel smrt. S ním tak prakticky zemřela i jeho myšlenka strategického letectva a místo toho se prosadila střemhlavá utopie, kterou hlásal Göringův vrchní zbrojmistr Ernst Udet. Shodou okolností ve stejný den vypsalo ministerstvo letectví zadání na těžký Bombardér A, který se zhmotnil v podobě Heinkelu He 177. Protože však Udet kategoricky trval na tom, aby i tento bombardér byl schopen střemhlavého letu, opozdil se jeho vývoj a do Luftwaffe byl zařazen až v roce 1942.\n"}
{"id": "930419", "url": "https://cs.wikipedia.org/wiki?curid=930419", "title": "Djamel Bouras", "text": "Djamel Bouras\n\nDjamel Bouras (* 11. srpna 1971 Givors, Francie) je bývalý francouzský zápasník–judista alžírského původu, olympijský vítěz z roku 1996.\n\nS judem začal v 8 letech na předměstí Lyonu v Givers. V 15 byl zařazen do tréninkového programu pro nadané sportovce INSEP. Přesunul se do Paříže, kde se připravoval v klubu JC Epinay. Ve francouzské seniorské reprezentaci se pohyboval od roku 1991 v polostřední váze. Prosadil se v ní však teprve s přestupem do populárního klubu Racing CF. V roce 1995 vybojoval třetím místem na mistrovství světa účastnickou kvótu pro účast na olympijských hrách v Atlantě v polostřední váze. V roce 1996 potvrdil účast při francouzské nominaci na úkor Darcela Yandziho a dalších adeptů. V Atlantě od prvních kol potvrzoval výbornou fyzickou i taktickou přípravu naordinovanou trenérem Marcem Alexandrem. V semifinále vyřadil na menší počet napomenutí Němce Stefana Dotta a ve finále se utkal s japonským fenoménem Tošihikem Kogou. Úvod finále proti Kogovi nezvládl, třikrát se nevešel do vymezené plochy tatami a byl napomínán šidem. Následně však chytnul rytmus a s vým nepříjemným levým úchopem dostal Kogu pod tlak. Po konci hrací doby svítilo u obou judistů po třech napomenutí (šido). Vertikt sudích praporky (hantei) byl v poměru 3:0 v jeho prospěch a získal zlatou olympijskou medaili.\n\nV roce 1997 na podzim v přípravě byl pozitivně testován na nandrolon. V prosinci dostal dvouletý zákaz startu, proti kterému se odvolal. Celý proces odebrání a analýzy vzorku s právníky zpochybnil a po roce soudních tahanic mu byl trest zrušen. V roce 1999 se na tatami vrátil. V roce 2000 uspěl při francouzské nominaci na olympijské hry v Sydney. Do Sydney však nevyladil optimálně formu. Po náročném semifinále proti Japonci Makoto Takimotovi, které prohrál na wazari, v boji o třetí místo nestačil na mladého Estonce Alexeje Budolina a obsadil páté místo. Po nevýrazném roce 2001 přišel o místo reprezentační jedničky. Cestu zpátky na výsluní se mu nepodařila ani po přestupu do klubu US Créteil. Sportovní kariéru ukončil v roce 2004. Díky své kontroverzní minulosti a otevřené povaze, kdy se rád kriticky vyjadřuje k problémům ve francouzské společnosti, je vyhledávanou tváří bulvárních médii.\n\nDjamel Bouras byl levoruký judista, který bojoval o úchop z pravé strany. Po technické stránce byl na vysoké úrovni, ale v jeho stylu boje byl silně patrný vliv východoevropské judisticko-sambistické školy – nožní techniky (aši-waza) prováděl nablízko z nestandartního úchopu na zádech, strhy (sumi-gaeši) v pohybu apod.\n\n\n\n"}
{"id": "930420", "url": "https://cs.wikipedia.org/wiki?curid=930420", "title": "Hugo Jelínek", "text": "Hugo Jelínek\n\nHugo Jelínek, uváděn též jako Hugo Jelinek (31. března 1834 Loket – 10. dubna 1901 Plzeň), byl český cukrovarnický odborník, vynálezce, průmyslník a politik, v roce 1867 krátce poslanec Českého zemského sněmu.\n\nNarodil se v západočeské Lokti. Jeho otec byl stavitelem. Hugo Jelínek chodil do školy v Plzni a v letech 1851–1855 vystudoval pražskou polytechniku. Nastoupil nejprve na neplacenou praxi do cukrovaru v Křimicích jako chemik. Roku 1861 přešel do továrny F. Freye ve Vysočanech, kde společně s F. Freyem mladším vypracovali roku 1863 technologii čištění řepné šťávy (saturace), přičemž jejich vynález se později rozšířil do celého světa. Byl autorem i mnoha dalších patentů.\n\nOd roku 1865 bydlel v Plzni. Později zde našel práci ve strojírně Emila Škody. V té době se v Plzni plánovala výstavba cukrovarnického průmyslu evropského významu. Jelínek řešil provoz \"Rolnického akciového cukrovaru\", ale podnik založený velkoryse v gründerském období zkrachoval roku 1874 pro nízkou cukernatost dovážené řepy. Po tomto neúspěchů přesídlil Jelínek do Ruska, kde spolu s českým inženýrem Mikoleckým řídil od roku 1876 technicko-obchodní zastoupení firmy Škoda. Ze své ruské centrály řídil stavbu dvaceti cukrovarů. Roku 1880 se vrátil do Čech a nastoupil do Prahy na pozici vedoucího pražského zastoupení Škodových závodů. Později byl ředitelem cukrovarnického oddělení. Angažoval se v rozvoji českého průmyslu, byl správním radou a spoluzakladatelem České průmyslové banky. Byl také předsedou Podpůrného spolku technických a administrativních úředníků cukrovarnických v Rakousku-Uhersku.\n\nV 60. letech 19. století se krátce zapojil i do zemské politiky. V zemských volbách v Čechách v lednu 1867 byl zvolen na Český zemský sněm v kurii obchodních a živnostenských komor v Plzni. Mandát obhájoval za týž obvod i v krátce poté konaných zemských volbách v březnu 1867, ale nebyl zvolen.\n\nZemřel na srdeční mrtvici v dubnu 1901 v Plzni. Pohřben byl na Olšanských hřbitovech v Praze.\n\n"}
{"id": "930421", "url": "https://cs.wikipedia.org/wiki?curid=930421", "title": "Gueïda Fofana", "text": "Gueïda Fofana\n\nGueïda Fofana (* 16. května 1991, Le Havre, Francie) je francouzský fotbalový záložník, který hraje ve francouzském klubu Olympique Lyon. Jeho postem je defensivní záložník, ale dokáže zahrát i v obraně. Vyznačuje se fyzickým stylem hry.\n\nS fotbalem začal v klubu ES Mont-Gaillard, ve dvanácti letech přešel do mládežnických týmů Le Havre AC.\n\nV létě 2011 během posledního dne přestupního termínu podepsal čtyřletou smlouvu s Olympique Lyon. Lyon vyplatil Le Havre 1,8 milionu eur, celková výše mohla díky bonusům dosáhnout až 2,6 milionu eur.\n\nV sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2. Fofana hrál v základní sestavě a v penaltovém rozstřelu svůj pokus neproměnil, z hráčů Lyonu šel kopat jako první. Jeho zaváhání však spoluhráči - zbývající exekutoři napravili.\n\nVstřelil dva góly v prvním utkání osmifinále Evropské ligy 2013/14 13. března 2014 proti Viktorii Plzeň, Lyon vyhrál s jeho přičiněním 4:1.\n\nFofana prošel francouzskými mládežnickými reprezentacemi od kategorie U16. Byl kapitánem francouzského týmu U19, který získal zlaté medaile na domácím Mistrovství Evropy hráčů do 19 let v roce 2010, když ve finále porazil Španělsko 2:1. Byl to druhý titul pro Francii v této věkové kategorii (první získala v roce 2005).\n\nNásledně se představil i na Mistrovství světa hráčů do 20 let 2011 v Kolumbii, kde Francie dokráčela až do semifinále, tady ji vyřadilo Portugalsko (porážka 0:2). V souboji o třetí místo Francie podlehla Mexiku 1:3. I na tomto turnaji byl Fofana v roli kapitána a vstřelil 2 branky.\n\n"}
{"id": "930424", "url": "https://cs.wikipedia.org/wiki?curid=930424", "title": "Žlabatka dubová", "text": "Žlabatka dubová\n\nŽlabatka dubová, též žlabatka jablkovitá nebo žlabatka listová (\"Cynips quercusfolii\"), je blanokřídlý hmyz, který vytváří při sání na listech hálky nazývané duběnky. Ty mají kulovitý tvar a měří asi 2 cm v průměru.\n\nAreál rozšíření žlabatky dubové zahrnuje celou Evropu. V Česku je běžným druhem. Obývá dubové lesy, parky a zahrady.\n\nDospělec je okřídlený, černohnědé až černé barvy. Žlabatka svým sáním vytváří nápadné, listové, druhově specifické hálky, které jsou kulovité, zprvu zelené, žlutavé nebo načervenalé. V průměru měří 10–20 mm. Později hálky zhnědnou, zkrabatí, avšak zůstávají na listu i po opadu.\n\nDospělí jedinci pohlavně rozmnožující se generace vyletují v květnu a červnu, páří se a pak kladou oplodněná vajíčka zespodu do žilek listů dubu. Vytvářejí na listech šťavnaté nedřevnatějící hálky, duběnky, tvaru koule o průměru 26 mm. Z hálek se líhnou partenogenetické samičky, které kladou vajíčka do pupenů dubu, z nichž vznikají hálky o velikosti až 4 mm, z nichž v květnu se líhnou samečci a samičky.\n\nŽlabatka dubová nepředstavuje vážné riziko. Při silnějším výskytu je estetickou vadou, ochrana rostlin ale není nutná. Hálky žlabatky dubové je možné zaměnit s hálkami jiného hmyzu.\n\n"}
{"id": "930432", "url": "https://cs.wikipedia.org/wiki?curid=930432", "title": "Teen Choice Awards 2000", "text": "Teen Choice Awards 2000\n\nTeen Choice Awards 2000 se konaly 6. srpna 2000 v Santa Monice v Kalifornii, tak jako první ročník.\n\n\n\n\nVítězové jsou označeni tučným písmem a první v pořadí.\n"}
{"id": "930434", "url": "https://cs.wikipedia.org/wiki?curid=930434", "title": "Karel Němec (režisér)", "text": "Karel Němec (režisér)\n\nKarel Němec (narozen v Olomouci) je český operní režisér.\n\nRoku 1962 absolvoval na brněnské Janáčkově akademii múzických umění, kde studoval u profesora Miloše Wasserbauera. Následně odešel do zahraničí a v operním divadle v německém Lipsku pracoval jako asistent režie u profesora Joachima Herze. Během toho se zúčastňoval režijních seminářů v Komické opeře v Berlíně, které vedl profesor Walter Felsenstein. Po té režíroval opery v Německu, v Rakousku a ve Švýcarsku, kde byl jedenáct let hlavním režisérem v Lucernu.\n\nV Salzburgu prvně pro rakouské diváky a v Luzernu premiérově pro švýcarské diváky uvedl operu \"Zásnuby\" od Sergeje Prokofjeva. Ve svých působištích prosazoval díla slovanských autorů. Uvedl tak \"Prodanou nevěstu\" od Bedřicha Smetany (v Darmstadtu a Lucernu), \"Rusalku\" Antonína Dvořáka (v Heidelbergu), dále v Mannheimu \"Lišku Bystroušku\" od Leoše Janáčka a v Regensburgu \"Její pastorkyni\" téhož autora. Ve švýcarské premiéře nastudoval \"Komedii na mostě\" od Bohuslava Martinů.\n\nPo Sametové revoluci v listopadu 1989 se vrátil zpět do Československa a usadil se v Olomouci. V pražské Státní opeře, kde hostuje, se v jeho režii již od 28. listopadu 1993 uvádí představení opery \"Nabucco\" od Giuseppe Verdiho.\n"}
{"id": "930435", "url": "https://cs.wikipedia.org/wiki?curid=930435", "title": "Karel Němec (rozcestník)", "text": "Karel Němec (rozcestník)\n\nKarel Němec je jméno a příjmení, které má více osobností:\n\n"}
{"id": "930438", "url": "https://cs.wikipedia.org/wiki?curid=930438", "title": "Dmitrij Nosov", "text": "Dmitrij Nosov\n\nDmitrij Nosov (: Дмитрий Носов), (* 9. dubna 1980 Čita-46 (Gornyj), Sovětský svaz) je bývalý reprezentant Ruska v judu a sambu. Je majitelem bronzové olympijské medaile z roku 2004.\n\nNarodil se na východní Sibiři ve vojenském městě v rodině profesionálního vojáka. V roce 1987 se rodina přesunula do Leningradu (Petrohradu) a během politických změn na začátku 90. let do Moskvy. V Moskvě se seznámil se základy bojových umění v známém moskevském klubu Sambo-70.\n\nTento temperamentní Rus vyznávající zápasnický styl juda se v reprezentačním A týmu Ruska udržel sice jen 3 sezóny, ale podařilo se mu získat bronzovou medaile z olympijských her. Jeho velkou předností byl bleskový útok prakticky z jakékoliv strany.\n\nV roce 2004 si vybojoval nominaci na olympijské hry do Athén a prvním kole znepříjemnil návrat domů Japonci Tomoučimu. Ve druhé minutě ho strhnul sambistickou variantou joko-sutemiwaza na wazari a prakticky z další akce útočícího Japonce (pokus o uči-matu) kontroval na ippon-wazari. Další dva zápasy vyhrál na body a v semifinále se utkal s reprezentantem Řecka Iliadisem. Hned v úvodu ho málem dostal do držení a několik sekund nato byl kousek od stržení Iliadise technikou tomoe-nage na lopatky. Úvodní tlak ho však stal mnoho sil bez získaného bodu a zápasu tak postupně začal dominovat Iliadis. Ke konci druhé minuty hodil Nosova technikou seoi-otoši na juko a techniku dopracoval na zemi v osaekomi-waza (držení). Nosov tak po velmi tvrdém a napínavém duelu podlehl Iliadisovi na ippon. V boji o 3. místo se utkal s Ázerbájdžáncem Əzizovem. V zápase bojoval s zlomenou levou rukou, ke které došlo při dopadu na zem při Iliadisově seoi-otoši. Zápas rozhodla neindentifikovatelná spíše volnostylařská zápasnická technika Nosova v polovině zápasu. Měl za ní dostat ippon, ale pravděpodobně kvůli tomu nejudistickému provedení dostal pouze wazari. Náskok udržel až do konce a získal bronzovou medaili.\n\nPo skončení aktivní kariéry byl častým hostem v televizi a později vstoupil do velké politiky.\n\n"}
{"id": "930445", "url": "https://cs.wikipedia.org/wiki?curid=930445", "title": "Bakary Koné", "text": "Bakary Koné\n\nBakary Koné (* 27. dubna 1988, Ouagadougou, Burkina Faso) je fotbalový obránce z Burkiny Faso, který v současné době hraje ve francouzském klubu Olympique Lyon.\n\nV dresu Guingampu vyhrál Coupe de France v sezóně 2008/09. Díky tomu se představil v utkání Trophée des champions 2009, kde Guingamp podlehl FC Girondins de Bordeaux 0:2.\n\n11. srpna 2011 přestoupil za 3,8 milionu eur do Olympique Lyon, kde podepsal pětiletou smlouvu.\nV sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2. Koné hrál v základní sestavě a v penaltovém rozstřelu svůj pokus proměnil, z hráčů Lyonu šel kopat jako třetí.\n\nV seniorské reprezentaci Burkiny Faso debutoval v roce 2006.\nZúčastnil se Afrického poháru národů 2010, kde Burkina Faso nepostoupila ze základní skupiny B; a Afrického poháru národů 2012 v Gabonu a Rovníkové Guineji, kde burkinafaský národní tým skončil v základní skupině B na posledním čtvrtém místě bez zisku bodu. Na Africkém poháru národů 2013 v Jihoafrické republice se s týmem probojoval až do finále proti Nigérii, které Burkina Faso prohrála 0:1.\nZúčastnil se i Afrického poháru národů 2015 v Rovníkové Guineji.\n\n"}
{"id": "930449", "url": "https://cs.wikipedia.org/wiki?curid=930449", "title": "Samuel Umtiti", "text": "Samuel Umtiti\n\nSamuel Umtiti (* 14. listopadu 1993, Yaoundé, Kamerun) je francouzský fotbalový obránce kamerunského původu, který hraje ve španělském klubu FC Barcelona. Hraje buď na postu stopera (střed obrany) nebo na levé straně obranné řady.\n\nV A-týmu Lyonu debutoval v soutěžním zápase Coupe de France 8. ledna 2012 proti týmu AS Lyon-Duchère, který Olympique vyhrál 3:1. Umtiti odehrál kompletní utkání.\n\nV sezóně 2011/12 nakonec s Lyonem Coupe de France (francouzský fotbalový pohár) vyhrál. Na začátku sezóny 2012/13 se klub utkal v Trophée des champions (francouzský Superpohár) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2. Umtiti byl pouze na lavičce náhradníků.\n\nV létě 2016 přestoupil do FC Barcelona.\n\nUmtiti prošel francouzskými mládežnickými reprezentacemi od kategorie U17. Byl členem francouzského týmu U17, který dokráčel do semifinále na Mistrovství Evropy hráčů do 17 let v roce 2010 v Lichtenštejnsku. V semifinále Francouze zastavila Anglie po výsledku 1:2.\n\nTrenér francouzského reprezentačního A-mužstva Didier Deschamps jej zařadil do finální 23členné nominace na domácí EURO 2016 místo zraněného Jérémy Mathieua.\n\n"}
{"id": "930450", "url": "https://cs.wikipedia.org/wiki?curid=930450", "title": "Bai Ling", "text": "Bai Ling\n\nBai Ling (* 10. října 1966 Čcheng-tu, Čína) je čínská herečka. Svou první roli dostala v roce 1984 ve snímku \"Hai tan\"; v pozdějších letech následovalo několik dalších filmů. V roce 1991 se přestěhovala do New Yorku, kde studovala na New York University. Později hrála například ve filmech \"Taxi 3\" (2003) nebo \"Svět zítřka\" (2004).\n\n"}
{"id": "930452", "url": "https://cs.wikipedia.org/wiki?curid=930452", "title": "Mistrovství Evropy juniorů v atletice 1973", "text": "Mistrovství Evropy juniorů v atletice 1973\n\n2. Mistrovství Evropy juniorů v atletice – sportovní závod organizovaný EAA se konal v západoněmeckém Duisburgu. Závod s odehrál od 24. srpna – 26. srpna 1973.\n\n"}
{"id": "930453", "url": "https://cs.wikipedia.org/wiki?curid=930453", "title": "Molovka zeravová", "text": "Molovka zeravová\n\nMolovka zeravová (\"Argyresthia thuiella\") je motýl jehož housenka poškozuje jehlice dřevin požerky. Molovka zeravová je řazena do čeledě předivkovití (Yponomeutidae), rodu molovka (\"Argyresthia\"). Na jehlicích které později později rezaví a usychají jsou místy zjevné kruhovité otvory.\n\nPodle biolib.cz je pro patogena s označením molovka zeravová (\"Argyresthia thuiella\") používáno více rozdílných názvů, například \"Argyresthia thoracella\".\n\nPodle biolib.cz je pro patogena s označením molovka zeravová (\"Argyresthia thuiella\") používáno více rozdílných názvů, například molovka thujová.\n\nARGYTH\nEvropa, Severní Amerika \n\nV Nizozemsku v roce 1971, v Německu v roce 1975 a v Rakousku v roce 1976.\n\nBěžný druh.\n\nRozpětí křídel molovky je asi 6 mm (je uváděno ale i 8 mm nebo 4mm). Dospělci vyletují od května do července, v závislosti na poloze. Dospělci mají přední křídla bílá s hnědou a černou kresbou. Zbarvení zadních křídel světle šedé s šedými a hnědými skvrnami.\nLarvy jsou tmavé, červeno nebo hnědozelené housenky, které se živí na jehlicích a později v letorostech.\n\nRod cypřiš (\"Cupressus\"), rod zerav (\"Thuja\"), v ČR je napadána především nejvíce pěstovaná \"Thuja occidentalis\".\n\nV červnu se na jehlicích objevují pravidelně kruhovité otvory. Ma podzim jehlice hnědnou a usychají. Na řezu letorostech jsou chodbičky.\nPříbuzné druhy, napadení houbami rodu \"Kabatina\" ( viz heslo Hnědnutí a odumírání větví zeravu) popřípadě napadení jinými houbami.\n\nEstetická vada. Opakovaně napadané dřeviny mohou uhynout.\n\nParky, zahrady.\n\nOkřídlení dospělci, obchod s rostlinami.\n\nZpravidla není nutná. Lze použít insekticidy v termínu výletu, který lze sledovat pomocí feromonových lapáků.\n\n"}
{"id": "930457", "url": "https://cs.wikipedia.org/wiki?curid=930457", "title": "Jan Jeřábek (politik)", "text": "Jan Jeřábek (politik)\n\nJan Jeřábek (18. září 1831 Praha – 14. září 1894 Praha), byl český právník a politik, v 2. polovině 19. století poslanec Českého zemského sněmu a Říšské rady.\n\nNarodil se v Praze, pod Vyšehradem. V Praze vystudoval gymnázium a práva na Karlo-Ferdinandově univerzitě. Roku 1858 získal titul doktora práv. Profesí byl právníkem, působil jako soudce, pak jako advokát. Od 60. let byl rovněž aktivním publicistou. Roku 1861 spoluzakládal s Rudolfem Thurn-Taxisem časopis \"Právník\". V letech 1872–1885 byl členem redakce listu \"Pokrok\" a přispíval do \"Národních listů\". Působil jako publicista a zastával funkci intendanta Národního divadla (do této funkce se dostal v 2. polovině 80. let po rezignaci Jakuba Škardy, byl potom pravidelným návštěvníkem všech zdejších nových představení). Zastával rovněž dlouhodobě funkci místopředseda správní rady a ředitele banky Slavie.\n\nV 60. letech 19. století se zapojil i do zemské i celostátní politiky. Roku 1864 byl zvolen poslancem na Český zemský sněm za kurii venkovských obcí (obvod Votice – Sedlčany). V řádných zemských volbách v Čechách v lednu 1867 byl pak zvolen na Český zemský sněm v kurii venkovských obcí (volební obvod Nový Bydžov – Chlumec). Mandát obhájil za týž obvod i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Jeřábek takto byl zbaven mandátu pro absenci v září 1868 a zvolen znovu v doplňovacích volbách v září 1869. Za Nový Bydžov a Chlumec byl do zemského sněmu zvolen i v řádných volbách v roce 1870 a volbách roku 1872. Následovala opět série zbavení mandátu a opětovněho zvolení. Takto uspěl v doplňovacích volbách v říjnu 1873, doplňovacích volbách v červenci 1874, na jaře 1875, v únoru 1876 a dubnu 1877. Za svůj obvod byl zvolen i v řádných volbách roku 1878 a volbách roku 1883. V zemských volbách roku 1889 do sněmu usedl za kurii venkovských obcí (obvod Jindřichův Hradec – Nová Bystřice – Třeboň). V jiném zdroji je ale uváděno, že před smrtí na sněmu zasedal v kurii velkostatkářské. Konkrétně mělo jít o skupinu nesvěřeneckých velkostatků. V obsáhlém nekrologu v deníku Národní politika ovšem toto není zmíněno.\n\nPo smrti barona Pfeilla se stal i členem zemského výboru, kde měl na starosti referát osobního a zemského hospodářství. V této funkci také zasedal ve výkonném výboru pro pořádání Jubilejní zemské výstavy v Praze roku 1891. Politicky patřil po celý život mezi stoupence Národní strany (staročeské).\n\nPo jistou dobu také zasedal (i když jen formálně) i v Říšské radě (celostátní zákonodárný sbor), kam byl zvolen v prvních přímých volbách do Říšské rady roku 1873, kdy získal mandát poslance za kurii venkovských obcí, obvod Hradec Králové, Jaroměř, Nové Město atd. Z politických důvodů se ale nedostavil do sněmovny, čímž byl jeho mandát i přes opakované zvolení prohlášen za zaniklý.\n\nZemřel náhle (ale \"po delší chorobě\", trpěl onemocněním ledvin) na \"mrtvici\" v září 1894.\n\n"}
{"id": "930458", "url": "https://cs.wikipedia.org/wiki?curid=930458", "title": "Jan Jeřábek", "text": "Jan Jeřábek\n\nJméno a příjmení Jan Jeřábek má více nositelů:\n\n"}
{"id": "930459", "url": "https://cs.wikipedia.org/wiki?curid=930459", "title": "Bafétimbi Gomis", "text": "Bafétimbi Gomis\n\nBafétimbi Fredius Gomis (* 6. srpna 1985, La Seyne-sur-Mer, Francie) je francouzský fotbalový útočník a bývalý reprezentant. Od roku 2018 hraje za saúdskoarabský Al Hilal FC.\n\nBěhem kariéry při fotbale kvůli nízkému krevnímu tlaku několikrát zkolaboval.\n\nS fotbalem začal v klubu AS Saint-Étienne. Od ledna do června 2005 byl na hostování v Troyes AC, kde odehrál 13 zápasů a šestkrát skóroval.\n\n29. července 2009 podepsal pětiletou smlouvu s Olympique Lyon. Lyon vyplatil AS Saint-Étienne 13 milionů eur.\nV sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár, hrálo se v USA) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2, po řádné hrací době byl stav 2:2. Gomis hrál v základní sestavě do 65. minuty a vstřelil první branku Lyonu.\n\nV červnu 2014 přestoupil jako volný hráč (tedy zadarmo po skončení smlouvy) do velšského celku Swansea City AFC hrajícího anglickou Premier League. Podepsal čtyřletý kontrakt.\nV srpnu 2016 se vrátil do Francie, konkrétně do týmu Olympique Marseille na roční hostování.\n\nV létě 2018 odešel 33letý Gomis do Saúdské Arábie, kde podepsal dvouletou smlouvu s tamním mistrem, klubem Al Hilál.\n\nBafétimbi Gomis měl díky svému původu možnost výběru mezi reprezentacemi Senegalu a Francie. Nebránil se vstupu do týmu \"Les Bleus\" (Francie).\n\nV A-mužstvu Francie debutoval 27. května 2008 v přátelském utkání proti hostujícímu Ekvádoru a byla to fantastická premiéra! Nastoupil do druhého poločasu a dvěma vstřelenými brankami rozhodl o vítězství domácího týmu 2:0. Stal se prvním nováčkem v dresu Francie od roku 1994, kterému se podařilo při svém debutu vstřelit dva góly. Tehdy se totéž podařilo legendárnímu francouzskému záložníkovi s alžírskými kořeny Zinedinu Zidanemu, který při své premiéře 17. srpna 1994 zachraňoval svými dvěma góly remízu 2:2 s hostujícím českým týmem.\n\n7. října 2009 Gomis zkolaboval při tréninku před kvalifikačním zápasem s Faerskými ostrovy. Po chvíli se dal do pořádku a dokončil trénink, ale nestalo se mu to poprvé.\nCelkem odehrál v letech 2008–2013 za francouzský národní tým 12 zápasů a vstřelil 3 góly.\n\nZúčastnil se Mistrovství Evropy 2008 konaného ve Švýcarsku a Rakousku. Francie na turnaji nebyla úspěšná, vypadla již v základní skupině C („skupina smrti“ - nejtěžší základní skupina na turnaji) po remíze 0:0 s Rumunskem a porážkách 1:4 s Nizozemskem a 0:2 s Itálií. Gomis zasáhl jako střídající hráč do utkání s Rumunskem a Nizozemskem, gólově se neprosadil.\n\n"}
{"id": "930460", "url": "https://cs.wikipedia.org/wiki?curid=930460", "title": "Giuseppe Maddaloni", "text": "Giuseppe Maddaloni\n\nGiuseppe Maddaloni (* 10. července 1976 Neapol) je bývalý italský zápasník–judista, olympijský vítěz z roku 2000.\n\nPochází z judistické rodiny. S judem začínal v útlém dětství v rodné Neapoli pod vedením svého otce Giovanniho. Vrcholově se připravoval v Římě ve vrcholovém sportovním centru státní policie Fiamme Oro. V italské seniorské reprezentaci se pravidelně objevoval od roku 1996 v lehké váze do 71 (73) kg. V roce 2000 se kvalifikoval na olympijské hry v Sydney. Ve čtvrtfinále vybodoval Lotyše Vsevoloda Zeljonyho a v semifinále nastoupil proti Anatoli Larjukovi z Běloruska. Na svého soupeře od úvodu nestačil v boji o úchopu a minutu přes koncem u něho svítila dvě šida (juko) za pasivitu. V poslední minutě však zaskočil Larjukova kombinací kučiki-taoiši a uki-waza za ippon a postoupil do finále. Ve finále se utkal s brazilským juniorem Tiagem Camilem a od úvodu měl zápas ve svých rukou. V druhé polovině zápasu při vedení na dvě koky kontroval Camila technikou uči-mata-sukaši za ippon a získal zlatou olympijskou medaili.\n\nOd roku 2003 se výsledkově trápil kvůli problémům se shazováním váhy. V roce 2004 šel do rizika kvalifikovat se na olympijské hry v Athénách ve vyšší polostřední váze do 81 kg, ale v přípravě na mistrovství Evropy v Bukurešti si přetrhal vazy v koleni a přišel o možnost obhájit zlatou olympijskou medaili. Na mezinárodní tatami se vrátil po víc jak roce. V roce 2007 se pátým místem na mistrovství světa v Riu kvalifikoval na olympijské hry v Pekingu. Jeho cestu olympijským pavoukem však zastavil již ve druhém kole Nizozemec Guillaume Elmont. Vzápětí ukončil sportovní kariéru. Věnuje se trenérské práci.\n\n\n"}
{"id": "930461", "url": "https://cs.wikipedia.org/wiki?curid=930461", "title": "Římskokatolická farnost Dolní Ročov", "text": "Římskokatolická farnost Dolní Ročov\n\nŘímskokatolická farnost Dolní Ročov (lat. \"Rothschovium\") je územní společenství římských katolíků v Dolním Ročově a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nK roku 1949 se k farnosti řadily ještě: Bdín, Kalivody, Kolešovice, Kounov, Milý, Mšec, Mutějovice a Srby.\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1654. Farnost byla kanonicky zřízena v roce 1675. Do té doby byla plebánií augustiniánského kláštera.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Dolní Ročov, která je tak spravována \"excurrendo\".\n\n\n"}
{"id": "930462", "url": "https://cs.wikipedia.org/wiki?curid=930462", "title": "Mistrovství Evropy juniorů v atletice 1975", "text": "Mistrovství Evropy juniorů v atletice 1975\n\n3. Mistrovství Evropy juniorů v atletice – sportovní závod organizovaný EAA se konal v řeckých Athénach. Závod s odehrál ve dnech 22. srpna - 24. srpna 1975.\n\n"}
{"id": "930463", "url": "https://cs.wikipedia.org/wiki?curid=930463", "title": "Jonathan Pryce", "text": "Jonathan Pryce\n\nJonathan Pryce, CBE (rozený \"John Price\", * 1. června 1947 Holywell, Wales) je velšský herec a zpěvák. V sedmdesátých letech se věnoval převážně divadlu. Od poloviny sedmdesátých let hrál i různé menší role ve filmech, ale až v roce 1985 se představil v hlavní roli ve filmu \"Brazil\". Hrál ve třech původních filmech série \"Piráti z Karibiku\" postavu guvernéra Weatherbyhi Swanna. Mimo jiné hraje i postavu Nejvyššího vrabčáka v HBO seriálu Hra o trůny. Od roku 1974 je jeho manželkou herečka Kate Fahy.\n\nJonathan Pryce se narodil jako nejmladší potomek Margaret Ellen, rozené Williamsová, a Isaaca Price, pod jménem John Price. Je nejmladším ze tří dětí tohoto páru. Narodil se v malé vesničce Carmel ve velšském hrabství Flintshire. Studoval na tehdejším gymnáziu Holywell (v současné době se jedná o střední školu). V šestnácti pak přestoupil na uměleckou školu a následně studoval pedagogickou školu. Během studií navštěvoval i několik divadelních kroužků. Když nastoupil k Equity, Asociaci britských herců, změnil si jméno na Jonathan Pryce, jelikož v záznamové knize nemůže být vedeno více lidí se stejným jménem.\n\nLektor Prycovi navrhl, aby si podal žádost na Královskou akademii dramatických umění. Jonathan nakonec získal stipendium a na školu se dostal. Sám Jonathan Pryce patří mezi členy tzv. „nové vlny“ (\"new wave\"), což jsou herci, kteří v určitém období dokončili Královskou akademii dramatických umění a rozhodli se dále věnovat herectví. Mezi další zástupce této skupiny patří například Bruce Payne, Juliet Stevenson, Alan Rickman, Anton Lesser , Kenneth Branagh nebo Fiona Shaw.\n\nPři nacvičování v divadle roku 1972 se setkal s Kate Fahy. S tou později založil rodinu a přestěhoval se s ní do dobu v Londýně. Pár má tři děti; Patricka (*1983), Gabriela (*1986) a Phoebe (*1990). V roce 2009 byl Pryce oceněn Řádem britského impéria.\n\nPrycova první velká role byla v divadle a jednalo se o roli ve hře \"Hamlet\". Jeho první filmová role přišla roku 1976 a to v podobně snímku Stuarta Rosenberga s názvem \"Pouť zatracených\". Již rok předtím ale hrál vedlejší roli v televizním pořadu \"Daft As A Brush\". Následovalo mnoho vedlejších rolí v seriálech i filmech. Nakonec se roku 1985 dočkal hlavní role a to ve filmu \"Brazil\" režiséra Terryho Gilliama. Film byl natočen na motivy románu George Orwella. V následujících letech si střihl vedlejší role v dalších filmech, zahrál si mimo jiné i s herci jako je Al Pacino (\"Konkurenti\") nebo Michelle Pfeiffer (\"Věk nevinnosti\"). Roku 1995 dostal hlavní roli ve francouzsko-britském filmu \"Plameny lásky\" režiséra Christophera Hamptona. O rok později si zahrál po boku Madonny a Antonia Banderase ve snímku \"Evita\" (režisér Alan Parker). Rok 1997 mu přinesl i hlavní roli ve filmu \"Zítřek nikdy neumírá\", kde si zahrál s Piercem Brosnanem (režie Roger Spottiswoode). S Georgem Cloonym se pak seznámil ve filmu \"Tvrdé palice\". Z modernějších filmů se pak objevil v \"Pirátech z Karibiku\" a od roku 2015 se pravidelně objevuje jako Nejvyšší vrabčák v seriálu \"Hra o trůny\". Roku 2011 se také objevil ve filmu režisérky Tanyi Wexlerové; \"Vrtěti ženou\".\n\n"}
{"id": "930464", "url": "https://cs.wikipedia.org/wiki?curid=930464", "title": "Drvopleň hrušňový", "text": "Drvopleň hrušňový\n\nDrvopleň hrušňový, též drvopleň maďalový či drvopleň ovocný, \"Zeuzera pyrina\", je motýl jehož housenka vážně poškozuje větve a kmeny dřevin. Na kmeni a větvích bývají zjevné otvory s trusem.\n\nZEUZPY\n\nDruh je rozšířen po celé Evropě a obývá velmi rozdílné biotopy. V Česku je běžným druhem.\n\nRozpětí křídel je asi 46–65 mm. Dospělci mají křídla velmi výrazná, bílá s černými skvrnami.\nLarvy jsou růžové, později žluté housenky s černými skvrnami, které se živí dřevem silnějších větví a kmenů. Vývoj larvy trvá 2–3 roky.\n\nHousenky se živí dřevem různých listnatých stromů, byly nalezeny na přibližně 150 druzích dřevin. Často poškozují ovocné dřeviny - jabloň (\"Malus domestica\"), hrušky, švestky, třešně, olivy, granátové jablko (\"Punica granatum\"), kdoule, rybíz, citrusy, ale mezi hostitele patří i vinná réva. Z lesních dřevin poškozují buk (\"Fagus sylvatica\"), olše (\"Alnus frangula\"), jasan ztepilý (\"Fraxinus excelsior\") a jírovec (\"Aesculus hippocastanum\"). Někdy napadají i jmelí bílé (\"Viscum album\"). Obecně platí, že mladé rostliny a malé větve napadají přednostně.\n\nDospělci kladou vajíčka v červenci do skulin v kůře. Asi 1000 vajíček je uloženo ve shlucích na stromech, nejlépe v místech, kde samice může vložit kladélko, ale mohou občas být nakladena v zemi.\n\nVývoj embrya trvá 7–23 dní. Housenky obvykle nejdříve osídlí nižší z větviček a větví. Po několika přesunech larvy napadají větší větve a kmen, ve kterém se tvoří vzestupné galerie chodeb ve dřevě pod kůrou. Housenka se 2–3 roky vyvíjí v hostitelské rostlině. Zakuklí se a v červnu až červenci vylétá dospělec a páří se. Životnost dospělce je velmi krátká, 8–10 dní.\n\nDrvopleň hrušňový způsobuje silné poškození mladých dřevin, které může vést až k jejich smrti, a odumírání větví. Drvopleň hrušňový je jedním z nejvýznamnějších škůdců jabloní a hrušní v sadech v oblasti Středomoří. Housenky poškozují větve a kmeny do průměru 10 cm, na povrchu při větším poškození jsou zřetelně viditelné otvůrky s pilinami a výkaly. Na řezu letorostem jsou chodbičky. Poškození je podobné tomu, jaké způsobují tesaříci, z otvůrků po drvopleni se ovšem nesypou piliny.\n\nJedna housenka je schopna způsobit úhyn mladé dřeviny. Tříleté stromy jsou vážně poškozeny. Hostitel zůstává velmi citlivý na poškození větrem a středová osa systém je trvale ovlivněna. Staré stromy jsou vážně poškozeny, zejména v suchých letech.\nStromy oslabené drvopleněm jsou poté často napadány jinými škůdci.\n\nK zamezení dalšímu šíření se napadené větve či celé stromy skácí a spálí. V některých z těch zemí, které nejsou součástí územního celku ČR, jsou používány feromonové lapáky a za účinné je považováno matení motýlů feromony.\n\n\n"}
{"id": "930468", "url": "https://cs.wikipedia.org/wiki?curid=930468", "title": "Kołaczyce", "text": "Kołaczyce\n\nKołaczyce jsou polské město v okrese Jasło v Podkarpatském vojvodství. Je centrem městsko-vesnické gminy Kołaczyce.\n\nV roce 2011 zde žilo 1 467 obyvatel.\n\nMěsto Kołaczyce je sídlem stejnojmenné městsko-vesnická gminy (\"gmina miejsko-wiejska\"). Do vesnické gminy (\"gmina wiejska\") patří následujících 7 obcí se starostenstvími (\"sołectwo\"):\n"}
{"id": "930473", "url": "https://cs.wikipedia.org/wiki?curid=930473", "title": "Hatem Ben Arfa", "text": "Hatem Ben Arfa\n\nHatem Ben Arfa (arabsky حاتم بن عرفة, narozen 7. března 1987, Clamart, Francie) je francouzský fotbalový záložník s tuniskými kořeny, hráč Paris Saint-Germain. Jeho postem je kraj zálohy. Byl představován jako jeden z velkých francouzských talentů, ale trpí na nedostatek disciplíny.\n\nBen Arfa byl součástí veleúspěšného týmu Olympique Lyon, který na začátku milénia sbíral jednu trofej za druhou. V sezónách 2004/05, 2005/06, 2006/07 a 2007/08 vyhrál s Lyonem Ligue 1 a v ročníku 2007/08 Coupe de France (francouzský fotbalový pohár). Třikrát vyhrál v Lyonu i Trophée des champions (francouzský Superpohár). Během Trophée des champions 2007 proti FC Sochaux-Montbéliard střídal na hřišti Milana Baroše, zápas skončil vítězstvím Olympique 2:1.\n\nS Olympique de Marseille získal další trofeje, jednou v Ligue 1, jednou v Coupe de la Ligue a jednou v Trophée des champions.\n\nV roce 2010 odešel do anglického celku Newcastle United, nejprve na roční hostování a posléze na trvalý přestup. V závěru letního přestupového okna 1. září 2014 odešel na roční hostování do Hull City.\n\nV lednu 2015 se vrátil do Francie, přestoupil do OGC Nice. Vedení Ligue 1 však jeho přestup neschválilo (nepřiznalo mu registraci) kvůli pravidlu FIFA, kdy fotbalista může v jedné sezóně hrát pouze za 2 kluby. Ben Arfa hrál v sezoně 2014/15 už za Newcastle United a Hull City. Přestup se finalizoval po sezóně 2014/15.\n\n1. července 2016 přestoupil do Paris Saint-Germain. S pařížským klubem podepsal dvouletou smlouvu.\n\nHatem Ben Arfa prošel francouzskými mládežnickými reprezentacemi od kategorie U16. Byl členem francouzského týmu U17, který získal zlaté medaile na domácím Mistrovství Evropy hráčů do 17 let v roce 2004, když ve finále porazil Španělsko 2:1. Byl to první titul pro Francii v této věkové kategorii.\n\nBen Arfa dostal ve svých 19 letech nabídku od Tuniského fotbalového svazu reprezentovat Tunisko na Mistrovství světa 2006 v Německu, ale s díky ji odmítl. Rozhodl se následně reprezentovat na seniorské úrovni Francii, v jejímž A-týmu debutoval 13. října 2007 v kvalifikačním utkání v Tórshavnu proti reprezentaci Faerských ostrovů a byla to podařená premiéra, při vítězství Francie 6:0 si připsal jednu vstřelenou branku (ve čtvrté minutě nastavení uzavíral skóre).\n\n"}
{"id": "930474", "url": "https://cs.wikipedia.org/wiki?curid=930474", "title": "Jonzac", "text": "Jonzac\n\nJonzac je francouzská obec v departementu Charente-Maritime v regionu Poitou-Charentes. V roce 2010 zde žilo 3 480 obyvatel. Je centrem arrondissementu Jonzac.\n\n\"Počet obyvatel\"\n\n"}
{"id": "930478", "url": "https://cs.wikipedia.org/wiki?curid=930478", "title": "Mistrovství světa v atletice 2013 – Ženy 400 metrů překážek", "text": "Mistrovství světa v atletice 2013 – Ženy 400 metrů překážek\n\nBěh na 400 metrů překážek žen na Mistrovství světa v atletice 2013 se uskutečnil od 12. do 15. srpna. Ve finále zvítězila v novém českém rekordu favorizovaná Zuzana Hejnová, když na druhou a třetí Američanku získala náskok přes 1 sekundu. \n\nZuzana Hejnová byla před začátkem soutěží velkou favoritkou, protože vyhrála všech 8 předcházejících běhů v této disciplíně, držela nejlepší světový výkon a navíc v předstihu zvítězila v Diamantové lize.\n\nVe svém rozběhu zvítězila Hejnová suverénně, když závěrečnou cílovou rovinku už jen vyklusávala. I v semifinále neběžela ke konci naplno, přesto jej s přehledem vyhrála.\n\nSoutěže se zúčastnila ještě druhá česká reprezentantka Denisa Rosolová, které skončila v semifinále.\nFinále bylo odstartováno 15. srpna v 20:45 místního času (18:45 SELČ).\n\n\n"}
{"id": "930479", "url": "https://cs.wikipedia.org/wiki?curid=930479", "title": "Orkán Xynthia", "text": "Orkán Xynthia\n\nOrkán Xynthia byla tlaková níže, která v období 26. února až 1. března 2010 zasáhla severozápad Evropy. Provázel ji extrémně silný vítr o síle orkánu, který působil velké škody. Dále Xynthia například zvedla hladinu moře v Biskajském zálivu a způsobila tím pobřežní záplavy.\n\n"}
{"id": "930481", "url": "https://cs.wikipedia.org/wiki?curid=930481", "title": "Drvopleň obecný", "text": "Drvopleň obecný\n\nDrvopleň obecný, též drvopleň topolový nebo drvopleň vrbový, \"Cossus cossus\", je motýl, jehož housenka vážně poškozuje větve a kmeny dřevin. Na kmeni a větvích bývají zjevné otvory s trusem. Drvopleň obecný způsobuje lámání větví i stromů i úhyn celých stromů. Zvýšený výskyt housenek drvopleňů byl zjištěn v jabloňových sadech pod gumovými chrániči chránícími stromy před okusem zvěří.\n\nCOSSCO\nDruh je rozšířen po celé Evropě a obývá velmi rozdílné biotopy. V Česku je běžným druhem, ale většinou uniká pozornosti. V horách vystupuje do výšek kolem 1500 m.\n\nAreál výskytu pokrývá mimo Evropu severní Afriku a mírné oblasti Asie. V Alpách se vyskytují až do nadmořské výšky 1500 metrů. Je velmi rozšířený a běžný druh. Je chráněným druhem, druhem zapsaným v Červené knize, v republice Tatarstán.\n\nRozpětí křídel dospělce je asi 65–70 mm u samic 80–90 mm. Délka těla dosahuje 30–40 mm. Dospělci mají křídla nevýrazná, šedé až hnědošedé. Ústní ústrojí dospělce je zakrnělé. Jsou těžkopádní. Složí-li motýl křídla, vypadá v této klidové poloze jako výběžek nějaké větvičky, která je nahoře ulomena. Housenka dorůstá velikosti až 10 cm a síly 1 cm. Bývá masově červená s řídkými tuhými brvami a páchne (je-li napadeným stromem dub) octem. Živí se dřevem silnějších větví a kmenů. Vývoj larvy trvá 2- 3 roky. Hlava, hřbetní štítek a nohy jsou černé, rovněž i silná kusadla a bradavky. Kukla je rezavě hnědá, 40–50 mm velká, v pevném kokonu.\n\nDrvopleň obecný je polyfág, housenky se živí dřevem různých listnatých stromů.\n\nDospělci se vyskytují od května do srpna, popřípadě i do září. Za dne sedí na kmenech stromů se střechovitě složenými křídly, poletují tedy těžkopádně pouze večer a v noci. Samice kladou vajíčka do prasklin kůry různých ovocných, lesních i okrasných dřevin. Samičky kladou 700–1000 vajíček, nejlépe do skulin kůry. Vajíčka jsou kladena ve skupinách 15 až 50, někdy až 230 kusů. Vejce jsou světle hnědá, podlouhlá, 1,2-1,7 mm. Vajíčka jsou pokryta zprvu lepkavými sekrety. Zárodek se vyvíjí 12-16 dnů.\n\nHousenka se 3 roky vyvíjí v hostitelské rostlině. První rok žijí společně housenky v jedné chodbě. Kanibalismus mezi housenkami je běžný jev. V literatuře se uvádí, že housenky silně voní po octu. To je pravda, ovšem pouze v případě, že se vyvíjely v dubovém dřevě, které samo o sobě po octu voní. Z jiných stromů získané housenky tuto vůni postrádají. Na konci svého vývoje dosahují housenky délky 8–12 cm.\n\nKuklí se tedy buď v napadených stromech nebo mimo ně v kokonech z rozhryzaného dřeva. V podzimních měsících často housenky hostitele opouštějí a hledají místo k přezimování a kuklení. Zakuklí se a v červnu až červenci vylétá dospělec a páří se.\n\nDrvopleň obecný se vyskytuje v lesích, parcích i zahradách, přednostně obývá lužní lesy a nižší polohy se starými stromy nebo s výsadbami vrb, topolů, jilmů nebo jiných měkkých listnatých dřevin. Opuštěné chodby drvopleně používají jako skrýše kolonie některých druhů mšic.\n\nHousenka drvopleně obecného bývá poškozována entomopatogenními houbami rodu \"Cordyceps\". Larvy bývají napadány lumky a kuklicemi. Housenky bývají rovněž potravou ptáků - např. druhy rodu strakapoud. Vajíčka hledají sýkory. Dospělé motýly loví netopýři, sovy a lelek.\n\nDrvopleň obecný napadá převážně zdravé stromy, svým žírem je oslabuje a jeho chodby jsou vstupní branou různým chorobám. Dochází k silnému poškození dřevin, odumírání větví nebo nezřídka celých dřevin. Housenky poškozují větve a kmeny do průměru 10 cm, na povrchu při větším poškození jsou zřetelně viditelné otvůrky s pilinami a výkaly. Na řezu letorostem jsou chodbičky. Poškození drvopleněm je podobné žíru tesaříků, ale z otvůrků se nesypou piliny.\n\nHostitel zůstává velmi citlivý na poškození větrem a středová osa systému je trvale ovlivněna. Oslabené stromy jsou poté často napadány jinými škůdci.\n\nOchrana rostlin spočívá ve skácení a spálení napadených větví či celé hostitelské dřeviny.\n"}
{"id": "930483", "url": "https://cs.wikipedia.org/wiki?curid=930483", "title": "Nailbomb", "text": "Nailbomb\n\nNailbomb (česky \"hřebíková bomba\") byla industrial thrash metalová skupina z Brazílie. V roce 1994 ji založil Max Cavalera, člen Sepultury, a roku 1995 uskupení zaniklo. Druhým členem skupiny byl Alex Newport, jenž působil v kapele Fudge Tunnel. Během své existence skupina vydala jedno studiové a jedno koncertní album.\n\n\nStudiové album z roku 1994.\n\nKoncertní album z roku 1995.\n\n\n"}
{"id": "930486", "url": "https://cs.wikipedia.org/wiki?curid=930486", "title": "Vokalíza 1984", "text": "Vokalíza 1984\n\nVokalíza 1984 bylo IV. soutěžní setkání jazzových bluesových a rockových zpěváků a skupin, které proběhlo ve dnech 25.–27. září 1984 ve velkém sálu Lucerny v Praze. Zúčastnilo se ho 21 sólistů a skupin. Všechny koncerty nahrával Československý rozhlas. Vznikl rovněž filmový záznam Krátkého filmu.\n\n\n\n\n"}
{"id": "930487", "url": "https://cs.wikipedia.org/wiki?curid=930487", "title": "Mukuna", "text": "Mukuna\n\nMukuna (\"Mucuna\") je rod rostlin z čeledi bobovité (\"Fabaceae\"). Jsou to popínavé byliny až mohutné liány s trojčetnými listy a často nápadnými květy v hustých květenstvích. Vyskytují se v tropech celého světa.\n\nNěkteré druhy jsou v tropech pěstovány jako okrasné liány. Mukuny mají též význam v domorodé medicíně. Používají se jako krmivo a ze semen se připravuje mouka. Mezi nejznámější druhy náleží \"Mucuna pruriens\" a \"Mucuna bennettii\".\n\nMukuny jsou jednoleté nebo vytrvalé popínavé byliny až dřevnaté liány. Listy jsou střídavé, složené ze 3 lístků. Palisty bývají opadavé. Mnohé druhy jsou pokryty žahavými chlupy. Květenství jsou úžlabní nebo vyrůstají na starším dřevu, nejčastěji převislé zhuštěné laty, které mohou připomínat hrozen. Květy bývají velké a nápadné a mají klasickou stavbu květů bobovitých. Kalich má 5 laloků, z nichž horní 2 jsou srostlé v široký pysk. Koruna je delší než kalich, nejčastěji je téměř bílá, zelenavá, červená nebo tmavě purpurová. Člunek bývá srpovitého tvaru a delší než pavéza a křídla. Tyčinek je 10, z toho 5 delších a 5 kratších. Semeník je chlupatý, s tenkou čnělkou a drobnou bliznou. Plodem je vejcovitý až podlouhlý lusk, často na hranách křídlatý. Plody jsou zpravidla za zralosti pukavé.\n\nRod mukuna zahrnuje asi 100 až 120 druhů. Je rozšířen v tropech celého světa. Některé druhy se rozšířily v tropech po celém světě, zejména \"Mucuna pruriens\" a \"M. sloanei\".\n\nV některých zdrojích je uváděn alternativní český název obpupoš.\n\nSemena druhu \"Mucuna pruriens\" obsahují celou paletu alkaloidů: mucunin, mucunadin, mucunadinin, prurieninin, pruriendin, nikotin a tryptaminové alkaloidy dimethyltryptamin (DMT) a 5-methoxy-DMT. Mezi další bioaktivní látky náleží tryptamin, alkylaminy, steroidy, flavonoidy, kumariny a kardenolidy. V žahavých chlupech pokrývajících zejména plody byl zjištěn proteolytický enzym mucuanain a serotonin.\n\nZ hlediska účinku na lidskou psychiku je nejdůležitější obsahovanou látkou L-DOPA (L-3,4-dihydroxyfenylalanin), které bývá v extraktech 15%. L-DOPA je prekursor neurotransmiteru dopaminu.\n\n\"Mucuna bennetti\" je v tropech pěstována jako okrasná liána pro nádherná visící květenství červených květů. Pochází z Nové Guineje. Některé druhy mukun se v tropech pěstují jako zelené hnojení a krmivo, zejména druhy \"Mucuna pruriens\" a \"M. deeringiana\". Semena obsahují asi 21-25% bílkovin a po tepelné úpravě je možno z nich připravit mouku. Nezralé lusky také slouží jako zelenina.\n\nMukuny \"Mucuna pruriens\" a \"M. monosperma\" jsou využívány v tradiční indické medicíně. \"Mucuna pruriens\" je také jednou z hlavních složek psychoaktivní substance používané na Haiti v kultu zombie. V Latinské Americe jsou jako léčivo používány druhy \"Mucuna rostrata\" a \"Mucuna pruriens\".\n\n"}
{"id": "930490", "url": "https://cs.wikipedia.org/wiki?curid=930490", "title": "Paz de la Huerta", "text": "Paz de la Huerta\n\nPaz de la Huerta (* 3. září 1984 New York) je americká herečka. Herectví se věnovala již od dětství a svou první filmovou roli získala ve svých třinácti letech ve filmu \"Objekt mé touhy\". Později hrála v řadě dalších filmů, jako například \"Dlouhá cesta\" (2002), \"Nelítostná rasa\" (2005), \"Kytara\" (2008) a \"Hranice ovládání\" (2009). Jako Lucy Danzingerová též hrála ve třinácti epizodách seriálu \"Boardwalk Empire\".\n\n"}
{"id": "930491", "url": "https://cs.wikipedia.org/wiki?curid=930491", "title": "Západopaňdžábská Wikipedie", "text": "Západopaňdžábská Wikipedie\n\nZápadopaňdžábská Wikipedie je jazyková verze Wikipedie V lednu 2020 obsahovala přes 52 000 článků a pracovali pro ni 3 správci. Registrováno bylo přes 24 000 uživatelů, z nichž bylo asi 40 aktivních. V počtu článků byla 90. největší Wikipedie.\n"}
{"id": "930495", "url": "https://cs.wikipedia.org/wiki?curid=930495", "title": "Indrek Pertelson", "text": "Indrek Pertelson\n\nIndrek Pertelson, (* 21. dubna 1971 Tallinn, Sovětský svaz) je bývalý reprezentant Estonska a předtím krátce Sovětského svazu v judu. Je majitel dvou bronzových olympijských medailí. Od května 2013 si odpykává roční trest vězení za finanční podvody.\n\nJeden z estonských sportovních hrdinů měl od mládí kariéru v judu danou velmi vysoko. Jako reprezentant Sovětského svazu měl všechny předpoklady stát se v seniorském věku prvním Estoncem startujícím na vrcholné akci v barvách této již neexistující země. Jenže v roce 1991, došlo v jeho zemi k velkým změnám. Estonsko na konci léta 1991 vyhlásilo nezávislost, a ke všemu se odmítlo stát členem Společenství nezávislých států. To bylo pro Pertelsona obrovské plus, protože v roce 1992 nemusel řešit nominační problémy.\n\nNa olympijské hry v Barceloně v roce 1992 jel sbírat zkušenosti. Startoval mezi polotěžkými vahami (tehdy -95kg) a v prvním kole prohrál s Britem Stevensem. V opravách ukázal to co ho zdobilo po celou kariéru a to divácky atraktivní způsob boje plného zvedaček a strhů na zem a vůle vyhrávat. Všechny své soupeře porazil na ippon a v boji o třetí místo vyzval Nizozemce Meijera. Vydržel s ním bojovat až do konce zápasu, ale prohrál na větší počet napomínání.\n\nOd roku 1993 startoval mezi těžkými vahami. V prvních sezónách medaile nesbíral, až v olympijském roce 1996 získal první velkou medaili (hned zlatou). Na olympijských hrách v Atlantě v roce 1996 však prohrál v prvním kole se zkušeným Polákem Kubackim na dnes již neexistující pravidlo sogo-gači (judista vítězí pokud má na svém kontě wazari a soupeř 3 napomínání). Do oprav ho Polák nevytáhl.\n\nNa olympijských hrách v Sydney v roce 2000 již patřil k hlavním favoritům na medaili. Své první tři soupeře přejel na ippon po minutě boje. Mezi nimi i stříbrného z minulých her Španěla Pereze. V semifinále se utkal s Francouzem Douilletem. Po minutě a půl držení se a hledání úchopu rozhodčí Pertelsona napomenul šidem za pasivitu. Ten polevil v koncentraci a Francouz toho po chvíli využil uči-matou za ippon. V boji o třetí místo nedal šanci Bělorusu Šarapovovi. Po minutě boje ho dostal na ippon technikou uči-mata. Získal první olympijskou medaili.\n\nPo olympijských hrách byl na vážkách ohledně ukončení kariéry. V sezóně 2002 již zápasil mimo reprezentaci. V roce 2003 se rozhodl vrátit a přidělal tím vrásky na čele svému nástupci Padarovi. Estonsko tak mělo v olympijském roce 2004 dva elitní judisty v těžkých vahách. Na olympijských hrách v Athénách mohl startovat pouze jeden. Nominace nakonec dopadla pro něho. Ve čtvrtfinále se utkal s Rusem Tmenovem, který byl tehdy na vrcholu sil a cesta přes něho nevedla. V opravách si opět stylovým způsobem vybojoval zápas o třetí místo proti Italu Bianchessimu. Turnajem znavený, mohutný Ital (160kg) byl od začátku duelu o krok pozadu a po minutě boje ho Pertelson poslal na zem technikou uči-mata. Vybojoval tak druhou bronzovou medaili.\n\nPo olympijských hrách ukončil sportovní kariéru.\n\nPo skončení sportovní kariéry začal podnikat. V roce 2013 byl odsouzen k ročnímu trestu za finanční podvody.\n\n"}
{"id": "930497", "url": "https://cs.wikipedia.org/wiki?curid=930497", "title": "Pierre Carlet de Chamblain de Marivaux", "text": "Pierre Carlet de Chamblain de Marivaux\n\nPierre Carlet de Chamblain de Marivaux [pijer karle d šamble[n] d marivo] (8. únor 1688, Paříž - 12. únor 1763, Paříž) byl francouzský spisovatel, dramatik a žurnalista.\n\n"}
{"id": "930498", "url": "https://cs.wikipedia.org/wiki?curid=930498", "title": "Kadeřávek", "text": "Kadeřávek\n\nKadeřávek může být:\n\n\n"}
{"id": "930499", "url": "https://cs.wikipedia.org/wiki?curid=930499", "title": "Římskokatolická farnost Horní Ročov", "text": "Římskokatolická farnost Horní Ročov\n\nŘímskokatolická farnost Horní Ročov (lat. \"Alta civitas, Rothschovium\") je územní společenství římských katolíků v Horním Ročově a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\nMatriky jsou v místě vedeny od roku 1760. Farnost byla kanonicky obnovena v roce 1898.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Horní Ročov, která je tak spravována \"excurrendo\".\n\n\n"}
{"id": "930501", "url": "https://cs.wikipedia.org/wiki?curid=930501", "title": "Sidney Govou", "text": "Sidney Govou\n\nSidney Rodrigue Noukpo Govou (* 27. července 1979, Le Puy-en-Velay, Francie) je francouzský fotbalový útočník a bývalý reprezentant beninského původu, který je momentálně hráčem rezervního týmu francouzského klubu Olympique Lyon. Jeho postem je druhý útočník, hraje i kraj zálohy.\n\nGovou byl součástí veleúspěšného týmu Olympique Lyonnais, který na začátku milénia sbíral jednu trofej za druhou. V letech 2002–2008 vyhrál s Lyonem Ligue 1 a v ročníku 2007/08 Coupe de France (francouzský fotbalový pohár). Šestkrát vyhrál s Lyonem i Trophée des champions (francouzský Superpohár, 2002, 2003, 2004, 2005, 2006, 2007) a jednou Coupe de la Ligue (2000/01). Během angažmá prodělal v roce 2009 zranění Achillovy šlachy.\n\nV roce 2010 odešel do řeckého celku Panathinaikos FC, kde podepsal tříletý kontrakt. Stal se zde jedním z nejlépe placených hráčů. V Panathinaikosu nakonec strávil pouze jednu sezónu, během níž odehrál 23 zápasů a vstřelil 3 branky (ve všech soutěžích, v lize to bylo 18 zápasů a 1 gól). Dvakrát byl rovněž trestán za za nedostatek disciplíny, nevhodnou aktivitu v pozdních hodinách.\n\n5. července 2011 podepsal Govou dvouletou smlouvu s nováčkem francouzské nejvyšší soutěže Evian Thonon Gaillard. Debutoval 6. srpna 2011 v ligovém utkání s domácím Brestem, odehrál celé utkání a dostal žlutou kartu. Zápas skončil remízou 2:2.\n\nV říjnu 2013 podepsal smlouvu jako amatér s bývalým klubem Olympique Lyonnais, takže mohl nastupovat pouze za rezervní tým slavného klubu.\n\nGovou byl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nV A-týmu Francie debutoval 21. srpna 2002 proti reprezentaci Tuniska (remíza 1:1), kde nastoupil v základní sestavě a hrál do 63. minuty.\n\nPro EURO 2004 byl povolán jako náhrada za zraněného Ludovica Giulyho, ale na turnaji si nepřipsal ani jeden start.\n\nReprezentační trenér Francie Raymond Domenech jej vybral do kádru pro Mistrovství světa 2006 v Německu za zraněného Djibrila Cissého. Na turnaji francouzský tým dokráčel až do finále 9. července proti Itálii. Tam ale vítězné tažení \"Les Bleus\" skončilo, po výsledku 1:1 po prodloužení následoval penaltový rozstřel, který Francie prohrála v poměru 3:5. Govou nastoupil jako střídající hráč až do třetího zápasu Francie v základní skupině G 23. června proti Togu (výhra 2:0), poté střídal 27. června v osmifinále proti Španělsku (výhra 3:1)., 1. července ve čtvrtfinále proti Brazílii (výhra 1:0) a 5. července v semifinále s Portugalskem (také výhra 1:0). Ve finále proti Itálii se už neobjevil.\n\nNa EURU 2008 konaném ve Švýcarsku a Rakousku Francie nebyla úspěšná, vypadla již v základní skupině C („skupina smrti“ - nejtěžší základní skupina na turnaji) po remíze 0:0 s Rumunskem a porážkách 1:4 s Nizozemskem a 0:2 s Itálií. Sidney nastoupil v základní sestavě v utkáních proti Nizozemsku a Itálii.\n\nAni Mistrovství světa 2010 v Jihoafrické republice se Francii nevyvedlo. Postoupila na něj po sporné baráži s Irskem, kde Thierry Henry nahrával na rozhodující gól Williamu Gallasovi po zpracování míče rukou. První zápas 11. června s Uruguayí skončil bezbrankovou remízou, Govou hrál do 85. minuty. 17. června přišla porážka 0:2 s Mexikem a 22. června prohra 1:2 s domácí Jižní Afrikou. Tyto výsledky znamenaly umístění na poslední čtvrté příčce základní skupiny A a brzké vyřazení francouzské reprezentace. Proti Mexiku střídal v 69. minutě a proti Jihoafrické republice již nefiguroval v základní sestavě, dostal se na hřiště v 82. minutě.\n\n"}
{"id": "930505", "url": "https://cs.wikipedia.org/wiki?curid=930505", "title": "Třída River (1932)", "text": "Třída River (1932)\n\nTřída River byla třída diesel-elektrických oceánských ponorek postavených pro britské královské námořnictvo. Celkem byly postaveny tři ponorky této třídy.\n\nPlánována byla stavba 20 flotilových ponorek této třídy. Dokončeny ale byly jen tři. Do služby vstoupily v letech 1932-1935.\n\nVýzbroj tvořil jeden 102mm kanón a šest 533mm torpédometů. \"Clyde\" a \"Severn\" během války dostaly ještě jeden 20mm protiletadlový kanón.\n\nTřída byla nasazena ve druhé světové válce. \"Clyde\" se v roce 1940 podařilo torpédem vážně poškodit německý bitevní křižník \"Gneisenau\". \"Thames\" byla ztracena roku 1940 na minách. Její sesterské lodě byly díky svému prostornému trupu používány k zásobovacím misím ve Středomoří. Vyřazeny byly roku 1946.\n\n"}
{"id": "930507", "url": "https://cs.wikipedia.org/wiki?curid=930507", "title": "Rakouští-Este", "text": "Rakouští-Este\n\nRakouští-Este ( \"Austria-Este\", \"Österreich-Este\") byla vedlejší větev Habsbursko-lotrinská dynastie, která vládla v Modenském vévodství v letech 1814 až 1859. Jelikož příslušníci Rakouských-Este byli členy rakouské císařské rodiny, nosili zároveň i titul rakouských arcivévodů a arcivévodkyň.\n\nZakladatelem Rakouských-Este byl Ferdinand Karel Habsbursko-Lotrinský, syn Marie Terezie a Františka Lotrinského. Roku 1771 se oženil s Marií Beatrice d'Este – dědičkou Modenského vévodství. Po smrti svého tchána Ercola III. d'Este – posledního modenského vévody z rodu Estenských, zdědil titul modenského vévody, vévodství však v té době bylo pod francouzskou nadvládou. Skutečně vládu nad Modenským vévodstvím měl od roku 1814 jeho syn František IV. Modenský. Vládu nad Modenou ztratili roku 1859, kdy se vévodství stalo součástí Spojených středoitalských provincií, které byly rok poté připojeny k Italskému království.\n\nV následujícím přehledu jsou modenští vévodové zvýrazněni tučným písmem a symbolem koruny.\nFrantišek V. (první titulární modenský vévoda) nabídl arcivévodovi Karlu Ludvíkovi (mladší bratr císaře Františka Josefa I.), že ustanoví jednoho z jeho synů svým dědicem, a to pod podmínkou, že chlapec přijme rodové jméno \"Este\" a naučí se během 12 měsíců obstojně italsky. Mladší syn Otto požadavek naučit se italsky striktně odmítl, starší František Ferdinand naopak se k jeho splnění zavázal. Poté, co císař František Josef I. udělil svolení, bylo k habsburskému jménu Františka Ferdinanda připojeno jméno Este a on podstoupil výuku italštiny. Kromě výše uvedených dvou podmínek podle testamentu nesmělo být dědictví nikdy zcizeno.\n\nTitulární modenští vévodové:\n\nNásledují tabulka zachycuje hierchický přehled následníků modenského trůnu k roku 2014. Jedná se o potomky Roberta Rakouského-d'Este.\n\n"}
{"id": "930510", "url": "https://cs.wikipedia.org/wiki?curid=930510", "title": "Jean Mouton", "text": "Jean Mouton\n\nJean Mouton, původním jménem Jean de Hollingue, byl francouzský hudební skladatel, narodil se poblíž Sameru kolem roku 1459 a zemřel v Saint-Quentinu 30. října 1522. Jeho jméno se v některých ortografiích vyskytuje jako Jehan de Hollingue či Houllingue.\n\nPodobně jako Josquin des Prés, jehož byl přítelem a spolužákem, pocházel Jean Mouton ze severovýchodní Pikardie. Studoval v Saint-Quentinu spolu s Josquinem, kde se získal titul magister puerum.\n\nKolem roku 1483, se stal vedoucím zpěvákem v Nesle, a zde také přijal kněžské svěcení. Od roku 1499 řídil po dva roky pěvecký sbor při katedrále v Amiens, aniž byl jmenován kapelníkem. Poté se stal kanovníkem katedrály v Thérouanne, aby roku 1501 získal místo v kolegiátním kostele sv. Ondřeje v Grenoblu, který však roku 1502 bez svolení opustil. Není pochyb o tom, že důvodem k odchodu z rodného kraje byl vstup do služeb francouzské koruny jako zpěvák. Stal se členem kapely Anny Bretaňské (manželky Ludvíka XII.), který se roku 1509 přimluvil, aby mu byl udělen kanonikát u svatého Ondřeje v Grenoblu.\n\nOblíbený hudebník Anny Bretaňské, již královny Francie, v jejích službách podnikl cestu do Grenoblu a roku 1505 se stal dvorním kapelníkem. Roku 1510, v jedno ze svých motet, \"Non nobis domine\", oslavuje narození dcery Ludvíka XII. a Anny. Po smrti Anny Bretaňské v roce 1514, (k této události napsal motet \"Quis dabit\"), se stal kapelníkem také ve službách Ludvíka XII., poté Františka I.\n\nKdyž odjížděl do Milána, měl již díky svému příteli Josquinovi v Itálii již několik let velmi dobré jméno. Skládal hudbu pro slavnostní příležitosti, jako např. Boloňský mír v roce 1515 a stal se tak oblíbeným italským skladatelem, zejména na dvoře ferrarského vévody, stejně jako v Římě, či Benátkách. Stal se za svého života po Josquinovi nejkopírovanějším a nejvydávanějším skladatelem počátku 16. století, zejména v Itálii.\n\nByl zvolen za kanovníka u sv. Quentina v roce 1518, kde také roku 1522 zemřel. Dostalo se mu kolegiátních poct Saint-Quentin, a zde byl také pohřben. Na jeho hrobě je nápis: \n\nByl zmiňován takovými tvůrci, jako např. Rabelais, v úvodu \"Čtvrté knihy\" z roku 1552, či Pierrem Maillardem v \"Tons et discours sur les modes de musique\" z roku 1610. Jeho hudební vliv na římské či benátské skladatele očividný (Adrian Willaert, taktéž rodák z Pikardie, jehož dílo je příliš rozsáhlé, aby byl jeho odkaz přenesen), že je považován za jednoho z otců těchto dvou renesančních škol. Jeho dílo je dodnes provozováno papežskou kapelou v Římě.\n\n"}
{"id": "930511", "url": "https://cs.wikipedia.org/wiki?curid=930511", "title": "Obaleč dubový", "text": "Obaleč dubový\n\nObaleč dubový (\"Tortrix viridana\") je motýl, jehož housenky poškozují listy dřevin žírem. V Česku způsobuje při přemnožení rozsáhlé holožíry, které postupují od vrcholu koruny dolů.\n\nDruh je rozšířen v celé oblasti západního palearktického výskytu dubu (\"Quercus\" sp.). V Evropě i v Česku je běžným druhem.\n\nRozpětí křídel dospělce je asi 16 až 24 mm (uváděno 13mm). Dospělí motýli mají křídla trávově zelená, zelenožlutá až světle zelená. Zadní křídla a zadeček jsou šedé. Hlava je žlutá, hruď zelená a břicho šedé. Mladé housenky jsou okrově šedé až šedobéžové, lesklé a mají tmavé hlavy. Starší housenky jsou špinavě zelené nebo šedozelené. Larvy procházejí pěti fázemi růstu. Vajíčka jsou kulovitá a asi 0,7 mm široká. Jsou zpočátku světle žlutá a později hnědé barvy.\n\nSamice kladou v červnu 50-60 vajíček na větvičky nebo listy lesních i okrasných dřevin. Vajíčka jsou kladena ve skupinách po dvou. Vajíčka jsou zprvu pokryta lepkavými sekrety, které zachytí řasy a nečistoty, a ty pak vajíčka maskují. Zárodek se vyvíjí do dubna příštího roku, kdy se líhnou larvy a raší pupeny.\n\nMladé larvy se zavrtávají do rašících pupenů, konzumují mladé listy. Housenky živí hlavně dubovým listím, ale také listím z buku lesního, vrby, javoru, bříz, habrů či topolu, ale i kopřivy, borůvky a jiných rostlin. Za tři-čtyři týdny se kuklí v kokonu z listů. Po dalších tři-čtyřech týdnech vylétá jako dospělec. Motýli se rojí od konce května do konce června. Obaleč dubový se vyskytuje především v dubových lesích, dále v parcích a zahradách.\n\nObaleč dubový je napadán mnohými parazity a je také kořistí predátorů. Mezi jeho přirozené nepřátele patří:\n\"Actia crassicornis, Actia exoleta, Actia pilipennis, Arrhinomya Tragica, Bessa fugax, Bessa Selecta, Blondelia nigripes, Compsilura concinnata, Discochaeta hyponomeutae, Nemorilla floralis, Nemorilla maculosa, Phytomyptera niviventris, Pseudoperichaeta insidiosa, Zenillia libatrix\"\n\"Stenhomalus muscorum.\"\n\nObaleč dubový je obávaný patogen listnatých dřevin. Vyskytuje se v populačních vlnách. Při nich dochází jen zřídka k úplným holožírům. Obaleč dubový může žírem oslabovat stromy které můžou podlehnout a uhynout díky dalším faktorům, jako je sucho. Některé oblasti jsou nálety obaleče dubového ovlivněny v různé míře každý rok, jiné jen občas. Patogen poškozuje horní část koruny.\n\nPříznakem napadení je přítomnost housenek, které od konce dubna vyžírají pupeny. Později housenky spřádají listy do ruličky, kde hledají úkryt. Dospělec je poměrně typický, podobná je ale zeleněnka vrbová (\"Earias clorana\"). Housenky lze zaměnit s jiným druhem čeledě.\n\nOchrana rostlin spočívá v biologickém boji pomocí \"Bacillus thuringiensis\". Uvedenou složku obsahuje například přípravek FORAY 48 B. K chemické ochraně je možno použít insekticidy.* TREBON 10 F\n\n"}
{"id": "930515", "url": "https://cs.wikipedia.org/wiki?curid=930515", "title": "Římskokatolická farnost Chožov", "text": "Římskokatolická farnost Chožov\n\nŘímskokatolická farnost Chožov (lat. \"Koschovium\") je územní společenství římských katolíků v Chožově a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení tzv. \"staré farnosti\" není známo. Farnost kanonicky „opět vznikla“ roku 1684. Matriky jsou vedeny od roku 1693.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Chožov, která je tak spravována \"excurrendo\".\n\n\n"}
{"id": "930518", "url": "https://cs.wikipedia.org/wiki?curid=930518", "title": "Vítězslav Veselý (chemik)", "text": "Vítězslav Veselý (chemik)\n\nVítězslav Veselý (29. prosince 1877, Molitorov u Kouřimi – 7. června 1964, Brno) byl český chemik a vysokoškolský pedagog.\n\nVystudoval reálné gymnázium v Praze, Vysokou školu polytechnickou v Curychu a Univerzitu v Ženevě, stal se doktorem fyzikálních věd.\n\nStřídal vysokoškolská působiště (Česká vysoká škola technická v Praze, po 1. světové válce na Vysoké škole technické v Brně) s praxí praktického technologa (sklárny Kavalier v Sázavě, svíčkárny a voskárny v Mladé Boleslavi, dva roky v čínských sklárnách Yao Hsu Glass Comp.). Věnoval se organické chemii a technologii skla, tuků, dehtů a barviv.\n\nV Brně byl v roce 1921 jmenován řádným profesorem a v letech 1930 až 1931 byl rektorem Vysoké školy technické v Brně. Ve 20. a 30. letech byl opakovaně děkanem oboru chemického inženýrství. Jeho působení na vysokoškolské půdě přerušilo až uzavření českých vysokých škol 17. listopadu 1939. Od ledna 1944 byl vězněm koncentračních táborů Terezín a Buchenwald.\n\nPo válce byl v roce 1945 znovu krátce rektorem brněnské techniky. Přednášel zde až do roku 1950, kdy byla škola uzavřena, a poté na brněnské Vysoké škole stavitelství, a to i novou specializaci technologie plastických hmot. Odbornou kariéru uzavřel jako technolog brněnského podniku Lachema.\n\nNapsal řadu vědeckých prací, referátů a informačních článků v českých i zahraničních časopisech a učebnic. V 50. letech sestavil a vydal s kolektivem autorů monografii \"Tuky a vosky\". O svém dvouletém působení v Číně napsal knihu \"O mé cestě do Číny\".\n\nV letech 1923 až 1938 působil jako stálý československý delegát v radě Mezinárodní unie pro čistou a užitou chemii. Na konci 30. let 20. století byl jmenován mimořádným členem České akademie věd a umění II. třídy. Byl vyznamenán Řádem práce (1957) a titulem akademik.\n\nOženil se v červenci 1920 s Helenou Polákovou, měli spolu syna Karla a dceru Alenu (provdaná Štěpánková).\n\n"}
{"id": "930520", "url": "https://cs.wikipedia.org/wiki?curid=930520", "title": "Malé černé", "text": "Malé černé\n\nMalé černé (též anglicky \"little black dress\", nebo LBD) jsou večerní nebo koktejlové dámské šaty s jednoduchým střihem a kratší délkou sukně. Malé černé je oblečení, které ženy často volí pro společenské události. Též se jim říká večerní šaty (\"evening dress\").\n\nHistorie těchto šatů sahá až do 20. let 20. století, které přišlo po secesním puritánském období těžkých dlouhých dámských šatů, zahalujících vše. Malé černé šaty typicky nosí ženy s lodičkami, případnými silonkami, na krku se šátkem, náhrdelníkem, dalšími šperky, dále s kloboukem, a na nich boa, v exteriéru s kabátkem nebo v zimních měsících kožichem.\n\nOvěřený článek Co to znamená malé černé a jak je nosit\n"}
{"id": "930521", "url": "https://cs.wikipedia.org/wiki?curid=930521", "title": "Per Nørgård", "text": "Per Nørgård\n\nPer Nørgård (* 13. července 1932 Gentofte) je dánský hudební skladatel.\n\nNarodil se v dánském Gentofte. Studoval u Vagna Holmboe na \"Královské dánské hudební akademii\" v Kodani a pak u Nadii Boulanger v Paříži.\n\nV začátcích byl silně ovlivněn severským stylem Jeana Sibelia, Carla Nielsena a Vagna Holmboe. V 60. letech 20. století začal zkoumat moderní techniky centrální Evropy a nakonec vyvinul serialistický kompoziční systém, založený na „nekonečných úsecích“, který pak použil v díle \"Voyage into the Golden Screen\", ve své druhé a třetí symfonii, díle \"I ching\" a dalších pracích konce šedestátých a také v sedmdesátých letech. Později jej zaujal švýcarský malíř Art brut Adolf Wölfli, který inspiroval mnoho Nørgårdových prací, včetně jeho Čtvrté symfonie, opery \"Det Guddommelige Tivoli\" nebo díla \"Papalagi\" pro sólovou kytaru\n\nNørgård skomponoval díla všech hlavních žánrů: šest oper, dva balety, osm symfonii a jiné kusy pro orchestr, několik koncertů, chorálové a vokální díla, mimořádně velké množství komorních skladeb (včetně deseti smyčcových kvartetů) a několik prací pro sólové nástroje. Skladby pro sólové nástroje obnášejí množství skladeb pro kytaru, většinou psané pro dánského kytaristu Erlinga Møldrupa: \"In Memory Of...\" (1978), \"Papalagi\" (1981), serie suit nazvaná \"Tales from a Hand\" (1985–2001), \"Early Morn\" (1997–98) a \"Rondino Amorino\" (1999).\n\nJedním z jeho nejdůležitějších děl pro sólové perkuse je \"I ching\" pro dáského perkusionistu Gerta Mortensena. Také složil hudbu k několika filmům, jako například \"The Red Cloak\" (1966), \"Babettina hostina (Babettes gæstebud)\" (1987) nebo \"Hamlet, princ dánský\" (1993).\n\nSkladatelovou Osmou symfonii uvedel ve finském Helsinském hudebním centru finská \"Helsinská filharmonie\" s dirigentem Johnem Storgårdsem. Heikki Valska z \"Finského rozhlasu\" symfonii popsal jako \"„velmi světlou a lyrickou“\" a také \"„přístupnou“\". na své premiéře byla dobře přijata publikem.\n\nJe také plodným autorem. Napsal mnoho článků, které se zabývají hudbou z technického nebo z filozofického hlediska.\n\n\n\n"}
{"id": "930523", "url": "https://cs.wikipedia.org/wiki?curid=930523", "title": "Mistrovství Evropy juniorů v atletice 1977", "text": "Mistrovství Evropy juniorů v atletice 1977\n\n4. Mistrovství Evropy juniorů v atletice – sportovní závod organizovaný EAA se konal v Ukrajinské sovětské socialistické republice Doněcku. Závod s odehrál od 19. srpna – 21. srpna 1977.\n\n"}
{"id": "930527", "url": "https://cs.wikipedia.org/wiki?curid=930527", "title": "Alexej Budolin", "text": "Alexej Budolin\n\nAlexej Budolin (* 5. dubna 1976 Tallinn, Sovětský svaz) je bývalý estonský zápasník–judista ruského původu.\n\nZápasu v judu se věnoval společně se svým starším bratrem Dmitrijem Budolinem v Tallinnu v klubu SK Dvigatel pod vedením Felikse Saakjana. V estonské seniorské reprezentaci se pohyboval od roku 1995 v polostřední váze do 81 (78) kg. V roce 2000 se kvalifikoval na olympijské hry v Sydney a po náročeném losu se probojoval do čtvrtfinále. Ve čtvrtfinále svedl taktickou bitvu s korejcem Čo In-čcholem a prohrál o jedno napomenutí (šido). V souboji o třetí místo porazil Francouze Djamela Bourasa a získal bronzovou olympijskou medaili. V roce 2004 se kvalifikoval třetím místem z mistrovství světa 2003 v Osace na olympijské hry v Athénách, kde nakonec vypadl ve druhém kole s Brazilcem Fláviem Cantem. V roce 2008 se na své třetí olympijské hry nekvalifikoval a vzápětí ukončil sportovní kariéru. Věnuje se trenérské práci.\n\n\n\n"}
{"id": "930528", "url": "https://cs.wikipedia.org/wiki?curid=930528", "title": "Třída S (1931)", "text": "Třída S (1931)\n\nTřída S byla třída diesel-elektrických ponorek postavených pro britské královské námořnictvo. Celkem bylo postaveno 62 ponorek této třídy. Je to nejpočetnější třída ponorek postavených pro Royal Navy. Zahraničními uživateli třídy byla Francie, Izrael, Nizozemsko, Portugalsko a Sovětský svaz.\n\nJednalo se o ponorky střední velikosti navržené pro službu ve Středozemním a Severním moři. V letech 1929 a 1930 byly objednány dva páry ponorek první skupiny třídy \"S\", které měly ve službě nahradit staré ponorky třídy \"H\". Oproti ní měly silnější výzbroji, větší rychlost i vytrvalost. Do vylepšené druhé skupiny patřilo osm ponorek spuštěných na vodu v letech 1932 až 1936. Stavba poslední třetí skupiny už odpovídala válečným potřebám britského námořnictva, a proto dala plných 50 ponorek.\n\nVýzbroj tvořil jeden 76mm kanón a šest 533mm torpédometů.\n\nTřída byla nasazena ve druhé světové válce.\n\n"}
{"id": "930530", "url": "https://cs.wikipedia.org/wiki?curid=930530", "title": "Hudební cena Léonie Sonning", "text": "Hudební cena Léonie Sonning\n\nHudební cena Léonie Sonning je dánská hudební cena, považována za nejvyšší dánské hudební ocenění. Uděluje se každoročně nejlepšímu mezinárodnímu hudebnímu skladateli nebo hudebníkovi.\n\nPrvně byla v roce 1959 udělena Igorovi Stravinskému. V současnosti laureáty vybírají ředitelé \"The Léonie Sonning Music Foundation (Hudební nadace Léonie Sonning)\", založené v roce 1965.\n\nDiplom ceny je v dánštině a cena je honorována sumou 600.000 dánských korun (přibližně dva miliony českých korun). Součástí ceny je monotyp, který vytvořila dánská malířka Maja Lisa Engelhardt. Ocenění jsou zvaní na koncert, pořádaný typicky v Kodani a jsou vybídnuti k výuce nejlepších dánských hudebníků.\n\nOcenění nemá přímou souvislost s jinou cenou, \"Sonning Prize\", což je dánské ocenění udělované nadací na památku posledního manžela Sonningové, Carla Johanna Sonninga.\n\n\n"}
{"id": "930533", "url": "https://cs.wikipedia.org/wiki?curid=930533", "title": "Štěpán II. (epizodní papež)", "text": "Štěpán II. (epizodní papež)\n\nŠtěpán II. byl papežem katolické církve v roce 752. Protože ho zabila mrtvice asi dva nebo tři dny před jeho intronizací, není mezi papeže počítán. Ovšem z právního hlediska papežem byl, protože jeho volba proběhla řádně. \n\nŘímskokatolická církev jej však za oficiálního papeže nepovažuje právě kvůli tomu, že nestihl být intronizován. Po jeho úmrtí byl zvolen novým papežem římský arcijáhen téhož jména označovaný jako Štěpán II. Kdyby kněz Štěpán byl mezi papeže počítán, jednalo by se o nejkratší pontifikát v historii. Protože však není, je za nejkratší papežskou vládu považován pontifikát Urbana VII.\n\n"}
{"id": "930534", "url": "https://cs.wikipedia.org/wiki?curid=930534", "title": "Dmitrij Budolin", "text": "Dmitrij Budolin\n\nDmitrij Budolin (: Dmitri Budõlin), (* 1. března 1974, Tallinn, Sovětský svaz) je bývalý reprezentant Estonska v judu.\n\nJeho kariéra je spjata s klubem SK Dvigatel, který se věnuje jak judu tak jemu blízkému zápasnickému stylu sambu. V klubu trénují především Estonci ruské národnosti (v estonských městech žije až 50% obyvatel jiné národnosti než Estonské, z toho 40% Rusů)\n\nJeho mladší bratr Alexej patřil k nejlepším judistům své doby.\n\nCelou svojí kariéru doprovázel svého mladšího bratra na turnajích jako sparring partner. Řadil se mezi stabilní účastníky evropských mistrovství ve střední váhové kategorii (-90kg). Jeho největším úspěchem je bronzová medaile z roku 2001. Na olympijské hry se mu nepodařilo kvalifikovat.\n\n"}
{"id": "930535", "url": "https://cs.wikipedia.org/wiki?curid=930535", "title": "Gaël Givet", "text": "Gaël Givet\n\nGaël Givet-Viaros (* 9. října 1981, Arles, Francie) je francouzský fotbalový obránce a bývalý reprezentant, který hraje ve francouzském mužstvu AC Arles-Avignon.\n\nPůsobil v klubech AS Monaco, Olympique de Marseille a Blackburn Rovers.\n\nNa konci srpna 2013 se vrátil z Blackburnu do Francie do klubu AC Arles-Avignon.\n\nV létě 2014 odešel do Evian Thonon Gaillard FC, ale poté se v listopadu 2014 na vlastní žádost dohodl s klubem na rozvázání smlouvy. Odehrál jeden ligový zápas.\n\nGivet působil v mládežnických reprezentačních výběrech Francie.\nV A-týmu Francie debutoval 18. srpna 2004 proti reprezentaci Bosny a Hercegoviny (remíza 1:1), kde nastoupil do druhého poločasu.\n\nReprezentační trenér Francie Raymond Domenech jej vybral do kádru pro Mistrovství světa 2006 v Německu. Na turnaji francouzský tým dokráčel až do finále 9. července proti Itálii. Tam ale vítězné tažení \"Les Bleus\" skončilo, po výsledku 1:1 po prodloužení následoval penaltový rozstřel, který Francie prohrála v poměru 3:5. Givet byl pouze náhradníkem, nenastoupil do žádného zápasu Francie na turnaji.\n\n"}
{"id": "930537", "url": "https://cs.wikipedia.org/wiki?curid=930537", "title": "Syców", "text": "Syców\n\nSyców je polské město v okrese Oleśnica v Dolnoslezském vojvodství. Je centrem městsko-vesnické gminy Syców.\n\nV roce 2011 zde žilo 10 469 obyvatel.\n"}
{"id": "930540", "url": "https://cs.wikipedia.org/wiki?curid=930540", "title": "Manuel Huerga", "text": "Manuel Huerga\n\nManuel Huerga (* 20. října 1957 Barcelona) je španělský filmový režisér a scenárista. Začínal ve druhé polovině sedmdesátých let jako režisér různých seriálů. Svůj první celovečerní film nazvaný \"Antártida\" natočil v roce 1995. V roce 2006 natočil film o Salvadoru Puig Antichovi nazvaný \"Salvador (Puig Antich)\".\n\n"}
{"id": "930547", "url": "https://cs.wikipedia.org/wiki?curid=930547", "title": "Marie Desfours-Walderode", "text": "Marie Desfours-Walderode\n\nMarie Desfours-Walderode (18. července 1880 Potštát − 13. března 1963 Potštát) byla členkou rodu Desfours-Walderode.\n\nVystudovala lékařskou fakultu ve Vídni a v roce 1909 promovala na doktora všeobecného lékařství a stala se lékařkou chudých. Během 1. světové války byla jako vojenská lékařka na různých bojištích. Po válce se vrátila do Potštátu a vykonávala zde lékařskou praxi. Po smrti bratra zdědil zámek její bratranec Kuno Desfours-Walderode. Od roku 1940 byla potštátskou obvodní lékařkou. Po válce jí bylo přiznáno československé státní občanství a mohla i nadále vykonávat lékařskou praxi. Je pohřbena v rodinné hrobce v Potštátě.\n\n"}
{"id": "930550", "url": "https://cs.wikipedia.org/wiki?curid=930550", "title": "Martin Mečíř", "text": "Martin Mečíř\n\nBc. Martin Mečíř (* 1. září 1970) je český politik, v dubnu 2013 byl krátce poslancem Poslanecké sněmovny PČR, od roku 2006 je zastupitel města Trutnova, člen ODS.\n\nVystudoval vysokou školu a získal titul Bc. Od roku 1993 soukromě podniká.\n\nDo politiky vstoupil, když byl v komunálních volbách v roce 2006 zvolen za ODS zastupitelem města Trutnova. V krajských volbách v roce 2008 neúspěšně kandidoval ze 33. místa do Zastupitelstva Královéhradeckého kraje. V roce 2010 obhájil mandát zastupitele Trutnova a byl navíc zvolen i radním města. Od roku 2012 předsedá Výkonné radě Městského fotbalového klubu Trutnov.\n\nVe volbách do Poslanecké sněmovny PČR v roce 2010 kandidoval v Královéhradeckém kraji na 17. místě. Strana získala tři křesla, Martin Mečíř díky preferenčním hlasů vystoupal až na pozici prvního náhradníka. 11. dubna 2013 rezignovala na mandát poslankyně Zdeňka Horníková, protože se stala viceprezidentkou Nejvyššího kontrolního úřadu a Mečíř se tak stal poslancem. Po třinácti dnech, 24. dubna 2013, však na mandát rezignoval z rodinných a pracovních důvodů. V Poslanecké sněmovně jej tak nahradil Jozef Kochan.\n\n"}
{"id": "930551", "url": "https://cs.wikipedia.org/wiki?curid=930551", "title": "Albízie", "text": "Albízie\n\nAlbízie (\"Albizia\") je rod rostlin z čeledi bobovité (\"Fabaceae\"). Vyznačují se dvakrát zpeřenými listy a kulovitými květenstvími často s nápadnými, vyčnívajícími tyčinkami. Albízie jsou rozšířeny v tropech a subtropech celého světa. Některé druhy, např. albízie růžová, jsou pěstovány v teplých krajích jako okrasné rostliny.\n\nDruh \"Albizia saman\" je často uváděn pod dřívějším synonymem \"Samanea saman\".\n\nAlbízie jsou keře a stromy nebo výjimečně i liány s dvojitě zpeřenými listy. Stromovité druhy mívají charakteristickou široce deštníkovitou korunu a některé dorůstají výšek až 50 metrů. Listy jsou složeny buď z velkého množství drobných lístků a připomínají listy kapradin, nebo jsou složeny z menšího počtu větších lístků. Na řapíku a střední ose listu bývají charakteristické žlázky. Palisty bývají drobné a opadavé. Rostliny jsou obvykle bez trnů. Oboupohlavné drobné pravidelné květy jsou uspořádány v kulovitých hlávkách skládajících úžlabní nebo vrcholové laty. Květy jsou nejčastěji žluté, bílé nebo růžové. Kalich je zvonkovitý až nálevkovitý a zakončený 5 zuby. Koruna je drobná, nálevkovitá, v horní části pětilaločnatá. Tyčinek je mnoho, bývají nápadné, bílé, růžové, červené nebo purpurové, dlouze vyčnívající z květů. Nitky tyčinek jsou na bázi srostlé. Semeník je kopinatý až čárkovitý a obsahuje několik vajíček. Čnělka je dlouhá, většinou delší než tyčinky, a je zakončena drobnou bliznou. Plody jsou ploché, převislé, často papírovitě tenké, nepukavé nebo pukající po delší době. U některých druhů plody vytrvávají na stromě po mnoho měsíců.\n\nRod albízie zahrnuje asi 120 až 140 druhů. Je rozšířen v tropech a subtropech celého světa. V evropské květeně není zastoupen, s některými pěstovanými druhy se však lze setkat ve Středomoří. V Asii zasahuje nejdále na západ \"A. julibrissin\" (do Íránu a Ázerbájdžánu). Druh \"A. glabrior\" roste v Japonsku na ostrovech Kjúšú a Rjúkjú.\n\nAlbízie jsou dobře adaptovány na chudé půdy a v tropech vystupují až do výšek 1600 metrů. Nejčastěji se vyskytují v druhotných lesích, na savanách a na písčitých půdách podél řek. Některé druhy tolerují zasolení a rostou na mořském pobřeží.\n\nDruh \"Albizia vaughanii\" je veden v Červeném seznamu ohrožených druhů IUCN jako kriticky ohrožený druh. Roste na ostrově Mauricius a je známo pouze několik exemplářů této rostliny. Jako ohrožený je v tomto seznamu zařazen i druh \"Albizia plurijuga\", pocházející z Mexika.\n\nRod \"Albizia\" je v taxonomii čeledi bobovité řazen do podčeledi \"Caesalpinioideae\" a do tribu \"Ingeae\". Dříve byl součástí podčeledi \"Mimosoideae\" (resp. samostatné čeledi \"Mimosaceae\"), která byla v roce 2017 vřazena do podčeledi \"Caesalpinioideae\". Mezi blízce příbuzné rody náleží dle výsledků molekulárních studií např. \"Samanea\", \"Inga\" a \"Enterolobium\". Albízie jsou příbuzné akáciím a jsou s nimi často zaměňovány.\n\nSemena albízií jsou šířena zpravidla větrem, pouze u některých druhů, např. u \"Albizia saman\", prostřednictvím savců.\nAlbízie náležejí mezi rychle rostoucí dřeviny. Mívají mělké kořeny a snadno se vyvrátí větrem. Někdejší druh rodu \"Albizia falcata\", dnes známá jako \"Falcataria moluccana\", byla popsána jako jeden z nejrychleji rostoucích stromů Malajsie. Tříleté stromy dosahují výšek 16 metrů, v 9 letech již 33 metrů a v 17 letech 45 metrů.\n\nMezi účinné látky obsažené v různých druzích albízií náležejí zejména různé alkaloidy, saponiny a glykosidy. V kůře je často vysoký obsah tříslovin (až 17%).\n\nAlbízie růžová (\"Albizia julibrissin\") obsahuje saponiny, glykosidy kyseliny albigenové, kyselinu echinocystovou. Asijská albízie \"Albizia lebbeck\" obsahuje flavonoidy, triterpenoidy, triterpenoidní saponiny aj., v kůře také kardioaktivní a antrachinonové glykosidy.\nKůra druhu \"Albizia procera\" obsahuje mimo tříslovin i beta-sitosterol, v kořenech i semenech jsou obsaženy saponiny. Semena \"Albizia amara\" obsahují budmunchiaminové alkaloidy s antibakteriálním účinkem.\n\nDruh \"Albizia saman\" má při volném růstu široce deštníkovitou korunu, která běžně dosahuje šířky až 30 metrů. Starý exemplář na Trinidadu byl vysoký asi 50 metrů, šířka koruny dosahovala 60 metrů a průměr kmene přes 2,6 metru. Produkce zelené hmoty používané jako krmivo pro dobytek je ohromující. Pětiletý strom vyprodukuje okolo 550 kg listí ročně.\n\nListy \"Albizia saman\" jsou senzitivní, na noc a při deštivém počasí se zavírají.\n\n\nNěkteré druhy albízií se pěstují v tropech a subtropech jako okrasné dřeviny. Mezi běžněji pěstované náleží např. albízie růžová (\"Albizia julibrissin\"), \"Albizia lebbeck\" a \"A. niopoides\". Celkem vzácně lze na albízii narazit i ve sbírkách českých botanických zahrad, např. ve středomořské expozici Pražské botanické zahrady v Tróji.\nDruh \"Albizia saman\" (syn. \"Samanea saman\") je v tropických zemích, zejména v Americe a ve východní Asii, často pěstován jako stínící strom ve městech, zahradách, parcích a na plantážích. Plody jsou výživné (obsahují 13 až 18% bílkovin) a jsou zkrmovány hovězím dobytkem a kozami. Mají krásnou vůni, pro člověka jsou však příliš trpké. Na Havaji se ze semen dělají náhrdelníky, v Jižní Americe se z dužniny plodů připravuje nápoj.\n\nDřevo \"Albizia saman\" je dosti ceněné a dobře opracovatelné. Běl je nažloutle šedá, jádrové dřevo je tmavě hnědé až červenohnědé. Hoblované plochy jsou velmi hladké. Svým charakterem připomíná dřevo ořešáku a slouží také jako jeho náhrada. Je používáno v truhlářství, na výrobu kánoí a podobně. Je obchodováno pod názvem saman.\nRovněž dřevo africké albízie \"Albizia ferruginea\" je dekorativní, pevné, trvanlivé, středně tvrdé. Je obchodováno pod názvem iatandza a používáno zejména na dýhy a též na masivní nábytek, okna, dveře a podobně.\nČetné druhy albízií mají místní využití v oblastech svého výskytu zejména jako pícniny, zelené hnojení a jako stínící rostliny. Ke stínění kávových a čajových plantáží jsou využívány zejména druhy \"Albizia chinensis\", \"A. odoratissima\" a \"A. stipulata\". Některé druhy albízií náležejí mezi včelařsky významné rostliny.\n\nV tradiční indické medicíně jsou využívány druhy \"Albizia procera\", \"A. amara\" a \"A. lebbeck\", v Číně a Koreji zejména \"Albizia julibrissin\".\n\n"}
{"id": "930558", "url": "https://cs.wikipedia.org/wiki?curid=930558", "title": "Willy Sagnol", "text": "Willy Sagnol\n\nWilliam Sagnol (* 18. března 1977, Saint-Étienne, Francie) je bývalý francouzský fotbalový obránce a reprezentant, který strávil podstatnou část své kariéry v německém velkoklubu Bayern Mnichov.\n\nZ klubu AS Saint-Étienne, kde strávil vydařené dva roky, odešel v roce 1997 do ambiciozního AS Monaco, kde poprvé okusil úspěch - vítězství v Ligue 1 (1999/00). Jeho excelentní forma jej vynesla až do národního týmu, ačkoli jej zpočátku trenér \"Les Bleus\" Roger Lemerre přehlížel.\n\nV létě 2000 následoval přestup do prestižního německého gigantu Bayern Mnichov. Netrvalo dlouho a Sagnol se stal důležitým členem A-týmu a potvrzoval zde svou reputaci jednoho z nejlepších krajních obránců své generace. Mimo výbornou defensivní práci dokázal podél pomezní čáry podporovat útočné akce a rozdávat velmi přesné pasy. S bavorským velkoklubem vyhrál německou Bundesligu v letech 2001, 2003, 2005, 2006 a 2008, DFB-Pokal v letech 2003, 2005, 2006, and 2008 a Ligu mistrů v sezóně 2000/01.\n\n1. února 2009 ukončil aktivní kariéru kvůli přetrvávajícím problémům s Achillovou šlachou.\n\nSagnol se zúčastnil Mistrovství světa hráčů do 20 let 1997 v Malajsii, kde Francie vypadla ve čtvrtfinále s Uruguayí na penalty. Odehrál zde celkem 5 zápasů (3 v základní skupině B, osmifinále a čtvrtfinále).\n\nV A-týmu Francie debutoval 15. listopadu 2000 v Istanbulu proti domácí reprezentaci Turecka (výhra 4:0), kde nastoupil v 78. minutě. Zpočátku byl v národním týmu pouze náhradníkem, neboť na svém postu měl silnou konkurenci v osobě dlouholetého úspěšného francouzského reprezentanta Liliana Thurama. S týmem vyhrál dvakrát Konfederační pohár FIFA (v letech 2001 a 2003).\n\nZúčastnil se Mistrovství Evropy 2004, kam jej nominoval trenér Jacques Santini. V prvním ostře sledovaném utkání s rivalem Anglií se dostal na hřiště až v 78. minutě, Francie dokázala v nastaveném čase zvrátit nepříznivý stav dvěma góly Zinedina Zidana na konečných 2:1. Proti Chorvatsku se opět dostal do hry před koncem zápasu, v 81. minutě (remíza 2:2). V posledním zápase v základní skupině B proti Švýcarsku odehrál první poločas (výhra 3:1). Do čtvrtfinále s Řeckem nezasáhl, Francie podlehla pozdějšímu vítězi šampionátu 0:1.\n\nReprezentační trenér Francie Raymond Domenech jej postavil v zápasech základní skupiny na Mistrovství světa 2006, nejprve proti Švýcarsku (0:0, Sagnol dostal žlutou kartu), 18. června s Jižní Koreou (1:1) a 23. června proti Togu (výhra 2:0). Francie skončila s 5 body na druhé příčce tabulky základní skupiny G za Švýcarskem a postoupila do osmifinále.\n\n27. června v osmifinále byl u pokoření Španělska 3:1 a ve čtvrtfinále proti Brazílii dostal druhou žlutou kartu. Francie zvítězila 1:0, stejný výsledek se zrodil i v semifinále s Portugalskem. Sagnol si tak zahrál památné finále 9. července proti Itálii, kde ale vítězné tažení Francie skončilo. Po výsledku 1:1 po prodloužení následoval penaltový rozstřel, který Francie prohrála v poměru 3:5. Sagnol svůj pokus proměnil. V tomto zápase, který se do historie zapsal střetem Zinedina Zidana a Marca Materazziho, zároveň Sagnol dostal svou třetí žlutou kartu na turnaji. Celkově se na šampionátu prezentoval ve velice příznivém světle, v defensivě byl jistý a dokázal přispět kvalitními centry i k útoku.\n\nNa EURU 2008 konaném ve Švýcarsku a Rakousku Francie nebyla úspěšná, vypadla již v základní skupině C („skupina smrti“ - nejtěžší základní skupina na turnaji) po remíze 0:0 s Rumunskem a porážkách 1:4 s Nizozemskem a 0:2 s Itálií. Sagnol nastoupil v utkáních proti Rumunsku a Nizozemsku, proti Itálii již nehrál. Zápas s Nizozemskem 13. června 2008 tak byl jeho posledním reprezentačním střetnutím v kariéře.\n\n"}
{"id": "930559", "url": "https://cs.wikipedia.org/wiki?curid=930559", "title": "Monte Subasio", "text": "Monte Subasio\n\nMonte Subasio je hora v Apeninách, ve střední Itálii. Nachází se v Umbrii, v Perugijské provincii. Na jejím úpatí leží stará města Assisi a Spello. Vrchol hory dosahuje nadmořské výšky 1290 metrů. U hory působil svatý František z Assisi a své dětství zde strávily svatá Klára a její sestra svatá Anežka.\n\nRůžově zbarvený kámen pocházející z hory byl použit na mnohé františkánské stavby, které tvoří soubor světového dědictví v Assisi. Oblast Monte Subasia je součástí přírodního parku \"Parco del Monte Subasio\".\n"}
{"id": "930560", "url": "https://cs.wikipedia.org/wiki?curid=930560", "title": "Barisacho", "text": "Barisacho\n\nBarisacho ( ) je největší vesnice a administrativní centrum jižní Chevsuretie, oblasti na severovýchodě Gruzie. Nachází se jižně od Hlavního kavkazského hřebenu na východním svahu hřebene Gudamakri v nadmořské výšce 1460 m, na pravém břehu řeky Chevsureti Aragvi.\n\nVe vesnici žije 153 obyvatel (2014).\n\nPřed Barisachem končí upravený povrch silnice ze Žinvali, dál pokračuje terénní cesta do Šatili. Dopravní spojení zajišťuje maršrutka do Tbilisi jezdící jednou za tři dny.\n"}
{"id": "930561", "url": "https://cs.wikipedia.org/wiki?curid=930561", "title": "Korša", "text": "Korša\n\nKorša ( ) je vesnice na severovýchodě Gruzie v oblasti jižní Chevsuretie, 1 km severně od jejího střediska Barisacho. Nachází se v údolí na východním svahu hřebene Gudamakri na pravém břehu řeky Chevsureti Aragvi.\n\nZ turistického hlediska je Korša známá malým národopisným muzeem pojednávajícím o životě místních obyvatel.\n\nVesnicí prochází silnice vedoucí z Barisacha na Hlavní kavkazský hřeben do průsmyku Medvědího kříže a dále do Šatili.\n"}
{"id": "930562", "url": "https://cs.wikipedia.org/wiki?curid=930562", "title": "Ioan Gruffudd", "text": "Ioan Gruffudd\n\nIoan Gruffudd (* 6. října 1973 Llwydcoed, Wales) je velšský herec. Začínal v polovině osmdesátých let v různých malých televizních rolích místních seriálů, do mezinárodního povědomí se dostal rolí ve filmu \"Titanic\" (1997). Od té doby hrál v mnoha filmech, mezi které patří \"Černý jestřáb sestřelen\" (2001), \"Fantastická čtyřka\" (2005), \"Fantastická čtyřka a Silver Surfer\" (2007), \"Světlušky v zahradě\" (2008) či \"Sanctum\" (2011). Na přelomu 20. a 21. století ztvárnil postavu Horatia Hornblowera v seriálu \"Hornblower\", v letech 2011–2012 hrál v seriálu \"Nebezpečná identita\" a mezi lety 2014 a 2015 působil v seriálu \"Forever\". Kromě toho hostoval např. v seriálech \"Castle na zabití\" a \"Glee\".\n\nV žebříčku 100 velšských hrdinů se umístil na dvaadvacáté příčce.\n\n"}
{"id": "930566", "url": "https://cs.wikipedia.org/wiki?curid=930566", "title": "Tlaková níže Daisy", "text": "Tlaková níže Daisy\n\nDaisy byla mimotropická bouře, která v lednu 2010 zasáhla severozápad a střed Evropy a způsobila jevy jako sněhová bouře nebo blizard. Na mnoha místech napadlo za relativně krátkou dobu i více než 50 cm sněhu. Dále se místy vyskytovaly silné nárazy větru až o síle vichřice. Tato kombinace působila ojediněle i škody na lesním porostu.\n"}
{"id": "930567", "url": "https://cs.wikipedia.org/wiki?curid=930567", "title": "Obaleč smrkový", "text": "Obaleč smrkový\n\nObaleč smrkový (\"Epinotia tedella\") je drobný motýl, jehož housenky poškozují jehlice dřevin okusem.\n\nDruh je rozšířen v celé Evropě. V Česku je běžným druhem.\n\nVajíčka jsou kulovitá, bělavé barvy a postupně žloutnoucí až načervenale šedé. Velikost vajíček 0,7 mm.\nRozpětí křídel dospělce je asi 10–13 mm (nebo podle jiného zdroje 13 až 14 mm). Je to výrazně pruhovaný motýl s nápadně bledými tykadly. Hruď je tmavá, přední křídla žlutavě hnědá a zadní křídla se stříbřitě bílými pruhy a úzké šedé s bílými okraji. Břicho je stejné barvy jako hruď.\n\nHousenky se živí minováním v jehlicích smrků, později vytvářejí neuspořádaný zápředek.Jsou matné, nažloutlé nebo nazelenalé hnědé nebo špinavé žluté barvy. Na hřbetě červeno-hnědé pruhy, které běží podélně přes celé tělo. Délka larvy se pohybuje mezi 9 a 10 mm.\n\nVyskytuje se v lesích, parcích a zahradách.\n\nU napadených dřevin jsou patrné vyhlodané a usychající jehlice spředené v zámotek ve svazcích s výkaly. Je to však především estetická vada a ochrana rostlin nebývá nutná. Podobné příznaky lze pozorovat u obalečů \"Epinotia nanana\" a \"Epinotia pygmaeana\".\n\n"}
{"id": "930570", "url": "https://cs.wikipedia.org/wiki?curid=930570", "title": "Stolístek střídavokvětý", "text": "Stolístek střídavokvětý\n\nStolístek střídavokvětý (\"Myriophyllum alterniflorum\") je v České republice poměrně vzácně se vyskytující, jednodomá, pouze v čisté vodě rostoucí, trvale ponořená vodní rostlina, jeden ze tří druhů rodu stolístek které v ČR rostou.\n\nDruh je rozšířen převážně v severní a západní Evropě, dále východním směrem řídce vyrůstá v České republice, Polsku, Pobaltí a na severozápadě Ruska, vyskytuje se i v severní Africe. Roste i na východě Severní Ameriky včetně Grónska. Neroste např. na Slovensku nebo v Maďarsku.\n\nNachází se v chladných, oligotrofních, dostatečně okysličených, neznečištěných, stojatých i tekoucích vodách s nízkým obsahem vápníku. Vyhovuje mu prostředí s pískovým, štěrkovým nebo bahnitorašelinným dnem, kde se výška vodního sloupce pohybuje obvykle od 0,1 do 1 m. V ČR se vyskytuje vzácně, prokazatelně jen na horním toku Vltavy od Lenory po Lipno a od Vyššího Brodu po České Budějovice a v malé míře i na řece Otavě a u Nemanic na Domažlicku. Je dobrým indikátorem znečištěných vod.\n\nVytrvalá vodní rostlina s často načervenalými nebo světlehnědými lodyhami, které dorůstají do délky i přes 1 metr. Lodyhy tlusté 1 až 2 mm se větví po celé délce a porůstají měkkými listy, které vyrůstají v přeslenech po třech nebo častěji po čtyřech. Směrem k vrcholu se vzdálenosti mezi nimi zmenšují a u konce lodyh jsou někdy na sebe přímo nahuštěny. Velmi jemné listy dlouhé 1 až 2,5 cm jsou děleny do 9 až 18 nitkovitých, obvykle střídavě umístěných segmentů dlouhých 4 až 17 mm.\n\nNa konci lodyh rostou chudokvětá, někdy zakřivená, 3 až 7 cm dlouhá klasovitá květenství, která jsou před rozkvětem převislá. Na koncích klasů vyrůstají v úžlabí nepatrných listenů vstřícně nebo střídavě (ne v přeslenech) samčí květy. Jejich zvonkovitý kalich je dlouhý jen asi 0,3 mm; mírně průsvitné žlutavě-načervenalé, obvejčité korunní lístky bývají asi pětinásobně delší než kalich, červeně pruhovaných tyčinek nesoucích až 1,5 mm velké prašníky je v květu osm. Ve spodní části klasu vyrůstají nemnohé samičí květy v přeslenech, jejich vztyčené listeny delší než květy jsou zpeřeně dělené, zvonkovitý kalich asi 1 mm dlouhý je tříhrotý, spodní semeník je čtyřdílný. Na vřetenu květenství je mezi samčími a samičími květy znatelná mezera. Kvete od července do září, jeho pyl roznáší vítr.\n\nPlody jsou přibližně 2 mm dlouhé a 1,5 mm široké suché tvrdky poltící se na čtyři plůdky. V přírodě ČR jsou však květy stolístku střídavokvětého ve většině případů sterilní a nevytvářejí plody. Rostliny se rozmnožují převážně vegetativně, časté úlomky křehkých lodyh v místech internodií vypouštějí kořínky.\n\nV ČR vyrůstá stolístek střídavokvětý jen v několika málo populacích, které mohou být snadno zničeny nepříznivou přírodní událostí nebo lidmi zaviněným znečištěním životního prostředí. Byl proto \"Červeným seznamem cévnatých rostlin České republiky z roku 2012\" prohlášen za silně ohrožený druh (C2r).\n\n\n \n"}
{"id": "930572", "url": "https://cs.wikipedia.org/wiki?curid=930572", "title": "Stolístek", "text": "Stolístek\n\nStolístek (\"Myriophyllum\") je rod asi 60 druhů vodních nebo bahenních rostlin vyrůstajících téměř po celém světě.\n\nVytrvalé oboupohlavné, jednodomé, dvoudomé nebo mnohomanželné rostliny většinou s plazivými oddenky, ze kterých vyrůstají olistěné lodyhy trvale ponořené pod hladinou nebo i nad hladinu vystupující. V obvykle větvících se ponořených lodyhách jsou štěrbiny (lakuny) se vzduchem, který je přiváděn ke kořenům a zároveň pomáhá lodyhu nadnášet. Vejčité až podlouhlé listy bez palistů, někdy s řapíky a jindy bez, vyrůstající v přeslenech po 3, 4, 5 nebo vzácněji střídavě. Jsou děleny do jemných niťovitých úkrojků, což jednak zvětšuje styčnou plochu listu s vodou, odkud čerpá rostlina výživu, jednak zvětšuje plochu pro příjem slunečního záření, přičemž list klade minimální odpor proudící vodě.\n\nKvěty vytvářející klasnatá květenství, která vyčnívají nad hladinou, rostou obvykle v přeslenech. Často vyrůstají z úžlabí listenů, jsou drobné, pravidelné a mohou být jednopohlavné i oboupohlavné. Nejčastěji se samčí nacházejí v horní části klasu, samičí ve spodní a bisexuální uprostřed. Oboupohlavný květ mívá gyneceum tvořené ze 2 až 4 plodolistů, po 4 až 8 tyčinkách s podélně pukajícími prašníky, spodní semeník nejčastěji čtyřpouzdrý s jedním obráceným vajíčkem v pouzdře a 2 až 4 blizny se zakrslými čnělkami. Jednopohlavné květy mají orgány jednoho pohlaví buď nefunkční, nebo zcela chybí.\n\nPlod je tvrdka poltící se převážně na čtyři plůdky, které mají po jednom semeni. Některé druhy vytvářejí v pozdním létě turiony, které přežívají zimu a na jaře z nich vyrůstají nové rostliny i s kořeny.\n\nMimo tři druhy vyrůstající ve vodách České republiky\njsou v Evropě ještě rozšířeny další dva druhy\n\n \n"}
{"id": "930574", "url": "https://cs.wikipedia.org/wiki?curid=930574", "title": "Obaleč prýtový", "text": "Obaleč prýtový\n\nObaleč prýtový (\"Rhyacionia buoliana\") je drobný motýl, jehož housenky poškozují jehlice a pupeny borovice žírem. V Česku proniká z lesních kultur do městských parků a zahrad.\n\nAreál rozšíření obaleče prýtového zahrnuje Evropu, Severní a Jižní Ameriku, a Japonsko. V Evropě i v Česku je to běžný druh.\n\nDospělci mají křídla rezavě hnědá (jsou někdy popisována jako červená) s šedivým síťováním. Rozpětí křídel dospělce je asi 20 mm (uváděno 13mm ). Podle jiných zdrojů se rozpětí křídel dospělých motýlů se pohybuje od 18 do 23 mm.\n\nHousenky jsou zpočátku žlutavě hnědé, avšak později získávají tmavší zbarvení s černou hlavou a štítem. Dorůstají velikosti kolem 20 mm. Vajíčka jsou drobná, oválná, zprvu světle žlutá, později hnědavá. Vajíčka kulatá, 1- 1,3mm.\n\nPřezimují housenky ve stáří 3. nebo 4. instaru. Proti zalití pryskyřicí se chrání tvorbou jemného přediva. Koncem března a začátkem dubna příštího roku opouštějí boční pupeny a přemísťují se do pupenů terminálních, kde dokončují svůj vývoj. Od konce května do první poloviny června se kuklí. Motýli se objevují zpravidla v červnu a červenci. Oplodněné samičky kladou vajíčka jednotlivě na šupiny pupenů a báze jehlic borovice, které pak housenky vyžírají. Pro kladení vajíček přednostně vyhledávají stromky ve stáří kolem 8-12 let. Housenky poškozují báze jehlic a po druhém svlékání se zavrtávají do bočních pupenů.\n\nVyskytuje se v lesích, parcích i zahradách. Housenky vyžírají hlavní pupen a dochází tak k zahušťování a hnízdovitým tvarům borovice. Podobné poškození však mohou způsobit i jiné druhy motýlů.\n\nU napadených borovic dochází ke zmnožení výhonů, tvarovým deformacím koruny a poškozování větvení. Výhony rašící z poškozených pupenů se opožďují v růstu, zavadají a deformují se. Housenkami zcela vyžrané pupeny neraší vůbec. Chemická ochrana je vzhledem k způsobu života problematická.\n\n"}
{"id": "930576", "url": "https://cs.wikipedia.org/wiki?curid=930576", "title": "Tisíc a jedno dobrodružství", "text": "Tisíc a jedno dobrodružství\n\nTisíc a jedno dobrodružství (1955) je kniha českého spisovatele Adolfa Branalda obsahující čtyři dobrodružné povídky o osudech českých lidí v dalekých krajích, ať již v 19. století v Americe, na ostrovech v Tichém oceánu nebo v indické džungli. Povídky se jmenují:\n\nPříběh je založen na zápiscích českých vystěhovalců do Ameriky v v 19. století. S rýčem a motykou přichází roku 1853 na území Indiánů dvanáct českých rodin, aby svou prací získaly z dosud neobdělané půdy obživu a připravili sobě i svým dětem lepší budoucnost. Hlavním hrdinou povídky je tkadlec Martin Ráž, jehož zásluhou pochopí vystěhovalci nešťastný osud Indiánů. Od Čipevejů dostane Martin dostane dokonce přezdívku Zlaté srdce. Pak však dojde ke střetnutí se Siouxy. Martin chce vše vyřídit v klidu a jde k Indiánům neozbrojen. Osadnicí mají o něj strach a dojde k přestřelce, při které je Martin zasažen šípem a umírá.\nDruhá povídka, navazující na předchozí, se odehrává osmnáct let po smrti Martina Ráže. Jejím hlavním hrdinou je Martinův nejmladší syn Leopold Jefferson Ráž, který se rozhodne, že pomstí otcovu smrt. Uteče z domova a stane se vojákem americké armády. Brzy pozná tvrdost vojenského života, který si idealizoval. Roku 1874 se zúčastní potlačení vzpoury Šajenů a roku 1876 tažení proti siouxskému náčelníkovi Sedícímu býkovi, které skončilo zničením 7. kavalérie plukovníka Custera v bitvě u Little Bighornu. Tyto zážitky a následující masakry Indiánů jej natolik změní, že se vrací domů jako mírumilovný člověk se zlatým srdcem.\nPovídka o Janu Málkovi, který s manželkou a dcerou odplul na Tahiti, protože se domníval, že se tam lépe uživí než doma v Čechách. Příliš se mu však nedaří, neuspěje s pěstováním kukuřice, manioku, kávy a vanilky. Když vytvoří v Papeete kolotoč, zničí mu ho cyklón. Odjede s rodinou na Fidži, odkud jsou vykázáni, protože nemají pracovní povolení. Na Novvých Hebridách jsou umístěni do karantény pro podezření z malárie a pak odsunuti na Novou Kaledonii, kde musí Jan Málek pracovat v zinkových dolech. Naštěstí brzy najde práci na dobytkářské farmě, kde se velmi dobře uplatní jako tesař. Dostane proto nabídku dobře placené práce na stavbě hotelu v Nouméi. Pracuje zde jako tesař, truhlář, zedník a nakonec i jako malíř pokojů. Založí si firmu, má spoustu objednávek a vydělá si dost peněz na cestu domů. \nJde o příběh inženýra Kavána, kterému je dáno za úkol postavit v co nejkratší době cukroval na okraji indické džungle, který si ve Škodových závodech v Plzni objednal pan Sardar Šamšer Singh z Amritsaru. Po moha problémech (vedro, deště, nemoci) Kaván úkol splní, protože ví, že splněná zakázka přinese další objednávky a tím i práci pro české i indické dělníky.\n"}
{"id": "930579", "url": "https://cs.wikipedia.org/wiki?curid=930579", "title": "Sergei Aschwanden", "text": "Sergei Aschwanden\n\nSergei Aschwanden (* 22. prosince 1975 Bern, Švýcarsko) je bývalý švýcarský zápasník–judista s africkými kořeny, bronzový olympijský medailista z roku 2008.\n\nNarodil se do multikulturní rodiny, otec Švýcar a matka původem z Keni. Judu se věnoval od 9 let v Lausanne pod vedením japonského mistra Kazuhira Mikamiho. Vrcholovou přípravu podstupoval do roku 1996 pod vedením Leo Helda. Od roku 2001 žil a připravoval se v Magglingenu.\n\nNa mezinárodní scéně se prosazoval od roku 1998 v polostřední výze. Průlom v jeho sportovní kariéřa nastal s přípravovu na olympijskou sezonu 2000. Na olympijské hry v Sydney odjížděl jako úřadující mistr Evropy, ale vypadl v úvodním kole, když takticky nezvládl zápas proti Alexeji Budolinovi z Estonska. V roce 2004 na olympijských hrách v Athénách patřil opět k favoritům na jednu z medailí. V úvodním kole nastoupil proti Argentinci Arielu Sgangovi a zopakoval chybu z předchozích olympijských her. V polovině zápasu nastoupil do techniky kata-guruma, kterou Argetinec kontroval a prohrál držením (osae-komi). \n\nPo olympijských hrách v Athénách koketoval s vyšší střední vahou, ve které se v roce 2008 kvalifikoval na své třetí olympijské hry v Pekingu. V prvních kolech si počínal jako ostřílený mazák, ve čtvrtfinále však nenašel recept na dobře bránícího Alžířana Ammára bin Jachlefa a prohrál na šido. Z oprav postoupil do boje o třetí místo proti Rusu Ivanu Peršinovi. Rus byl od počátku aktivnější a vedl na dvě juka, ale dvě minuty ho zaskočil levým výpadem o-goši zvítězil na ippon (dle dnešní měřítek šlo o wazari). Získal bronzovou olympijskou medaili. Sportovní kariéru ukončil v roce 2009.\n\nSergei Aschwanden byl pravoruký judista s krásnými pažními technikami – tai-otoši, seoi-nage. \n\n\n"}
{"id": "930580", "url": "https://cs.wikipedia.org/wiki?curid=930580", "title": "Cipriano de Rore", "text": "Cipriano de Rore\n\nCipriano de Rore (1515 nebo 1516 − 1565) byl vlámský hudební skladatel renesanční epochy.\n\nByl typickým představitelem franko-vlámské školy po Josquinovi des Prez. Přestěhoval se do Itálie a velmi aktivně se podílel na rozvoji hudby pozdní renesance. Byl rovněž jedním z nejvýznamnějších autorů madrigalů poloviny 16. století.\n\nPoslední výzkumy potvrdily, že se narodil v Ronse (francouzsky Renaix), vlámském městě na franko-belgických hranicích jazykových a kulturních oblastí a to konkrétně ve vlámské části, a zároveň v srdci té části, na níž se rozvinula franko-vlámská hudební škola. Na jednu stranu je téměř jisté, že Cipriano de Rore pocházel z velmi zámožné rodiny, na druhou stranu nevíme téměř nic o tom, jaká studia v mládí absolvoval. Nejnovější bádání však odhalily jeho přítomnost ve skupině hodnostářů, ceremoniářů a služebníků, kteří roku 1533 doprovázeli Markétu Rakouskou na její cestě do Neapole, kde se měla stát manželkou Alexandra Medicejského, vévody florentského.\n\nJe možné, že de Rore získal vzdělání až na dvoře vévodkyně v Itálii. Je však také možné, že první vzdělání získal již v Antverpách. Dlouho se mělo za to, že studoval Benátkách s Adrian Willaert a byl zpěvákem kapely Bazilika svatého Marka, ale jen velmi málo zdrojů potvrzuje tuto hypotézu. Nicméně, je možné, že mladý zpěvák od Svatého Marka nezanechal důkaz o své přítomnosti.\n\nV roce 1542 byl v Brescii, kde pravděpodobně setrval až do roku 1546. Během této doby se začínal proslavovat jako skladatel, poté co zde zveřejnil jednu knihu madrigalů a dvě knihy motet.\n\nV roce 1547 vstoupil do služeb vévody Herkula II. D‘Este ve Ferraře jako „maestro del coro“. Zde měl žáky Giacha de Wert a Luzzascha Luzzaschiho, kteří se později stali praotci jedné z nevýznamnějších hudebních avantgard pozdní renesance v Itálii. Po smrti vévody v roce 1559, nabídl de Rore své služby jeho následníkovi Alfonsovi, nový vévoda jej však odmítl a na jeho místo přijal Francesca dalla Viola.\n\nV letech 1560 až 1563 byl de Rore ve službách Markéty Rakouské v Bruselu a jejího manžela Ottavia Farnese vévoda z Parmy v Emílii. V roce 1562 byl jmenován ředitelem kůru bazilika svatého Marka v Benátkách, ale roku 1564 odstoupil a vrátil se do Parmy, kde setrval až do své smrti.\n\nDe Rore je znám svými madrigaly v italském stylu, ale byl také plodný skladatel duchovní hudby, ať již šlo o mše nebo moteta. Jeho vzorem byla hudba Josquina des Prez, již rozvinul podle antického stylu. De Rore byl nejvýznamnějším madrigalistou poloviny 16. století a napsal přes 120 madrigalů, jež publikoval v 10 knihách mezi lety 1542 a 1565. Další madrigaly byly publikovány odděleně. Ty jsou nejčastěji čtyř nebo pětihlasé, jeden pro šest a jeden pro osm hlasů. Zvuk těchto skladeb je spíše vážný a je velmi kontrastní v porovnání s prvními madrigalisty jako byli Jacques Arcadelt a Philippe Verdelot.\n\nDe Rore se mimo jiné zabýval chromatikou, která představovala novinku v polovině století. Byl vyspělým kontrapunktistou a užíval kánon a techniku imitace. Pochopitelně používal také všech prostředků polyfonie, které předtím ve světské hudbě rozvinul v první polovině století. Vliv de Roreho stylu je evidentní v díle Orlanda di Lasso, Giovanni Pierluigiho da Palestrina, Andrey Roty, Philippa de Monte a rovněž Claudia Monteverdiho. Alfred Einstein ve své práci \"The Italian Madrigal\" (1949) píše: \"Skutečným duchovním následníkem de Roreho byl Monteverdi, ale de Rore detenne klíč k celému rozvoji italského madrigalu po roce 1550.\"\n\nDe Rore skládal také světská moteta v latině na rozdíl od \"madrigali spirituali\" – duchovních madrigalů psané pro duchovní účel. Ze stylistického hlediska se tato moteta podobají madrigalům.\n\n"}
{"id": "930584", "url": "https://cs.wikipedia.org/wiki?curid=930584", "title": "Ramaz Čočišvili", "text": "Ramaz Čočišvili\n\nRamaz Čočišvili (: რამაზ ჩოჩიშვილი), (* 14. listopadu 1975 Gori, Sovětský svaz) je bývalý reprezentant Gruzie a krátce i Ukrajiny v judu.\n\nJeho otec Šota se stal v roce 1972 olympijským vítězem v judu. Podobně jako on se specializoval na kategorii bez rozdílu vah.\n\nV roce 1996 se pokoušel kvalifikovat se na olympijské hry v barvách Ukrajiny. Nezadařilo se mu a tak se vrátil zpátky domů. Na olympijské hrách nikdy nestartoval\n\n"}
{"id": "930586", "url": "https://cs.wikipedia.org/wiki?curid=930586", "title": "Žežulka", "text": "Žežulka\n\nŽežulka může být:\n\n"}
{"id": "930587", "url": "https://cs.wikipedia.org/wiki?curid=930587", "title": "Aythami Ruano", "text": "Aythami Ruano\n\nAythami Ruano-Vega, (* 18. června 1977 Las Palmas, Španělsko) je bývalý reprezentant Španělska v judu.\n\nNarodil se na Kanárských ostrovech, ale celou svojí sportovní kariéru strávil v Madridu pod vedením Francisca Lorenza.\n\nVýška 2 m a k tomu váha přes 200 kg byla velká devíza tohoto Španěla. Na člověka těchto proporcí měl velmi dobře zvládnutou techniku harai-goši. Zápasil v době kdy mělo Španělsko dalšího výborného judistu v těžkých vahách Pereze, kvůli kterému se podíval na své první olympijské hry až v roce 2004. Prohrál v předkole s Korejcem Kimem po vyrovnaném boji na větší počet napomenutí.\n\nPo olympijských hrách ukončil sportovní kariéru.\n\n"}
{"id": "930590", "url": "https://cs.wikipedia.org/wiki?curid=930590", "title": "Charles Auguste de Bériot", "text": "Charles Auguste de Bériot\n\nCharles Auguste de Bériot (20. února 1802 Lovaň – 8. dubna 1870 Brusel) byl belgický houslista a hudební skladatel.\n\nNarodil se v Lovani, kde je dnes na jeho počest po něm pojmenována ulice. V roce 1810 se přestěhoval do Paříže, kde studoval hru na housle u Jean-François Tibyho, žáka Giovanni Battistu Viottiho. Později spolupracoval se skladatelem Pierrem Baillotem, ale nepřebral všechny jeho názory a při své výuce byl silně ovlivněn Paganinim.\n\nPozději sloužil jako komorní houslista u Karla X. nebo Viléma I. Nizozemského a s velkým úspěchem podnikal cesty do Londýna, Paříže a dalších velkých hudebních center tehdejší Evropy. Kromě hry na housle byl také virtuosním pianistou.\n\nŽil společně s operní zpěvačkou Marii Malibranovou, v roce 1833 spolu měli dítě, kterým byl Charles-Wilfrid de Bériot, klavírní profesor, kromě jiného učitel Maurice Ravela, Ricarda Viñese nebo Enriqua Granadose. Vzali se v roce 1836, když se Malibranové podařilo dosáhnout anulaci jejího předchozího sňatku. Při té příležitosti napsal Felix Mendelssohn-Bartholdy speciálně pro tento pár árii s doprovodem sólových houslí. Nicméně, pěvkyně zemřela v tom samém roce na následky zranění, způsobeného nešťastným pádem z koně.\n\nPo smrti své manželky Bériot bydlel v Bruselu a veřejně koncertoval pouze v malé míře. Přesto v roce 1841 odešel na turné do Německa, kde potkal Marii Huberovou, dceru vídeňského úředníka a oženil se s ní. Byla sirotkem a adoptivní dcerou prince von Dietrichštejn, biologického otce významného skladatele Sigismonda Thalberga. Marie a de Bériot se potkali v kavárně v rodném městě, Lovani. Stali se z nich přátelé a oba spolu velmi dobře hráli na klavír.\n\nV roce 1841 zemřel v Paříži ve věku 71 let Pierre Baillot, jeho dřívější učitel, a jeho učitelské místo na \"Pařížské konzervatoři\" bylo nabídnuto právě Bériotovi. Tuto nabídku odmítl, přesto se ale v roce 1843 stal vedoucím instruktorem hry na housle na \"Královské bruselské konzervatoři\", kde založil francouzsko-belgickou školu houslové hry.\n\nV roce 1852 z důvodu vážných potíží se zrakem odešel a později, v roce 1858 úplně oslepl. Ochrnutí jeho levé ruky v roce 1866 pak úplně ukončilo jeho kariéru.\n\nMezi jeho významné žáky patří například Hubert Léonard, Henri Vieuxtemps nebo Heinrich Wilhelm Ernst.\n\nSložil velké množství hudby pro housle, včetně deseti koncertů. Ačkoli jsou k slyšení pouze zřídka, jeho výuková díla se k houslové výuce využívají pořád.\n\nJeho průkopnická houslová technika a romantický kompoziční styl dělají z jeho koncertů a etud důležitý stupeň pro studenty, usilující o získání pevného základu před studiem hlavních koncertů hudebního romantismu. Nejoblíbenější jsou jeho \"Koncert č. 9 a moll op. 104\" a \"Koncert č. 7 G dur op. 76\".\n\nHouslista Jicchak Perlman nahrál na svém albu \"Concertos from my Childhood\" jeho baletní hudbu \"Scène de ballet op. 100\". Vznikla společně s orchestrem Juilliard School pod taktovkou dirigenta Lawrenca Fostera.\n\nBarbara Barber vydala v její sérii \"„Solos for Young Violinists“\" nahrávky s klavírním doprovodem a partitury první části skladatelova \"Koncertu č. 9 a moll op. 104\" a baletní hudby \"Scène de ballet op. 100\".\n\nNahrávky jeho koncertů a komorních skladeb vydalo také vydavatelství Naxos.\n\nSchirmer publikoval partitury jeho \"Méthode de violon op. 102\" a také \"60 Etudes de Concert op. 123\", zatímco Peters vydál známý kus pro housle a orchestr \"Scène de ballet op. 100\" v úpravě pro housle a klavír.\n\n"}
{"id": "930597", "url": "https://cs.wikipedia.org/wiki?curid=930597", "title": "Jakub z Velkého Hlohova", "text": "Jakub z Velkého Hlohova\n\nJakub z Velkého Hlohova OFM, v jiných jazycích Jakob von Glogau, Jakób Glogowczyk, Jakub z Głogowa nebo Jacobus de Glogovia Maiori byl františkán slezského původu německé řeči činný v 2. polovině 15. století. Patřil mezi první členy františkánů observantů ve střední Evropě ve společenství vzniklém okolo Jana Kapistrána, k níž se připojil v Lipsku roku 1452. Novicát strávil ve Vratislavi, následně byl prvním představeným – kvardiánem kláštera ve Varšavě. Opakovaně, celkem čtyřikrát byl řeholníky shromážděnými na řádové kapitule zvolen provinčním vikářem, jímž byl v letech 1465-1467, 1474-1377, 1480-1485 a 1487/1488. Nejprve tak řídil česko-rakousko-polský františkánský vikariát, který se však pro národnostní spory hojně rozněcované i Jakubovou zásluhou mezitím rozpadl na tři samostatné části. K jeho nechvalné pověsti přispělo i zřejmě neoprávněné vybírání peněz za odpustky spolu s propagací křížové výpravy proti husitům v Německu, kdy se získanými penězi nakonec uprchl. Františkánský vikariát zahrnující také české země řídil i jako člen jeho čtyřčlenného definitora, jímž byl v letech 1474/1475, 1477-1479, 1480/1481 a 1485/1486.\n\nJakubovým přičiněním a během jeho vedení.vikariátu byly založeny nové františkánské kláštery v Jemnici (1457), Kaliszu (cca 1465), městě Koło, Tachově (1466) a Těšíně (1476).\nSpolu s Bernardinem z Ingolstadtu se podílel na převozu kostelního náčiní a liturgických i dalších cenných knih z polských klášterů do Slezska a Německa nebo je předával minoritům, což pochopitelně zvýšilo původně národnostně podnícenou opozici a nenávist proti němu, zejména v Polsku.\n\nJakub z Hlohova zemřel 25. ledna 1488 během vizitace kláštera v Kadani. Pro své jazykově národnostní postoje i protiutrakvistické aktivity měl řadu horlivých příznvců i odpůrců i po své smrti. Hned při pohřbu do krypty pod hlavním oltářem byl od českých františkánů zneuctěn a popliván. Pozdější kadaňská klášterní kronika jej však hodnotí jako „muže evangelického, ve vůni svatosti“ a při opravě krypty mělo být jeho tělo nalezeno neporušené jako znamení svatosti.\nByl autorem apologického protihusitského traktátu \"De s. Eucharistia\".\n"}
{"id": "930603", "url": "https://cs.wikipedia.org/wiki?curid=930603", "title": "Charles Dutoit", "text": "Charles Dutoit\n\nCharles Édouard Dutoit (* 7. října 1936 Lausanne) je švýcarský dirigent, známý zejména díky svým interpretacím francouzské a ruské hudby 20. století. Vytvořil vlivné moderní nahrávky Berliozovy symfonie \"Romeo a Julie\" nebo baletů Maurice Ravela \"Daphnis et Chloé\" a \"Ma mère l'oye\".\n\nBěhem svého života získal přes 40 různých ocenění a vyznamenání. Od roku 2009 působí jako šéfdirigent a umělecký ředitel \"Royal Philharmonic Orchestra\" v Londýně.\n\n"}
{"id": "930608", "url": "https://cs.wikipedia.org/wiki?curid=930608", "title": "Mistrovství Evropy juniorů v atletice 1979", "text": "Mistrovství Evropy juniorů v atletice 1979\n\n5. Mistrovství Evropy juniorů v atletice – sportovní závod organizovaný EAA se konal v polské Bydhošti. Závod s odehrál od 16. srpna do 19. srpna 1979.\n\n"}
{"id": "930609", "url": "https://cs.wikipedia.org/wiki?curid=930609", "title": "Obaleč jablečný", "text": "Obaleč jablečný\n\nObaleč jablečný (\"Cydia pomonella\") je drobný motýl, jehož housenky poškozují plody ovocných stromů. Je jedním z nejvýznamnějších škůdců jabloní. Míru ztrát vznikající vlivem jeho poškození výrazně zvyšuje druhotné napadení moniliózou, která se na napadených plodech dále šíří při uskladnění plodů.\n\nPodle Biolib je pro patogena s označením obaleč jablečný (\"Cydia pomonella\") používáno více rozdílných názvů, například \"Carpocapsa splendana\" nebo \"Tortrix pomonana\".\n\nObaleč jablečný je rozšířený celosvětové v oblastech pěstování hostitelských druhů. V Evropě a v Česku se jedná o běžný druh.\n\nRozpětí křídel dospělce je asi 16–19 mm. Dospělci mají přední křídla s velmi zřetelnými a charakteristickými hnědými oválnými znaky na špičce křídel, obklopenými lesklými zlatými linkami. Křídla jsou bronzově hnědá na šedém podkladu, jsou popisovány i jako šedé až hnědé. Zadní křídla jsou jemně obrvená. Vajíčka jsou kulovitá, mírně zploštělé, a asi 1 mm v průměru. Jsou zpočátku mléčně bílá a později před líhnutím tmavnou.\n\nMladé housenky jsou 16 – 20 mm velké, hlava tmavě hnědá, tělo světle růžové až načervenalé.\n\nKukla je 10 až 12 mm velká. Bývá obalena v hedvábném kokonu, žlutohnědá až po tmavě hnědá.\n\nZ vajíček se líhnou housenky na konci května. Housenka nejprve 2-5 dnů hledá hostitelský strom a vhodný plod. Hostiteli je jabloň, meruňka, kdouloň, ořešák, hruška, broskvoň a slivoň. Po proniknutí po plodu vytváří uvnitř chodbičky směřující ke středu. Housenka tak během svého vývoje, který trvá 3-5 týdnů, poškodí 2 - 3 plody. Napadené mladší plody opadávají, starší plody dozrávají poškozené. Housenky prochází housenky v průběhu vývoje pěti instary, poté opouští plod a spouští se z ovoce po vlákně na zem, kde spřádá kokon na chráněném místě. Poté se buď zakuklí a vést k druhé generaci obaleče nebo prochází diapauzou. Housenky, které způsobují napadení od srpna do října prochází diapauzou vždy a přezimují v zámotku ukrytém v prasklině borky na kmeni stromu. Někdy housenky přezimují také pod trsy trávy nebo v přírodním úkrytu v půdě a zakuklí se v dubnu. Dospělci se objeví na konci dubna nebo na začátku května. Páří se a kladou vajíčka na listy, větvičky nebo malé ovoce. Ke kladení vajíček dochází za večerů o teplotě 16 °C a vyšší. Jedna samice klade zhruba 80 - 120 vajíček.\n\nV Evropě obaleč mívá obvykle v chladnějších, podhorských oblastech jednu generaci, v teplejších dvě generace, tři generace mívá obaleč v jižních oblastech Evropy.\n\nVyskytuje se v ovocných sadech a v zahradách. Má mnoho přirozených nepřátel, mezi které patří škvoři, dravé ploštice, střevlíci, drabčíci, lumci a parazitární vosy, jako například např. \"Elodia Tragica\", \"Trichomma enecator, Ascogaster quadridentatus a Hyssopus pallidus\". Sýkory a jiné přezimující ptactvo sebere až 99% přezimujících housenek. Podle průzkumů prováděných v jižní Anglii přežila z průměrné snůšky 120 vajíček jedné samice jen 1 samice a 1,8 samce. Po redukci tlaku přirozených predátorů a parazitoidů ošetřením organofosfátem se podíl přeživších jedinců obaleče ovocného zvýšil šestinásobně.\n\nObaleč jablečný je původcem červivosti plodů. Vstupní otvor do plodu bývá vyplněn suchým trusem. Malé plody napadené první generací housenek opadávají, plody napadené další generací dozrávají na podzim. Chodba způsobená žírem housenky směřuje k jádřinci. Mohou být mimo další vnitřní tkáně plodu, poškozeny i semena. Larvy tvoří otvor na straně plodu, kterým plod opouští. Tyto otvory způsobují druhotné poškození plodu chorobami. Napadené plody bývají výrazněji zbarvené a předčasně opadávají a hnijí. Znehodnocení plodů způsobuje velké škody, plody poškozené obalečem jsou obvykle neprodejné. V mnoha případech, zejména u ovoce, které není určeno na dlouhodobé uskladnění, bývá však napadení spíše estetickou a somatickou vadou.\n\nObaleče jablečného je možné zaměnit za pilatku nebo obaleče východního\n\nObalečem poškozené plody mohou být někdy považovány za zemědělský produkt, při jehož výrobě nebyly použity pesticidy a chráněno životní prostředí. Jisté procento takto poškozených plodů v celkovém množství je pak do značné míry tolerováno, stejně jako je tomu u domácího ovoce. Tento \"symptom\" chemicky neošetřeného ovoce však může být zavádějící.\n\nObaleč je často chemicky potlačován insekticidy. Feromonové pasti se používají k signalizaci výletu obaleče a pro nasazení ochranných prostředků. Širokospektrální pesticidy hubící hmyz:\n\nEfektivní prevencí je podpora přirozených nepřátel a podzimní zpracování půdy. Je testována prevence, jejímž základem je ošetřené ovocných dřevin kaolínem. Prostorová izolace (alespoň 100 m) sadů od líhnišť motýlů, tj. od domácích zahrad, skladů ovoce, skládek beden apod. Na zahrádkách je efektivní i vychytávání housenek lapacími pásy a jejich následná likvidace.\n\nK biologickému boji lze využít přípravky na bázi Bacillus thuringiensis kurstaki, které při účinnosti asi 80 - 85% nehubí užitečný hmyz. Nejběžnější biologickou kontrola populace obaleče v USA je pomocí aplikace viru granulosis (CMGV), Baculovirus. Obaleč zde není považován za významného kandidáta na biologickou ochranu proti škůdcům a CMGV je jedno z možností takové ochrany zde. Virus se přirozeně vyskytuje ve všech hlavních regionech pěstování jádrovin. Byly však nalezeny populace obaleče ovocného rezistentní proti viru.\n\n"}
{"id": "930610", "url": "https://cs.wikipedia.org/wiki?curid=930610", "title": "Ernesto Pérez", "text": "Ernesto Pérez\n\nErnesto Pérez Lobo (* 5. září 1970 Madrid) je bývalý španělský zápasník-judista, stříbrný olympijský medalista z roku 1996.\n\nS judem začínal v 11 letech v Madridu. Ve španělské reprezentaci se pohyboval od roku 1990 v těžké váze nad 95 kg (100 kg). V roce 1992 startoval jako domácí reprezentaci na olympijských hrách v Barceloně a obsadil 7. místo, když nestačil ve čtvrtfinále na Francouze Davida Douilleta.\n\nV roce 1995 se pátým místem na mistrovství světa v Čibě kvalifikoval na olympijské hry v Atlantě v roce 1996. Na olympijský turnaj vyladil formu postupem do finále, kde podlehl na ippon Davidu Douilletovi a získal nečekanou stříbrnou olympijskou medaili.\n\nV roce 2000 se kvalifikoval na olympijské hry v Sydney body získanými na turnajích světového poháru. Ve druhém kole olympijského turnaje nestačil na Estonce Indreka Pertelsona a obsadil 7. místo. Po olympijských hrách ho z pozice reprezentační jedničky sesadil Aythami Ruano. Sportovní kariéru ukončil před olympijskou sezonou 2004. Věnuje se trenérské práci.\n\n\n"}
{"id": "930611", "url": "https://cs.wikipedia.org/wiki?curid=930611", "title": "Karnó", "text": "Karnó\n\nKarnó, carneau, je plemeno holuba domácího vyšlechtěné pro produkci holubího masa. Je to typické masné plemeno jednoduchých tělesných tvarů, připomíná zvětšeného holuba polního typu. Má poměrně velkou hlavu, delší, vodorovně nesený trup a dobře zmasilou hruď. Nejčastěji je bílý s oranžovýma očima. V seznamu plemen EE se řadí do plemenné skupiny užitkových holubů a je zapsán pod číslem 0007.\n\nKarnó byl vyšlechtěn v severní Francii a jeho název je odvozen z latinského slova carnis, maso. Na začátku 20. století byl ve Spojených státech používán v intenzivních velkochovech k produkci užitkových kříženců s mondénem a maltézským slepičákem či s poštovním holubem a římanem.\n\nNení tak těžký jako jiná masná plemena, dosahuje hmotnosti 500–600 g, a díky tomu a primitivní stavbě těla dobře létá a dokonce si zachoval schopnost polaření, zalétávání za potravou do polí. Je velmi plodný a dobře se stará o holoubata.\n\nJe to velký holub s těžkou a mohutnou hlavou, která je podlouhle zaoblená. Zobák je středně dlouhý, světlé barvy. Oči mají ohnivě oranžovou barvu, obočnice jsou jen úzké a narůžovělé. Krk má karnó středně dlouhý, silný a vzpřímený, s dobře vykrojeným hrdlem. Trup je delší, vodorovně držený, hruď široká, plná a dobře zmasilá. Křídla i ocas jsou držené vodorovně. \n\nExistuje jen málo barevných a kresebných rázů tohoto plemene. V užitkových chovech se dává přednost světlým holubům. Mimo Francii se chovají pouze karnó červení a žlutí a červení a žlutí s bílými křídelními růžicemi a bílým dolním hřbetem.\n\n"}
{"id": "930615", "url": "https://cs.wikipedia.org/wiki?curid=930615", "title": "Mistrovství Evropy juniorů v atletice 1981", "text": "Mistrovství Evropy juniorů v atletice 1981\n\n6. Mistrovství Evropy juniorů v atletice – sportovní závod organizovaný EAA se konal v nizozemském Utrechtu. Závod s odehrál ve dnech 20. srpna – 23. srpna 1981.\n\n"}
{"id": "930617", "url": "https://cs.wikipedia.org/wiki?curid=930617", "title": "Michel Hazanavicius", "text": "Michel Hazanavicius\n\nMichel Hazanavicius (* 29. března 1967 Paříž) je francouzský filmový režisér a scenárista. Začínal koncem osmdesátých let, svůj krátký film \"Derrick kontra Superman\" představil v roce 1992, ale svůj celovečerní debut v podobě filmu \"La Classe américaine\" představil až v roce 1993. V roce 1999 natočil snímek \"Mes Amis\", který však nebyl příliš úspěšný. Roku 2004 se podílel na scénaři ke snímku \"Daltoni\". Za svůj film \"Umělec\" z roku 2011 získal mnoho ocenění, například Oscar za nejlepší režii. Mezi jeho další filmy patří \"Agent 117\" (2006), \"\" (2009) nebo jedna povídka z cyklu \"Nevěrníci\" (2012). Jeho zatím poslední film je \"Hledání\" z roku 2014.\n\n"}
{"id": "930620", "url": "https://cs.wikipedia.org/wiki?curid=930620", "title": "Bílojetel", "text": "Bílojetel\n\nBílojetel (\"Dorycnium\") je rod rostlin z čeledi bobovité (\"Fabaceae\"). Zahrnuje asi 12 druhů a je rozšířen v Evropě, jz. Asii a na Kanárských ostrovech. V české květeně se vyskytují 2 druhy. Bílojetele jsou jeteli podobné byliny až keře se složenými listy a hlávkami bílých, růžových nebo nažloutlých květů. V některých zdrojích je rod \"Dorycnium\" vřazován do široce pojatého rodu \"Lotus\" (štírovník).\n\nBílojetele jsou vytrvalé byliny, polokeře až nevelké keře. Listy jsou dlanitě 5-7četné nebo lichozpeřené. Jednotlivé lístky složených listů jsou celokrajné a jednožilné. Květy jsou uspořádány v hlávkách a jsou stopkaté. Kalich je pěticípý, zvonkovitý. Koruna je bílá až světle růžová nebo nažloutlá, člunek bývá tmavě zakončen. Tyčinek je 10, dvoubratrých (9 srostlých a 1 horní volná). Semeník je přisedlý a nese tenkou čnělku zakončenou hlavičkovitou bliznou. Plodem je vejcovitý až protáhlý lusk obsahující 1 až 10 semen.\n\nRod bílojetel zahrnuje asi 12 druhů. Je rozšířen ve Středomoří až po východní Turecko s přesahy do chladnějších oblastí Evropy a na Kanárských ostrovech. Na území České republiky se vyskytují 2 druhy: bílojetel německý (\"Dorycnium germanicum\") a bílojetel bylinný (\"D. herbaceum\"). Oba druhy mají u nás přirozené rozšíření pouze na jižní a jihovýchodní Moravě.\n\nV taxonomickém pojetí obou českých taxonů panuje nejednotnost. V české literatuře bývají rozlišovány na úrovni dvou samostatných druhů. Protože však zejména v oblastech společného výskytu tvoří četné přechodové formy, které není možno jednoznačně zařadit, jsou oba tyto taxony v díle Flora Europaea společně s několika dalšími podobnými taxony chápány jako poddruhy široce pojatého druhu \"Dorycnium pentaphyllum\".\n\nBílojetel může v určitých ohledech připomínat jetel (\"Trifolium\"), oba rody však nejsou blízce příbuzné. Bílojetel je řazen v rámci členění čeledi bobovité do tribu \"Loteae\", zatímco jetel do tribu \"Trifolieae\".\nV některých zdrojích je rod \"Dorycnium\" vřazován do široce pojatého rodu \"Lotus\" (štírovník).\n\nMezi charakteristické obsahové látky bílojetelů náležejí kyanogenní glykosidy.\n\nNa kanárském ostrově Tenerife se jako vzácný endemit vyskytuje druh \"Dorycnium spectabile\". Je nápadný poměrně velkými jasně růžovými květy a vzhledově se od evropských bílojetelů velmi odlišuje. Mimo tohoto nejvzácnějšího druhu se na Kanárských ostrovech vyskytují ještě dva druhy se světle žlutými květy: \"Dorycnium broussonetii\" a \"D. eriophthalmum\".\n"}
{"id": "930622", "url": "https://cs.wikipedia.org/wiki?curid=930622", "title": "Antoine Fuqua", "text": "Antoine Fuqua\n\nAntoine Fuqua (* 19. ledna 1966 Pittsburgh, Pensylvánie) je americký filmový režisér. Ve svých počátcích se věnoval režírování videoklipů (Stevie Wonder, Prince) a reklam. Svůj první film nazvaný \"Střelci na útěku\" natočil v roce 1998. Od roku 1999 je jeho manželkou herečka Lela Rochon.\n\n\n"}
{"id": "930628", "url": "https://cs.wikipedia.org/wiki?curid=930628", "title": "Agnes Obel", "text": "Agnes Obel\n\nAgnes Obel (* 28. října 1980 Kodaň) je dánská zpěvačka a klavíristka. Své první album nazvané \"Philharmonics\" vydala v říjnu 2010 a vedle jedenácti autorských písní obsahuje i skladbu „Close Watch“ od Johna Calea. Album bylo v červnu následujícího roku oceněno zlatou deskou za deset tisíc prodaných kusů. Druhé album nazvané \"Aventine\" vydala v roce 2013.\n\n\n"}
{"id": "930631", "url": "https://cs.wikipedia.org/wiki?curid=930631", "title": "David Yates", "text": "David Yates\n\nDavid Yates (* 30. listopadu 1963) je britský filmový režisér. Je režisérem několika filmů série o Harry Potterovi, konkrétně \"Harry Potter a Fénixův řád\" (2007), \"Harry Potter a princ dvojí krve\" (2009) a \"Harry Potter a Relikvie smrti\" (část 1 i část 2). Mezi jeho další filmy patří \"Sex Traffic \" (2004), \"Legenda o Tarzanovi\" (2016), \"Fantastická zvířata a kde je najít\" (2016) a \"\" (2018).\n\n"}
{"id": "930633", "url": "https://cs.wikipedia.org/wiki?curid=930633", "title": "Mistrovství Evropy juniorů v atletice 1983", "text": "Mistrovství Evropy juniorů v atletice 1983\n\n7. Mistrovství Evropy juniorů v atletice – sportovní závod organizovaný EAA se konal v rakouském Schwechatu. Závod s odehrál od 25. srpna – 28. srpna 1983.\n\n"}
{"id": "930636", "url": "https://cs.wikipedia.org/wiki?curid=930636", "title": "Julius Yego", "text": "Julius Yego\n\nJulius Yego (* 4. ledna 1989) je keňský atlet, reprezentant v hodu oštěpem, mistr světa z roku 2015.\n\nNa mistrovství Afriky v atletice v roce 2010 skončil na 3. místě a v roce 2012 tento šampionát vyhrál. Zvítězil také na Afrických hrách 2011.\n\nÚspěchem pro něj byla účast ve finálovém závodě na olympijských hrách 2012 v Londýně; zde nepostoupil do užšího finále a byl dvanáctý. Ještě lépe se mu vedlo na Mistrovství světa v atletice 2013, kde o 3 m překonal keňský národní rekord a sahal po bronzové medaili, ale posledním hodem jej přehodil Rus Dmitrij Tarabin a Yego skončil na čtvrtém místě.\n\nŽivotním úspěchem se pro něj stal titul mistra světa na šampionátu v Pekingu v roce 2015 výkonem 92,72 metru.\n"}
{"id": "930638", "url": "https://cs.wikipedia.org/wiki?curid=930638", "title": "Třída R (1930)", "text": "Třída R (1930)\n\nTřída R byla třída diesel-elektrických oceánských ponorek postavených pro britské královské námořnictvo. Vyvinuty byly pro službu na Dálném Východě. Celkem byly postaveny čtyři ponorky této třídy.\n\nČtyři jednotky této třídy byly dokončeny mezi lety 1930–1932.\n\nKonstrukčně byly velmi podobné třídám \"O\" a \"P\". Jejich silnou výzbroj tvořil jeden 120mm kanón (od roku 1931 nahrazen ráží 102 mm) a osm 533mm torpédometů. Výzbroj ponorky \"Rover\" byla během služby posílena o jeden 20mm kanón.\n\nTřída byla nasazena ve druhé světové válce. Tři ponorky byly ztraceny a přeživší \"Rover\" byla vyřazena roku 1946.\n\n"}
{"id": "930640", "url": "https://cs.wikipedia.org/wiki?curid=930640", "title": "Paolo Bianchessi", "text": "Paolo Bianchessi\n\nPaolo Bianchessi (* 17. ledna 1981 Osio Sotto) je bývalý italský zápasník–judista.\n\nS judem začínal na předměstí Bergama v Carvicu pod vedením Gianniho Battaglii. Vrcholově se připravoval v tréninkovém středisku vojenské policie CS Carabinieri v Ostii nedaleko Říma. V italské seniorské reprezentaci se pohyboval od roku 2001. V roce 2004 se kvalifikoval na olympijské hry v Athénách, kam dokázal vyladit formu. Ve čtvrtfinále ubránil nebezpečného Nizozemce Dennise van der Geesta, ale v dalších kolech se mu stala osudná jeho velká slabina. V průběhu své sportovní kariéry se při zvýšené únavě nenaučil bránit soupeřovu levou uči-matu. V semifinále vypadl s Japoncem Keidži Suzukim na ippon po levé uči-matě a v boji o třetí místo prohrál po levé uči-matě s Estoncem Indrekem Pertelsonem. Obadil 5. místo. V roce 2008 se kvalifikoval na své druhé olympijské hry v Pekingu a hned v úvodním kole prohrál na ippon s Japoncem Satošim Išiim po levé uči-matě. V pozdějších opravách, kam ho Japonec vytáhl svým postupem do semifinále, prohrál s Tamerlanem Tmenovem z Ruska po levé uči-matě na body. Sportovní kariéru ukončil v roce 2012 po vleklých zraněních. Věnuje se trenérské práci.\n\n\n"}
{"id": "930643", "url": "https://cs.wikipedia.org/wiki?curid=930643", "title": "Michael McKean", "text": "Michael McKean\n\nMichael John McKean (* 17. října 1947) je americký herec, komik, spisovatel, skladatel a hudebník známý svým ztvárněním Leonarda \"Lennyho\" Kosnowskiho v sitcomu \"Laverne & Shirley\" a rolí Davida St. Hubbinse, hlavního zpěváka a rytmického kytaristy ve fiktivní kapele Spinal Tap, ve filmu \"Hraje skupina Spinal Tap\".\n\n"}
{"id": "930650", "url": "https://cs.wikipedia.org/wiki?curid=930650", "title": "Čičorka", "text": "Čičorka\n\nČičorka (\"Coronilla\") je rod rostlin z čeledi bobovité. Jsou to byliny a keře nejčastěji se zpeřenými listy a žlutými motýlovitými květy v okolíkovitých květenstvích. Vyskytují se v počtu asi 10 druhů zejména ve Středomoří. V České republice roste vzácně čičorka pochvatá. Další a v ČR běžně rozšířený druh čičorky, čičorka pestrá, byl přeřazen do jiného rodu, čičorečka (\"Securigera\").\n\nČičorky jsou jednoleté nebo vytrvalé byliny a keře. Stonky, větévky i stopky květenství jsou oblé. Listy jsou nejčastěji lichozpeřené, s krátce řapíčkatými až přisedlými lístky, řidčeji jednolisté nebo trojčetné (u jednoletých druhů \"Coronilla scorpioides\" a \"C. repanda\"). Palisty jsou volné, nepřirostlé k řapíku a navzájem srostlé. Květy jsou žluté nebo výjimečně bílé až růžové (pouze u druhu \"Coronilla viminalis\"), uspořádané v úžlabních okolících, nasedají na polokulovité receptákulum a rozvíjejí se všechny víceméně současně. Listeny v květenství jsou více či méně srostlé a tvoří nezřetelně zubatý až laločnatý zákrov. Kalich je pětičetný, se zvonkovitou kališní trubkou. Korunní lístky jsou nehetnaté. Tyčinek je 10 a jsou dvoubratré, 9 z nich je na bázi srostlých v trubičku. Čnělka je zahnutá přibližně do pravého úhlu. Plody jsou mnohasemenné, rozpadavé, tlustostěnné.\n\nRod čičorka zahrnuje v současném pojetí asi 10 druhů. Je rozšířen v Evropě a severní Africe, některé druhy přesahují až do Střední Asie. Nejvíce druhů roste ve Středomoří.\nV květeně České republiky je rod \"Coronilla\" zastoupen jediným druhem: čičorka pochvatá (\"Coronilla vaginalis\"), vyskytujícím se vzácně v teplých oblastech Čech. Výjimečně byla nalezena čičorka štírová (\"Coronilla scorpioides\"), přechodně zavlečená ze Středomoří. Na Slovensku se vyskytuje ještě čičorka věnčená (\"Coronilla coronata\").\nV Evropě se vyskytuje celkem 7 druhů, z toho 4 pouze ve Středomoří.\nDruh \"Coronilla scorpioides\" má rozsáhlý areál, sahající od Západní Sahary přes Středomoří po Kavkaz a Írán, izolovaná arela je v Eritrei.\n\nV roce 1989 došlo k revizi pojetí rodů \"Coronilla\", \"Securigera\" a \"Hippocrepis\" a došlo k přesunům některých druhů mezi těmito rody. Část druhů rodu \"Coronilla\" byla přeřazena do rodu \"Securigera\", přičemž pro oba tyto rody byl po určitou dobu používán český název čičorka. V rámci české květeny se to týká čičorky pestré (\"Securigera varia\"), která byla z rodu \"Coronilla\" přeřazena do rodu \"Securigera\". V současné době je pro rod \"Securigera\" používán český název čičorečka. Vzácně zavlékaná podkovka křovitá (\"Hippocrepis emerus\") byla dříve známá jako čičorka křovitá (\"Coronilla emerus\").\n\n\n\n"}
{"id": "930655", "url": "https://cs.wikipedia.org/wiki?curid=930655", "title": "Korostyšiv", "text": "Korostyšiv\n\nKorostyšiv (; ) je město v Žytomyrské oblasti na Ukrajině. Leží 28 km východně od Žytomyru na řece Teterivu v historické oblasti Polesí. V Korostyšivu žije obyvatel.\n\nKorostyšiv má dlouhou historii, i když nejstarší písemná zmínka pochází až z roku 1499. Od roku 1565 až do roku 1868 patřil Korostyšiv hraběcí rodině Olizarů. Počátkem 17. století zde byl postaven zámek a kostel a roku 1634 byl vybudován dřevěný most přes řeku Teteriv. Po Andrusovském příměří z roku 1667, kterým skončila válka mezi Polskem a Ruskem, připadl Korostyšiv Polsku. Roku 1779 získal status města, znak a vlajku, Magdeburské právo a 7 výročních trhů ročně. Při druhém dělení Polska roku 1793 připadl Korostyšiv Ruské říši a osvícený hrabě Gustav Olizar se o město dobře staral. Roku 1873 zde byl založen učitelský ústav, jeden z prvních na Ukrajině, dnešní Pedagogická kolej.\n\nRoku 1893 žilo ve městě 7 863 obyvatel, kteří se převážně živili zemědělstvím. K městu a panství patřilo téměř 20 tisíc hektarů půdy, z nichž asi 93 % patřilo majiteli, generálmajorovi A. P. Plemjanikovi, a zbytek sedlákům. Od poloviny 19. století se zde začalo s těžbou kvalitní žuly, z níž bylo postaveno také Leninovo mauzoleum v Moskvě. Ve 30. letech 20. století postihl i Korostyšiv velký hladomor a počet obyvatel klesl asi na 1 500. 9. června 1941 dobyla Korostyšiv německá armáda, 28. prosince 1943 jej osvobodila sovětská armáda.\n\nAž do havárie černobylské elektrárny byl Korostyšiv vyhledávané místo pro rekreaci, pomalu se tam vracejí milovníci vodních sportů.\n\n"}
{"id": "930658", "url": "https://cs.wikipedia.org/wiki?curid=930658", "title": "Trophée des champions 2010", "text": "Trophée des champions 2010\n\nTrophée des champions 2010 byl zápas Trophée des champions, tedy francouzského fotbalového Superpoháru. Střetly se v něm týmy Olympique de Marseille jakožto vítěz Ligue 1 ze sezóny 2009/10, a celek Paris Saint-Germain, který vyhrál ve stejné sezóně francouzský fotbalový pohár (Coupe de France).\n\nUtkání francouzského Superpoháru mají od roku 2009 dějiště mimo území Francie, tentokrát se zápas odehrál 28. července 2010 na Stade Olympique de Radès v Tunisu, hlavním městě Tuniska. Nosnou myšlenkou je propagovat francouzský fotbal v zahraničí, teď bylo střetnutí zacíleno na arabský svět a africké země. O poločase i po uplynutí řádné hrací doby byl stav 0:0. Z triumfu se nakonec radoval tým Marseille, který porazil Paris Saint-Germain v penaltovém rozstřelu 5:4. Pro Marseille to bylo první vítězství v soutěži, nepočítáme-li dělený titul z roku 1971. PSG naopak přišel o možnost získat třetí triumf ve francouzském Superpoháru.\n\n\n"}
{"id": "930659", "url": "https://cs.wikipedia.org/wiki?curid=930659", "title": "Mistrovství Evropy juniorů v atletice 1985", "text": "Mistrovství Evropy juniorů v atletice 1985\n\n8. Mistrovství Evropy juniorů v atletice – sportovní závod organizovaný EAA se konal v tehdy východoněmecké Chotěbuzi. Závod se odehrál ve dnech 22. srpna – 25. srpna 1985.\n\n"}
{"id": "930660", "url": "https://cs.wikipedia.org/wiki?curid=930660", "title": "Seznam vrcholů v Západních Tatrách", "text": "Seznam vrcholů v Západních Tatrách\n\nSeznam vrcholů v Západních Tatrách zahrnuje pojmenované západotatranské vrcholy s nadmořskou výškou nad 2000 m. Seznam vychází z článku \"Roháče (Západní Tatry)\" uveřejněném na stránkách Treking.cz. Některé další údaje (prominence, souřadnice, přístup) byly doplněny podle map dostupných na webu Hiking.sk.\n\n"}
{"id": "930661", "url": "https://cs.wikipedia.org/wiki?curid=930661", "title": "Popasna", "text": "Popasna\n\nPopasna (; – \"Popasnaja\") je město v Luhanské oblasti na Ukrajině. Papasna leží v Donbasu na západě Luhanské oblasti, pár kilometrů západně od Pervomajsku a 85 kilometrů západně od Luhansku. V roce 2013 žilo v Popasné přes jednadvacet tisíc obyvatel.\n\nOsídlení zde vzniklo postavením železniční stanice na trati do měst Debalceve a Kramatorsk v roce 1878. Městem se Popasna stala 24. října 1938.\n"}
{"id": "930665", "url": "https://cs.wikipedia.org/wiki?curid=930665", "title": "Přemostění Suezského průplavu elektrickým vedením", "text": "Přemostění Suezského průplavu elektrickým vedením\n\nPřemostění Suezského průplavu elektrickým vedením je část elektrické přenosové soustavy, která vede přes Suezský průplav v Egyptě. Vzhledem k nutnosti dodržet minimální světlou výšku vedení nad kanálem 152 m, musely být i přes vzdálenost mezi stožáry na obou březích, jež činí jen asi 600 metrů, postaveny sloupy vysoké 221 metrů. Díky své výšce se tak staly nejvyššími stavbami v Egyptě, čímž překonaly věž Burdž al-Káhira. Oba stožáry mají čtyři ramena, přičemž tři slouží pro vodiče a čtvrtý pro zachycení vodičů v případě selhání upevnění izolátoru.\n\nPřemostění Suezského průplavu není jedinou stavbou, která vede přes průplav. Vede přes něj i otočný Železniční most El Ferdan, 4 kilometry dlouhý silniční Most přes Suezský průplav a pod kanálem tunel Ahmeda Hamdiho.\n\nElektrické přemostění vybudovala v roce 1998 firma STFA Enerkom-Siemens Consortium.\n"}
{"id": "930666", "url": "https://cs.wikipedia.org/wiki?curid=930666", "title": "Orkán Lothar", "text": "Orkán Lothar\n\nOrkán Lothar byla tlaková níže, která v prosinci 1999 zasáhla západní a střední Evropu a přerostla v jednu z nejničivějších bouří v historii Evropy. Hlavně ve Francii a Německu působila obrovské škody, které dosáhly miliard eur. O život přišlo 110 lidí.\n\nŠvýcarská zajišťovna Swiss Re vyčíslila odhadované škody na více než 6 miliard USD, což z orkánu dělá jednu z nejdražších pojišťovacích událostí v historii, kterou překonávají pouze velké americké hurikány.\n"}
{"id": "930667", "url": "https://cs.wikipedia.org/wiki?curid=930667", "title": "Zviad Chandžaliašvili", "text": "Zviad Chandžaliašvili\n\nZviad Chandžaliašvili (: ), (* 5. ledna 1983) je reprezentant Gruzie v judu.\n\nTento Gruzínec má spíše postavu basketbalisty pivota než wrestlera. Výška přes 210cm a váha kolem 180kg jsou totiž v judu spíše překážkou než výhodou. Důvodem je technická neohrabanost a pomalost. Proti menším a hbitějším judistům, kteří umí soupeře chytit a hodit nemají mnoho co nabídnout. Gruzie má takového judistu k dispozici prakticky každou generaci a tak giganti jako Chandžaliašvili často nedostávají tolik příležitostí k reprezentování na velkém podniku, na olympijských hrách nevyjímaje. U něho to konkrétně byl Laša Gudžedžiani, později Adam Okurašvili a Levan Matiašvili.\n\n"}
{"id": "930669", "url": "https://cs.wikipedia.org/wiki?curid=930669", "title": "Římskokatolická farnost Mařenice", "text": "Římskokatolická farnost Mařenice\n\nŘímskokatolická farnost Mařenice (něm. \"Gross Mergthal\") je územní společenství římských katolíků v Mařenicích a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarnost v Mařenicích existovala již před rokem 1372. V pozdější době zanikla a byla obnovena až v roce 1721. Ve 20. století přestala být obsazována sídelním knězem. Konec života strávil v Mařenicích někdejší kapitulní vikář litoměřické diecéze Eduard Oliva.\n\nVe 2. polovině 20. století mařenický kostel zchátral, až připomínal zříceninu. Byl opraven v letech 1989-1991 a znovuvysvěcen biskupem Josefem Kouklem. V současné době je farnost administrována \"excurrendo in spiritualibus\" z Mimoně, materiálním správcem farnosti je laik Marcel Hrubý ze Srbské Kamenice.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "930670", "url": "https://cs.wikipedia.org/wiki?curid=930670", "title": "Mócúdži", "text": "Mócúdži\n\nMócúdži (: 毛越寺) je buddhistický chrám sekty Tendai na území dnešního města Hiraizumi v prefektuře Iwate v Japonsku. Zakladatelem chrámu byl dle tradice mnich Ennin (円仁). Hlavním objektem uctívání je Jakuši Njorai (薬師如来), Buddha léčitel společně s bóddhisatvy Nikkó (日光菩薩, \"Nikkó bosacu\") a Gakkó (月光菩薩, \"Gakkó bosacu\").\n\nAreál chrámu byl prohlášen za národní památku zvláštního významu (国の特別史跡, \"Kuni no tokubecušiseki\") a zahrady chrámu za místo s malebnou vyhlídkou zvláštního významu (特別名勝, \"Tokubecu meišó\").\n\nChrám Mócúdži je jednou z památek v katastru města Hiraizumi, které byly v roce 2011 zapsány na Seznam světového dědictví UNESCO pod společným označením \"Hiraizumi - chrámy, zahrady a vykopávky reprezentující buddhistickou Čistou zemi\".\n\n"}
{"id": "930674", "url": "https://cs.wikipedia.org/wiki?curid=930674", "title": "Pekingské západní nádraží", "text": "Pekingské západní nádraží\n\nPekingské západní nádraží () je rozlohou 510 000 čtverečních metrů největší železniční stanice v Pekingu, v Čínské lidové republice i v Asii vůbec. Leží na západě městského obvodu Feng-tchaj, bylo otevřeno v roce 1996 a denně jím projde v průměru 150 až 180 tisíc cestujících.\n\nNádraží slouží běžným i vysokorychlostním vlakům ve směru do západní i jihozápadní Číny, tedy například do Si-anu, Čchung-čchingu, Čcheng-tu, Lhasy nebo Urumči.\n\nNa Pekingském západním nádraží začínají tratě Peking – Kanton, Peking – Kau-Lung a vysokorychlostní trať Peking – Hongkong.\n\nNádraží je také napojeno na pekingské metro. Jezdí přes něj linka 9 a měla by zde být konečná stanice linky 7, která je ve výstavbě od roku 2010.\n"}
{"id": "930678", "url": "https://cs.wikipedia.org/wiki?curid=930678", "title": "František Mensi", "text": "František Mensi\n\nPáter František Antonín Martin Mensi (28. března 1753 Bystré (okres Svitavy) – 28. prosince 1829 Pchery) byl kněz, vynikající kazatel a hudební skladatel.\n\nNarodil se v Bystrém u Poličky. Otec Ital, Petrus Alexi Mensi, původem Benátčan, byl vychovatelem hraběcích dcer u Hohenemsů, majitelů bysterského panství. Matka Češka, Barbara Bittmannová, byla dcerou ředitele bysterského velkostatku. František byl čtvrtým z pěti dětí a prvním synem. Zřejmě proto mu byla předurčena dráha duchovního. V roce 1757 se rodina stěhuje z Bystrého nejprve do Chlumce nad Cidlinou a pak do Křince u Nymburka. Bližší údaje z jeho dětství a o jeho prvním hudebním vzdělání dosud chybí.\nDalším známým působištěm a místem jeho vyššího vzdělání je Praha. Zde u jezuitů získal titul bakaláře teologie a magistra filosofie. V klášterním internátě - konviktu sv. Bartoloměje působil jako vychovatel. Hru na violoncello studoval u skladatele a violoncellisty Josefa Rejchy (1752-1795), hru na housle a skladbu u českého skladatele Kajetána Vogla (1750-1794). František Mensi později sám také vyučoval hře na oba nástroje.\n\nNa svátek Nejsvětější Trojice v roce 1776 byl vysvěcen na kněze a vzápětí 9. června nastoupil jako kaplan ve Smečně, sídelním městě hrabat Martiniců (od r. 1791 Clam Martiniců). V duchovní službě zůstal na martinickém panství po zbytek života. Od 3. června 1787 byl krátce administrátorem v Kvílicích u Slaného a od 7. září se na plných osmnáct let stal farářem v Hobšovicích, kde většinou z vlastních zdrojů a svýma rukama postavil faru. 16. srpna 1805 byl ustanoven farářem v Družci a 4. července 1809 ve Pcherách, kde strávil poslední roky svého života. Pohřben byl poslední den roku 1829 u kostela sv. Štěpána. Hřbitov byl na počátku 20. století zrušen, do dnešních dnů nepřečkala ani budova, kde se František Mensi narodil a neznáme ani jeho podobu. Jediné co se dochovalo, a díky čemu byla jeho osobnost vytažena ze zapomnění, je jeho znovu objevené hudební dílo v dochované hudební sbírce kostela Nejsvětější Trojice ve Smečně, kde jsou náhodou i nejstarší varhany střední Evropy z roku 1587.\nMensiho hudební dílo nemá zásadní vliv na vývoj a historii české hudby. Není ani tak početné a bohatě zastoupené v dochovaných chrámových sbírkách jako například dílo Františka Xavera Brixiho (1732-1771), pro český klasicismus tolik významné. Přesto na pozadí tohoto tehdy velmi módního stylu dokázal P. František Mensi tvořit osobitou hudbu. Jeho tvorbu lze rozdělit do tří skupin - motetta a offertoria, mariánské antifony a příležitostné slavnostní skladby kantátového typu. Samotné skladby jsou na vysoké skladatelské úrovni, bohaté na melodie a harmonii. V Mensiho hudbě můžeme slyšet nejen prvky barokní hudby v bohatých houslových doprovodech a v melodicky vystavěném číslovaném basu, ale i klasicistní a v pozdějších skladbách i prvky nastupujícího romantismu. Většinou jsou dvou nebo třídílné, některé v Da Capo první části, jiné A B A' s náběhem k rondové formě. V dílech užívá recitativy, árie i fugy. Mensiho motetta mají dobově typickou třídílnou stavbu v sonátové formě, kterou vždy užívá v tomto druhu svých děl. Některé opisy v dalších sbírkách jsou bohužel „poraněné“ seškrtáním taktů, vynecháním celých částí nebo jsou neuměle nahrazené jiným textem. Kromě několika tradičních motettových a offertoriových, zejména adventně vánočních textů jsou ostatní zřejmě Mensiho autorská díla. Z nich je cítit opravdovost hluboké víry a z hudebně estetického hlediska i takzvaný vyšší účel – působí na city a zároveň směřují k mravní i duchovní dokonalosti. Z technického hlediska nebyl inovátorem, ale praktickým skladatelem. Sborová sazba je ve srovnání s orchestrální mnohem jednodušší a pěvěcky dostupnější. Osobitým způsobem se drží klasických forem, ale nápaditě se jich ujímá ve zpracování. Užívá melodického basu nejen v nástrojové lince, ten je často bohatší než sopránová hlavní melodie. \n\nCo je Mensimu v tvorbě vlastní, je zohlednění významu textu při komponování jednotlivých melodií nebo v celkovém znění myšlenkových částí skladeb. Z hudebně kompozičního hlediska dokázal z textového poselství vytáhnout a zdůraznit jeho podstatu a ve vystavěné melodii udržet nejen smyslové napětí, ale i vyjevit pravý cit. Což v tradiční klasicistní hudbě nebylo častým zvykem. Samozřejmě, že se nemohl z dnešního pohledu vyhnout některým dobovým nešvarům, ale přesto ani jedno dochované dílo nepůsobí mělce nebo až příliš klasicistně jednoduše. K tomu je potřeba dodat, že František Mensi byl životním posláním kněz, ne skladatel. Tudíž nemusel ve vlastní tvorbě dávat přednost kvantitativnímu měřítku, ale mohl si dovolit spíše kvalitativní hledisko. Jistá skladatelská nezralost je pochopitelně patrná u jeho raných děl. \nVýjimečným dílem nejen v Mensiho tvorbě je rozměrná Svatební kantáta z roku 1791 k svatbě poslední hraběnky Anny Marie z Martinic s hrabětem Karlem Josefem z Clamu. Viz třetí CD s Mensiho hudbou souboru Chorus Carolinus Kladno.\n\nMístem objevení Mensiho hudby a uchování největšího počtu skladeb (31) je Smečno. Z celkového počtu přibližně 50 dosud objevených děl se 17 kompozic nachází pouze zde. Význam Mensiho díla a oblibu skladeb lze posoudit také podle kostelních a klášterních kůrů, které si jeho díla do svých sbírek pořídily. Například Praha, Broumov, Úterý, Sokolov, Březnice, Loukov u Mnichova Hradiště, Kutná Hora, Hluboká nad Vltavou, Zlatá Koruna, Český Krumlov, Nymburk, Sadská, Turnov, Panenský Týnec, Velvary, Slaný, Zlonice, Mšec, Nový Knín, Radnice, Teplice, Protivín, Klatovy, Osek, Cítoliby, Písek, Hradec Králové, Plzeň, Domažlice, Mladá Boleslav, Roudnice nad Labem, Rokycany, aj. Kromě našich sbírek je z mezinárodního hudebního katalogu RISM známo ještě několik zahraničních. V Německu, Rakousku, Polsku, Maďarsku a na Slovensku. \nPřibližnou dobu vzniku Mensiho děl lze určit pouze dle některých opisů z jiných sbírek, protože František Mensi své rukopisy ani opisy jiných skladatelů nedatoval. O tom, že byl po celou dobu svého kněžského úřadu činným hudebním skladatelem, máme doklad ve smečenské sbírce, kde je na obalu not Salve Regina in B podepsán jako farář pcherský. Vytvořil také 32 opisů děl jiných autorů – F. X. Brixiho, J. Haydna, L. Hofmanna, J. A. E. Koželuha, J. Myslivečka, T. Traetty, G. Paisella, V. Pichla, K. Vogela, F. X. Duška, J. K. Vaňhala, K. Dittersdorfa, S. Leduca, I. Pleyela, M. Haydna a W. A. Mozarta.\n\nNení možné rozumně srovnávat Mensiho tvorbu se slavnějšími kolegy, přesto nesmíme zapomínat, že František Mensi, kromě jedenácti let strávených ve Smečně, žil po zbytek života pouze v malých a nevýznamných obcích a jeho styk s pulsujícím kulturním světem musel být do značné míry omezen. Mensiho odkaz má štěstí, že byl nejen znovu objeven, ale oživen koncertně i na třech CD. Máme tak další šanci posoudit vysokou uměleckou úroveň české hudby, která navíc vznikala mimo velká tradiční kulturní centra. Například také v nedalekých Cítolibech.\n\n\n"}
{"id": "930681", "url": "https://cs.wikipedia.org/wiki?curid=930681", "title": "Juki Kadžiura", "text": "Juki Kadžiura\n\nJuki Kadžiura ( 梶浦由記, \"Kadžiura Juki\", * 6. srpna 1965, Tokio, Japonsko) je japonská hudební skladatelka a producentka. Její tvorba je zaměřena zejména na anime seriály a filmy, ale také se podílela na tvorbě soundtracků pro některé počítačové či konzolové hry.\n\nJuki Kadžiura vyrůstala v Západním Německu. Tam také složila v sedmi letech svou první písničku s názvem \"Děkuji, nashledanou\", která byla rozloučením pro její babičku. Ve svých středoškolských letech se přestěhovala do Tokia a tam pracovala jako programátorka v oboru systémové inženýrství. V roce 1992 se však zaměřila na hudbu a začala spolupracovat se skupinou See-Saw. Podle jejich slov ji k tomu dovedl otec, který byl velkým obdivovatelem operní a vážné hudby.\n\n"}
{"id": "930682", "url": "https://cs.wikipedia.org/wiki?curid=930682", "title": "Slow, It Goes", "text": "Slow, It Goes\n\nSlow, It Goes je živé EP italské progressive rockové skupiny Nosound. Vydáno bylo v roce 2007.\n\nNahrávka obsažená na EP \"Slow, It Goes\" byla pořízena na koncertě Nosound z 24. ledna 2007, který se konal v římském klubu Stazione Birra. Na albu je zaznamenaná celá druhá část vystoupení, jež bylo tvořeno repertoárem z desky \"Sol29\". Původní vydání EP na CD s bonusovým videoklipem k připravovanému albu \"Lightdark\" bylo limitováno počtem 100 kusů, přičemž všechny byly podepsány skupinou. Později byla nahrávka zpřístupněna vydavatelstvím Burning Shed i ke stažení z internetu.\n\n"}
{"id": "930683", "url": "https://cs.wikipedia.org/wiki?curid=930683", "title": "Kiburi", "text": "Kiburi\n\nKiburi (svahilsky \"hrdý\") je sameček gorily nížinné, který se narodil v pražské zoologické zahradě 24. dubna 2010. Jeho otcem je stříbrohřbetý samec Richard a matkou samice Kijivu. V pavilonu s ním kromě jeho rodičů bydlí tety Kamba, Shinda a Bikira a mladší bratr Nuru (sestra Moja odcestovala do Španělska a bratr Tatu tragicky zahynul).\n"}
{"id": "930687", "url": "https://cs.wikipedia.org/wiki?curid=930687", "title": "Národní parky v Dánsku", "text": "Národní parky v Dánsku\n\nV roce 2019 se v Dánském království nacházelo 6 národních parků. Pět z nich se nachází ve vlastním Dánsku a jeden v Grónsku. Zatímco grónský národní park existuje už od roku 1974, ostatní dánské parky jsou relativně nové – vznikly až po roce 2000. \n\n"}
{"id": "930689", "url": "https://cs.wikipedia.org/wiki?curid=930689", "title": "Grim Vuijsters", "text": "Grim Vuijsters\n\nGrim Vuijsters [Grim Fajstrs], (* 18. prosince 1982) je reprezentant Nizozemska v judu.\n\nMnoho let své seniorské kariéry prožil ve stínu nizozemského suveréna těžké váhy Chésta. Chést mu dal šanci k reprezentování až v roce 2008. V roce 2009 získal svojí zatím jedinou velkou medaili na Evropě. Jenže do olympijských her v Londýně v roce 2012 mu vyrostla konkurence v podobě Ferbeje a Mejera a souboj s nim o účast na olympijských hrách prohrál.\n\n"}
{"id": "930690", "url": "https://cs.wikipedia.org/wiki?curid=930690", "title": "Leopold Abaffy", "text": "Leopold Abaffy\n\nLeopold Branislav Abaffy (moderní slovenštinou Abafi, * 18. února 1827 v Aradci – 27. února 1883 tamtéž) byl slovenský spisovatel a evangelický farář. Psal pod pseudonymy Branko Rovinov, L. B. Rovinov a jinými.\n\nPocházel z oravské větve šlechtického rodu Abaffyovců z Abovců a z Horní Lehoty (maďarsky \"\"). Jeho otcem byl evangelický farář Daniel Abaffy, jeho matkou byla Karolína rozená Rohoňová. Měl dva bratry a sestru. Studoval v Levoči, Prešově a v Bratislavě. Účastnil se revolučního dění v letech 1848 a 1849, například Slovanského sjezdu v Praze. Po konci revoluce pracoval jako úředník Nitranské župy, pokračoval ve studiu teologie a vykonával funkci kaplana v Beckově. Po vysvěcení v roce 1855 se stal farářem. V letech 1881 až 1882 byl redaktorem jím založeného kazatelského měsíčníku \"Slovo života\". Za článek odsuzující maďarizaci byl odsouzen k pokutě a zbaven místa.\n\nPsát začal už během studia v Levoči, kde byl členem studentských spolků a svoje básně, prózy i dramata uveřejňoval například v časopise \"Sokol\" nebo almanachu \"Lipa\".\n\n\n\n"}
{"id": "930696", "url": "https://cs.wikipedia.org/wiki?curid=930696", "title": "Třída O (1926)", "text": "Třída O (1926)\n\nTřída O byla třída diesel-elektrických oceánských ponorek postavených pro britské královské námořnictvo. Vyvinuty byly pro službu na Dálném Východě. Třídu tvořily tři mírně odlišné skupiny ponorek. Pro Chile byly dále postaveny tři ponorky třídy \"Capitan O'Brien\".\n\nPostaveno bylo 12 ponorek této třídy. První skupinu tvořila samotná ponorka \"Oberon\" dokončená roku 1927. Byla první ponorkou vyprojektovanou po první světové válce. Druhou skupinu tvořily ponorky \"Otway\" a \"Oxley\", dokončené rovněž roku 1927. Lišily se jiným tvarem přídě. Třetí, mírně zvětšená, skupina třídy \"O\" byla tvořena ponorkami \"Odin\", \"Olympus\", \"Orpheus\", \"Osiris\", \"Oswald\" a \"Otus\". Poslední tři kusy byly postaveny pro Chile.\n\nVýzbroj ponorek tvořil jeden 102mm kanón a osm 533mm torpédometů. Za války byla jejich výzbroj posílena o jeden 20mm kanón.\n\nTřída byla nasazena ve druhé světové válce. Šest ponorek bylo ztraceno.\n\n"}
{"id": "930697", "url": "https://cs.wikipedia.org/wiki?curid=930697", "title": "Třída P (1929)", "text": "Třída P (1929)\n\nTřída P byla třída diesel-elektrických oceánských ponorek postavených pro britské královské námořnictvo. Vyvinuty byly pro službu na Dálném Východě. Celkem bylo postaveno šest ponorek této třídy.\n\nŠest jednotek této třídy bylo dokončeno mezi lety 1930–1931.\n\nKonstrukčně byly velmi podobné třídám \"O\" a \"R\". Jejich silnou výzbroj tvořil jeden 102mm kanón a osm 533mm torpédometů. Za války byla jejich výzbroj posílena o jeden 20mm kanón.\n\nTřída byla nasazena ve druhé světové válce. Pět ponorek bylo ztraceno. Přeživší \"Protheus\" byl vyřazen roku 1946.\n\n"}
{"id": "930699", "url": "https://cs.wikipedia.org/wiki?curid=930699", "title": "Charles Kaboré", "text": "Charles Kaboré\n\nCharles Kaboré (* 9. února 1988, Bobo-Dioulasso, Burkina Faso) je fotbalový záložník z Burkiny Faso, hráč klubu FK Krasnodar. Je také reprezentantem Burkiny Faso.\n\nV lednu 2008 přestoupil z FC Libourne do Olympique de Marseille. V sezóně 2009/10 vyhrál s klubem Ligue 1. Na začátku sezóny 2010/11 se Marseille utkal v Trophée des champions 2010 (francouzský Superpohár) s vítězem Coupe de France - týmem Paris Saint-Germain FC, kterého zdolal až v penaltovém rozstřelu poměrem 5:4. Kaboré hrál v základní sestavě a v penaltovém rozstřelu svůj pokus proměnil, z hráčů Marseille šel kopat jako čtvrtý. Stejnou trofej vyhrál i v roce 2011.\n\nV lednu 2013 podepsal smlouvu na 4 roky s ruským klubem FK Kubáň Krasnodar.\n\nV seniorské reprezentaci Burkiny Faso debutoval v roce 2006.\nZúčastnil se Afrického poháru národů 2010 v Angole, kde Burkina Faso nepostoupila ze základní skupiny B; a Afrického poháru národů 2012 v Gabonu a Rovníkové Guineji, kde burkinafaský národní tým skončil v základní skupině B na posledním čtvrtém místě bez zisku bodu. Na Africkém poháru národů 2013 v Jihoafrické republice dovedl tým jako kapitán až do finále proti Nigérii, kde ovšem Burkina Faso podlehla soupeři 0:1.\nZúčastnil se i Afrického poháru národů 2015 v Rovníkové Guineji.\n\n"}
{"id": "930708", "url": "https://cs.wikipedia.org/wiki?curid=930708", "title": "Ghislain Lemaire", "text": "Ghislain Lemaire\n\nGhislain Lemaire [Gislen L'mé], (* 7. srpna 1972, Lure, Francie) je bývalý reprezentant Francie v judu.\n\nPrakticky polovinu své kariéry byl dvojkou za Stefanem Traineau. Až po roce 2000, kdy Traineau ukončil kariéru měl jistotu nominace na velký turnaj. Stříbrnou medailí na mistrovství světa v roce 2003 vybojoval pro Francii kvalifikaci na olympijské hry v Athénách. V roce 2004 si udržel pozici francouzské jedničky a ve 32 letech si vybojoval první nominaci. Formu načasoval dobře, ve druhém kole poslal k zemi technikou o-soto-gari Rusa Maximova a ve čtvrtfinále narazil na německého siláka Juraka. Nedokázal ho však hodit lépe než na koku a prohrál na Němcovo o-uči-gari na juko. V opravách potom nestačil na Izraelce Ze-Eviho. Obsadil 7. místo. Reprezentační kariéru ukončil až za 2 roky v roce 2006.\n\n"}
{"id": "930712", "url": "https://cs.wikipedia.org/wiki?curid=930712", "title": "Mathieu Valbuena", "text": "Mathieu Valbuena\n\nMathieu Valbuena (* 28. září 1984, Bruges, Francie) je francouzský fotbalový záložník a reprezentant, od léta 2019 hráč řeckého klubu Olympiakos Pireus.\n\nS fotbalem začal v dětství v klubu ES Blanquefort. V klubu FC Libourne působil s amatérským statutem. S klubem dosáhl v sezoně 2005/06 na postup do Ligue 2, což byl historicky nejlepší výsledek od sloučení místních klubů Libourne a Saint-Seurin v roce 1998. Valbuena byl na konci sezóny jmenován nejlepším hráčem ligy, díky čemuž se na něj zaměřila pozornost klubů z vyšších soutěží.\n\n9. června 2006 podepsal první profesionální smlouvu s klubem Olympique Marseille. Podepsal ji na tři roky a dostal dres s číslem 28.\n\nV sezóně 2009/10 vyhrál s klubem Ligue 1. Na začátku sezóny 2010/11 se Marseille utkal v Trophée des champions 2010 (francouzský Superpohár) s vítězem Coupe de France - týmem Paris Saint-Germain FC, kterého zdolal až v penaltovém rozstřelu poměrem 5:4. Valbuena hrál v základní sestavě až do 61. minuty. Stejnou trofej vyhrál i v roce 2011.\n\nO letní pauze v roce 2014 přestoupil do ruského prvoligového celku FK Dynamo Moskva. Dynamo za něj mělo podle informací médií zaplatit okolo 7 miliónů eur (192 miliónů tehdejších korun). V Dynamu působil pouze rok. V letech 2015–2017 hrál za Olympique Lyon. V létě 2017 přestoupil do tureckého klubu Fenerbahçe SK.\n\nMathieu Valbuena nehrál v žádném mládežnickém výběru Francie. Do A-mužstva jej díky jeho skvělým výkonům v Marseille povolal reprezentační trenér Raymond Domenech pro zápas s Anglií v březnu 2008. Mathieu však utrpěl zranění a tak musel start v národním týmu oželet.\n\nV A-mužstvu Francie debutoval až 26. května 2010 v přátelském utkání proti hostující Kostarice a byla to fantastická premiéra! Nastoupil v průběhu druhého poločasu a vítězným gólem rozhodl o vítězství domácího týmu 2:1.\n\nByl v 23členné nominaci na Mistrovství Evropy ve fotbale 2012 v Polsku a Ukrajině, na šampionátu ale nenastoupil.\n\nZanechal dobrý dojem a trenér Raymond Domenech jej vzal na Mistrovství světa 2010 v Jihoafrické republice, které se však Francii nevyvedlo. Postoupila na něj po sporné baráži s Irskem, kde Thierry Henry nahrával na rozhodující gól Williamu Gallasovi po zpracování míče rukou. První zápas 11. června s Uruguayí skončil bezbrankovou remízou, Valbuena nehrál. 17. června přišla porážka 0:2 s Mexikem a 22. června prohra 1:2 s domácí Jižní Afrikou. Tyto výsledky znamenaly umístění na poslední čtvrté příčce základní skupiny A a brzké vyřazení francouzské reprezentace. Proti Mexiku střídal Sidneyho Govou v 69. minutě a proti Jihoafrické republice se na hřiště opět nedostal.\n\nTrenér Didier Deschamps jej nominoval na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1. Valbuena vstřelil jeden gól v utkání základní skupiny E proti Švýcarsku (výhra 5:2).\n\n"}
{"id": "930716", "url": "https://cs.wikipedia.org/wiki?curid=930716", "title": "Vídeňská Poštovní spořitelna", "text": "Vídeňská Poštovní spořitelna\n\nVídeňská Poštovní spořitelna ( ) je pozdně secesní budova, která se nachází na náměstí Georga Cocha ve Vídni.\n\nPředstavitelé Poštovní spořitelny vybrali projekt vídeňského architekta Otto Wagnera, a to zřejmě proto, že stavěl rychle a dobře udržovatelné budovy. Dalším motivem pro výběr střídmého Wagnera mohla být snaha odlišení se od konkurence, zejména Rothschildovské opulentnosti.\n\nWagner při navrhování budovy vycházel z geometrické secese, ale omezil dekorace na minimum, čímž vznikla budova v podstatě ve stylu moderny, ve které můžeme najít i prvky moderního purismu. Sám ke svému dílu poznamenává: „Architektura musí přestat servilně napodobovat styly minulosti.“ a „Umělecká díla musí vždy odrážet svou dobu.“.\n\nV roce 1910 se realizuje dostavba zadní části objektu. Architekt, kterým je opět Otto Wagner, se nijak nesnažil skrýt hrany obou budov, naopak hranici mezi starou a novou budovou zdůrazňuje trhlinou ve fasádě. Nová přístavba, kde se mimo jiné uchovávají cenné papíry má vlastní vchod a není nijak spojena s bankovní dvoranou, která je vyhrazena manipulaci s finanční hotovostí.\n\nVětšina objektu Poštovní spořitelny, včetně velkého pokladního sálu je i v roce 2012 stále funkční a slouží původnímu účelu. V malém pokladním sále bylo zřízeno muzeum architekta Wagnera.\n\nNejvýraznějším zdobným prvkem budovy jsou ocelové hřeby ve vnější fasádě. Ty ale nemají žádný funkční význam, jde jen o dekoraci, která má zřejmě zdůrazňovat stabilitu a bezpečnost bankovní budovy. Sám Wagner se k tomu ale nikdy nevyjádřil.\n\nArchitekt Otto Wagner vytvořil \"totální dílo\". Navrhl všechny prvky budovy, od základů stavby po detaily interiérů. Speciálně pro budovu Poštovní spořitelny vytvořil řadu židlí, tříděnou podle privilegií jejich uživatelů, které zároveň zapadají do celkového rázu budovy. Ten je velice střídmý. Wagner využívá především 3 materiály: hliník, mramor, linoleum. Hliníkové obklady vypadají moderně a snadno se čistí. Nýty, které jsou na nich vytvořeny, jsou iluzorní – mají evokovat a zdůrazňovat tovární vzhled celé budovy. Wagner je fanatickým zastáncem čistoty, proto podlahy pokrývá linoleum, které se taktéž snadno čistí, tehdy nový a moderní materiál.\n\nVýrazné a jasné barvy jsou vyhrazeny jen pro privilegované osoby. Barevné kachle zvýrazňují bustu císaře Františka Josefa; kancelář ředitele je provedena v červené barvě; přijímací místnost v barvě zelené.\n\nVnitřní nádvoří je kryto dvěma prosklenými střechami. Ocelové nosné sloupy nesou horní střechu, spodní střecha je zakotvena do vnitřní fasády. Toto nádvoří se nazývá \"bankovní dvoranou\" a jeho bazilikální půdorys podtrhuje střídmost stavby – na počátku 20. století je využíván zejména u továrních staveb. Kachlová podlaha dvorany je průsvitná a přivádí denní světlo do prostor pod nádvořím – do prostoru pošty.\n\n"}
{"id": "930718", "url": "https://cs.wikipedia.org/wiki?curid=930718", "title": "Enslaved", "text": "Enslaved\n\nEnslaved je norská progresivně blackmetalová kapela.\n\nSkupina byla založena v červnu roku 1991 Ivarem Bjørnsonem a Grutle Kjellsonem v norském Haugesundu. V té době bylo Ivarovi 13 let, Grutlemu 17. V první éře hrají Enslaved black metal, který mísí s viking metalem. Postupem času kapela se vzdaluje od svých počátků a vydáním alba Monumension Enslaved ukazují novou cestu. Jejich hudba se stává více progresivní. V tomto trendu kapela pokračuje dodnes.\n\n\n\n\n\n"}
{"id": "930719", "url": "https://cs.wikipedia.org/wiki?curid=930719", "title": "Císařovna Sun", "text": "Císařovna Sun\n\nCísařovna Sun (, † 1462), příjmením Sun (), zkráceným posmrtným jménem císařovna Siao-kung-čang (), byla v letech 1428–1435 mingská císařovna, manželka Süan-teho, císaře čínské říše Ming.\n\nCísařovna Sun pocházela z okresu Cou-pching (dnes v městské prefektuře Pin-čou) v provincii Šan-tung. Její otec, Sun Cou-čung () byl úředník (registrátor dokumentů, čínsky: \"ču-pu\", ) v okresním úřadě Jung-čchengu (okres dnes leží v městské prefektuře Šang-čchiou v provincii Che-nan). Roku 1417 se stala jednou z konkubín (, \"pchin\") Ču Čan-ťiho, tehdy nejstaršího syna následníka trůnu čínské říše Ming. Roku 1425, když se Ču Čan-ťi stal císařem (známý je jako císař Süan-te), povýšil ji na vznešenou manželku (, \"kuej-fej\"). Roku 1424 s ním měla dceru, princezna Čchang-te a roku 1427 syna Ču Čchi-čena, pozdějšího císaře Jing-cunga. Süan-teho hlavní manželka a císařovna, paní Chu zůstala bezdětná, proto ji roku 1428 zbavil postavení a na uvolněné místo císařovny dosadil paní Sun.\n\nPo brzkém úmrtí Süan-teho a nástupu malého Jing-cunga roku 1435 se stala císařovnou vdovou (, \"chuang-tchaj-hou\"), v moci a vlivu na pekingském dvoře však byla zastíněna matkou Süan-teho, velkou císařovnou vdovou Čang.\n\nPo zajetí Jing-cunga Mongoly a nástupu jejího nevlastního syna Ťing-tchaje na trůn byla v prosinci 1449 jmenována císařovnou vdovou Šang-šeng (, \"Šang-šeng chuang-tchaj-hou\"). S návratem Jing-cunga na trůn roku 1457 obdržela honosnější titul císařovna vdova Šeng-lie-cch’-šou (, \"Šeng-lie-cch’-šou chuang-tchaj-hou\").\n\nZemřela roku 1462.\n"}
{"id": "930720", "url": "https://cs.wikipedia.org/wiki?curid=930720", "title": "MED Soundstudio", "text": "MED Soundstudio\n\nMED Soundstudio (MED je zkratka z anglického Music Editor) je hudební software, profesionální editační nástroj (stopový editor) pro tvorbu hudby, a to buď s použitím zvukových samplů, nebo syntetických zvuků vytvořených ve vestavěném syntetickém editoru, či za pomocí virtuálních nástrojů – VSTi. Další samozřejmostí je též propojení s klávesnicí přes MIDI vstup, který je k dispozici už od roku 1990. Produkuje ho společnost RBF Software se sídlem v 169 Dale Valley Road, Bassett, Southampton, SO16 6QX, Spojené království.\n\nZáklad programového kódu vychází z původního kódu pro OctaMED, který napsal Teijo Kinnunen. Na programovém kódu pro platformu PC se podíleli programátoři Andrew Philpotts – v1 až v1.6, James Killian a Ray Burt-Frost – v1.7 až v2.1, a o doplňkové kódování pro podporu VSTi, ASIO a Highlife Sampler se postaral George Yohng.\n\nKořeny hudebního programu MED Soundstudio sahají až do roku 1989, kdy byla vydána verze 1.12, jeho předchůdce s názvem OctaMED, napsaným pro tehdejší multimediální domácí počítač Amiga. S rozvojem PC, hlavně tedy s podporou výkonnějších zvukových karet, se i program transponoval pro použití na stále více se rozšiřující platformu PC, už i též pro to, že Amiga byla na ústupu co se zájmu uživatelů týče a postupného ukončení vývoje a potažmo i výroby, s původní platformou WorkBench.\n\nPrvní verze byla MED Soundstudio v1, vydaná 24. dubna 1999. Tato verze již nabízela použití šedesáti čtyř stop s šestnácti bitovým rozlišením zvuku a frekvencí 44100 Hz. S nástupem nových verzí programu se prakticky, až na pár úprav, nic nezměnilo.Rozhodující byla verze v2, ve které se objevily zásadní změny, bez kterých by byl prakticky dnes program zastaralý, a pro profesionální tvorbu nepoužitelný. Jedna z nich je Highlife Editor, který pracuje se samply ve formátu MP3, a umožňuje jejich další ladění za pomocí funkcí Filter, Amplifier, Modulation LFO a Modulation Envelope. Další je podpora ovladače pro nízkolatenční zvukové karty ASIO4ALL. Nejzásadnější je ovšem podpora virtuálních nástrojů VSTi. Upraveno bylo též uživatelské grafické rozhraní. Poslední verzí je v2.1, vydaná 21. listopadu 2009.\n\nProgram pracuje v šestnáctibitovém rozlišení s frekvencí 48000 Hz, což již dnes pokulhává za srovnatelnými programy jako jsou Renoise, Reason atd. K samotné editaci slouží až 65 stop, s maximálním počtem 10 000 řádků. Každá stopa samostatně pracuje ve stereo módu. Dále je k dispozici až 999 bloků, které se zařazují do sekvence, která pojme rovněž 999 bloků, a tímto spojením vzniká konečná podoba každého songu, respektive módu. Jeden každý blok tak může obsahovat maximálně 64 stop, a každá stopa deset tisíc řádků. Takových to bloků lze za sebou zařadit v jakémkoli pořadí maximálně 999. Bloky se mohou opakovat, mohou být vynechány, a nemusejí být vloženy chronologicky. Počet jednotlivých nástrojů v jednom módu je limitován na celkové množství 63.\n\n\nVestavěný samplový editor neoplývá příliš mnoha funkcemi, a proto je vhodnější pro úpravu samplů použít externí editor, jako například GoldWave či WaveLab. K dispozici je editor efektů, kde je možnost přiřazení efektu k jednotlivé stopě, či konkrétnímu nástroji, leč pouze VSTi. Druhá možnost je editovat jednotlivý řádek, či celou stopu o přidaný efekt. Třetí možností je přiřadit efekt pro celý mód – Global Effect.\n\n\nK dalším funkcím patří vestavěné nástroje. Prvním je Transpose, tím lze transponovat všechny songy, jediný song, všechny zvuky, jediný zvuk, jediný blok a stopu. Transponovat je možné o celou oktávu či jen o půl oktávy, a to směrem nahoru i dolů. Druhé tvoří skupina automatizačních pomůcek pro generování delších efektů, bez nutnosti manuálního zadávání do jednotlivých řádků stopy. Patří sem Generate Slides, Generate Pitch Slide a Generate Echo. Dále pak pomůcky Spread Selection a Expand/Shrink Block. Tempo songu lze nastavit od 11 až po 240 BPM, a to napevno v příkazovém okně Song Tempo, či proměnlivě příkazem zapsaným přímo do řádku stopy, přičemž může být prakticky ob dva řádky nastaveno jiné tempo.\n\nProgram lze prakticky ovládat jen jedním způsobem, a to editováním jednotlivých stop, v původním OctaMedu byla ještě možnost přímého notového zápisu. K samotnému ovládání stopového editoru pohodlně poslouží klávesnice počítače, přičemž jednotlivá tlačítka odpovídají klávesám u piána, ovšem seřazeno nad sebou. Při zapnuté funkci „edit “se po stisku klávesy s příslušnou frekvencí zapíše symbol do jednotlivé řádky ve stopě, například F-5, a posléze je možné danou řádku doplnit o další příkazy, jako efekt či změna tempa, hlasitosti, skok na další blok, ukončení přehrávání, přehrání pozpátku, vibrato atd. Příkazů je celkem k dispozici 24, přičemž některé jsou zdvojené, jako například příkaz Hold/Decay.\n\nTakto vyplněné řádky, potažmo stopy a celé bloky tvoří daný song, který je možné uložit ve formátu .mod, .mod (without samples) – tedy pouze zápis bez samplů, .mid, či jako .exe. K přehrávání hotových módů lze použít přímo tento program, příp. přibalený MicroPlayer nebo MiniPlayer. Další možností je exportovat do formátů WAV, AIFF, IFF MAUD a RAW DATA, což lze v trial verzi, plná verze je obohacena o export do formátu MP3.\n\nProgram je distribuován na DVD, či je ke stažení na stránkách výrobce, a to ve verzi shareware, respektive šedesátidenní trial, poté je třeba program zakoupit a zaregistrovat. Alternativou je verze freeware, ve které je editování limitováno na 4 stopy, s absencí podpory VST Plugins, EFX Plugins, VSTi Sampling, MP3 Saving a MIDI Facilities. K dispozici je nastavení do tří jazyků, anglického, německého a francouzského.\n\n\n"}
{"id": "930722", "url": "https://cs.wikipedia.org/wiki?curid=930722", "title": "Paul Ramadier", "text": "Paul Ramadier\n\nPaul Ramadier (17. března 1888, La Rochelle – 14. října 1961, Rodez) byl francouzský politik, představitel Socialistické strany (\"Section Française de l'Internationale Ouvrière\").\n\nRoku 1947 byl premiérem Francie, vedl první kabinet tzv. Čtvrté republiky, který vytvořili socialisté, komunisté a křesťansko demokratické \"Mouvement Républicain Populaire\". Kvůli sporům o přijetí Marshallova plánu a zahraničně-politické směřování Francie nakonec Ramadier komunisty z kabinetu vypudil a Marshallův plán přijal. Jeho vláda také čelila protikoliniální vzpouře na Madagaskaru. V letech 1946–1947 byl ministrem spravedlnosti, roku 1956 ministrem financí. Byl též dlouholetým starostou města Decazeville.\n\n"}
{"id": "930731", "url": "https://cs.wikipedia.org/wiki?curid=930731", "title": "Rémy Vercoutre", "text": "Rémy Vercoutre\n\nRémy Vercoutre (* 26. června 1980, Grande-Synthe) je francouzský fotbalový brankář, který momentálně působí v klubu SM Caen.\n\nVercoutre přestoupil 1. července 2002 z Montpellieru do Olympique Lyon. Sezónu 2004/05 strávil na hostování v RC Strasbourg, ale mnoho zápasů zde neodchytal (pouze 5 ligových).\n\nV Lyonu kryl záda Grégory Coupetovi, po jeho zranění v roce 2007 se stal brankářskou jedničkou. Jakmile se Coupet uzdravil, Vercoutre se opět přesunul na pozici brankářské dvojky.\n\nPo odchodu brankáře Hugo Llorise do Tottenhamu v srpnu 2012 se dostal na pozici klubové jednotky mezi tyčemi.\n\nV červnu 2014 odešel do SM Caen.\n\nVercoutre byl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "930750", "url": "https://cs.wikipedia.org/wiki?curid=930750", "title": "Daiandži", "text": "Daiandži\n\n__BEZOBSAHU__\n\nDaiandži () je buddhistický chrám sekty Šingon ve městě Nara v prefektuře Nara v Japonsku. Hlavním objektem uctívání je Kannon jedenácti tváří (十一面観音, \"Džúičimen Kannon\"). Za zakladatele je považován princ Šótoku Taiši (聖徳太子). Je počítán mezi sedm velkých narských chrámů (南都七大寺, \"Nanto šičidaidži\"). Během období Nara a na počátku období Heian byl Daiandži spolu s Tódaidži a Kófukudži významným chrámem.\n\n"}
{"id": "930756", "url": "https://cs.wikipedia.org/wiki?curid=930756", "title": "Mistrovství Evropy juniorů v atletice 1987", "text": "Mistrovství Evropy juniorů v atletice 1987\n\n9. Mistrovství Evropy juniorů v atletice – sportovní závod organizovaný EAA se konal ve Velké Británii a to Birminghamu. Závod s odehrál od 6. srpna – 9. srpna 1987.\n\n"}
{"id": "930757", "url": "https://cs.wikipedia.org/wiki?curid=930757", "title": "Rob Reiner", "text": "Rob Reiner\n\nRobert Reiner (* 6. března 1947) je americký herec, režisér, producent a aktivista.\n\nJako herec se Reiner proslavil jako Michael \"Meathead\" Stivic, zeť Archieho a Edith Bunkerových (které hráli Carroll O'Connor a Jean Stapleton), v sitcomu \"All in the Family\". V sedmdesátých letech za tuto roli získal dvě Emmy Awards. Mezi jeho nejznámější režisérské počiny patří \"Hraje skupina Spinal Tap\" (1984), \"Stand By Me\" (1986), \"The Princess Bride\" (1987), \"When Harry Met Sally...\" (1989), \"Misery\" (1990)) nebo \"A Few Good Men\" (1992). Studoval na UCLA Film School.\n\n"}
{"id": "930758", "url": "https://cs.wikipedia.org/wiki?curid=930758", "title": "Tenisová sezóna Novaka Djokoviće 2011", "text": "Tenisová sezóna Novaka Djokoviće 2011\n\nTenisová sezóna Novaka Djokoviće 2011 je považována za jednu z nejlepších v historii mužského tenisu. Neporažen zůstal od ledna až do květnového semifinále French Open, když předtím vyhrál 43 utkání v řadě.\n\nBěhem celého roku získal deset singlových titulů, z toho tři Grand Slamy. Na Masters Series 1000 vyhrál v rámci jedné sezóny nejvíce titulů vůbec, když triumfoval v Indian Wells, Miami a Canada Masters na tvrdém povrchu a v Madridu a Římě na antuce. Přestože ke konci roku snížil četnost zápasů a procentuální úspěšnost výher–proher, tak celkově prohrál jen šestkrát, zatímco v sedmdesáti případech odešel jako vítěz. Rafaela Nadala porazil ve všech šesti finálových utkáních.\n\nSvětovou jedničkou se poprvé stal 4. července, aniž by tuto pozici po zbývající část roku opustil. Vytvořil také rekord ATP World Tour v nejvyšším výdělku hráče za jednu sezónu, když si na prémiích připsal 12,6 miliónu dolarů.\n\nSpolečně s bývalou světovou jedničkou, Anou Ivanovićovou, se představili na 23. ročníku Hopman Cupu. V prvním utkání se trápil s Kazachem Golubjevem, dokonce prohrál první set, nakonec ale nepřipustil překvapení a vyhrál, což potvrdil vítěznou čtyřhrou právě proti Golubjevovi a Švedovové. Srbské duo neprohrálo ani proti Austrálii, Lleyton Hewitt a Alicia Moliková uhráli proti Srbům jediný set, a to ve smíšené čtyřhře, kterou stejně vyhrál srbský výběr poměrem 10-8 v super tiebreaku. Ve třetím utkání si poradil s Rubenem Bemelmansem, přesto Srbové celkově prohráli, když Justine Heninová porazila Ivanovićovou a s Bemelmansem pak vyhráli třísetový mix. I tak si zajistili místo ve finále, ale kvůli natažení břišního svalstva Ivanovićové museli před finálovým duelem s USA odstoupit.\n\nVe druhé polovině ledna startoval z pozice třetího nasazeného na Australian Open. Přestože nepatřil mezi hlavní favority, v úvodním zápase zničil Marcela Granollerse, jediný set ztratil ve druhém kole s Chorvatem Ivanem Dodigem, ve třetím kole mu vzdal krajan Viktor Troicki, aby v osmifinále ztratil jenom sedm her se Španělem Almagrem. Ve čtvrtfinále pak hladce přešel přes Tomáše Berdycha, v semifinále ho nezastavil ani čtyřnásobný vítěz Australian Open a druhý hráč světa Roger Federer, kterého zdolal 3–0 na sety a postoupil do finále.\n\nV boji o titul narazil na pátého nasazeného Andyho Murrayho, kterého dostal pod tlak hned ve druhé hře, když Brit o podání bojoval 14 minut. V prvních devíti gamech však nedošlo ke ztracenému podání, ale za stavu 5-4 vyhrál Srb výměnu dlouhou 39 úderů, která mu získala setbol, který Djoković proměnil a připsal úvodní sadu poměrem 6–4 za 59 minut. Ve druhém setu se rychle ujal vedení 5-0 a set vyhrál i přes ztrátu dalších dvou gamům 6–2. Na začátku třetího dějství se Brit na chvíli dostal do vedení o break, ale výborně returnující Srb získal ztracené podání zpět a od stavu 3-3 už loňskému finalistovi nepovolil ani set. Po dvou hodinách a čtyřiceti minutách hry zaznamenal druhý triumf na Australian Open a v žebříčku ATP se výrazně přiblížil k Federerovi.\n\nVítěz Australian Open měl být nejvýše nasazeným tenistou na turnaj v Rotterdamu, ale ještě před začátkem turnaje se Srb kvůli bolavému ramenu odhlásil.\n\nSrb se tak soutěžně na kurty vrátil až koncem února na Dubai Tennis Championships. Jako druhý nasazený tenista porazil Francouze Llondru, pak zvládl třísetový zápas se španělským tenistou Felicianem Lópezem a dvousetový zápas s Florianem Mayerem z Německa. V semifinále ztratil tiebreak prvního setu s českým tenistou Tomášem Berdychem, ale druhou a hlavně třetí sadu pro skreči Berdycha získal třetí hráč světa. Ve finále mezi dvěma nejvýše nasazenými hráči turnaje porazil Rogera Federera. Švýcar ve třetí hře neudržel servis a výhodu breaku pak Srb proměnil ziskem setu 6–3. Přestože ve druhém dějství prolomil jako první podání Federer, výhodu neudržel a prohrál i další set poměrem 6–3. Djoković tak dovršil hattrick - získal třetí titul z tohoto turnaje v řadě, když zde triumfoval i v letech 2009 a 2010.\n\nV první polovině třetího měsíce sezóny se Srb představil na úvodní turnaji kategorie Masters 1000, a to na BNP Paribas Open. Do soutěže vstoupil jako třetí nasazený. Díky tomu nemusel hrát první kolo, ve druhém kole proti němu uhrál jenom čtyři hry Andrej Golubjev, ve třetí a čtvrté fázi turnaje deklasoval Ernestse Gulbise a Viktora Troického, když oběma povolil jen jednu jedinou hru a šest her proti němu uhrál osmnáctý tenista turnaje Richard Gasquet. V semifinále se potřetí v sezóně utkal s Rogerem Federerem, tentokrát ale v přímém boji o druhé místo žebříčku ATP.První set ovládl Srb poměrem 6-3, druhý ale stejným poměrem získal švýcarský tenista. Rozhodující sadu ale ovládl jasně Djoković, když povolil Federerovi jenom dvě hry. Ve finále se v první vzájemném zápase sezóny utkal s úřadující světovou jedničku Rafaelem Nadalem, který v prvním dějství získal sadu díky dvěma proměněným breakům. Ve druhém setu musel Srb za stavu 5–3 projít pěti shodami, než se mu podařilo získat celý set. V rozhodujícím dějství dominoval Djoković, když ztratil pouze dva gamy. Srb tak získal třetí titul ze tří turnajových startů v roce. V novém vydání žebříčku ATP se srbský tenista vrátil na své dosavadní maximum - 2. místo. Na vedoucího tenistu tabulky ale ztrácel téměř čtyři tisíce bodů.\n\nV druhé polovině března zavítal na Miami Masters. Jako druhý nasazený hráč turnaje zničil za 48 minut Denise Istomina a za 52 minut pak také Jamese Blakea. Ve čtvrtém kole na jeho raketě opět zůstal další Srb Viktor Troicki a ve čtvrtfinále překvapení turnaje, Jihoafričan Kevin Anderson. V semifinále se utkal s Američanem Mardym Fishem, kterého porazil posedmé ze sedmi vzájemných zápasů. Ve finále se proti němu opět postavil Rafael Nadal. Španěl dokázal vyhrát první sadu, ve druhém dějství ale Srb zlepšil hru a vynutil si rozhodující set. Ten musel rozhodnout až tiebreak, který pro sebe nakonec získal Djoković a za tři a půl hodiny se mohl radovat z druhého titulu z Miami Masters.\n\nSrbský tenista byl začátkem dubna kvůli zranění kolena donucen se odhlásit z třetího turnaje kategorie Masters 1000, a to Monte-Carlo Rolex Masters.\n\nDo domácího Bělehradu na Serbia Open přijel jako nejvýše nasazený hráč turnaje. V první zápase sice dvakrát přišel s Adrianem Ungurem o podání, nepřipustil překvapení a vyhrál za 68 minut se ztrátou jenom pěti her. Pět her ztratil taky ve čtvrtfinálovém zápase se Slovincem Blažem Kavčičem. Do finále postoupil bez boje, když k semifinálovému zápasu proti němu nenastoupil sedmý nasazený a další Srb Janko Tipsarević. Ve finále na něj čekal ŠpanělFeliciano López. První sada dospěla do zkrácené hry, kterou si Srb opět připsal po výsledku 7:4. Ve druhém setu měl již utkání pod kontrolou, když ztratil pouhé dva gamy a získal pátý titul v roce.\n\nDruhým antukovým podnikem se pro něj stal Mutua Madrileña Madrid Open, kam vstoupil jako druhý nasazený hráč. Kevin Anderson a Guillermo García-López mu dohromady vzali jenom deset gamů. Ve čtvrtfinále se trochu trápil s šestým nasazeným Španělem Davidem Ferrerem, který mu dokonce vzal set. V semifinále na něj nestačil Thomaz Bellucci, který mu také dokázal vzít první set, Srb ale pak ztratil jenom 2 hry a postoupil do finále. V boji o titul střetl s Nadalem. V úvodní sadě se mu zpočátku podařilo prolomit dva servisy, které znamenaly vedení 4–0, ale Španěl se vrátil do zápasu, když srovnal na 5–5. Srba to však nezlomilo a při poslední šanci vzít soupeřovo podání, byl úspěšný a sadu vyhrál 7–5. V první hře druhého setu pak ztratil servis, ale dokázal jej opět získat a další break navíc mu přinesl zisk turnajového titulu.\n\nNa římském Mezinárodním mistrovství Itálie postupně na jeho raketě zůstali Polák Łukasz Kubot, Švýcar Stanislas Wawrinka a Švéd Robin Söderling,aby mezi posledními čtyřmi hráči narazil na Andyho Murrayho. Zápas dospěl do třetího setu, ve kterém Brit servíroval za stavu 5–4 na vítězství v utkání, ale rozhodující podání ztratil a musel rozhodnout tiebreak, v němž triumfoval Djoković. Ve finále se počtvrté v sezóně potkal s Rafaelem Nadalem a počtvrté vyhrál, přestože v osmé hře prvního dějství ztratil výhodu prolomeného podání, ale v dalším gamu se mu ihned podařilo získat výhodu dvou her, a poté i celý set. Druhé dějství bylo vyrovnanou bitvou, v němž Španěl odvrátil tři mečboly, ale na čtvrtý již nestačil a Srbovi podlehl. Titul zajistil mu jako prvnímu hráči start na závěrečném Turnaji mistrů a to za nejkratší období v historii závěrečné události.\n\nNásledně se přesunul do Paříže na grandslamové French Open. Srb zde útočil na pozici světové jedničky, stačilo mu postoupit do finále, nebo Rafael Nadal nesměl obhájit titul. V prvním kole ztratil jenom šest her s de Bakkerem, kvůli bolavé noze mu vzdal zápas druhého kola Victor Hănescu, ve šlágru třetího kola porazil ve dvou dnech Juana Martína del Potra, který se vrace po zranění. Zastavit ho nedokázal ani Francouz Richard Gasquet a bolavá noha nedovolila nastoupit do čtvrtfinálého Fabiu Fogninimu a Srb tak postoupil bez boje do semifinále a jedna výhra ho dělila od postupu do čela žebříčku ATP. V semifinále mu ale Roger Federer uštědřil první prohru v roce. V úvodní sadě nedošlo k prolomení žádného podání. Poté, co ve zkrácené hře zasáhl Srbův forehand síť za stavu 5:6, získal Švýcar první set. Ve druhé fázi švýcarský tenista využil časný brejkbol a kontroloval svůj servis do výhry 6–3. Až ve třetím setu dal o sobě Srb vědět, když si jej připsal také v poměru 6–3. Poslední čtvrtá sada dospěla do druhého tiebreaku utkání poté, co v deváté hře Djoković prolomil podání a servíroval na vítězství. Federer mu však ztrátu hry vzápětí oplatil. Tiebreak zakončil Švýcar esem a proměněným čtvrtým mečbolem zápas vyhrál. Ukončil tak Djokovićovu sérii 43 výher v řadě – byl také poslední kdo jej v sezóně 2010 naposledy porazil –, a zmařil tak jeho šance na zisk čistého Grand Slamu. Rafael Nadal také obhájením titulu udržel první místo žebříčku ATP, i když rozdíl mezi ním a Srbem byl pouhých 45 bodů.\n\nAby si před Wimbledonem odpočinul, odhlásil se z přípravného turnaje travnatého grandslamu, AEGON Championships. Prý ho také pobolívalo kolena.\n\nNa třetí grandslam sezóny, slavný Wimbledon, se Srb dostal jako druhý nasazený a favorit. V úvodním zápase se proti němu postavil Jérémy Chardy, který s ním držel krok jenom do stavu 4-4 v prvním setu, pak už vyhrál Djoković čtrnáct her z šestnácti. Třetí kolo si zajistil jednoznačnou výhrou nad Kevinem Andersonem. V boji o osmifinále ztratil set s Baghdatisem, výhru si ale ujít nenechal. Jeho další soupeř, Michaël Llodra, proti němu dokázal uhrát jen po třech gamech ve všech setech. Jeho další soupeř a nejpřekvapivější čtvrtfinalista turnaje, Australan Bernard Tomic, ho dokázal potrápit, když mu sebral jeden set. Kvalifikant ale na Srba nestačil.\n\nV semifinále střetl s Francouzem Jo-Wilfriedem Tsongou, přemožitelem Federera . Zápas zahájil prohraným podáním. Ztrátu si vzal zpět v desáté hře a sadu dokázal vyhrát v tiebreaku. Získal také druhé dějství zápasu. Třetí set probíhal „stylem nahoru-dolů“ s několika breaky a skončil Francouzovou výhrou ve zkrácené hře. Následovala poslední čtvrtá sada, kterou Srb zvládl. Výhra v utkání mu poprvé v kariéře zajistila do čela světového žebříčku ATP před Nadala.\n\nVe wimbledonském finále se střetl s Rafaelem Nadalem. V prvním setu získal break, jenž si podržel do konečného výsledku 6–4. Druhá a třetí sada měly jednoznačný průběh s výsledky 6–1 vždy pro jednoho z obou soupeřů. Ve čtvrtém setu si pak Srb vytvořil rozhodující náskok 4–1, který už nepustil a zajistil si tak premiérový titul z nejslavnějšího turnaje světa.\n\nPři návratu na americký tvrdý povrch se v rámci přípravy na US Open startoval na Canada Masters, poprvé startoval na turnaji jako světová jednička. Hned svůj první zápas na této pozici nezačal nejlépe, s Nikolajem Davyděnkem prohrála v první sadě 1-4, Rusa ale nakonec porazil ve dvou setech. Jubilejní 50. výhru sezóny si připsal v zápase třetího, kdy na něj nestačil Marin Čilić. Ve čtvrtfinále deklasoval turnajovou pětku Gaëla Monfilse, povolil mu uhrát jenom tři hry. V semifinále proti němu kvůli zranění ruky nedohrál zápas Jo-Wilfried Tsonga a Srb se tak opět dostal do finále srpnového proti Američanu Mardy Fishovi. Dobrý start se dvěma breaky znamenal snadný zisk prvního dějství v poměru 6–2. V páté hře druhého setu Srb ztratil servis a následně celou sadu 3–6. V rozhodující fázi utkání šel Djoković podávat za stavu ;5–4 na vítězství v zápasu a poté, co proměnil čtvrtý mečbol mohl slavit devátý titul sezóny, a to bez prohry ve finále. Pátým titulem z turnajů Masters v jediném roce také vytvořil nové maximum mužského okruhu. Srb tak na turnaji získal titul hned při prvním startu v roli světové jedničky. To se naposledy povedlo Petu Samprasovi v roce 1993.\n\nDalší velkým podnikem se pro Srba stal turnaj v Cincinnati, kam opět vstupoval jako turnajová a světová jednička. Americká divoká karta Ryan Harrison ani český kvalifikant Radek Štěpánek nedokázali Srbovi sebrat více jak tři hry za jeden set. Po týdnu se ve čtvrtfinále utkal s Gaëlem Monfilsem. První set vyválčil francouzský tenista, další dva už ale získala světová jednička. V semifinále ho čekal český tenista Tomáš Berdych, který ve čtvrtfinále porazil Federera. Čecha ale zradilo zdraví, a tak musel po prohraném první setu utkání skrečovat kvůli bolesti pravého ramene. Finálová účast ale znamenala jeho první sezónní prohru v boji o titul. Přemožitelem se stal Brit Andy Murray, jenž v sedmé hře úvodní sady prolomil Srbovo podání a výhodu využil k zisku setu. Poté, co si Brit vypracoval náskok 3–0 ve druhém dějství, Djoković utkání skrečoval pro poranění ramene.\n\nNa grandslamovém US Open byl poprvé v kariéře na grandslamu nasazený jako číslo jedna a byl označován jako největší favorit. Jeho prvním soupeřem se stal Ir Conor Niland, který za 44 minut zápas vzdal, když uhrál jenom jednu hru z dvanácti. Jeho další soupeř, Carlos Berlocq, od Srba schytal dva \"kanáry\", něž konečně uhrál ve třetím setu dvě hry, zápas ale na svoji stranu nezvrátil. Ve třetím kole se utkal s Rusem Nikalojem Dacyděnkem, kterého porazil ve třech setech a vyhrál tak 60. zápas v sezóně.\nV semfinále narazil na Federera. Švýcar již vedl 2–0 na sety. Srb se ale nevzdal a vyhrál další dva a muselo rozhodnout páté dějství. V něm si v osmé hře Djoković prohrál servis a Švýcar šel podávat na výhru v utkání. Nedokázal však proměnit dva mečboly a podání nakonec také ztratil. Při dalším servisu opět selhal a Djoković zvítězil 7–5.\n\nVe třetím grandslamovém finále sezóny se utkal s druhým hráčem žebříčku Nadalem. Španěl v prvních dvou setech prohospodařil dobrý vstup a vedení 2–0 na gamy, když oba z nich prohrál. Ve dvanácté hře třetí sady šel Srb podávat na celkovou výhru, ale soupeřovi se podařilo hrozbu konce odvrátit prolomením servisu. Zkrácená hra vyzněla pro Nadala v poměru 7:3 a rozhodla až čtvrtá sada, v jejímž úvodu si Djoković vyžádal lékařské ošetření. Navzdory tomu již na dvorci dominoval a jednoznačným výsledkem 6–1 získal první titul z Flushing Meadows a třetí grandslam sezóny.\n\nV říjnovém semifinále basilejského Swiss Indoors nestačil na Japonce Kei Nišikoriho. Porážka představovala teprve čtvrtý prohraný zápas v sezóně.\n\nV listopadu odstoupil před čtvrtfinále halového Paris Masters, které měl odehrát s Jo-Wilfriedem Tsongou.\n\nPopáté v řadě se probojoval na Turnaj mistrů a poprvé v pozici světové jedničky. Zařazen byl do skupiny A spolu s Berdychem, Ferrerem a Murrayem. Nejdříve porazil Berdycha, poté prohrál s Ferrerem a nakonec podlehl také krajanu Jankovi Tipsarevićovi, jenž do turnaje zasáhl jako náhradník za zraněného Murrayho. S poměrem utkání 1–2 se nekvalifikoval do semifinálové fáze.\n\nV zářijovém semifinále Světové skupiny Davisova poháru proti Argentině vynechal úvodní páteční dvouhru a nastoupil až do čtvrtého utkání proti Juanu Martínovi del Potrovi. V něm poté,\nco první sadu prohrál, skrečoval ve druhém dějství pro zranění. Srbsko tak bylo ze soutěže vyřazeno.\n\nČasopis \"Tennis Magazine\" zařadil Djokovićovu sezónu na třetí místo v otevřené éře tenisu, za sezóny 2006 Rogera Federera a 1969 Roda Lavera. Američan Pete Sampras vzdal Srbovi poklonu prohlášením, že se jednalo o nejlepší sezónu, jakou kdy viděl a dodal, že také představuje \"„jeden z největších výkonů celého sportu“\". Obdobně se vyjádřil Boris Becker, když řekl, že \"„to byl jeden z nejlepších roků v historii tenisu“\". Rafael Nadal, jenž se Srbem prohrál šest finále v řadě na třech površích dodal, že Djokovićův tenis byl \"„asi nejvyšší úrovní tenisu, jakou jsem viděl“\".\n\n"}
{"id": "930761", "url": "https://cs.wikipedia.org/wiki?curid=930761", "title": "Eugen Kadeřávek", "text": "Eugen Kadeřávek\n\nEugen Kadeřávek (26. července 1840 Německý Brod – 3. května 1922 Želiv) byl český katolický kněz a premonstrát, teolog a tomistický filosof, profesor Teologické fakulty pražské univerzity a v letech 1897–1898 její rektor.\n\nPo maturitě v Jihlavě vstoupil do premonstrátského kláštera v Želivě, studoval teologii v Praze a roku 1864 byl vysvěcen na kněze. Pak studoval klasickou filologii na Filosofické fakultě, od roku 1866 byl profesorem klasické filologie a filosofie na gymnáziu v Německém Brodě a roku 1871 získal doktorát filosofie. V letech 1882–1883 studoval na univerzitách v Innsbrucku, v Praze, v Římě a ve Vídni. Vyučoval na gymnáziu v Olomouci, vedle klasických jazyků také francouzštinu a angličtinu. Roku 1883 se habilitoval pro obor křesťanské filosofie na teologické fakultě v Olomouci a roku 1891 byl povolán jako profesor teologie a filosofie na Teologickou fakultu české university v Praze. V letech 1893–1894 byl jejím děkanem a v letech 1897–98 rektorem české university.\n\nKadeřávek začal jako přívrženec Herbartovy filosofie a pedagogiky, později se však přiklonil k filosofii aristotelsko-tomistické, kterou do českého prostředí uvedl jako první. Do různých časopisů napsal četné články filosofické, pedagogické a estetické. Překládal z francouzštiny a vydal řadu knih teologických, apologetických a filosofických, v nichž mimo jiné vypracoval českou scholastickou terminologii.\n\nZ jeho samostatných spisů:\n\n\n\n"}
{"id": "930765", "url": "https://cs.wikipedia.org/wiki?curid=930765", "title": "Systém jednoho přenosného hlasu", "text": "Systém jednoho přenosného hlasu\n\nSystém jednoho přenosného hlasu (anglicky \"Single transferable vote (STV)\") je poměrný volební systém používaný převážně v menších nebo středních vícemandátových volebních obvodech, jehož hlavní charakteristikou je hlasování voliče pro více kandidátů odstupňované číselně podle míry jeho preferencí pro ně. Volič hlasuje pro jednotlivé kandidáty napříč stranami, nikoli pro kandidátní listiny stran. Systém způsobem převádění hlasů na mandáty omezuje množství \"propadlých\" hlasů, které se vyskytují v klasickém systému kandidátních listin. Podle podoby kandidátních listin, způsobu hlasování a způsobu přepočtu hlasů na mandáty má systém jednoho přenosného hlasu několik podtypů.\n\nNa hlasovacích lístcích jsou seřazena jména všech kandidátů, kteří kandidují v daném volebním obvodě. Volič ke každému jménu přiřadí číslo podle míry své preference kandidátů. Kandidáta, kterého si nejvíce přeje zvolit, označí číslem jedna, kandidáta, který je pro něj druhý nejpřijatelnější, označí číslem dvě a tak dále. První preferenční hlas volič udělit musí, udělení nižších preferenčních hlasů může být povinné nebo zůstává na jeho uvážení. Volič, který vyplnil hlasovací lístek na obrázku, vyjádřil přání volit kandidáty v tomto pořadí:\n\nKandidátní listina je v každém volebním obvodě jen jedna, liší se však způsob, jakým jsou kandidáti na ní uvedeni. V některých případech (Irsko) jsou všichni kandidáti na listině seřazeni podle abecedního pořadí do jednoho sloupce bez ohledu na jejich stranickou příslušnost (která je uvedena), v některých případech (Tasmánie) jsou kandidáti na listině seřazeni v náhodném pořadí (a v rámci jednoho volebního obvodu jsou voličům distribuovány volební lístky s navzájem odlišným pořadím kandidátů), na Maltě a v Austrálii jsou kandidáti seřazeni nejprve podle politických stran a teprve v jejich rámci abecedně.\n\nV některých státech stačí, aby volič udělil první preferenční hlas, další pořadí kandidátů určit může, ale nemusí. V jiných případech volič musí označit aspoň tolik preferencí, kolik v jeho volebním obvodě má být zvoleno kandidátů. Dříve se také v některých státech vyžadovalo, aby volič označil číselné preference u všech jmen na kandidátní listině. Poslední variantou je přiřazení prvního preferenčního hlasu politické straně, čímž volič odsouhlasí pořadí kandidátů určené stranou; tato volba nicméně směřuje proti smyslu celého systému jednoho přenosného hlasu, neboť se z něj takto vytrácí důraz na roli osobností.\n\nSystém jednoho přenosného hlasu je nevýhodné použít ve velkých volebních obvodech. Protože všichni kandidáti jsou uvedeni na jedné kandidátní listině, při hlasování ve velkých obvodech by kandidátní listina měla značné rozměry, velké množství jmen kandidátů by komplikovalo orientaci voliče a značně ztížilo sčítání hlasů, především přenos hlasů mezi kandidáty. Jako ve všech ostatních poměrných systémech platí, že čím menší je volební obvod, tím menší šanci mají být zvoleni kandidáti menších stran a tím méně výsledky odpovídají poměru, v jakém voliči podpořili jednotlivé kandidáty.\n\nPřed sčítáním hlasů je třeba stanovit kvótu, jejímž účelem je zajistit, aby v daném volebním obvodě nebylo zvoleno více kandidátů, než je počet mandátů přidělených danému obvodu. Původně se používala Hareova kvóta, jež je však dnes užívána málo, neboť byla nahrazena Droopovou kvótou, která dává lepší výsledky. Vzorec pro výpočet Droopovy kvóty je:\n\n\"((počet platných odevzdaných hlasů ve volebním obvodě/(počet mandátů v obvodě + 1)) + 1\"\n\nPokud vzorec nedá celé číslo, je zaokrouhleno dolů (tj. na nejbližší nižší celé číslo). Pokud například počet platných odevzdaných hlasů ve čtyřmandátovém volebním obvodě čítá 38 273, činí Droopova kvóta (38273/(4+1))+1=7069,25, po zaokrouhlení 7069. Droopova kvóta tak představuje nejnižší možný celý počet hlasů, který se vejde do počtu platných odevzdaných hlasů tolikrát, kolik má být počet mandátů, ale ne vícekrát.\n\nDroopova kvóta je vždy nižší než Hareova kvóta, která je jednoduchým podílem odevzdaných hlasů a počtu mandátů v obvodě.\n\nProcedura obsazování mandátů vyžaduje několik kol. Postupuje se v následujících krocích:\n\nPokud by vyřazení kandidáta s nejmenším počtem hlasů nezměnilo v dalším kole situaci, může být v jednom kole zároveň vyřazeno více kandidátů. Je-li třeba v určitém kole vyřadit kandidáta s nejnižším počtem hlasů a více kandidátů má stejný nejmenší počet hlasů, je k vyřazení vybrán kandidát na základě náhodného výběru. Jestliže na konci vyřazování zůstává k obsazení jeden mandát a zbývají dva kandidáti, kteří nedosahují kvóty nutné ke zvolení, obdrží mandát ten z nich, který má v posledním kole vyšší počet hlasů.\n\nV jednotlivých státech se liší konkrétní způsob, jak se přenášejí hlasy jiným kandidátům. Otázku vzbuzuje zejména to, ze kterých konkrétních hlasovacích lístků mají být přeneseny nižší preferenční hlasy. Příslušné volební lístky mohou být vybrány náhodně, může se také přihlížet ke všem volebním lístkům pro kandidáta, jehož hlasy mají být přeneseny. Různě se také řeší, zda při přenosu nahoru udělit druhou preferenci pro kandidáta, kterému v předchozích kolech už byl přidělen mandát.\n\nV následujícím fiktivním příkladě se má konat večírek, na který přislíbilo účast 20 hostů. Pořadatelé hostům nabídli k podávání tři druhy sladkostí a dali jim na výběr z pěti možností (pomeranče, hrušky, čokoláda, jahody, bonbóny); hosté hlasovali podle systému jednoho přenosného hlasu. Po vybrání anketních lístků byl stav udělených hlasů následující:\n\nČtyři hosté udělili pouze první preferenční hlas pomerančům, dva hosté udělili první preferenční hlas hruškám a zároveň druhý preferenční hlas pomerančům, osm hostů udělilo první preferenční hlas čokoládě a zároveň druhý preferenční hlas jahodám, čtyři hosté udělili první preferenční hlas čokoládě a zároveň druhý preferenční hlas bonbónům, jeden host udělil pouze první preferenční hlas jahodám a jeden host pouze první preferenční hlas bonbónům.\n\nNejprve je třeba stanovit Droopovu kvótu; ta činí šest hlasů.\n\nPo sečtení hlasů následuje zjišťování vítězů podle uvedeného postupu:\n\nHosté zvolili, že na večírku se budou podávat čokoláda, pomeranče a jahody.\n\nSystém jednoho přenosného hlasu spojuje prvky většinového systému (hlasování pro konkrétní osobnost) s poměrným systémem (výsledné obsazení mandátů odpovídá poměrné podpoře kandidátům ve volebním obvodě). Protože v systému hlasování není zavedena žádná minimální hranice nutná pro zvolení platná na celém území, kde probíhají volby (v celém státě, regionu atd.), umožňuje systém jednoho přenosného hlasu na základě vítězství i v jediném volebním obvodě vstup do voleného tělesa i menším stranám, zejména pokud mají silnější podporu v určitých regionech a umožňuje i zvolení nezávislých kandidátů. Podporuje zvolení umírněných kandidátů na úkor radikálů a extremistů. Politické strany mají menší kontrolu nad podobou hlasovacích lístků, zdůrazňuje se osobní a regionální rozměr volby (kandidáti nemohou těžit z umístění na kandidátní listině, musí vystupovat převážně za sebe). Zvolený zastupitel usilující o znovuzvolení má sklon hlasovat spíš ve prospěch svého volebního obvodu než podle pokynů své strany.\n\nNa rozdíl od jiných poměrných volebních systémů je téměř vyloučeno, aby volič napomohl zvolení kandidáta, kterého nechce. Pokud využije udělení druhé, třetí či další preference, téměř s jistotou bude v průběhu udělování mandátů kandidátům jeho hlas využit.\n\nSystém jednoho přenosného hlasu se používá kromě samotné Británie převážně v zemích, které dříve náležely k britskému koloniálnímu systému, jinde jen ojediněle; někdy proto bývá označován \"britský systém poměrného zastoupení\".\n\nKoncept jednoho přenosného hlasu poprvé navrhl britský matematik a učitel Thomas Wright Hill v roce 1821. V praxi byl poprvé použit zásluhou dánského matematika a politika Carla Andræ v roce 1856 pro volby do Říšské rady v Dánsku, od roku 1866 (do 1915) také pro volby do druhé komory dánského parlamentu. Pravděpodobně nezávisle na Hillovi předložil v roce 1857 systém jednoho přenosného hlasu také anglický advokát Thomas Hare. Zásluhou australského advokáta a politika Andrewa Inglise Clarka se v roce 1896 dolní komora tasmánského parlamentu stala prvním parlamentním shromážděním na světě voleným systémem jednoho přenosného hlasu (místně zvaným Hareův-Clarkův systém).\n\nKromě uvedených veřejných institucí užívají systém jednoho přenosného hlasu také některé nevládní organizace, obchodní organizace, univerzity nebo politické strany (v České republice Strana zelených).\n\nRoman Chytilek et al.: Volební systémy. Praha 2009, s. 220-229.\n\n"}
{"id": "930766", "url": "https://cs.wikipedia.org/wiki?curid=930766", "title": "Krasnaja Poljana", "text": "Krasnaja Poljana\n\nKrasnaja Poljana ( , v překladu \"Červená paseka\") je sídlo městského typu na Krasnodarském kraji v Rusku. Leží v údolí Mzymty v Západním Kavkaze zhruba šedesát kilometrů východně od středu města Soči. Ze správního hlediska náleží k městské oblasti Lázně Soči, v rámci níž patří do Adlerského rajónu.\n\nVýznam Krasné Poljany je zejména sportovně-rekreační. Nachází se zde lyžařské středisko Roza Chutor, kde se odehrávají závody, například světového poháru v alpském lyžování v roce 2012 nebo závody v alpském lyžování v rámci zimních olympijských i paralympijských her.\n"}
{"id": "930768", "url": "https://cs.wikipedia.org/wiki?curid=930768", "title": "Trophée des champions 2011", "text": "Trophée des champions 2011\n\nTrophée des champions 2011 byl zápas Trophée des champions, tedy francouzského fotbalového Superpoháru. Střetly se v něm týmy Lille OSC jakožto vítěz Ligue 1 i francouzského fotbalového poháru (Coupe de France) ze sezóny 2010/11, a celek Olympique de Marseille, který skončil ve stejné sezóně na konečné 2. příčce Ligue 1.\nUtkání francouzského Superpoháru mají od roku 2009 dějiště mimo území Francie, tentokrát se zápas odehrál 27. července 2011 na Grand Stade de Tanger v Tangeru v Maroku. Nosnou myšlenkou je propagovat francouzský fotbal v zahraničí. O poločase byl stav 1:0 pro Lille, Olympique de Marseille však nakonec dokázal průběh zvrátit a po výhře 5:4 se radoval z triumfu. Pro Marseille to bylo třetí prvenství v soutěži (a druhé v řadě), v minulosti trofej získal ještě v letech 1971 (dělený titul) a 2010. Tým Lille přišel o možnost získat první trofej ve francouzském Superpoháru.\n\nVelmi dramatický průběh zápasu nabídl 16. ročník Trophée des champions. Na lavičce Lille byl připraven i český obránce David Rozehnal. Utkání začalo. Nejprve se uvedl střelou do tyče nový špílmachr Marseille Morgan Amalfitano. Lille se vydařil úvod utkání lépe a již v deváté minutě skóroval Florent Balmont. V průběhu prvního poločasu byla větší aktivita na kopačkách hráčů Olympique, zejména Amalfitano hýřil aktivitou.\n\nPo poločasu ale dokázal vedení Lille navýšit belgický reprezentant Eden Hazard, když přelstil Souleymana Diawaru a prostřelil mezi nohama brankáře Mandandu. Na druhé straně snižoval tvrdou ranou v 71. minutě ghanský internacionál André Ayew, nicméně vzápětí kontroval Moussa Sow, který vrátil Lille dvoubrankové vedení po přihrávce Ludovica Obraniaka, jenž měl ve středu hrací plochy dost prostoru. Tento stav se nezměnil až do 87. minuty, kdy vykřesal naději pro Olympique Marseille levý obránce Jérémy Morel ranou z dálky. To ještě nebylo vše, o minutu později vyrovnal hlavou Loïc Rémy, když si naběhl na centr Argentince Lucha Gonzáleze. Zdálo se, že střetnutí dospěje k penaltovému rozstřelu, neboť v Trophée des champions se po ukončení řádné hrací doby neprodlužuje a rovnou se přistupuje k penaltám. Ale nebylo ještě zdaleka všem událostem konec. Kamerunský reprezentant ve službách Lille Aurélien Chedjou fauluje v pokutovém území Jordana Ayewa a je po druhé žluté kartě vyloučen. Nařízený pokutový kop proměňuje bratr Jordana André Ayew. Lille se muselo pokusit vstřelit gól, navíc v oslabení, přesto se to zdařilo. Ve druhé minutě nastavení se hlavou prosadil černohorský fotbalista Marko Baša. Stav je nyní 4:4. V páté minutě nastavení nasimuluje pád v pokutovém území Jordan Ayew a marocký rozhodčí El Ahrach píská další pokutový kop. Ten opět proměnil André Ayew, čímž zkompletoval v utkání hattrick a rozhodl o trofeji pro klub z Marseille.\n\n\n"}
{"id": "930774", "url": "https://cs.wikipedia.org/wiki?curid=930774", "title": "Ganz-MÁVAG", "text": "Ganz-MÁVAG\n\nGanz-MÁVAG (Magyar Állami Vas-Acel-és Gépgyár, česky \"Maďarská státní železniční, metalurgická a strojnická továrna\") je maďarský výrobce lokomotiv a železničních vozů sídlící v Budapešti. Vznikl roku 1959 sloučením podniků Ganz a MÁVAG. V historii Československých státních drah firma nejvíce proslula dodávkou ucelených motorových jednotek pro dálkovou dopravu řady M 298.0. Jednotka na celých 15 let propůjčila podobu mezinárodnímu expresnímu vlaku Hungaria a sloužila až do nástupu elektrické trakce.\n"}
{"id": "930785", "url": "https://cs.wikipedia.org/wiki?curid=930785", "title": "Nigel Tufnel", "text": "Nigel Tufnel\n\nNigel Tufnel je fiktivní postava z filmu \"Hraje skupina Spinal Tap\" (1984). Ve filmu je kytaristou v rockové kapele Spinal Tap. Hrál ho herec Christopher Guest.\n\nNigel Tufnel se narodil ve Squatney ve východním Londýně. První kytaru dostal v šesti letech od svého otce. Jeho život se změnil, když poznal Davida St Hubbinse (Michael McKean), který žil v sousedství. Začali spolu jamovat v kůlničce na Davidově zahradě. Byli ovlivněni ranými bluesovými umělci jako byli Honkin' Bubba Fulton, Little Sassy Francis a částečně Big Little Daddy Coleman, což byl hluchý kytarista. V té době napsali svoji první skladbu „(Cry) All the Way Home“. Zanedlouho založili kapelu Thamesmen a zbytek je historie.\n\nMezi Nigelovy koníčky patří sbírání kytar; obzvlášť pozoruhodná je jeho šestistrunná Fender Bass VI v barvě zelené mořské pěny, na které je stále cenovka a kterou Nigel udržuje v kondici tím, že nikomu nedovoluje na ni hrát, dotýkat se jí, dívat se na ni, ukazovat na ni a nebo o ní mluvit. Má také model Gibson Les Paul z roku 1959, u něhož si Nigel pochvaluje akustické vlastnosti. Také hraje na mandolínu, klavír a zpívá doprovodné vokály. V současné době píše klasické dílo, kde kombinuje typické hudební znaky Mozarta a Bacha (tzv. „Mach piece“) v D moll, kterou označuje jako „nejsmutnější ze všech stupnic“. Dílo je prozatímně nazváno 'Lick My Love Pump'. Podle Christophera Guesta zatím Nigel trilogii nedokončil a stále na ní pracuje.\n\nNigel má vášeň pro Gumbyho, jehož figurku nosí v kapse u košile a často nosí trička s Gumbym. Sám se také prohlašuje za blázna do ryb, má rád tresku a tuňáka v konzervě, protože 'nemá kosti'. Jeho oblíbené sušenky jsou Oreo, ale bez náplně. Nigel v zákulisí vyžaduje velký tác Oreo sušenek bez cukrové polevy (podobnost s Van Halen, kteří chtěli misku M&M's bez hnědých M&M's). Na pódiu má Nigel make-up inspirovaný glam rockem a obvykle hraje na Gibson Les Paul.\n\nTufnel prohlásil, že kdyby nebyl hudebníkem, rád by pracoval v pánské konfekci nebo se stal chirurgem: „Mám rád chirurgii“.\n"}
{"id": "930786", "url": "https://cs.wikipedia.org/wiki?curid=930786", "title": "Distributor plynu", "text": "Distributor plynu\n\nDistributor plynu je vlastník rozvodné sítě, prostřednictvím které se plyn dostává k odběrnému místu.\n\n\nÚkolem distributora plynu je přeprava plynu z předávacích míst nebo podzemních zásobníků prostřednictvím plynárenské soustavy. Ta je tvořena vysokotlakými, středotlakými a nízkotlakými plynovody. Dále jednotlivými přípojkami k odběrným místům a dodatečným technickým zařízení. Distributor je plně zodpovědný za to, aby soustava pracovala správně. Musí ji tedy pravidelně kontrolovat a provádět vnitřní inspekce.\n\nV roce 2007 byl trh s plynem plně liberalizován. To znamená, že se společnosti rozdělili na distributory a dodavatele. Distributor má na starosti pouze přepravu plynu, dodavatel plynu poté uzavírá smlouvy s jednotlivými klienty.\n\nCena za distribuci plynu patří do regulované složky ceny zemního plynu. Ceny za distribuci určuje každoročně Energetický regulační úřad.\n\nZemní plyn se přepravuje v potrubí v plynném stavu. Provozní tlaky dosahují až 10 Mpa. Průměr potrubí je poté více než 1 metr. V České republice je 400 km potrubí o průměru 1400 mm.\n\n"}
{"id": "930787", "url": "https://cs.wikipedia.org/wiki?curid=930787", "title": "Čúsondži", "text": "Čúsondži\n\nČúsondži ( 中尊寺) je buddhistický chrám sekty Tendai na území dnešního města Hiraizumi v prefektuře Iwate v Japonsku. Je hlavním chrámem sekty tendai pro oblast Tóhoku. Horské jméno (山号, \"sangó\") chrámu je Kanzan (関山). Hlavním objektem uctívání je Amida Njorai (阿弥陀如来). Zakladatelem chrámu byl dle tradice v roce 850 mnich Ennin (円仁). Zásadní zásluhu při rozšiřování chrámu ve 12. století hrál Fudžiwara no Kijohira.\n\nAreál chrámu byl prohlášen za národní památku zvláštního významu (国の特別史跡, \"Kuni no tokubecušiseki\").\n\nChrám Čúsondži je jednou z památek v katastru města Hiraizumi, které byly v roce 2011 zapsány na Seznam světového dědictví UNESCO pod společným označením \"Hiraizumi - chrámy, zahrady a vykopávky reprezentující buddhistickou Čistou zemi\".\n\nSpolečně s chrámy Mócúdži (毛越寺) v Hiraizumi, Zuigandži (瑞巌寺) v Macušimě a Riššakudži (立石寺) v Jamagatě tvoří poutní okruh po čtyřech chrámech založených mnichem Enninem, tzv. \"Šidžikairó\" (四寺廻廊).\n\n"}
{"id": "930790", "url": "https://cs.wikipedia.org/wiki?curid=930790", "title": "Most Míru (Dolní Loučky)", "text": "Most Míru (Dolní Loučky)\n\nMost Míru v obci Dolní Loučky je železniční viadukt, který se nachází na trati Brno – Havlíčkův Brod. Překonává údolí s říčkou Libochůvkou a silnicí Dolní Loučky – Kuřimské Jestřabí. Postaven byl v letech 1940–1952.\n\nDolnoloučský viadukt o délce 282 m a maximální výšce 42 m se nachází v km 37,099–37,381 nové trati mezi Brnem a Havlíčkovým Brodem, o jejíž stavbě bylo rozhodnuto v roce 1938. Úsek mezi stanicemi Tišnov a Řikonín měla stavět pražská firma Ing. Zdenko Kruliš. Protože most na tišnovské straně navazuje náspem na Loučský tunel, který byl ražen od podzimu 1939, začala samotná stavba viaduktu v létě 1940 poté, co bylo jasné, kam dosáhne násep tvořený horninou vyrubanou z tunelu. Tehdejší projekt počítal s ocelovým viaduktem na betonových pilířích o šesti nebo sedmi polích. Budování prvního pilíře, tišnovské opěry, bylo zahájeno v září 1940. V létě 1941 však byla stavba přerušena, neboť kvůli nedostatku oceli, jež byla primárně určena pro vojenské účely, musel být most přeprojektován na třináctiklenbový betonový viadukt, jehož líce pilířů jsou tvořeny žulovými kvádry. Po obnovení prací byla opěra na tišnovské straně upravena, postupně byly v letech 1942 a 1943 postaveny pilíře č. 2–6 (č. 2, 3 a 5 až k patě kleneb), byla postavena podzemní část pilíře č. 8 a bylo zahájeno budování základů pilíře č. 12. Stavební aktivita se ale vzhledem k postupující válce zpomalovala, až byla k 31. prosinci 1943 zcela zastavena.\n\nStavba tratě byla obnovena v roce 1946, k zahájení prací na mostě u Dolních Louček mělo dojít na jaře 1947. Kvůli nedostatku pracovních sil, cementu i žulových kvádrů požádal v září 1946 stavební dozorce Petr Havránek o změnu projektu. Místo nevybudovaných pilířů č. 7–12 měl být podle něj postaven dlouhý betonový oblouk, čímž by se výrazně ušetřilo. Projektanti na ředitelství ČSD navrhli několik variant o různém rozpětí hlavního oblouku, z nichž byla vyhodnocena jako nejlevnější verze o rozpětí 110 m (tehdy největší železobetonový oblouk ve střední Evropě). Povšechný návrh byl schválen na jaře 1950, ještě téhož roku došlo k obnovení prací na viaduktu. Podnik Stavby silnic a železnic, jehož součástí byla i znárodněná firma Kruliš, nejprve realizovala betonové klenby u již postavených pilířů, které byly dokončeny na jaře 1951; poté probíhaly přípravy na stavbu chybějící části mostu. Ke schválení nového projektu došlo v srpnu 1951. V původní podobě, s obkladem žulovými kvádry, byl vybudován pilíř č. 8, který však byl zmenšen na šířku dvou metrů. Na zbylé části jeho zvětšeného základu vznikl betonový pilíř č. I, na druhé straně údolí pilíř č. II. Část základů původního pilíře č. 12, existující od roku 1943, byla zasypána. Od jara 1951 bylo stavěno bednění pro velký oblouk, jehož betonáž proběhla od 22. října do 22. prosince 1951. Výztuž oblouku měla hmotnost 190 tun (celého mostu 420 tun). Kvůli nedostatku dřeva bylo pro podepření bednění použito trubkové lešení, tehdy nejrozsáhlejší na světě. Celková hmotnost lešení byla 790 tun, spotřebováno bylo přes 160 km trubek a přes 102 tisíc spojek. Po dokončení oblouku byly betonovány stojky a mostovka, jako poslední potom deska mezi pilířem č. II a Panáčkovou skálou na žďárské straně. Stavba viaduktu byla dokončena v srpnu 1952. Doprava na trati byla slavnostně zahájena 20. prosince 1953.\n"}
{"id": "930793", "url": "https://cs.wikipedia.org/wiki?curid=930793", "title": "Chromatika", "text": "Chromatika\n\nChromatika může mít vícero významů:\n\n"}
{"id": "930794", "url": "https://cs.wikipedia.org/wiki?curid=930794", "title": "Giovanni Battista Seni", "text": "Giovanni Battista Seni\n\nGiovanni Battista Seni (též Seno, Zenno, či Zemo; cca 1600 v Padově – 1656 v Padově) byl italský astrolog a lékař.\n\nRoku 1629 ho k sobě povolal Albrecht z Valdštejna, aby mu sestavil horoskop. Seni s Valdštejnem zůstal následujících pět let a pracoval pro něj. Sestavoval mu horoskopy, prováděl astronomická měření a snažil se vévodovi vyložit skryté pravdy. Albrecht z Valdštejna byl podle všeho v závěrečných letech svého života až manicky posedlý astrologií. Používal řadu amuletů s astrologickými značkami, pohár z portugalské hlíny, který by se rozpukl, kdyby do něho byl nalit otrávený nápoj, apod.\n\nAlbrecht z Valdštejna byl 25. února 1634 zavražděn v Chebu na rozkaz císaře Ferdinanda II. a jeho dvorní astrolog Seni byl 9. března zatčen a podezírán, že se Valdštejnovy vraždy účastnil, protože se krátce před vraždou u něj nacházel. 3. května byl dopraven do Vídně, nic mu však nebylo prokázáno, proto byl propuštěn. V roce 1656 ve svém rodném městě podlehl moru.\n\n"}
{"id": "930796", "url": "https://cs.wikipedia.org/wiki?curid=930796", "title": "Jon Schmidt", "text": "Jon Schmidt\n\nJon Schmidt (* 1966) je americký klavírista a hudební skladatel, momentálně působící ve městě Bountiful ve státě Utah. Sám popisuje svůj hudební styl jako \"„klasické New Age“\".\n\nNarodil se do rodiny německých přistěhovalců, kteří jej seznámili s pracemi významných klasických skladatelů, mimo jiné Wolfganga Amadea Mozarta, Ludwiga van Beethovena nebo Frédérica Chopina. Již ve věku 11 let začal skládat písně. Zatím vydal celkem osm alb a sedm klavírních knih obsahujících transkripce původních aranžmánů.\n\nMomentálně pracuje se Stevenem Sharp Nelsonem na projektu \"The Piano Guys\".\n\nJe členem Církve Ježíše Krista Svatých posledních dnů. a jedno z jeho alb je kolekcí nevokálních hymnů. Dále spolupracuje s Peterem Breinholtem na vytváření hudby pro seminář \"Especially for Youth\".\n\nSchmidt a jeho manželka Michelle mají spolu pět dětí.\n\n\n"}
{"id": "930797", "url": "https://cs.wikipedia.org/wiki?curid=930797", "title": "Frédéric Demontfaucon", "text": "Frédéric Demontfaucon\n\nFrédéric Demontfaucon (* 24. prosince 1973 Le Creusot, Francie) je bývalý francouzský zápasník–judista, bronzový olympijský medailista z roku 2000.\n\nS judem začínal v 5 letech v Avallonu. Jeho osobním trenérem byl Pedro De Pinho. Vrcholově se připravoval pod vedením Jean-Pierra Gilberta v pařížském klubu PSG a od roku 2005 pod vedením Celso Martinse v klubu Sainte-Geneviève Sports. Ve francouzské seniorské reprezentaci se pohyboval od roku 1993 ve střední váze do 90 (86) kg nejprve jako člen dijonského klubu ADJ 21. V roce 1996 bojoval o nominaci na olympijských hrách v Atlantě s Vincenzem Carabettou a nakonec museli oba ustoupit Darcelu Yandzimu.\n\nV roce 1998 stál nad otázkou ukončení sportovní kariéry kvůli problémům s koleny, ale problémy překonal a v roce 2000 si zajistil nominaci na olympijské hry v Sydney. Turnajem postoupil bez většího zaváhání do semifinále, ve kterém nestačil na Brazilce Carlose Honorata. V boji o třetí místo porazil stylově na ippon technikou eri-seoi-nage Ázerbájdžánce Rasula Salimova a získal bronzovou olympijskou medaili.\n\nV roce 2004 si zajistil nominaci na letní olympijské hry 2004 jako člen toulousského klubu Stade Toulousain. Ve čtvrtfinále měl dobře rozehranou bitvu s Gruzíncem Zurabem Zvijadaurim. Ještě několik sekund před koncem vedl minimálním rozdílem na koku, ale závěr takticky nezvládl, čtyři sekundy před koncem dostal za vyhýbání se boji šido a v prodloužení soupeři podlehl. Po olympijských hrách změnil působiště, trenéra a od roku 2007 i váhovou kategorii. V polotěžké váze do 100 kg si zajistil nominaci na olympijské hry v Pekingu, kde vypadl v úvodním kole s Izraelcem Arielem Ze'evim. Sportovní kariéru ukončil v roce 2009.\n\nFrédéric Demontfaucon byl pravoruký judista, jeho osobní technikou bylo tomoe-nage.\n\n\n\n"}
{"id": "930798", "url": "https://cs.wikipedia.org/wiki?curid=930798", "title": "Villingen-Schwenningen", "text": "Villingen-Schwenningen\n\nVillingen-Schwenningen je velké okresní město v německé spolkové zemi Bádensko-Württembersko. Je hlavním a největším městem zemského okresu Schwarzwald-Baar ve vládním obvodu Freiburg. Leží východně od pohoří Schwarzwald v nadmořské výšce přes 700 m n. m. Nedaleko Schwenningenu pramení řeka Neckar. V roce 2011 zde žilo přes 80 tisíc obyvatel.\n\nUniverzitní město Villingen-Schweningen vzniklo v roce 1972 sloučením samostatných měst Schwenningen am Neckar a Villingen im Schwarzwald. 1. ledna 1970 byla samostatná obec Mühlhausen, která se nacházela v zemském okrese Rottweil, začleněna do samostatného města Schweningen am Neckar. To bylo také součástí okresu Rottweil. 1. prosince 1971 byla k městu Villingen im Schwarzwald přičleněna samostatná obec Obereschach, která se nacházela v zemském okrese Villingen. K 1. lednu 1972 došlo ke sloučení měst Schwenningen am Neckar a Villingen im Schwarzwald v jedno samostatné město s názvem Villingen-Schwenningen. Současně došlo k přejmenování zemského okresu Villingen na název zemský okres Villingen-Schwenningen. V dubnu téhož roku byly k městu přičleněny další čtyři obce, a to obce Herzogenweiler, Pfaffenweiler a Rietheim ze zemského okresu Villingen-Schwenningen a obec Tannheim ze zemského okresu Donaueschingen. 1. ledna 1974 byla k městu připojena také obec Marbach a rok později zde byly začleněny také obce Weigheim (součást zemského okresu Rottweil) a Weilersbach.\n\nObě části města jsou i v současnosti stále odděleny a leží několik kilometrů od sebe. V roce 2001 byl vedením města přijat městský znak, ve kterém jsou vyobrazeny symboly obou bývalých samostatných měst.\n\n\n"}
{"id": "930805", "url": "https://cs.wikipedia.org/wiki?curid=930805", "title": "Bitva povrchů", "text": "Bitva povrchů\n\nBitva povrchů byl mužský exhibiční zápas v tenisu, který se odehrál 2. května 2007. Účastnili se jej světová jednička Roger Federer ze Švýcarska a druhý hráč žebříčku Rafael Nadal ze Španělska. \n\nDějištěm se stala Palma de Mallorca, hlavní město španělského autonomního společenství Baleáry na ostrově Mallorca, kde se také španělský tenista narodil. Utkání hostil krytý dvorec vybudovaný v Palma Arena. Vítězem se stal Nadal po třísetovém průběhu 7–5, 4–6 a 7–6.\n\nZápas byl odehrán na speciálním tenisovém dvorci, jehož jedna polovina měla antukový povrch a druhá nesla travnatý porost. Jednalo se o nejpomalejší a nejrychlejší tenisový povrch. Celková příprava kurtu trvala devatenáct dnů a náklady dosáhly částky 1,63 miliónu dolarů. Klání přihlíželo přímo v aréně 7 200 diváků. Z duelu byl pořizován živý televizní přenos do světa. Problém nastal s travnatým pažitem, který se nedokázal uchytit k podkladu a celý – o rozloze 400 m, musel být v noci před hrou nahrazen novým.\n\nOba aktéři nastoupili do střetnutí na dvorci pokrytém dvěma povrchy, na nichž dominovali tehdejšímu světovému tenisu. Pro Rafaela Nadala to byla antuka a pro Rogera Federera tráva. Švýcarský tenista byl v době duelu na trávě neporažen pět let bez přerušení, když držel šňůru 48 vítězných utkání, včetně čtyř wimbledonských trofejí. Nadal nastupoval do bitvy jako dvojnásobný šampión Roland Garros s tříletou neporazitelností na antuce, což představovalo sérii 72 výher v řadě na tomto povrchu. Poprvé v historii tak na dvorci se dvěma povrchy změřili síly úřadující wimbledonský vítěz a aktuální šampión French Open.\n\nVe střetnutí docházelo k pravidelné výměně stran dle tenisových pravidel. Při každé změně strany se oba tenisté přezuli do vhodné obuvi. O vítězi rozhodla až zkrácená hra rozhodující třetí sady, kterou získal ve svůj prospěch Nadal poměrem míčů 12:10.\n\nČeský tenisový trenér a bývalý reprezentant Jiří Hřebec k utkání sdělil: „\"Takový zápas se nedá brát vážně, je to jenom zábava pro lidi, na kterých chtěli pořadatelé vydělat peníze.\"“\n"}
{"id": "930806", "url": "https://cs.wikipedia.org/wiki?curid=930806", "title": "Ábáde", "text": "Ábáde\n\nÁbáde (persky \"\") je město v provincii Fárs v Íránu. Leží zhruba na půl cesty mezi Isfahánem a Šírázem a vede přes něj silnice i železnice spojující tato města. V roce 2009 v něm žilo bezmála šedesát tisíc obyvatel.\n\nÁbáde je proslulé řezbářstvím, zejména z hrušňového a zimostrázového dřeva. Dalšími místními výrobky jsou ricinový a sezamový olej.\n"}
{"id": "930813", "url": "https://cs.wikipedia.org/wiki?curid=930813", "title": "Rasul Salimov", "text": "Rasul Salimov\n\nRasul Salimov (Selimov) (* 26. prosince 1981 Dagestán) je bývalý ruský zápasník–judista a sambista lezgské národnosti, který od roku 1998 reprezentoval Ázerbájdžán.\n\nVrcholově se připravoval v Baku v klubu Attila pod vedením İbadulla Şahbanova. V ázerbájdžánské judistické reprezentaci se pohyboval od roku 1999 ve střední váze do 90 kg. V roce 2000 se kvalifikoval na olympijské hry v Sydney, kde vypadl ve druhém kole s Kanaďanem Keithem Morganem po dvaceti sekundách na ippon. Přes opravy se však probojoval do boje o třetí místo, ve kterém nestačil na Francouze Frédérica Demontfaucona a obsadil 5. místo. V dalších letech pokračoval v úspěšné sportovní kariéře, kterou předčasně ukončilo zranění ramene na mistrovství světa v Osace v roce 2003. V roce 2004 se pokusil o návrat, ale zranění si v přípravě na mistrovství Evropy v Bukurešti obnovil.\n\n\n"}
{"id": "930814", "url": "https://cs.wikipedia.org/wiki?curid=930814", "title": "Železniční viadukt v Obřanech", "text": "Železniční viadukt v Obřanech\n\nŽelezniční viadukt na rozhraní Maloměřic a Obřan, částí města Brna, se nachází na železniční trati Brno – Havlíčkův Brod a překonává řeku Svitavu a dvě místní komunikace, ulici Obřanskou a Mlýnské nábřeží. Na tišnovské straně na něj navazuje Obřanský tunel. Postaven byl na začátku 50. let 20. století.\n\nObřanský viadukt o délce 140 m a výšce 10,5 m nad hladinou Svitavy se nachází v oblouku nové trati mezi Brnem a Havlíčkovým Brodem, o jejíž stavbě bylo rozhodnuto v roce 1938. Betonový most byl postaven podle projektu M. Tenka z Projekční ústředny ČSD z roku 1949. Společně s oběma opěrami je obložen opracovanými kamennými kvádry. Jeho dvě klenby jsou tvořeny prostými segmentovými oblouky, u spodní části jediného pilíře se nacházejí dva prázdné sokly, kam měly být podle původních plánů umístěny plastiky. Doprava na trati byla slavnostně zahájena 20. prosince 1953.\n"}
{"id": "930819", "url": "https://cs.wikipedia.org/wiki?curid=930819", "title": "Sant Joan de les Abadesses", "text": "Sant Joan de les Abadesses\n\nSant Joan de les Abadesses (španělsky \"\") je obec v Katalánsku. Nachází se na řece Ter v comarce Ripollès v španělské provincii Girona.\n\nDějiny obce byly zejména zpočátku výrazně spjaty se zdejším benediktýnským klášterem, který byl založen už v roce 887.\n\n"}
{"id": "930822", "url": "https://cs.wikipedia.org/wiki?curid=930822", "title": "Sorche", "text": "Sorche\n\nSorche (persky \"\") je město v provincii Semnán v Íránu, správní středisko stejnojmenného okresu. V roce 2006 v něm žilo přes devět tisíc obyvatel.\n\nJedná se o rodiště íránského prezidenta Hasana Rúháního.\n"}
{"id": "930825", "url": "https://cs.wikipedia.org/wiki?curid=930825", "title": "Stopa (algebra)", "text": "Stopa (algebra)\n\nStopa je v oboru lineární algebry označení pro součet prvků na hlavní diagonále čtvercové matice. Pro matici:\nmá tedy stopa podobu\n\n"}
{"id": "930829", "url": "https://cs.wikipedia.org/wiki?curid=930829", "title": "Reaktant", "text": "Reaktant\n\nReaktant je látka, která vstupuje do chemické reakce a mění se na produkt(y) reakce. V jedné reakci se většinou vyskytuje více reaktantů.\n\nV reakci může být jen jeden reaktant, např. při tepelném rozkladu hydrogenuhličitanu sodného:\n\n2 NaHCO → NaCO + HO + CO\n\nnebo více reaktantů, např. při neutralizaci hydroxidu vápenatého kyselinou sírovou:\n\nCa(OH) + HSO → CaSO + 2 HO.\n\nPři katalyzované reakci se katalyzátor nezahrnuje mezi reaktanty, neboť z reakce vychází nezměněn.\n"}
{"id": "930844", "url": "https://cs.wikipedia.org/wiki?curid=930844", "title": "Hadi Sacko", "text": "Hadi Sacko\n\nHadi Sacko (* 24. března 1994, Corbeil-Essonnes, Francie) je francouzský fotbalový útočník nebo ofensivní záložník malijského původu, který hraje v klubu Sporting CP.\n\n31. května 2012 podepsal svou první profesionální smlouvu, s Girondins Bordeaux se dohodl na tříletém kontraktu. V A-týmu Girondins vedeném trenérem Francisem Gillotem se objevil před sezonou 2012/13 a dostal dres s číslem 12. Debutoval 20. září 2012 ve skupinové fázi Evropské ligy proti belgickému celku Club Brugge KV, kdy se dostal na hřiště v 75. minutě za stavu 4:0 pro Girondins. Tímto výsledkem utkání skončilo.\n\nSacko prošel francouzskými mládežnickými reprezentacemi U16, U18, U19 a U20.\n\n"}
{"id": "930846", "url": "https://cs.wikipedia.org/wiki?curid=930846", "title": "Václav Kadeřávek", "text": "Václav Kadeřávek\n\nVáclav Kadeřávek (25. října 1835 Praha - 2. února 1881 Praha) byl český inženýr a literát, konstruktér \"českého samoletu\", letadla s pohyblivými křídly. Psal také fejetony, recenze a překládal do němčiny básně Adolfa Heyduka, Vítězslava Hálka a Jaroslava Vrchlického.\n\nPo skončení studií na pražské technice roku 1860 se začal intenzivně zajímat o možnosti létání s pohyblivými křídly. Postavil malého kovového ptáčka se skutečnými ptačími křídly, kterými pohybovaly dva elektromagnety, napájené tenkými drátky z baterie. Ptáček, který vážil 5,6 g, se skutečně vznesl. Kadeřávek pak podrobně studoval tvary křídel i let hmyzu a ptáků, a to i pomocí fotografií, pro které si sám vyráběl i suché desky. Roku 1866 uveřejnil v Nerudových a Hálkových \"Květech\" originální projekt ornitoptéry, letadla s pohyblivými křídly. Křídla se tvarem i profilem podobala ptačím, ale s ocelovou kostrou a potažená hedvábím. V potahu měly být velké klapky, které se samovolně otvíraly při pohybu křídla vzhůru. Také ocasní plochy měly být pohyblivé. Trup byl proutěný, stejně jako sedačka pilota.\n\nKadeřávek původně počítal s pohonem křídel pomocí elektromagnetů, sestrojit suchou elektrickou baterii se mu však nepodařilo. Potom uvažoval o pístech, poháněných výbuchy střelné bavlny, a nakonec postavil model, poháněný vlastní silou. \"„Tímto letadlem učinil vskutku i dvé pokusův a to prvý na dvoře pivovaru ’u Voštěpů’, jehož sládek p. Jednorožec náležel mezi přední jeho příznivce, a druhý u přítomnosti několika svých přátel na rovině letenské u Prahy. Přístroj zmítal sebou sice po způsobu ptáka, který, jsa smrtelně raněn, marně usiluje uniknouti svým pronásledovatelům, ale do výše se nevznesl.“\"\n\n\n"}
{"id": "930850", "url": "https://cs.wikipedia.org/wiki?curid=930850", "title": "Mickaël Landreau", "text": "Mickaël Landreau\n\nMickaël Vincent André-Marie Landreau (* 14. května 1979, Machecoul, Francie) je bývalý francouzský fotbalový brankář a reprezentant, který působil v klubech FC Nantes, Paris Saint-Germain, Lille OSC a naposledy SC Bastia. Profesionální hráčskou kariéru ukončil v létě roku 2014. V letech 2001–2007 odchytal za francouzský národní tým 11 zápasů.\n\nOd roku 2017 je trenérem FC Lorient.\n\nNejvětší část své fotbalové kariéry strávil v klubu FC Nantes, kde také debutoval v profesionálním fotbale. Vyhrál s týmem jednou Ligue 1, dvakrát Coupe de France a dvakrát Trophée des champions.\n\nPo deseti letech v týmu Nantes odešel do Paris Saint-Germain, kde 15. května 2006 podepsal čtyřletou smlouvu. Poté působil ještě v Lille OSC.\n\nV prosinci 2012 podepsal šestiměsíční kontrakt s SC Bastia.\n\nZúčastnil se Mistrovství světa hráčů do 20 let 1997 v Malajsii, kde Francie vypadla ve čtvrtfinále s Uruguayí v penaltovém rozstřelu. Hrál i na Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nMickaël Landreau debutoval v A-týmu Francie 3. června 2001 na Konfederačním poháru FIFA 2001 proti reprezentaci Mexika (výhra 4:0). Tento turnaj Francie vyhrála. Stejný úspěch si Landreau zopakoval i v příštím ročníku Konfederačního poháru v roce 2003, kdy bral opět zlato. Reprezentační trenér Francie Raymond Domenech jej vzal na Mistrovství světa 2006 v Německu, kde Francie podlehla ve finále Itálii v penaltovém rozstřelu. Landreau do žádného zápasu nezasáhl, plnil roli rezervního brankáře.\n\nTrenér Didier Deschamps jej vzal na Mistrovství světa 2014 v Brazílii, dalšími brankáři v nominaci byli Stéphane Ruffier a Hugo Lloris. Na turnaji byl brankářskou jednotkou Lloris, Francouzi vypadli na šampionátu ve čtvrtfinále s Německem po porážce 0:1.<br>\nCelkem odchytal v letech 2001–2007 za francouzský národní tým 11 zápasů.\n\n"}
{"id": "930853", "url": "https://cs.wikipedia.org/wiki?curid=930853", "title": "Michal Šilhavý", "text": "Michal Šilhavý\n\nMichal Šilhavý (* 29. května 1976) je bývalý český fotbalový brankář.\n\nHrál za FK Viktoria Žižkov, FC MSA Dolní Benešov, FK Mladá Boleslav, FC Dukla Příbram, SK Sparta Krč, FC Viktoria Plzeň, FC Slovan Liberec, FK Baník Most, v Maďarsku za Budapest Honvéd FC a ve Vietnamu za The Kong Viettel Hanoi a Song Lam Vinh. V české lize nastoupil v 16 utkáních. V roce 1994 nastoupil v Poháru vítězů pohárů za Viktorii Žižkov proti Chelsea FC.\n\n"}
{"id": "930854", "url": "https://cs.wikipedia.org/wiki?curid=930854", "title": "Teen Choice Awards 2001", "text": "Teen Choice Awards 2001\n\nTeen Choice Awards 2001 se konaly 12. srpna 2001 v Universal Amphitheater v Los Angeles. Záznam z předávání se vysílal dne 20. srpna 2001 na kanálu Fox.\n\n\nVítězové jsou označeni tučně a jsou napsaní první v pořadí\n"}
{"id": "930857", "url": "https://cs.wikipedia.org/wiki?curid=930857", "title": "John G. Perry", "text": "John G. Perry\n\nJohn G. Perry (* 19. ledna 1947 Auburn, New York) je britský baskytarista a zpěvák. Narodil se v USA, ale jeho rodiče byli Britové a v jeho dětství se opět přestěhovali do Anglie. V letech 1973−1974 působil ve skupině Caravan, se kterou nahrál jediné studiové album \"For Girls Who Grow Plump in the Night\" (1973) a hrál rovněž na orchestrálním koncertním záznamu \"Caravan and the New Symphonia\" (1974). V roce 1976 vydal své první sólové album nazvané \"Sunset Wading\". Později spolupracoval s řadou dalších hudebníků, mezi které patří Gordon Giltrap, Anthony Phillips, Kevin Ayers nebo skupina Curved Air.\n\n\n"}
{"id": "930859", "url": "https://cs.wikipedia.org/wiki?curid=930859", "title": "John Perry", "text": "John Perry\n\nJméno a příjmení John Perry nosí více osobností:\n\n"}
{"id": "930860", "url": "https://cs.wikipedia.org/wiki?curid=930860", "title": "Jozef Šálka", "text": "Jozef Šálka\n\nJozef Šálka (* 5. listopadu 1951 Detva) je bývalý slovenský fotbalista, útočník.\n\nV československé lize nastoupil za Tatran Prešov ve 114 utkáních a dal 44 gólů. Za olympioniky Československa nastoupil v roce 1978 ve 2 utkáních. V nižší soutěži hrál za Detvu a Poprad.\n\n"}
{"id": "930861", "url": "https://cs.wikipedia.org/wiki?curid=930861", "title": "Supercoppa italiana 2013", "text": "Supercoppa italiana 2013\n\nSupercoppa italiana 2013 byl zápas Supercoppa italiana, tedy italského fotbalového Superpoháru. Střetly se v něm týmy Juventus FC jakožto vítěz Serie A ze sezóny 2012/13, a celek Lazio Řím, který vyhrál ve stejné sezóně italský fotbalový pohár (Coppa Italia).\n\nZápas se odehrál 18. srpna 2013 na Stadio Olimpico v Římě, hlavním městě Itálie. O poločase byl stav 1:0 pro tým Juventusu, ten se nakonec po výhře 4:0 radoval z triumfu. Pro Juventus to bylo šesté prvenství v soutěži (a druhé v řadě), v minulosti trofej získal ještě v letech 1995, 1997, 2002, 2003 a 2012. Lazio Řím přišlo o možnost získat čtvrtou trofej v italském Superpoháru.\n\nAsistenti rozhodčího:\nČtvrtý rozhodčí:\nDelegát zápasu:\n\n"}
{"id": "930867", "url": "https://cs.wikipedia.org/wiki?curid=930867", "title": "Tady hlídám já", "text": "Tady hlídám já\n\nTady hlídám já je česká rodinná filmová komedie z roku 2012 natočená režisérem Jurajem Šajmovičem. Film vypráví o příhodách malé dívky a dospělých z města s novým psem a na pobytu v přírodě.\n\nFilm byl uveden na Mezinárodním festivalu pro děti a mládež ve Zlíně 30. května 2012, o den později se dostal na plátna českých kin.\n\nPořízením jezevčíka hyperaktivní dceři Kačence (V. Divišová) způsobil její dědeček (P. Nový) v rodině úspěšného chemika změnu plánů na svatební cestu. Rodina místo toho vyrazí na dovolenou na Šumavu, kde Kačenka najde dospělé přátele, kteří jí rozumějí, a všem, zejména rodičům (V. Javorský jako možný nastávající otčím a J. Ježková) převrátí život vzhůru nohama. Navíc Kačenku s její maminkou sblíží i se spolehlivým a přírodymilovným Ivanem (L. Vaculík).\n\nPes Hugo přitom do děje zasahuje též komentáři, stylizovanými tak, že jim rozumí jen Kačenčina dětská fantazie.\n\nFilm se natáčel na Šumavě, v Praze a na Křivoklátsku.\n\nNa 44. filmovém a televizním festivalu Oty Hofmana získal film hlavní cenu.\n\nMirka Spáčilová ho pochválila jako ojedinělý ve svém dříve často produkovaném žánru, byť mu vytkla rozvláčnost, občasná hluchá místa a také některé herecké výkony (Jitka Ježková, Iva Pazderková). Také recenze v \"Deníku\" film vyzdvihuje zejména proto, že podobných „rodinných filmů, které se poctivě zamýšlejí nad realitou dnešních partnerských vztahů a přáním dětí, jež vůči sobě často stojí v protikladu“, je málo. Tomáš Miklica naopak pro magazín \"Cinema film\" označil za chaotický, téměř bez souvislého děje. Z hereckých výkonů vyzdvihl Lukáše Vaculíka a Pazderkovou. Jan Jaroš pro \"Filmserver\" odsoudil u ženských představitelek sklon ke karikování s tolerantním dodatkem, že film náleží mezi „příjemně oddechové, prázdninové filmy“.\n\nSlovenský magazín \"Kinema\" hodnotí kladně scénář jako velmi vhodný a přínosný pro dětské publikum a k filmu se celkově vyjadřuje převážně pozitivně.\n\nSpáčilová i Miklica zároveň upozorňují na velmi blízkou tematickou spřízněnost s filmem \"Jak dostat tatínka do polepšovny\", časté je také srovnání jeho hlavní dětské hvězdy Tomáše Holého s Divišovou, to ale podle Miklici neuspěje kvůli menšímu talentu Divišové.\n\n"}
{"id": "930868", "url": "https://cs.wikipedia.org/wiki?curid=930868", "title": "Johan Richthoff", "text": "Johan Richthoff\n\nJohan Cornelius Richthoff (30. dubna 1898 Limhamn – 1. října 1983 tamtéž) byl švédský zápasník. Startoval na třech olympijských hrách, pokaždé v těžké váze ve volném stylu. Při svém prvním startu v Paříži 1924 obsadil dělené 4. místo. V roce 1928 v Amsterdamu a v roce 1932 v Los Angeles vybojoval zlatou olympijskou medaili.\n\n"}
{"id": "930874", "url": "https://cs.wikipedia.org/wiki?curid=930874", "title": "Teen Choice Awards 2010", "text": "Teen Choice Awards 2010\n\nTeen Choice Awards 2010 byly předávány dne 8. srpna 2010. Oproti předchozím ročníkům byly přidány nové kategorie, které byly rozděleny do sekcí „Film“, „Televize“, „Hudba“, „Léto“, „Móda“ a „ostatní“. Záznam z předávání se vysílal 9. srpna 2010 na televizní stanici Fox a pořad moderovali Katy Perry, která také vystupovala, a dále Cory Monteith, Chris Colfer, Kevin McHale a Mark Salling ze seriálu \"Glee\".\n\nVýherci jsou označeni tučně.\n\nNominovaní byli ohlášeni ve dvou vlnách a v tomto ročníku bylo zaznamenáno přes 85 milionů hlasů.\n"}
{"id": "930876", "url": "https://cs.wikipedia.org/wiki?curid=930876", "title": "Arvo Haavisto", "text": "Arvo Haavisto\n\nArvo Jaakko Haavisto (7. března 1900, Ilmajoki – 22. dubna 1977, tamtéž) byl finský zápasník. Věnoval se oběma stylům, větších úspěchů dosáhl ve volném stylu.\n\nDvakrát startoval na olympijských hrách ve volném stylu a vybojoval dva cenné kovy. V roce 1924 na hrách v Paříži vybojoval bronzovou medaili v lehké váze. O čtyři roky později na hrách v Amsterdamu vybojoval ve welterové váze zlato.\nČtyřikrát vybojoval titul finského šampiona, v letech 1925 až 1927 ve volném stylu a v roce 1925 v řecko-římském.\n\nPo ukončení aktivní sportovní kariéry působil jako trenér a rozhodčí. V roli rozhodčího se představil na olympijských hrách v Berlíně v roce 1936. Od roku 1992 je v Ilmajoki každoročně na jeho počest pořádán turnaj v zápase řecko-římském.\n\n"}
{"id": "930885", "url": "https://cs.wikipedia.org/wiki?curid=930885", "title": "Thure Sjöstedt", "text": "Thure Sjöstedt\n\nTure Sigvard „Thure“ Sjöstedt (28. srpna 1903 Yngsjö – 2. května 1956 Malmö) byl švédský zápasník. Startoval na dvou olympijských hrách, pokaždé v lehké těžké váze ve volném stylu. Při svém prvním startu v roce 1928 v Amsterdamu vybojoval zlatou a v roce 1932 v Los Angeles stříbrnou medaili.\n\nV roce 1934 vybojoval titul mistra Evropy ve volném stylu bez rozdílu váhy a v roce 1927 stříbro v zápase řecko-římském v lehké těžké váze.\n\n"}
{"id": "930886", "url": "https://cs.wikipedia.org/wiki?curid=930886", "title": "Mistrovství Evropy juniorů v atletice 1989", "text": "Mistrovství Evropy juniorů v atletice 1989\n\n10. Mistrovství Evropy juniorů v atletice – sportovní závod organizovaný EAA se konal v Jugoslávii (nyní Chorvatsko) a to ve Varaždínu. Závod s odehrál od 24. srpna – 27. srpna 1989.\n\n"}
{"id": "930891", "url": "https://cs.wikipedia.org/wiki?curid=930891", "title": "Benoît Cheyrou", "text": "Benoît Cheyrou\n\nBenoît Cheyrou (* 3. května 1981, Suresnes, Francie) je francouzský fotbalový záložník, který hraje v klubu Olympique Marseille. Jeho postem je střední záložník, může působit i v roli tzv. „špílmachra“ - tvůrce hry, má dobrý přehled o dění na hřišti a dokáže ho zúročit přesnými nahrávkami.\n\nJeho starším bratrem je fotbalista Bruno Cheyrou, který hrál mj. v anglickém Liverpoolu.\n\nCheyrou hrál ve Francii za Lille OSC a AJ Auxerre. V Auxerre slavil v sezóně 2004/05 triumf v Coupe de France (francouzský fotbalový pohár). V červnu 2007 přestoupil do Olympique Marseille.\n\nV sezóně 2009/10 vyhrál s Marseille Ligue 1. Dvakrát vyhrál v Marseille i Trophée des champions (v letech 2010 a 2011). V roce 2010 do utkání nezasáhl, seděl pouze na lavičce náhradníků.\n\nBenoît Cheyrou prošel francouzskými mládežnickými reprezentacemi U19, U20 a U21.\n\n"}
{"id": "930895", "url": "https://cs.wikipedia.org/wiki?curid=930895", "title": "László Papp (zápasník)", "text": "László Papp (zápasník)\n\nLászló Papp (4. ledna 1905, Praha - 28. ledna 1989) byl maďarský zápasník, věnující se oběma stylům. V roce 1928 vybojoval stříbrnou medaili na olympiádě v Amsterodamu v řecko-římském zápasu ve střední váze.\n\nV roce 1927 vybojoval zlatou a v letech 1925 a 1934 stříbrnou medaili na mistrovství Evropy v zápase řecko-římském. V roce 1933 vybojoval titul mistra Evropy ve volném stylu.\n\n"}
{"id": "930896", "url": "https://cs.wikipedia.org/wiki?curid=930896", "title": "Obaleč zimolezový", "text": "Obaleč zimolezový\n\nObaleč zimolezový (\"Adoxophyes orana\") je motýl, jehož housenky poškozují listy žírem, květy a plody dřevin požerky. V Česku housenky znetvořují plody a lokálně mohou způsobit až 80% ztráty na výnosech.\n\nObaleč zimolezový se vyskytuje v celé Evropě, kde je běžným druhem, stejně jako v České republice.\n\nRozpětí křídel dospělce je 1,7–2,2 cm. Samec je menší než samice. V klidu jsou křídla střechovitě složená. Dospělci mají křídla červenookrová u samců, šedohnědá u samic s úhlopříčnými pruhy (je uváděno i světle žluté zbarvení až po žlutohnědou).\n\nMladé housenky jsou tmavo nebo světle zelené nebo bronzově zelené. Starší housenky jsou tmavě šedozelené nebo tmavě šedé. Larvy procházejí čtyřmi fázemi růstu.\n\nVajíčka jsou kulovitá a asi 0,7 mm široká. Jsou světle žlutá.\nPřezimuje larva ve volně tkaném kokonu v ohbí a rozvětvení větviček nebo v prasklinách v kůře, na jaře se kuklí. Dospělci přezimující generace létají v červnu a kladou na listy snůšky tvořené až 150 vajíčky. K hostitelským rostlinám patří mnoho druhů lesních dřevin, ale obaleč dává přednost jabloním nebo hrušním, třešním, švestkám, meruňkám a rybízu. Mladé larvy konzumují mladé listy, pupeny, plody, květy. Kuklí v kokonu ze suchých listů, který spřádají. Poslední generace se objevuje v září a klade vajíčka které přezimují. Páření a kladení vajíček dochází ve večerních hodinách, kdy teploty jsou kolem 13 °C. Motýli se rojí od konce května do srpna.\n\nVyskytuje se v lesích, parcích, sadech a zahradách.\n\nObaleč zimolezový dává přednost časně dozrávajícím odrůdám jablek, ale napadá i broskve a meruňky. Škodlivé je, v důsledku krátké doby do sklizně, především napadení plodů housenkami druhé (podle jiných zdrojů třetí) generace, které napadají a znehodnocují plody. Prahem škodlivosti pro třešně a višně v období od počátku rašení do květu je výskyt tří housenek slupkových a pupenových obalečů ve vzorku 100 květních či listových rozet. U slivoní je v období před květem prahem škodlivosti výskyt dvou housenek těchto obalečů na vzorek 100 květních či listových rozet.\n\nU napadených stromů se na jaře objevují bělavým předivem podélně spředené listy, housenky vyžírají pupeny, na listech jsou zřejmé požerky, nebo jsou listy skeletované. Žír je obvykle povrchový, nepravidelný a velký několik centimetrů. Housenky letní generace se vyskytují v době vývoje a zrání plodů a napadají plody. Housenka poškozuje svrchní pokožku a tkáně do hloubky 2-6mm s nepravidelné, příležitostně kulaté. Napadené mladé části jsou deformované, mění barvu (hnědnou) objevují se jizvy a zkorkovatělé plošky, plody nekrotizují.\n\nOchrana rostlin je možná, biologický boj se provádí pomocí \"Bacillus thuringiensis\". K chemické ochraně insekticidy jsou vhodné následující preparáty:\n\n"}
{"id": "930898", "url": "https://cs.wikipedia.org/wiki?curid=930898", "title": "Karel Votruba", "text": "Karel Votruba\n\nKarel Votruba je bývalý český fotbalista, útočník a záložník.\n\nV československé lize hrál za SK Čechie Karlín, SK Moravská Slavia Brno, SK Viktoria Žižkov a SK Libeň. V lize odehrál 102 utkání a dal 18 gólů. V roce 1938 nastoupil v 1 utkáních za juniorskou reprezentaci. Kariéru končil v Dobrovici.\n\n\n"}
{"id": "930899", "url": "https://cs.wikipedia.org/wiki?curid=930899", "title": "Axel Grönberg", "text": "Axel Grönberg\n\nRolf Axel Einar Grönberg (9. května 1918 Norberg – 23. dubna 1988 Stockholm) byl švédský zápasník. Dvakrát startoval na olympijských hrách. V roce 1948 na hrách v Londýně, stejně tak o čtyři roky později v Helsinkách, vybojoval zlatou medaili ve střední váze.\n\n"}
{"id": "930900", "url": "https://cs.wikipedia.org/wiki?curid=930900", "title": "Prague Pride 2013", "text": "Prague Pride 2013\n\nPrague Pride 2013 byl třetí ročník pražského festivalu Prague Pride zaměřeného na gay, lesbickou, bisexuální a transgender tematiku, který se konal od 12. do 18. srpna 2013 v Praze. Tématem tohoto ročníku byl coming out, což se odrazilo ve sloganu \"Jdeme s barvou ven\". 17. srpna byla akce završena karnevalovým průvodem v centru Prahy.\n\nStřelecký ostrov byl uzavřen kvůli popovodňové rekonstrukci, a proto se centrum akce přesunulo jinam. Na piazzetě Národního divadla bylo celotýdenní festivalové centrum pod širým nebem. Mnohé z akcí byly pro účastníky zdarma. V programu bylo vyznačeno, které akce jsou v místech přátelských dětem, místech vstřícných pejskům či místech přístupných vozíčkářům a informace o bezbariérovosti WC.\n\nVelvyslanectví USA v Praze na podporu festivalu na dobu jeho konání nasvítilo gloriet v zahradě velvyslanectví duhovými barvami.\n\nVětšinou kolem 7 a 16 hodiny celotýdenně startovaly běžecké prohlídky Prahy, pořádané Running Tours Prague, minimální cena pro jednoho účastníka byla 39 €.\n\nSlavnostního zahájení v primátorské rezidenci od 17 hodin se zúčastnilo 20 organizátorů a také primátor Prahy Tomáš Hudeček (ten nad akcí převzal záštitu), americký velvyslanec Norman L. Eisen a profesor Martin C. Putna.\n\nOd 18 hodin pořádal Jan Seidl vlastivědnou vycházku Buzince našich bab a dědů I, a to v oblasti Petrské čtvrti a Františku, účast zdarma.\n\nKonaly se debaty Čaj do páté (14 h na piazettě ND, happening s tématem zabydlení prostoru), Comming out ve sportu (od 17:30 v Q café) a Fredy Hirsch – gay hrdina holocaustu (19:30 studentský klub K4).\n\nVe 12 hodin se konala na piazettě ND vernisáž výstavy \"[čti kamingaut]\". Od 20:30 zde Mezipatra uvedla čerstvý americký film Liberace! (Behind the candelabra).\n\nV 19 hodin začala ve Friends Prague noční taneční party Kick off Prague Pride 2013 se zahajovacím ceremoniálem a s talk show s Czeslawem Walkem.\n\nDebata Čaj do páté (od 14 hodin na piazetě ND) byla věnovaná dětem jakéhokoliv věku, sourozencům, babičkám. Četlo se dětem a konala se dětská výtvarná dílna. Od 16 hodin zde pak navázal kreativní program pro děti Odpoledne tvořivě.\n\nVe 14 hodin začala na Novoměstské radnici anglojazyčná debata Coming out a politika, jíž se účastnil americký demokratický kongresman, britský konzervativní poslanec, nizozemský liberální poslanec, Čechy a Slováky reprezentoval ministr Gustav Slamečka.V 17 hodin se v Q café konala debata Živá kniha – coming out neslyšících lidí. Od 19 hodin se v Sicily café konala panelová diskuse s LGBT seniory a seniorkami.\n\nOd 17 hodin do noci se v MeetFactory konala party \"Labyrint ne světa, ale identit\" na téma utváření a proměn genderových a sexuálních identit v průběhu života. Od 18 hodin v MeetFactory proběhlo divadelní představení \"Chladnější vrstvy vzduchu\". V 18 hodin uvedli Jan Folný s nakladatelstvím Host v klubu K4 svou povídkovou knihu Buzíčci. Od 21 hodin se na piazettě ND promítal americký film z roku 2011 \"Dokonalá rodina\" (\"The Perfect Family\").\n\nOd 11 hodin se na piazettě ND pořádala Mezipatra brunch Příběh hraček. Návštěvníci měli přijít se svou oblíbenou hračkou. Čaj do páté (od 14 hodin) byl věnován medvědím objetím od skupiny Prague bears. Od 17 hodin se na piazettě ND konalo divadelní představení Odpoledne fyzické, které předvedla výzkumná skupina fyzického divadla Loco:Motion Company. Od 19 hodin zde proběhl komponovaný večer \"Depresivní děti touží po penězích\" završený projekcí českého undergroundového queer sci-fi snímku I Sing Body Electric ze 70. let, ve 21 hodin zde pak Mezipatra uvedla nizozemský film z roku 2013 \"20 lží, 4 rodiče a jedno malé vajíčko\".\n\nOd 16 hodin se v Q café konala debata na téma Coming out a násilí z nenávisti. Od 18 hodin v klubu K4 debata o státních orgánech sociální péče o děti s názvem Když přijde zubatá. Od 19 hodin se v Klubu a galerii 21 konala výstava \"Průkopníci své doby\" o členech klubu Galibi.\n\nV 19 hodin nakladatelství Argo v kavárně Krásný ztráty uvedlo kolektivní monografii \"Miluji tvory svého pohlaví\".\n\nOd 19 hodin se ve Friend Prague konala noční taneční Welcome párty Prague Pride 2013, součástí programu bylo malování na tělo. V 360 Lounge Baru se konala Love Profusion party.\n\nV hotel Hilton se od 14 hodin konal anglojazyčný workshop Business forum 3.0 na téma vytváření otevřeného prostředí ve firmách, určený primárně zástupcům firem. V 19 hodin následovala afterparty ve zdejším baru Cloud 9 sky bar and lounge.\n\nMezipatra uspořádala od 11 hodin na piazettě ND brunch Klub hejtrů na téma co Vás štve na gayích, lesbách a zhoubném homosexualismu. Čaj do páté měl několik sekcí, zaměřených převážně na genderové stereotypy (například ovčí komixy Radical Queer Sheep). Od 17 hodin na piazettě navázalo Odpoledne aktivistické s přednáškami na téma queer aktivismu. V rámci happeningu Čtení na héliu byly čteny text ústavy, Bible, zákona o registrovaném partnerství nebo další knihy hlasivkami pod vlivem hélia. Od 17 hodin se v galerii NTK konal doprovodný program k tamější výstavě Transgender Me s tématem Transgender napříč kulturami a časem. Od 17 hodin se v Domě světla konala debata HIV a coming out, od 18 hodin v Klubu a galerii 21 přednáška a výstava Teplý komiks, od 19 hodin v Q café setkání rodičů a přátel LGBT lidí.\n\nOd 19 hodin v klubu Metropolitan ForU2 probíhal zábavný večer s Karaoke, od téhož času v areálu Kolejí Strahov fotbal pro radost, na nějž zval pražský fotbalový tým GFC Friends Prague.\n\nV 19:30 Divadlo Na Prádle uvedlo broadwayský muzikál Rent a v divadle D21 předvedlo Perfidní divadlo hru Svatební kytice. v Hard Rock Cafe se od 20 hodin konal koncert kapely Queenie, revivalu kapely Queen. Od 21 hodin uvedla Mezipatra na piazettě ND finsko-francouzskou komedii z roku 2011 \"Nechte moje lidi jít!\"\n\nVe Factory Clubu se konala od 20 hodin Leather Zone (kožená zóna) pro příznivce koženého či latexového oblečení nebo vojenských uniforem, bičíků, pout, provazů či obojků, která, jak se píše v programu, naštve všechny tradičně smýšlející. Od téže hodiny na piazettě ND proběhla módní přehlídka návrháře Jiřího Kalfara. V klubu La Fabrika se od 21 hodin promítal film Historie travestie v Čechách, následovaný party s promítáním záznamů vystoupení české travestie skupiny Butterflies. V klubu Stage se od 22 hodin konala party Silver Night.\n\nOd 10 hodin anglicky a od 14 hodin francouzsky se konala tříhodinová LGBTQ prohlídka Prahy, její historie, kultury a architektury. Od 13 hodin Premiant City Tour s.r.o. pořádala plavbu lodí Classic River s obědem formou bufetu. V 18 hodin na Arbesově náměstí začala vlastivědná vycházka Buzince našich bab a dědů II, zaměřená na Smíchov. Od 21 hodin pořádal klub Prague Saints noční prohlídku města, uvedení do pražského nočního gay života s návštěvou 4 klubů na Vinohradech.\n\nMezipatra na piazettě ND od 11 hodin pořádala fag-hag seznamovací brunch Umisťovací výstava. Pražská anglojazyčná divadelní společnost Broad's Way Productions od 14 hodin na piazettě ND předvedla Tajný deník nejlepší kamarádky („The Secret Diary of a Fag Hag“).\n\nOd 14 hodin si na piazettě ND v Bazaru ulítlostí Votoč Vohoz mohli vyměňovat či prodávat podivnosti z šatníku, od 17 hodin se konal Podvečer pro smysly, meditativní zážitky s modelováním soch poslepu pod vlivem hudby z psychowalkmanů, dílnou Soundwalk a promítáním experimentálního filmu Fernanda Légera Mechanický balet z roku 1924 s novou hudbou Jana Duška z roku 2007.\n\nVe sportovním centru Hamr v Záběhlicích se od 17 hodin konal turnaj Alcedo Pride Beach Trophy v plážovém volejbalu a plážovém ragby.\n\nOd 15:30 v Americkém centru proběhla diskuse Putinovy zákony a kriminalizace homosexuality v Rusku. Od 17 hodin se v klubu K4 konala debata Tolerance ve škole a vzdělávání. V Domě světla se od 17 hodin konala debata HIV a zaměstnání. V experimentálním prostoru NoD od 17:30 probíhala panelová diskuse LGBT a náboženství. Od 20 hodin v klubu K4 proběhla debata QueeRegiony na téma mimopražské queer mládeže, na niž navázala studentská party.\n\nOd 19 hodin se v klubu Blaze na Žižkově konala one man show Vladivojny La Chia, hudební recitál se čtením zábavných bajek. V Divadle bez hranic od 19:30 divadlo Maškara předvedlo komedii Každý s každým. Od 21 hodin se na piazettě ND konala taneční inscenace Space4dance, na niž od 21:30 navázala tichá diskotéka Silent Disco s hudbou pouze do sluchátek s možností výběru hudby od dvou DJ.\n\nOd 20 hodin se v Cafe-Cafe konala open air party Fashion Community. Freedom Night v P.M. klubu pořádala party s koncertem tuzemské skupiny Toxique. V klubu Chapeau Rouge Prague pořádala Queer Noises Prague třípatrovou party. V klubu LE CLAN se od 23 hodin konala Homoscope Party.\n\nPrůvod Prague Pride začal ve 13 hodin v ulici Na Příkopě a byl zakončen na Letné, kde se od 16 do 22 hodin konal program ve třech zónách: koncert, DJ stage a JarmarQ. Na JarmarQu se prezentovaly různé organizace (například též Amnesty International, některé politické strany či sdružení, Lékaři bez hranic, Linka bezpečí, nakladatelství, LGBT skupiny atd.), byl zde simulátor comingoutu, možnost převléct se za kožeňáka, vědomostní kvízy, aktivity pro děti a další program.\n\nOd 21 hodin se v galerii NoD konal III. ročník soutěže Mr. Bear České republiky. V klubu Mecca se od 22 hodin konala OMG party, hlavní párty Prague Pride a vyvrcholení festivalu, a v P. M. klubu lesbická afterparty Freedom Night.\n\nV kostele sv. Martina ve zdi od 14 hodin sdružení Logos Česká republika ve spolupráci s Českobratrskou církví evangelickou pořádalo nedělní bohoslužbu.\n\nVe sportovním areálu Hector v Malešicích se od 17 hodin konal turnaj Alcedo Pride Trophy ve squashi. Od 16 hodin se v Saints Baru konal anglojazyčný kvíz z gay témat, určený pro nejvýše 7 týmů o nejméně 4 členech.\n\nOd 16 hodin se na náplavce Bajkazyl u Palackého mostu konala party Pioneer Summer Splash, oslava homosexualismu a jiných -ismů.\n\nOd 17 hodin se v Mamaison Riverside Hotelu konala propagace mezinárodní charitativní kampaně NOH8 Campaign na propagaci a podporu rovnosti manželství a boje proti diskriminaci a zahrnuje sběr fotografií pro rozsáhlou mediální kampaň.\n\nJako součást festivalu bylo prezentováno i několik výstav přesahujících festivalový týden:\n\n„Prague Pride průvod Prahou“, nazývaný též „Duhový průvod“ či „Pochod hrdosti“, poznamenala v roce 2013 skutečnost, že tradiční trasu ulicí Na Příkopě a od Václavského náměstí přes Národní třídu si již v předstihu zamluvili odpůrci Prague Pride pro svůj Pochod pro rodinu. Okolí sochy svatého Václava na Václavském náměstí si již v únoru zamluvila Akce D.O.S.T. pro svou kontraakci. Další úseky mezi Můstkem a Střeleckým ostrovem si zamluvila křesťanská Liga pár páru ke svému evangelizačnímu průvodu. Pořadatelé zmíněných akcí nahlásili magistrátu očekávanou účast v řádu desítek až několika stovek osob. Pořadatelé Prague Pride, kteří očekávali 10 tisíc účastníků, tak s magistrátem dohodli náhradní trasu. Ta měla vést od Stavovského divadla do ulice Na Příkopě, odtud přes náměstí Republiky, Revoluční a Dlouhou na Staroměstské náměstí, dále Pařížskou a po Čechově mostu přes řeku Vltavu. Schodiště pak mělo účastníky dovést na Letnou k podvečernímu koncertu. Dalším důvodem změn se staly popovodňové opravy Střeleckého ostrova, na kterém se v minulých letech konal další program a závěrečný hudební večer.\n\nSobotního průvodu se nakonec podle odhadu organizátorů zúčastnilo asi 20 tisíc lidí, tedy o třetinu více než předchozí rok. Slovenský konzervativistický web Hlavné správy tvrdí, že podle policejních odhadů bylo přímých účastníků 8 tisíc. Účastníci se shromáždili ve 13 hodin v ulici Na Příkopě, odtud ve 14 hodin průvod vyrazil přes náměstí Republiky, Staroměstské náměstí, Pařížskou ulicí a Čechův most po schodech na Letnou.\n\nV čele průvodu šel podle médií profesor Martin C. Putna s transparentem \"Všichni jsme děti Boží\" a též účastník s karikaturou ruského prezidenta Putina nasazenou na obličeji. V přední části průvodu šel i režisér Fero Fenič. Tradiční součástí průvodu byli pomalovaní účastníci a asi deset alegorických vozů s hudebníky a tanečníky, vypravovaných jednotlivými gay kluby. Pozornost médií zaujalo množství transvestitů, skupina modře pomalovaných účastníků v kostýmech šmoulů, lidé ve velikých barevných ozdobných brýlích, převlek tyrana a jeho otroka, převlek anděla či mořské panny a velké červené srdce vytvořené z balónků. Účastníci nesli mnoho duhových vlajek a různé transparenty. Podle odhadu v reportáži iHNed.cz bylo asi 5 % účastníků průvodu oblečeno netradičně, například v kůži či převlečeno za ženy, a asi 95 % bylo oblečeno normálně. Prezident festivalu Czeslaw Walek ocenil, že se průvod opět, v souladu se svým cílem, stal oslavou různorodosti a že všichni jsou krásní, šťastní a barevní.\n\nNa Letné se pak konala řada koncertů, podepisovala se tu petiční akce za novelu umožňující registrovanému partnerovi adoptovat dítě svého partnera a petice proti zákonu proti propagaci homosexuality v Rusku. Podpisovou akci týkající se Ruska zahájil profesor Martin Putna, který vyzval prezidenta republiky a předsedy obou sněmoven a další zákonodárce, aby zaujali postoj k dění v Rusku.\n\nPodle průzkumu organizátorů byli na festivalových akcích zastoupení téměř z poloviny gayové, z necelé pětiny lesby, z pětiny heterosexuální ženy a z desetiny heterosexuální muži.\n\nNěkteří z heterosexuálně orientovaných účastníků sobotního průvodu deklarovali svou orientaci transparentem, například „Nejsem homo. No a co!“ Podobně i publicista Jiří X. Doležal se zúčastnil s transparentem „Souložím s holkama“, aby otestoval toleranci homosexuálů vůči heterosexuálům, a uvádí, že se setkal s příznivými ohlasy ostatních účastníků průvodu.\n\nPrůvodu se zúčastnila také skupinka čtyř pedofilů z Československé pedofilní komunity (ČEPEK) s transparentem „Nejen homosexuálové procházejí coming outem“. Administrátor webu ČEPEKu Petr Kasz se 17. srpna jménem své komunity k akci přihlásil a zmínil, že současně byly natáčeny scény do filmového dokumentu o této komunitě, který má být dokončen následující rok, Jak uvádí na webu, jehož adresa byla uvedena na transparentu, chtěli svou účastí poukázat na problematiku, o které si myslí, že je natolik závažná, že vyžaduje více pozornosti, než jaké se jí dostávalo doposud, a to s důrazem na ty pedofily, kteří se za celý svůj život žádného poklesku směrem k dětem nedopustili a mnozí mají pěkné a přátelské vztahy s různými lidmi, i s dětmi, ale mnozí žijí v neustálé přetvářce před ostatními lidmi a žijí ve strachu z toho, kdyby někdo jejich orientaci odhalil. Na webu jménem komunity požaduje, aby odborníci pedofilům poskytli „návod pro život s pedofilií“, a pochválil spolupracovníka a sympatizanta komunity Mgr. Karla Žáka, který se chystá podobný návod ve spolupráci s odborníky napsat. Podle nich by takový návod zabránil zbytečným škodám, které způsobují ti pedofilové, kteří si svou orientaci odmítají přiznat. Své dojmy na webu prezentoval i další účastník, podle nějž k letošnímu tématu, coming out, mají mnozí pedofilové co říct. Vnitřní coming out, související i s potřebou vnitřní vyrovnanosti a posilování sebeovládání, stejně jako budování půdy pro vnější coming out jsou podle něj hlavní témata pedofilní komunity. Účelem účasti na průvodu podle něj nebyla snaha provokovat ani nahrávat kritikům Prague Pride, ale vyzkoušet si, jestli i oni mohou být mezi účastníky sexuálních menšin přijati a velmi opatrně „jít s barvou ven“. Na přímé dotazy o smyslu transparentu však prý z nedostatku odvahy a z obavy před napadením ostatními účastníky pochodu odpovídali vyhýbavě a zachovali svoji záhadnost. Dotyčný si klade otázku, zda byly tyto jeho obavy liché a zda sám nemá předsudky vůči ostatním sexuálním skupinám. Základní je podle něj stále opakovat, že pedofilům nejde o sex s dětmi, ale o trochu pochopení, že oni se zamilovávají do dětí, s kterými jsou schopní prožívat vztah tak, jak je pro děti vhodné.\n\nPrvotní zprávy a reportáže z pochodu nezmiňují žádnou reakci na účast ČEPEKu, té si média všimla až po několika dnech. Slovenský křesťansko-konzervativní web Hlavné správy, který dlouhodobě zaujímá bojovné postoje proti homosexuálnímu hnutí, 20. srpna 2013 zveřejnil sérii článků, v nichž v souvislosti s účastí této skupinky na Prague Pride uvádí, že pedofilové po vzoru homosexuálů chtějí legalizovat sex s nezletilými jako své právo, snaží se o snížení trestnosti při pohlavním styku na 11 let a argumentují prý tím, že děti jsou sexuální bytosti a mají právo na sex, rozlišovací schopnost a schopnost dát souhlas k sexuálnímu styku. Rozporem mezi těmito cíli a cíli skutečně deklarovanými onou skupinkou se články nezabývají. Pedofilní komunitě omylem autor přičetl též transparent Jiřího X. Doležala „Souložím s holkama“ (který přeložil jako „súložím s dievčatami“) a transparent „Láska vítězí – Amor vincit“ v rukou vedle stojícího účastníka (na fotografii v Reflexu v tričku s nápisem „Věda žije“). Pedofilní hnutí je podle článků Hlavných správ přirozeným pokračováním homosexuálního hnutí, avšak zatímco na excesivní průvody jinak orientovaných si už lidé zvykli, pedofilové jsou dosud silným soustem i pro „tolerantní“ či lhostejné. Podle Hlavných správ kritici homosexuálního hnutí už dávno předpovídali, že jakmile bude homosexualita definována jako alternativní životní styl nebo sexuální orientace, logicky potom už nemůže být nic omezované, což prý advokáti gayů odjakživa popírali. Scénář kritiků homosexuálního hnutí se prý už naplňuje tím, že někteří psychiatři veřejně deklarují pedofilii jako sexuální orientaci. Deník Metro byl na účast pedofilní skupiny upozorněn rozhořčeným čtenářem, ale snažil se vysvětlit a obhájit její motivaci. Manažerka Prague Pride pro vnější vztahy Bohdana Rambousková pro Metro uvedla, že organizátoři o účasti této skupiny předem nevěděli, ale že nedocházelo k žádnému porušování zákonů, nikdo nenesl žádný transparent propagující pedofilii a navíc jde opravdu o skupinu, která lidem s pedofilií pomáhá.\n\nPrezident Miloš Zeman se ústy své mluvčí Hany Burianové odmítl k festivalu vyjádřit. Jeho kancléř Vratislav Mynář konstatoval, že sám má neutrální názor a není příznivcem pochodu a rozhodně by ho nevyznával a nepropagoval, ale vzhledem ke svému věku je i relativně tolerantní. Premiér Jiří Rusnok podle iHNed řekl, že v případě Prague Pride jde o svobodný a legitimní postoj jednotlivce, ale je podstatné, aby svým projevem nezasahoval do práv a svobod jiných. Předseda senátu Milan Štěch vyjádřil k akci rovněž neutrální postoj. Pražský primátor Tomáš Hudeček prohlásil, že jeho záštita nad festivalem je veřejnou deklarací toho, že jako primátor musím umět respektovat všechny občany Prahy bez rozdílu věku, národnosti nebo čehokoliv jiného; citoval přitom nedávný výrok papeže Františka „A kdo jsem já, abych soudil?“.\n\nPivovar Staropramen ohlásil, že bude sponzorovat pochod v rámci Prague Pride. Akce D.O.S.T. vydala prostřednictvím svého předsedy Michala Semína a místopředsedy Petra Bahníka prohlášení, podle nějž se vedení pivovaru podporu homosexualistického festivalu Prague Pride demonstrativně postavilo na stranu kulturní revoluce, podkopávající samotné základy lidské společnosti, a stalo se tak spoluviníkem procesu, jenž nevede pouze k pošlapávání občanských svobod a práv, ale i k nastolení režimu, založeného na pronásledování názorových odpůrců. Autoři v dopise vyzvali „všechny normálně smýšlející spoluobčany, kteří ještě neztratili povědomí o významu přirozené rodiny pro zdravý vývoj dětí i celé společnosti“, aby se připojili k bojkotu výrobků Staropramene, protože prý je jeho pivo teplé. Mluvčí pivovar Pavel Barvík uvedl, že pivovar podporuje během roku desítky akcí různého typu a že je smutné až zarážející číst v dnešní době ideologická prohlášení tohoto typu hovořící o spoluvinících procesů. Pivovar vyjádřil zaraženost zejména nad obviněním z devalvace osobních práv.\nV pátek 16. srpna předali představitelé Akce D.O.S.T. francouzskému, americkému a britskému velvyslanectví protestní nótu, v níž si stěžují na to, že jejich země podporují ideologii homosexualismu. Předseda sdružení Michal Semín před francouzským velvyslanectvím připomenul, že demonstranti nesouhlasící se sňatky homosexuálů ve Francii byli atakováni policií a rozháněni pendreky a vodními děly, což D.O.S.T. považuje za začátek omezování základních občanských práv těch, kteří o manželství a o rodině smýšlejí konzervativněji. Podle Semína festival Prague Pride propaguje jistý ideologický směr proti tradiční rodině. Podle Semína nejde jen o zábavný karneval, ale jedná se o velkou politickou událost, která rozděluje společnost, a vlády jiných států zasahují do tradičního českého života tím, že se přiklánějí na jednu stranu sporu místo aby si hájily svoje vlastní zájmy. Protestního shromáždění v pátek podvečer proti „duhové totalitě“, kde se promítal film o policejních zásazích ve Francii, se podle iDnes.cz zúčastnilo asi 40 lidí. Na sobotu iniciativa D.O.S.T. svolala protestní shromáždění na Václavském náměstí. Předseda sdružení Michal Semín a místopředseda Petr Bahník v otevřeném dopise kritizovali pražského primátora Tomáše Hudečka za záštitu festivalu a zpochybňovali kvůli tomu konzervativnost strany TOP 09.\n\nNa trase sobotního průvodu protestovalo podle iHNed.cz několik desítek lidí. Průvod byl chráněn policejními těžkooděnci a antikonfliktním týmem, k závažnějším střetům nedošlo.\n\nJako tradičně uspořádalo hnutí Mladí křesťanští demokraté s podporou D.O.S.T. v den Duhového pochodu protestní akci Pochod pro rodinu, tentokrát již 4. ročník. V pozvánce se odvolávají na záštitu České biskupské konference, kardinála Dominika Duky, biskupa Ladislava Hučka a senátora Jiřího Čunka a zmiňují, že se akce koná ve stejný den jako Prague Pride a že je ohlasem na nedávné události ve Francii a dalších zemích západní Evropy (potlačení protestů proti adopčním zákonům). Akce začínala ve 12:30 u Obecního domu na náměstí Republiky a pochod vedl přes Staroměstské náměstí a Karlův most na Klárov. Na akci navazovala katolická bohuslužba v kostele svatého Jiljí.Akce se zúčastnil senátor za KDU-ČSL Jiří Čunek, který zde protestoval proti adopci dětí homosexuálními páry. Ačkoliv organizátoři jako obvykle deklarovali, že tento pochod není proti nikomu zaměřený, v průvodu se, podle zveřejněných fotografií, objevil například transparent s biblickým citátem „Nebudeš obcovat s mužem jako s ženou, je to ohavnost“. Předseda MKD Petr Jurčík souvislost obou pochodů vysvětlil takto: „Není to náhoda, toto datum, protože právě dnes, si myslím, že se bude výhradně mluvit o zájmech a potřebách homosexuální menšiny a bude dávána do jakéhosi popředí s tím, že je jakýmsi způsobem diskriminována.“ MDK ve svých prezentacích kladla důraz zejména na transparent „Rodina je základem společnosti a existence národa“. Pochodu pro rodinu se zúčastnili též zástupci Unie otců s transparentem „Děti mají právo na oba rodiče“.\n\nReligionista Ivan Štampach v polemice k Pochodu pro rodinu označuje MDK za organizaci proslulou autoritativním konzervativismem v těsném sousedství fašismu a tradičním popíráním některých principů liberální demokracie. Podle jeho odhadů prý měla akce 150 až 200 účastníků, které Štampach nazval hrstkou fundamentalistů a vyvodil z toho, že autoritářský model křesťanství i v Česku uvadá. Uvádí, že tato akce (ohlášená dříve než Duhový pochod) donutila organizátory Prague Pride změnit jeho obvyklou trasu. Označení akce zaměřené proti pochodu hrdosti názvem „Pochod pro rodinu“ považuje Štampach za pochybné, protože příslušníci sexuálních menšin zpravidla nejsou proti rodině. Příslušníci sexuálních menšin nemohou podle Štampacha omezit nikoho, kdo chce založit obvyklou rodinu. Štampach si obavy tzv. příznivců tradiční rodiny vysvětluje tím, že jsou sami skrytě homosexuální, předpokládají totéž založení i u ostatních mužů a žen a považují za potřebné sebe i je proti svodům homosexuality jistit tím, že jim taková možnost zůstane skryta. Tato obava podle Štampacha nesvědčí o pevnosti základů tzv. tradiční rodiny. Termín „tradiční rodina“ v pojetí konzervativců znamená podle Štampacha víc než jen obvyklou rodinu složenou z otce, matky a dětí, případně i dalších generací. Jejich model tradiční křesťanské rodiny je prý materialistický, založený na prvním místě na biologické danosti plození, kterou jíž nemohou překročit a doplnit lidské osobní vztahy, které jsou subjektivní a neuchopitelné. Stojí a padá s plozením a rozením potomků a stát, jehož má taková rodina být základem, je pojat biologicky, po vzoru frankistické diktatury. Tradiční rodina podle konzervativců je prý také založena na jednosměrné poslušnosti a podřízenosti žen i dětí, na majetnickém vztahu otce vůči rodině, z čehož plyne patologická žárlivost, nedůvěra a strach. Štampach vděčí sekulárnímu státu za to, že zákon i většina veřejnosti předpokládá v rodině i státu rovnost mužů i žen a že rodina je dnes založena spíše na lásce než na povinnosti, poslušnosti či trestech. Queer lidé podle Štampacha mají přirozenou touhu po rodinném životě, avšak nestaví rodinu na biologické nutnosti, ale spíše na osobním vztahu a chtějí vedle obvyklých rodin postavit jako možnost rodinu atypickou. Nechtějí si nechat namluvit, že je proti rodině nebo že rodině škodí, ale naopak chtějí rodinu spíš rozšířit a posílit, avšak ne rodinu diktátorskou a tyranskou. Štampach stoupencům Hnutí pro život přiznává, že jsou laskavými, upřímnými křesťany, kteří nikomu nechtějí škodit, ale domnívá se, že v tomto případě jejich dobré úmysly dláždí cestu do pekel. MDK se podle Štampacha staví proti nynějšímu mohutnému trendu ve světovém křesťanství a po bok stalinismu, putinovské polodiktatury, Tálibánu a amerických křesťanských fundamentalistů vraždících homosexuály.\n\nObě akce, Duhový průvod a Pochod pro rodinu, proti sobě postavil publicista Ferdinand Peroutka mladší. Zatímco průvod Prague Pride je podle něj „obvykle halasný“ a podobné akce bývají „monstrózní“, Pochod pro rodinu bývá střízlivější. Týdenní festival na podporu coming outu zpochybňuje jako nepřiměřený, zveřejnění soukromé informace o sexuální orientaci člověka může prý sloužit jen jemu samotnému, jeho iluzi odvahy či sebelibému pocitu, a ostatním nanejvýš k tomu, pokud by například nechtěli, aby jejich dítě ve skautském oddíle vedl praktikující homosexuál; pořádání podobné akce heterosexuály či žlučníkáři by prý bylo důvodem k poklepání si na čelo. Nevysloveným cílem takových akcí však podle Peroutky je předně propagace homosexuálního životního stylu, dále snaha prosadit nepřirozenou abnormalitu jako přirozenou normu a konečně příprava k uzákonění manželství osob stejného pohlaví včetně adopce dětí těmito páry, což Peroutka označuje za ještě větší zvýhodnění stejnopohlavní orientace. Na klasickou rodinu prý mohou mít tyto tlaky zhoubný vliv, protože cílem homosexuálních aktivistů prý je odkrýt či vzbudit homosexuální sklony v dalších jedincích a vyvolat dojem, že homosexualita je něčím tak normálním jako například levorukost nebo koktavost. Tyto aktivity prý společnost dramaticky rozdělují, zpochybňují její tradiční hodnoty a ohrožují její integritu. Peroutka ve své polemice dále hlásá tezi, že homosexualita je z hlediska přirozené reprodukce slepou uličkou, což dává do souvislosti s dlouhodobě klesající porodností, a vyjadřuje sympatie s restriktivním postojem Putinova Ruska a nesouhlas s novou francouzskou úpravou rodinného práva a postojem Spojených států. Peroutka doporučuje při sobotním pochodu meditovat o starostovi francouzského městečka Arcangues, kterému hrozí postih za to, že francouzské zákony ve své funkci nerespektoval, a straší tím, že v budoucnu si již nebudeme moci svobodně vybrat, kterého pochodu se zúčastníme.\n\nNa tentýž den ohlásila na Můstek na dobu mezi 11 a 16 hodinami svůj evangelizační průvod směrem po Národní třídě k mostu Legií mezinárodní křesťanská organizace Liga pár páru, podporující tzv. přirozené plánování rodičovství a bojující proti antikoncepci, avšak novináři tam žádnou takovou akci nenalezli a ani policie o ní neměla žádné informace.\n\nPrezident festivalu Prague Pride Czeslaw Walek konstatoval, že úbytek odpůrců přinesl tentokrát Prague Pride slabší publicitu než při prvních dvou ročnících, že festivalu chybí letos jasný odpůrce a že se média méně zajímají o obskurní organizace typu D.O.S.T. a více o program.\n\n\n"}
{"id": "930901", "url": "https://cs.wikipedia.org/wiki?curid=930901", "title": "Morgan Amalfitano", "text": "Morgan Amalfitano\n\nMorgan Amalfitano (* 20. března 1985, Nice, Francie) je francouzský fotbalový záložník, který je momentálně hráčem anglického klubu West Bromwich Albion. Jeho mladším bratrem je fotbalista Romain Amalfitano.\n\nAmalfitano hrál ve Francii za CS Sedan Ardennes a FC Lorient. V červenci 2011 přestoupil jako volný hráč do Olympique Marseille, kde podepsal čtyřletý kontrakt.\n\nV Marseille vyhrál Trophée des champions (v roce 2011) a Coupe de la Ligue (sezóna 2011/12).\n\nV září 2013 odešel na roční hostování s opcí na přestup do anglického klubu West Bromwich Albion. Přestup se zrealizoval za 1 milion euro 1. září 2014.\n\nV A-mužstvu Francie debutoval 29. února 2012 v přátelském utkání proti domácímu Německu. Dostal se na hřiště v 68. minutě, zápas skončil vítězstvím Francie 2:1.\n\n"}
{"id": "930902", "url": "https://cs.wikipedia.org/wiki?curid=930902", "title": "Bula Quo!", "text": "Bula Quo!\n\nBula Quo! je britská filmová komedie režiséra Stuarta St. Paula z roku 2013. Hlavní role ve filmu hrají členové rockové skupiny Status Quo spolu s herci Jonem Lovitzem a Laurou Aikman. Ve filmu jsou členové skupiny svědky vraždy a následně s důkazy utíkají.\n\nK filmu vyšel i stejnojmenný soundtrack.\n\n"}
{"id": "930903", "url": "https://cs.wikipedia.org/wiki?curid=930903", "title": "Per Buhre", "text": "Per Buhre\n\nPer Buhre celým jménem Per Gunnar Buhre je švédský fotograf a hudebník, žijící a pracující ve Švédsku v Göteborgu.\n\nJako fotograf a aktivní hudebník, houslista, se specializuje zejména na fotografické portréty osobností spojených se světem filmu, divadla a hudby. Jako hudebník má velmi blízko k jazzu ale také třeba k barokní hudbě i dalším hudebním žánrům, které se tak promítají do jeho fotografických projektů věnovaných těmto tématům. Mezi ně patří \"Singer studio collection\", \"The Rythm art Duo\", \"Jazz Collection\", \"Baroque Collection\" či soubor portrétů \"Negar\" pořízený při hostování íránské mezzosopranistky Negar Sarassi v Göteborgu v roce 2012\na další.\n\nMezi jeho známé portréty zpěváků a hudebníků patří například portréty francouzské sopranistky Claire Lefilliâtre nebo francouzského dirigenta a hudebníka Vincenta Dumestreho.\n\nSvá díla vystavuje zatím krátkodobě, spolu s jinými fotografy, v malých galeriích nebo divadlech měst, kde vystupují umělci či soubory, které fotografoval. Tak tomu bylo třeba při vystoupeních souboru Le Poème Harmonique s dirigentem Vincentem Dumestrem v belgickém Vevay (galerie Art et Lettres).\n\nJako houslista se podílel na doprovodných partech na albu \"Siwan\" marocké zpěvačky Aminy Alaoui a norského klavíristy\nJona Balkeho.\n\nV současné době vyučuje na Academy of Music and Drama v Göteborgu.\n\n\n"}
{"id": "930905", "url": "https://cs.wikipedia.org/wiki?curid=930905", "title": "Franck Béria", "text": "Franck Béria\n\nFranck Béria (* 23. května 1983, Argenteuil, Francie) je francouzský fotbalový obránce, který v současné době hraje ve francouzském klubu Lille OSC.\n\nFranck Béria hrál v letech 2001–2007 profesionálně za FC Metz, kde působil i v mládežnických týmech. V červenci 2007 přestoupil do Lille OSC.\n\nV sezóně 2010/11 vyhrál s Lille Ligue 1 a také francouzský fotbalový pohár (Coupe de France), získal tak tzv. double.\n\n"}
{"id": "930910", "url": "https://cs.wikipedia.org/wiki?curid=930910", "title": "Molodohvardijsk", "text": "Molodohvardijsk\n\nMolodohvardijsk (; – \"Molodogvardějsk\") je město v Luhanské oblasti na Ukrajině. Nachází se v Donbasu nedaleko od hranice s Ruskem ve vzdálenosti 38 kilometrů jihovýchodně od Luhansku. Patří do Krasnodonského rajónu, jehož správa sídlí v Krasnodonu dalších pět kilometrů na jihovýchod. S Luhanskem i Krasnodonem je Molodohvardijsk spojen dálnicí M 04, po které je v tomto úseku také vedena evropská silnice E50.\n\nMolodohvardijsk byl založen v roce 1954 a pojmenovaný je na počest odbojové organizace Mladá garda, kterou proslavil ve svém stejnojmenném románu z roku 1945 spisovatel Alexandr Fadějev.\n\nMěstem je Molodohvardijsk od roku 1961.\n"}
{"id": "930911", "url": "https://cs.wikipedia.org/wiki?curid=930911", "title": "Surfařka (film, 2011)", "text": "Surfařka (film, 2011)\n\nSurfařka je americký film z roku 2011. Byl natočen podle skutečné události.\n\nBethany Hamilton je dospívající dívka, která bojuje sama se sebou. Touží se stát profesionální surfařkou, a dokonce si svůj sen začne plnit, když zvítězí v závodě amatérských surfařek. Její sny ovšem přeruší útok žraloka, při kterém přijde o celou levou paži. Bethany se i přes traumatizující zážitek rozhodne vrátit zpět k surfování. Znovu začne trénovat a vypadá to, že by se mohla vrátit zpět k nejlepším. V regionálním kole je ovšem tvrdě poražena a ztratí všechnu naději. Následně se rozhodne odjet do Thajska, pomahát obětem ničivé vlny tsunami. V Thajsku znovu objeví chuť surfovat. Po návratu domů požádá svého otce, jestli by ji nemohl pomoct s vylepšením prken. Začne opět tvrdě trénovat a probojuje se až do národního kola. V národním kole předvede bojový výkon a skončí na pátém místě.\n\n"}
{"id": "930912", "url": "https://cs.wikipedia.org/wiki?curid=930912", "title": "Branislav Simić", "text": "Branislav Simić\n\nBranislav Simić ( * 21. března 1935 Gornja Rogatica, Jugoslávie) je bývalý jugoslávský zápasník srbské národnosti, reprezentant v zápase řecko-římském. Třikrát startoval na olympijských hrách. V roce 1956 na hrách v Melbourne odstoupil po prvním kole. V roce 1960 na hrách v Tokiu vybojoval zlatou a v roce 1964 na hrách v Mexiku bronzovou medaili ve střední váze.\n\nV roce 1963 vybojoval stříbro, v roce 1955 páté a v roce 1967 šesté místo na mistrovství světa.\n\nPo ukončení aktivní sportovní kariéry se zápasu dále věnoval jako trenér.\n\n"}
{"id": "930913", "url": "https://cs.wikipedia.org/wiki?curid=930913", "title": "Přechodná tiková porucha", "text": "Přechodná tiková porucha\n\nPřechodná tiková porucha (transient tic disorder) postihuje až 28 % školáků. Aby mohla být diagnostikována, dítě musí mít tiky každý den a musí trvat déle než čtyři týdny, ale méně než jeden rok. Potom obvykle sama zmizí. K tikům nedochází ve spánku. Zhoršení stavu (větší nutkavost k tikům) může způsobit stres. Tiky se dají vůlí zadržet, např. ve škole, nebo v divadle, ale potom ihned dochází k intenzivnímu vybití nashromážděných tiků (rebound fenomén), po čemž nastává u postiženého vnitřní uvolnění. Pokud nezmizí aspoň do jednoho roku, jedná se už o závažnější tikové poruchy, jako je Chronická motorická/vokální tiková porucha, tyto tiky trvají i řadu měsíců a jsou velmi nestabilní. Dále tu je nejznámější a nejzávažnější forma tikové poruchy, a to Kombinovaná vokální a mnohočetná tiková porucha, neboli Touretteův syndrom – tyto tiky mohou přetrvávat celý život, i když v určitém stádiu se zmírní a tak jsou stabilní. Je mnoho různých druhů tiků.\n\nZvukové:\n\nPohybové:\n\nPostižený to rozhodně nedělá schválně. Trestat ho, nebo ho to chtít odnaučit, je naprostý nesmysl. Naopak: takový člověk potřebuje podporu a ne, aby se mu za to někdo smál nebo mu dokonce nadával, či nějak trestal, to mu ještě víc ublíží. Většinou se totiž jedná o děti a mladé dospělé, kteří mohou kvůli svým tikům trpět pocity méněcennosti, nebo depresemi, či jinými sociálními fóbiemi. Bohužel spousta lidí, natož dětí toto nechápe, a tak se postižení s jakoukoli tikovou poruchou většinou stávají častým terčem šikany.\n"}
{"id": "930917", "url": "https://cs.wikipedia.org/wiki?curid=930917", "title": "Zvonilka a ztracený poklad", "text": "Zvonilka a ztracený poklad\n\nZvonilka a ztracený poklad, anglicky \"Tinker Bell and the Lost Treasure\", je americký animovaný film z roku 2009, druhý celovečerní snímek z filmové série o létající víle Zvonilce, režii díla provedl Klay Hall.\n\nOproti předešlému prvnímu dílu je tento díl výrazně akčnější a dobrodružnější. Zvonilka se zde společně se svým kamarádem elfem\nTerínkem a světluškou Blikem vydává na velkou dobrodružnou plavbu pavoučím balónem po Zemi Nezemi směrem na sever na tajemný\nostrov v moři, proto aby zde našla v dávných dobách ukradené a posléze i ztracené kouzelné zrcadlo. Zrcadlo, jenž\nby jí pomohlo nahradit vzácný a neopatrností rozbitý měsíční kámen, který nutně vílí království potřebuje pro výrobu kouzelného\nmodrého prášku. Ten víly z Hvězdné roklinky používají při zahájení podzimu v pozemské přírodě. Zahájení výroby modrého prášku se provádí slavnostně vždy o modrém podzimním měsíčním úplňku pomocí měsíčního světla, které dopadá pod pravým úhlem (90 stupňů) na velmi vzácný a křehký měsíční kámen, který je zabudován do tzv. podzimního žezla, které\nZvonilka dostala od královny Klarion z úkol vyrobit za všechny víly a elfy všeumělky a všeumělce.\n\nElfovi Terínkovi, strážci žlutého kouzelného prášku, se Zvonilka moc líbí, proto se jí snaží ze všech sil pomáhat jak\njen může a dovede. Zvonilce se ale jeho přízeň a vtíravost zpočátku vůbec nelíbí, jeho aktivní pomoc při výrobě podzimního\nžezla ji stále více znervózňuje a zlobí.\n\nSituace se stane kritickou, když Zvonilka požádá Terínka zdali by jí neopatřil nějaký ostrý předmět. Terínek zaletí do zátoky, kde moře vyplavuje ztracené lidské věci a přinese Zvonilce ztracený kompas se sklopným víčkem. Zvonilka se za to na něj definitivně rozzlobí a vyžene ho pryč, protože chtěla ostrý předmět a on jí přinesl věc výrazně kulatou a oblou. Poté, co Terínek odletí, rozzuřeně kopne do kompasu, čímž uvolní sklapnuté víčko, které rozbije vzácný a křehký měsíční kámen, který je potřebný pro výrobu podzimního žezla a následně kouzelného modrého prášku.\n\nZvonilka celá zničená se nechá vílami kamarádkami přemluvit k tomu, aby večer zašla do vílího divadla, kde slyší dávnou vílí pověst o pirátech, kteří v Zemi Nezemi se svým korábem kdysi dávno uloupili velký poklad a v něm ukryté i kouzelné zrcadlo, které jí splní každé přání. Aniž by vyslechla konec celého příběhu, Zvonilka z představení uteče pryč a začne vymýšlet jak situaci zachránit. Ke své cestě ovšem potřebuje navíc kouzelný žlutý vílí prášek, který střeží Terinek a Milouš, oba jí ho ale odmítnou vydat, ani ostatní víly kamarádky jí ho nechtějí půjčit. Po náhodném objevu babího léta začne horečnatě stavět vílí balón z pavoučího chmýří, jako kormidlo jí v něm slouží havraní brk, při letu používá nalezený kompas. Balón s pomocí vílího prášku řídí směrem na sever od Nezemě směrem, kde údajně onen tajuplný ostrov.\n\nZvonilka se vydává do neznáma sama. Spakuje si své věci, zbytky měsíčního kamene (několik malých kousků nechá doma), oblečena v novém zeleném \"cestovatelském\" obleku a nových zelených šatech a botách se zelenou \"loveckou\" čepicí na své drdolu letí ve vlastnoručně vyrobeném balónu přes moře na sever. Cestou jí potká roj světlušek, kde se seznámí s novým hmyzím kamarádem Blikem, který jí v balónu snědl všechno jídlo a pití. Během cesty přistane u tajemné brány, kde ale neopatrností přijde o balón a je nucena cestovat pěšky a zajišťovat si obživu. Nakonec dojde k mostu, který stráží dva svárliví obří strážci, kteří zde vybírají mýtné, díky jejich svárlivosti se jí nakonec společně s Blikem podaří proklouznout mezi jejich nohama. Nalezne ztracený poklad i kouzelné zrcadlo. svojí neopatrností ale vyplýtvá poslední kouzelné přání, které je zrcadlo schopno splnit. V tu chvíli si uvědomí, že je definitivně ztracena a začne litovat, že kamarádovi Terínkovi ublížila. Terinek však mezitím došel k závěru, že se půjde Zvonilce omluvit, našel její vílí domeček prázdný, na stole několi malých kousků rozbitého měsíčního kamenene a trosky žezla + plány na cestu a výstavbu pavoučího balónu. Pochopí co Zvonilka udělala a vydá se jí sám na pomoc, poničené žezlo naštěstí vezme sebou. Zvonilku nalezne, oba se usmíří a vzájemně se omluví, načež uniknou nebezpečnému útoku místních potkanů, spraví poničený balón a vydají se na cestu zpět. Během cesty zpět Zvonilka všeumělka s Terínkovou a Blikovou pomocí opraví a upraví podzimní žezlo tak, aby fungovalo i s rozbitým měsíčním kamenem mnohem lépe než doposud. Balónem přiletí rovnou na slavnost podzimního úplňku, nově upravené žezlo s rozbitým měsíčním kamenem vyrobí ohromné množství modrého kouzelného prášku, což způsobí obrovské nadšení všech přítomných včetně královny Klarion.\n\nZvonilka tak skutečně našla svůj na počátku ztracený poklad, totiž Terinkovo kamarádství, důvěru a přátelství.\n"}
{"id": "930922", "url": "https://cs.wikipedia.org/wiki?curid=930922", "title": "Kenny Monday", "text": "Kenny Monday\n\nKenneth Dale „Kenny“ Monday (* 25. listopadu 1961 Tulsa, USA) je bývalý americký zápasník, volnostylař. Třikrát startoval na olympijských hrách, pokaždé ve velterové váze. V roce 1988 na hrách v Soulu vybojoval zlatou a v roce 1992 na hrách v Barceloně stříbrnou medaili. V roce 1996 na hrách v Atlantě vybojoval šesté místo.\n\nV roce 1989 vybojoval zlato a v roce 1991 stříbro na mistrovství světa. V roce 1991 vybojoval zlato na Pan-Amerických hrách.\n\n"}
{"id": "930925", "url": "https://cs.wikipedia.org/wiki?curid=930925", "title": "Nate Carr", "text": "Nate Carr\n\nNathaniel „Nate“ Carr (* 24. června 1960 Erie, USA) je bývalý americký zápasník, volnostylař. V roce 1988 na olympijských hrách v Soulu vybojoval bronzovou medaili v kategorii do 68 kg.\n\nV roce 1983 vybojoval osmé a v roce 1990 páté místo na mistrovství světa.\n\n"}
{"id": "930926", "url": "https://cs.wikipedia.org/wiki?curid=930926", "title": "Mezinárodní letiště Soči", "text": "Mezinárodní letiště Soči\n\nMezinárodní letiště Soči (rusky ' – \"Meždunarodnyj Aeroport Soči\"; IATA AER, ICAO URSS) je mezinárodní letiště u ruského město Soči v Krasnodarském kraji na pobřeží Černého moře. Leží v Adlerském rajónu zhruba 28 kilometrů jihovýchodně od centra města a má dvě betonové vzletové a přistávací dráhy, které jsou kvůli horám použitelné jen směrem k moři. Od roku 2007 je provozované společností Bazovyj element miliardáře Olega Děripasky.\n\nV roce 2010 prošlo letištěm 1,9 miliónu cestujících a letiště patří dlouhodobě mezi deset nejrušnějších v Rusku. Před zimními olympijskými hrami v roce 2014 jsou v přípravě úpravy, které zvětší kapacitu letiště na čtyři milióny cestujících, 3800 cestujících za hodinu.\n\nDalším plánovaným rozšířením je prodloužení delší vzletové a přistávací dráhy na 3,5 kilometru, až nad současný tok řeky Mzymty.\n\nZa druhé světové války zde bylo v období od 8. července do 1. září vybudováno letiště k obraně černomořského pobřeží. To bylo rozhodnutím z 23. listopadu 1945 změněno na letiště civilní.\n\nV roce 1956 byl vybudována starší z dnešních letištních budov a první vzletová a přistávací dráha.\n\nPravidelné mezinárodní lety zde začaly přistávat v roce 1981, kdy se začalo létat do Prahy, Bratislavy a Budapešti.\n\n"}
{"id": "930927", "url": "https://cs.wikipedia.org/wiki?curid=930927", "title": "Arnoltický potok", "text": "Arnoltický potok\n\nArnoltický potok je vodní tok tekoucí na severu České republiky, ve Frýdlantském výběžku Libereckého kraje. Pramení v mokřadech na jihozápadním úbočí vrchu Vyhlídka (512 m n. m.) odkud teče západním směrem k vrcholu Řasný (433 m n. m.), který obtéká ze severní strany. Severovýchodně od vrcholu se na potoce nachází Arnoltický vodopád. Následně potok teče západním směrem, přičemž stále prochází lesy. Podchází silnici III/2913 spojující Krásný Les s Bulovkou, stáčí se k severozápadu a směřuje k Arnolticím. Do nich vstupuje na jejich jihovýchodním okraji u domu čp. 131. Ve vesnici se z východní strany přiblíží k silnici I/13 a podél ní teče severním směrem až ke křižovatce této komunikace se silnicí III/2914. Tuto komunikaci třetí třídy Arnoltický potok podchází a severně od ní se levostranně vlévá do Bulovského potoka.\n"}
{"id": "930929", "url": "https://cs.wikipedia.org/wiki?curid=930929", "title": "Shailene Woodley", "text": "Shailene Woodley\n\nShailene Diann Woodley (* 15. listopadu 1991, Simi Valley, Kalifornie, Spojené státy americké) je americká herečka. Jejími nejznámějšími rolemi jsou Amy Juergens v seriálu \"Tajný život amerických teenagerů\" a Hazel Grace Lancaster ve filmu \"Hvězdy nám nepřály.\" V roce 2011 se objevila po boku George Clooneyho v kritiky oceňovaném snímku \"Děti moje\", za který získala cenu Independent Spirit Award pro nejlepší herečku ve vedlejší roli a byla nominována na Zlatý glóbus v kategorii nejlepší ženský herecký výkon ve vedlejší roli.\n\nZa výkon ve snímku \"Kouzlo přítomného okamžiku \"získala speciální cenu poroty na filmovém festivalu Sundance v roce 2013.\n\nV roce 2014 získala roli Beatrice \"Tris\" Prior ve snímku \"Divergence\", který je natočen podle novely od Veronicy Roth. Také byla obsazena do role Hazel Grace Lancaster ve filmové adaptaci knihy Johna Greena, \"Hvězdy nám nepřály\".\n\nNarodila se v Simi Valley v Kalifornii. Její matka Lori (rozená Victor) je školní poradkyně a její otec Lonnie Woodley je ředitel školy. Má mladšího bratra Tannera. Když jí bylo patnáct let, tak se její rodiče rozvedli a také jí byla diagnostikována skolióza, a tak používala bederní pás, aby se její páteř zlepšila. Když jí bylo osmnáct let, tak se se svým tehdejším přítelem přestěhovala do New Yorku a zde pracovala v butiku American Apparel. Pár se rozešel a ona zůstala v New Yorku, aby se věnovala herectví.\n\nV roce 2002 se objevila v menších rolích v televizních seriálech \"Beze stopy\" a \"Policejní okrsek\". V roce 2005 byla nominována na cenu Young Artist Award v kategorii nejlepší výkon v televizním filmu nebo minisérii a v kategorii mladá herečka v hlavní roli za roli Californie Ford ve filmu \"Společný dům\". V té době ztvárnila Kaitlin Cooper v seriálu O.C. a jako Felicity Merriman ve \"Felicity - příběh z války za nezávislost\", ta který získala nominaci na cenu Young Artists v kategorii nejlepší výkon v televizním filmu, minisérii nebo televizním speciálu (komedie nebo drama). Felicity je jedním z televizních speciálů, kde se Woodley objevila s Johnem Schneiderem. Mohli jsme ji zahlédnout v \"Drzé Jordan\", \"Raymonda má každý rád\", \"Jmenuju se Earl\", Kriminálce New York a \"Zločinech ze sousedství\". V roce 2007 se objevila v \"Odložených případech\" jako Sarah Gunden. Od roku 2008 se začala objevovat v hlavní roli seriálu \"Tajný život amerických teenagerů\" jako Amy Juergens, patnáctiletá dívka, která zjistí, že je těhotná. Seriál ukazuje efekty těhotenství na její rodinu, přátele a i na ní samou.\n\nV roce 2011 přišel její filmový debut ve snímku \"Děti moje\", za který získala ohlas u kritiků a byla nominována na Zlatý glóbus a mnoho dalších ocenění. V tomto se objevila v roli dospívající problematické dcery postavy George Clooneyho. Magazín People ji v roce 2012 jmenoval jednou z nejvíce krásných hereček v každém věku.\n\nHraje ve filmové adaptaci novely Tima Tharpa, \"Kouzlo přítomného okamžiku\". Ztvárnila sociálně vyřazenou dívku, která se snaží plánovat do budoucna a potká chlapce, který je maturantem na střední škole, má rád večírky a žije okamžikem. Film se natáčel v létě 2012 a měl premiéru na filmovém festivalu Sundance v lednu 2013. Podepsala smlouvu na nezávislý film \"White Bird\", který pojednává o nešťastné mladé ženě, jejíž život se převrátí v okamžiku, kdy záhadně zmizí její matka. Film režíruje Gregg Araki. V říjnu 2012 bylo oznámeno, že jí byla nabídnuta role Mary Jane Watson v nadcházejícím pokračování filmu \"Amazing Spider-Man\". V červnu 2013 bylo oznámeno, že Mary Jane byla z filmu vystřižena, aby se film mohl soustředit na vztah mezi Peterem a Gwen.\n\nDne 19. března 2013 bylo oznámeno, že přijala roli Hazel Grace Lancaster ve filmové adaptaci knihy \"Hvězdy nám nepřály\". Autor knihy, John Green, o Woodley přes sociální síť Twitter prohlásil: „Bylo mnoho úžasných hereček na roli Hazel, ale Shailenina láska ke knize a její porozumění Hazel mě naprosto odrovnaly“.\n\nZtvárnila Tris Prior ve filmu \"Divergence\", který je adaptací novely od Veronicy Roth. V listopadu 2014 se připojila k obsazení filmu \"Snowden\", po boku Josepha Gordon-Levitta.\n\nV roce 2015 se objevila ve filmovém pokračování filmu \"Divergence\", \"Rezistence\" podle knižního druhého dílu. Poslední, třetí kniha s názvem \"Aliance\", bude rozdělena na dva filmy.\n\nV osmnácti letech měla přítele, se kterým se odstěhovala do New Yorku, ale rozešli se kvůli její filmové kariéře. Během natáčení filmu \"Divergence\" ji většina médií spojovala s jejím filmovým kolegou Theem Jamesem, ačkoliv ten již přítelkyni měl. Oni sami se blíže o svém vzájemném vztahu nevyjádřili, podle všeho jsou ale nejspíše pouze dobrými přáteli.\n\n"}
{"id": "930931", "url": "https://cs.wikipedia.org/wiki?curid=930931", "title": "Římskokatolická farnost Kozly u Loun", "text": "Římskokatolická farnost Kozly u Loun\n\nŘímskokatolická farnost Kozly u Loun (lat. \"Kosla\") je územní společenství římských katolíků v Kozlech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení tzv. \"staré farnosti\" není známo. Matriky jsou vedeny od roku 1707. Farnost byla kanonicky znovuzřízena roku 1717.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Kozly u Loun, která je tak spravována \"excurrendo\".\n\nŘímskokatolická farnost Kozly u Loun\n\n"}
{"id": "930932", "url": "https://cs.wikipedia.org/wiki?curid=930932", "title": "Maison Planeix", "text": "Maison Planeix\n\nMaison Planeix ( ) je vila v Paříži. Nachází se na adrese \"boulevard Masséna\" 24bis-26bis ve 13. obvodu. Střecha a fasáda stavby jsou od roku 1976 chráněny jako historická památka.\n\nDům sloužící zároveň jako umělecký ateliér postavili v letech 1925-1928 Le Corbusier a jeho bratranec Pierre Jeanneret pro sochaře a malíře Antonina Planeixe. Jedná se o jednu z nemnohých Le Corbusierových realizací soukromých domů v Paříži.\n\nVe 30. letech měl v domě ateliér malíř Auguste Herbin, který zde v roce 1931 založil umělecké hnutí \"Abstraction-Création\", jehož spoluzakladateli byli Georges Vantongerloo, Hans Arp, Albert Gleizes, Jean Hélion, Georges Valmier a František Kupka.\n\nVnější podoba domu byla 16. srpna 1976 zapsána na seznam historických památek.\n\n"}
{"id": "930936", "url": "https://cs.wikipedia.org/wiki?curid=930936", "title": "Darcel Yandzi", "text": "Darcel Yandzi\n\nDarcel Yandzi (* 11. června 1973, Brazzaville, Konžská lidová republika) je bývalý reprezentant Francie v judu.\n\nRodák z Brazzaville byl do Francie poslán za tetou a strýcem kvůli studiím. Během školní docházky se seznámil s judem. Jako od přírody dobře fyzicky stavěného chlapce si ho všimli trenéři a začali ho učit techniku juda. Tu pochytil velmi rychle a v roce 1992 se stal poprvé juniorským mistrem Evropy a světa. Ke všemu v polostřední váhové kategorii začal dominovat i mezi seniory. V roce 1993 získal titul seniorského mistra Evropy a na mistrovství světa získal bronzovou medaili. Jenže trenéři neuměli pracovat s jeho povahou a v roce 1994 vypadl z reprezentace kvůli životosprávě. Svůj neobyčejný talent však stále potvrzoval. Když už na některém turnaji nastoupil, byl k neporažení. Uměl si získat dav a v polovině 90. let byl mezi fanoušky juda a francouzské veřejnosti velice populární (předchůdce Teddy Rinera).\n\nV olympijském roce 1996 udělal nečekaný krok, když po vyhraném Pařížském světovém poháru začal startovat ve váze střední. Šlo z velké pravděpodobnosti o nápad trenérů, kteří do této kategorii hledali osobnost po odchodu Tayota. Osobností Yandzi rozhodně byl a na olympijské hry v Atlantě odjížděl jako černý kůň. S touto váhou však neměl zkušenosti a to se mu stalo osudným. V prvním kole porazil mistra Evropy z roku 1994 Birče na wazari technikou sasae-curikomi-aši a ve druhém rovněž na wazari Australana Wilkinzna. Ve čtvrtfinále ho čekal zkušený Rumun Krojtoru. V zápase s ním se dopustil velké chyby, když ho po několika sekundách zápasu Rumun kontroval technikou o-soto-gaeši. V opravách potom lehkovážní pohodáři jeho typu nemají motivaci a především narazil na velmi těžkého soupeře. Tím byl Japonec Hidehiko Jošida. Přes něho cesta nevedla a turnaj tak z jeho pohledu skončil zklamáním.\n\nV dalších letech na několik let vypadl z reprezentačního áčka. V roce 2000 se po serióznější přípravě neúspěšně účastnil nominace na olympijské hry v Sydney v polostřední váze. Zlepšenou formu však využil v roce 2001 k nominaci na mistrovství Evropy. Před domácím publikem předvedl dobrý výkon a obsadil 7. místo. Bylo to zároveň i jeho poslední vystoupení v reprezentačním dresu Francie. Později ještě uvažoval o reprezentování rodného Konga na olympijských hrách v Athénách, ale z nápadu brzy sešlo.\n\n"}
{"id": "930937", "url": "https://cs.wikipedia.org/wiki?curid=930937", "title": "Rejnok ostnatý", "text": "Rejnok ostnatý\n\nRejnok ostnatý (\"Raja clavata\") je paryba z řádu rejnoků pravých. Je nejčastějším druhem rejnokovitých v Evropě.\n\nHřbetní strana je hnědošedá v různých odstínech, s tmavými skvrnami a světlými tečkami. Břišní strana těla je světlá. Hrudní ploutve se táhnou od rypce po obou stranách těla až k ocasu. Samičky i samci mají na hřbetě trny.\n\nŽije na dně moří s lehce písčitým až bahnitým dnem od 20 metrů hloubky. Lze se s nimi setkat na mělčinách a v ústí řek.\n\nObdobí rozmnožování je obvykle v jarních měsících kdy rejnoci jsou nejaktivnější. K oplodnění dochází v těle samice, samec se pevně přidrží samice. Samice za rok vyprodukuje až 150 vajec umístěných v pouzdru. Samice rejnoka dorůstají do 120 cm, ale samci jen 80 cm.\n\nRejnoci se živí kraby, krevetami, malými rybami, škeblemi a jedí dokonce i různé druhy korýšů.\n"}
{"id": "930938", "url": "https://cs.wikipedia.org/wiki?curid=930938", "title": "Mistrovství Evropy juniorů v atletice 1991", "text": "Mistrovství Evropy juniorů v atletice 1991\n\n11. Mistrovství Evropy juniorů v atletice – sportovní závod organizovaný EAA se konal ve Řecku a to Soluni. Závod s odehrál od 8. srpna – 11. srpna 1991. \n\n"}
{"id": "930939", "url": "https://cs.wikipedia.org/wiki?curid=930939", "title": "ČKD Asset", "text": "ČKD Asset\n\nČKD ASSET, a.s. je česká holdingová společnost, jejím jediným akcionářem a současně největším věřitelem je britská společnost HANBURY FINANCE LIMITED ovládaná českým podnikatelem Petrem Speychalem. K 31.12.2013 byla společnost ČKD ASSET jediným vlastníkem společností ČKD Praha Holding, ČKD Energy, ČKD Group, ČKD Elektrotechnika a ČKD Investment. Mezi dceřiné společnosti ČKD Praha Holding, a.s. patří mj. ČKD PRAHA DIZ, a.s. (100% podíl) nebo ČKD PRAHA ENERGO, a.s. (88% podíl). \n\nSkupina ČKD Asset byla jediným vlastníkem hokejového HC Lev Praha a 12. dubna 2012 koupila od skupiny HENDON za 100 milionů korun 50 % podíl v hokejovém klubu HC Sparta Praha. V září 2012 převedla své podíly v obou klubech na nově založenou společnost Sportovní holding Praha, kterou vlastní napůl mateřská Hanbury Finance a švýcarská společnost A-Energy Holding SA.\n\nV roce 2011 měla společnost ČKD Kompresory (dříve Energetické stroje Praha a ČKD NOVÉ ENERGO) 344 zaměstnanců a její tržby za prodej vlastních výrobků a služeb přesáhly miliardu korun. V červenci 2013 ČKD ASSET oznámila záměr tuto dceřinou společnost prodat britské firmě Howden, K 1. listopadu 2013 by obchodní závod společnosti převeden na společnost Howden Kompresory s.r.o., společnost se přejmenovala na K TRADE CONSULT, a.s. a k 31. prosinci 2013 byla společnost prodána společnosti HAWK INDUSTRY ASSETS LTD. se sídlem v Londýně. \n"}
{"id": "930940", "url": "https://cs.wikipedia.org/wiki?curid=930940", "title": "Piráti na vlnách", "text": "Piráti na vlnách\n\nPiráti na vlnách je britská filmová komedie z roku 2009. Autorem scénáře a režisérem je Richard Curtis. Děj je zasazen do prostředí pirátského rádia v šedesátých letech. Hlavní role hrají Philip Seymour Hoffman, Bill Nighy, Rhys Ifans, Nick Frost a Kenneth Branagh. Film se odehrává v roce 1966 a vypráví příběh fiktivního pirátského rádia \"Radio Rock\" a jeho diskžokejů, kteří vysílají rockovou a popovou hudbu pro Spojené království z lodi kotvící v Severním moři, zatímco se je britská vláda snaží zrušit.\n"}
{"id": "930941", "url": "https://cs.wikipedia.org/wiki?curid=930941", "title": "Ian Harding", "text": "Ian Harding\n\nIan Harding (* 16. září 1986, Heidelberg, Německo) je americký herec. Jeho nejznámější rolí je Ezra Fitz v seriálu \"Prolhané krásky\".\n\nNarodil se v Heidelbergu v Německu do americké vojenské rodiny. Jeho rodina se o několik let později přestěhovala do Virginie, kde se přidal do dramatického kroužku na střední škole. Jeho třída ho zvolila, aby pronesl zahajovací projev. Později pokračoval v herectví na Carnegieho-Mellonových univerzitě.\n\nKe konci roku 2009 se úspěšně ucházel o roli Ezry Fitze v televizním dramatickém seriálu \"Prolhané krásky\". Za své ztvárnění Ezry získal celkem pět cen Teen Choice Awards.\n\nV únoru roku 2017 byl obsazen do hlavní role v televizním pilotním díle k seriálu \"Thin Ice\", ale stanice Fox si pilot nevybrala.\n\nJe blízkým přítelem se svými kolegy ze seriálu, Julianem Morrisem, Tylerem Blackburnem a Lucy Hale.\n\n"}
{"id": "930947", "url": "https://cs.wikipedia.org/wiki?curid=930947", "title": "Fritiof Nilsson Piraten", "text": "Fritiof Nilsson Piraten\n\nNils Fritiof Adam Nilsson (4. prosince 1895 – 31. ledna 1972) byl švédský humoristický spisovatel.\n\nV roce 1932 zanechal advokátní praxe a stal se spisovatelem na volné noze. Jeho knihy, zasazené do rodného kraje Skåne, se vyznačují citlivým zobrazením různých pábitelských postaviček, které dobře znal z vlastní zkušenosti. \n\nÚspěch měla jeho první kniha \"Bombi Bitt a já\", jejíž poetika bývá často srovnávaná s díly Marka Twaina. Další kniha \"Kozel zahradníkem\" je satirou, v níž se z nevzdělaného zbohatlíka stane vážený církevní hodnostář. Román \"Knihkupec, který se přestal koupat\" je laděn spíše tragikomicky; hlavním hrdinou je staromládenecký maloměstský intelektuál, který doplatí na svou naivitu v jednání se ženami. \n\nAutorův svérázný humor dokumentuje nápis na jeho náhrobku: \"„Zde leží popel muže, který měl ve zvyku všechno odkládat na další den. Na smrtelné posteli se ale polepšil a 31. ledna 1972 opravdu zemřel.“\"\n\nKnihu \"Bombi Bitt a já\" zfilmoval v roce 1968 Jarl Kulle, hlavní roli hrál Stellan Skarsgard.\n\nVe Švédsku se od roku 1989 uděluje Piratenova cena (\"Piratenpriset\") za nejlepší humoristický román.\n\n\n\n"}
{"id": "930948", "url": "https://cs.wikipedia.org/wiki?curid=930948", "title": "Malé Batizovské pliesko", "text": "Malé Batizovské pliesko\n\nMalé Batizovské pliesko je malé ledovcové jezero v Batizovské dolině ve Vysokých Tatrách na Slovensku. Leží v nadmořské výšce přibližně 1920 m. Jezero má rozlohu 0,0045 ha. Je 9 m dlouhé a 6 m široké.\n\nNa severovýchodě se ve vzdálenosti 150 m nachází podstatně větší Batizovské pleso, nad kterým se zvedají stěny Dromedárova chrbátu Gerlachovského štítu. Jižně ve vzdálenosti přibližně 100 m prochází tatranská magistrála. Na východě se zvedají svahy ramene Končisté. Na severu se mírně zvedá Batizovská dolina. Okolí jezera je kamenité.\n\nPleso nemá povrchový přítok ani odtok.\n\nPleso je veřejnosti přístupné každoročně v období od 16. června do 31. října a za příznivých povětrnostních podmínek (především pokud není mnoho sněhu) i mimo toto období. Pěší přístup je možný:\n\nPřístupové turistické značky byly v pásmu lesa značně zničeny vichřicí v roce 2004 a následným požárem v roce 2005 a od té doby se pracuje na jejich obnově.\n"}
{"id": "930951", "url": "https://cs.wikipedia.org/wiki?curid=930951", "title": "Posvátná místa a poutní stezky v pohoří Kii", "text": "Posvátná místa a poutní stezky v pohoří Kii\n\nPosvátná místa a poutní stezky v pohoří Kii (: 紀伊山地の霊場と参詣道, \"Kiisanči no reidžó to sankeimiči\") jsou japonské kulturní památky zapsané od roku 2004 na Seznamu světového dědictví UNESCO. Leží na poloostrově Kii ve třech vzájemně sousedících prefekturách, a to Wakajama, Nara a Mie.\n\nPamátky jsou soustředěny do třech oblastí, \"Jošino a Ómine\" (吉野・大峰), \"Kumanosanzan\" (熊野三山) a \"Kójasan\" (高野山) a třech poutních stezek táhnoucích se poloostrovem, \"Kumano sankei miči\" (熊野参詣道), \"Ómine okugake miči\" (大峯奥駈道) a \"Kójasan čóiši miči\" (高野山町石道).\n"}
{"id": "930952", "url": "https://cs.wikipedia.org/wiki?curid=930952", "title": "Faunovo značně pokročilé odpoledne", "text": "Faunovo značně pokročilé odpoledne\n\nFaunovo značně pokročilé odpoledne je povídková knížka Jiřího Brdečky z roku 1966.\n\n"}
{"id": "930953", "url": "https://cs.wikipedia.org/wiki?curid=930953", "title": "Porte Saint-Bernard", "text": "Porte Saint-Bernard\n\nPorte Saint-Bernard ( ) byla brána v Paříži, která byla součástí městského opevnění. Nacházela se na levém břehu Seiny na západním okraji dnešního nábřeží \"Quai de la Tournelle\" v 5. obvodu.\n\nBrána Saint-Bernard vznikla na konci 15. století proražením jižní stěny Château de la Tournelle východně u mostu Tournelle. Svůj název získala po nedaleké Bernardinské koleji.\n\nBrána byla v roce 1606 za vlády Jindřicha IV. přestavěna ve tvaru mohutného čtvercového pavilonu mezi dnešními domy č. 1 a 3 na nábřeží.\n\nKdyž Ludvík XIV. nechal zbořit městské hradby, architekt Jacques-François Blondel (1705-1774) postavil v roce 1670 novou bránu Saint-Bernard po vzoru triumfálních bran Saint-Denis a Saint-Martin.\n\nBrána byla definitivně zbořena v roce 1797.\n\n"}
{"id": "930954", "url": "https://cs.wikipedia.org/wiki?curid=930954", "title": "Villa Jeanneret-Raaf", "text": "Villa Jeanneret-Raaf\n\nVilla Jeanneret-Raaf je vila v Paříži, na jejíž stavbě se podílel architekt Le Corbusier. Nachází se na adrese \"Square du Docteur-Blanche\" č. 8 v 16. obvodu. Sídlí zde nadace Fondation Le Corbusier, která zde má kanceláře a knihovnu.\n\nVilu postavili v letech 1923–1925 architekt Le Corbusier a jeho bratranec Pierre Jeanneret pro Le Corbusierova bratra Alberta Jeannereta a jeho snoubenku Lotti Raaf. Na vnitřním vybavení se v roce 1928 podílela architektka Charlotte Perriand.\n\nDům využívá Fondation Le Corbusier jako své sídlo spolu se sousedním domem Villa La Roche. Obě stavby byly součástí společného projektu více domů, ale nakonec byly realizovány jen tyto dvě vily.\n\nDům zahrnoval salon, jídelnu, ložnici, pracovnu, kuchyň, pokoj pro služku a garáž. Stavba je obrácená na sever a rozvržení neumožnilo okna s výhledem na zadní zahradu. Proto bylo nutné prosvětlit dům dvorem, terasou a světlíky. Na střeše je terasa připomínající palubu lodi.\n\nOba domy jsou od roku 1996 chráněny jako historické památky.\n\n\n"}
{"id": "930955", "url": "https://cs.wikipedia.org/wiki?curid=930955", "title": "Villa La Roche", "text": "Villa La Roche\n\nVilla La Roche je vila v Paříži, kterou v letech 1923–1925 postavil architekt Le Corbusier. Nachází se na adrese \"Square du Docteur-Blanche\" č. 10 v 16. obvodu. V domě sídlí muzeum, které spravuje Fondation Le Corbusier.\n\nVilu v letech 1923–1925 postavil Le Corbusier a jeho bratranec Pierre Jeanneret pro Raoula La Roche, švýcarského bankéře a sběratele avantgardního umění. La Roche pověřil Le Corbusiera postavit vilu včetně galerie pro umístění své umělecké sbírky.\n\nV roce 1928 Le Corbusier a Charlotte Perriand spolupracovali na návrzích nábytku, který byl poprvé použit pro vilu La Roche.\n\nLa Roche je veřejnosti přístupná a slouží jako muzeum obsahující asi 8000 původních návrhů, studií a plánů Le Corbusiera (ve spolupráci s Pierrem Jeanneretem v letech 1922–1940), asi 450 jeho obrazů, 200 dalších prací na papíře a značnou část písemné a fotografické pozůstalosti.\n\nVily La Roche a Jeanneret-Raaf tvoří společně kompozici. Jsou vůči sobě v pravém úhlu s jednoduchými fasádami z bílého betonu.\n\nOba domy jsou od roku 1996 chráněny jako historické památky.\n\nVila La Roche byla v letech 2008–2009 restaurována.\n\n\n"}
{"id": "930959", "url": "https://cs.wikipedia.org/wiki?curid=930959", "title": "Finn Jones", "text": "Finn Jones\n\nTerence „Finn“ Jones (* 24. března 1988) je britský herec. Jeho nejznámější rolí je Ser Loras Tyrell v seriálu \"Hra o trůny\".\n\nÚčastnil se tříletého hereckého kurzu na The Arts Educational Schools.\n\nV říjnu 2009 si zahrál roli Jamieho, mladého muže, který se zamiluje do Hannah Ashworth ve druhé sérii seriálu \"Hollyoaks\". V následujícím roce ztvárnil Tima Hebdona v jedenácté sérii seriálu \"Doctors\".\n\nObjevil se ve dvou epizodách seriálu \"Poldové\", kde ztvárnil roli syna Lisy Kennedy (hraje ji Julie Graham), který byl obviněný z vraždy. V ten samý měsíc skončil s natáčením internetového seriálu \"The Curfew\".\n\nTaké hrál Santiaga Jonese ve spin-offu seriálu \"Doctor Who\", \"The Sarah Jane Adventures\" a objevil se zde po boku Katy Manning jako Jo Grant a Matta Smithe jako jedenáctého doktora.\n\nDne 19. června 2010 bylo oznámeno, že se objeví jako Ser Loras Tyrell v seriálu HBO, \"Hra o trůny\", který je adaptací novel Píseň ledu a ohně od George R. R. Martina. Také měl malou roli v hororovém snímku \"\".\n\nNa svém účtu na sociální síti Twitter přiznal, že jeho pravé jméno je Terence „Terry“ Jones. Byl nucen si ho změnit, aby se vyhnul záměně s Terrym Jonesem, jedním z členů Monty Pythonů.\n\nAčkoliv ho známe především jako herce, pracuje také jako DJ. Je členem kolektivu „Human Effort“, který vznikl v Londýně.\n\n"}
{"id": "930960", "url": "https://cs.wikipedia.org/wiki?curid=930960", "title": "Vsevolod Zeljonyj", "text": "Vsevolod Zeljonyj\n\nVsevolod Zeljonyj (* 24. února 1973 Riga, Sovětský svaz) je bývalý sovětský a lotyšský zápasník–judista, sambista ruské národnosti, bronzový olympijský medailista z roku 2000.\n\nZačínal v 10 letech se sambem v rižském klubu Zijemelblazma. Na začátku devadesátých let reprezentoval Sovětský svaz na juniorských soutěžích v sambu. Na judo přesedlal s rozpadem Sovětského svazu v roce 1991, kvůli finanční podpoře juda jako olympijského sportu. V nově formované lotyšské reprezentaci se prosadil v roce 1992 v pololehké váze do 65 kg a druhým místem na mistrovství Evropy si potvrdil účast na olympijských hrách v Barceloně. Premiéru na olympijských hrách v 19 letech nezvládl a vypadl v úvodním kole s Jihokorejcem Kim Sang-munem. V roce 1996 se na olympijské hry nekvalifikoval kvůli potížím se shazováním váhy. Od roku 1997 přešel natrvalo do lehké váhové kategorie do 73 kg.\n\nV roce 2000 se kvalifikoval na olympijské hry v Sydney. Ve čtvrtfinále nestačil v boji o úchop na Itala Giuseppe Maddaloniho a prohrál na počet napomenutí. Přes opravy se odostal do boje o třetí, ve kterém v úvodních sekundách zaskočil Jihokorejce Čchoi Jong-sina zvědačkou sukui-nage na ippon a získal bronzovou olympijskou medaili. Po olympijských hrách v Sydney se účastnil ještě dvou olympijských her v roce 2004 a 2008 a v obou případech nepřešel přes úvodní kolo. Sportovní kariéru ukončil v roce 2009. Věnuje se trenérské a funkcionářské práci.\n\nVsevolod Zeljonyj byl levoruký judista s osobními technikami plynoucími z příbuzného sportu sambo. Bojoval výhradně z obousměrného úchopu s cílem strhnout, povalit jakýmkoliv způsobem soupeře na zem. V rozvoji zápasnického talentu mu bránily složité podmínky doma v Lotyšsku. Přípravu na olympijské hry, mistrovství světa, Evropy si z větší části hradil sám a přes sponzory. V dobách největší nouze mu pomáhal vlivný lotyšský podnikatel Gunārs Ķirsons.\n\n\n\n"}
{"id": "930963", "url": "https://cs.wikipedia.org/wiki?curid=930963", "title": "Kermit Gosnell", "text": "Kermit Gosnell\n\nKermit Barron Gosnell (* 9. února 1941 Filadelfie, Pensylvánie) je americký lékař z Filadelfie odsouzený na doživotí. Provozoval vlastní potratovou kliniku, kde prokazatelně způsobil smrt tří živě narozených dětí. Při vyšetřování se zjistilo, že prováděl umělé potraty za 24. týdnem těhotenství (nejpozdější možná doba ve státu Pensylvánie). K těmto porušením zákona došlo ve stovkách případů. Živě narozeným dětem přestříhával páteř. Odsouzen byl také za smrt 41leté Kanmaraje Mongarové z Bhútánu, která zemřela na předávkování sedativy a anestetiky, když u ní prováděl potrat.\n\nGosnellovi hrozil trest smrti, ale výměnou za zřeknutí se odvolání po vynesení verdiktu dostal jen doživotí.\n"}
{"id": "930964", "url": "https://cs.wikipedia.org/wiki?curid=930964", "title": "Orrin Keepnews", "text": "Orrin Keepnews\n\nOrrin Keepnews (2. března 1923 New York – 1. března 2015) byl americký hudební producent specializující-se na jazzovou hudbu. Studoval na Kolumbijské universitě, kde v roce 1943 úspěšně složil zkoušku z angličtiny. Pracoval jako hlavní producent pro několik vydavatelství, jako například Fantasy Records nebo Muse Records. Během své kariéry rovněž několik vydavatelství založil, jsou to Riverside Records (1953), Milestone Records (1966) a Landmark Records (1985). Produkoval alba mnoha hudebníků, mezi které patří Wes Montgomery, Blue Mitchell nebo Moon Beams. V roce 2011 získal ocenění NEA Jazz Masters. Zemřel roku 2015 ve věku 91 let.\n"}
{"id": "930965", "url": "https://cs.wikipedia.org/wiki?curid=930965", "title": "Ákos Braun", "text": "Ákos Braun\n\nÁkos Braun (* 26. června 1978 Paks, Maďarsko) je bývalý maďarský zápasník–judista.\n\nS judem začínal v 7 letech v rodném Paksu. Připravoval se v klubu Paksi Atomerőmű pod vedením László Hangyásiho. V maďarské seniorské reprezentaci se pohyboval od roku 1997 v lehké váze do 73 kg. Na pozici reprezentační jedničky se prosadil až v roce 2002. Ve světovém poháru se pravidelně dostával do finálových kol, ale svoji výkonnost na mistrovství světa či Evropy dlouhodobě nepotvrzoval. V roce 2004 vypadl v úvodním kole květnového mistrovství Evropy a přišel o start na olympijských hrách v Athénách.\n\nV roce 2005 se výsledkově probudil a nečekaný titul mistra Evropy potvrdil na podzim ziskem titulu mistra světa. Tento mezi evropskými judisty ojedinělý double (v jednom roce) však zůstal jediným výrazným momentem v jeho sportovní kariéře. Od roku 2006 se opět výsledkově trápil a v roce 2008 se na olympijské hry v Pekingu nekvalifikoval. Sportovní kariéru ukončil v roce 2009. Věnuje se trenérské práci.\n\nÁkos Braun byl levoruký judista, typický představitel maďarské zápasnické školy juda. Technické nedostatky v postoji doháněl bojovností a fyzickou přípravou. Předváděl divácky atraktivní judo s nástupy do chvatů ze všech možných pozic. Technicky výrazně lepší byl boji na zemi (ne-waza), kde převládaly techniky páčení.\n\n\n\n"}
{"id": "930971", "url": "https://cs.wikipedia.org/wiki?curid=930971", "title": "Hrvat", "text": "Hrvat\n\nHrvat je trajektem chorvatské společnosti Jadrolinija plavící se na lince Split-Supetar. Byl postaven v chorvatské loděnici Kraljevica Shipyard a pojmenován po starém chorvatském parníku ze začátku 20. století. Zařazen do služby byl v roce 2007. Jeho kapacita je 138 automobilů a 1200 cestujících. Nad prostorem pro automobily je klimatizovaný salón pro 800 cestujících. Vybavení zahrnuje hydraulické rampy a eskalátory.\n"}
{"id": "930973", "url": "https://cs.wikipedia.org/wiki?curid=930973", "title": "Nuragská civilizace", "text": "Nuragská civilizace\n\nNuragská civilizace či nuragská kultura je označení kultury, jež od 18. století př. n. l. do 2. století n. l. existovala na ostrově Sardinie. Pojmenována je podle svých typických staveb, nuragů, kamenných věží ve tvaru komolého kužele, jichž se na ostrově dnes nachází asi 7000. Vedle nuragů se dochovaly rovněž svatyně (jednak posvátné nádrže, pravděpodobně sloužící kultu vody, a jednak takzvané obří hroby), sochy a další artefakty. \nSardinie byla trvale osídlena v období  neolitu (doba kamenná), ale první stopy obyvatelstva na Sardinii sahají až do doby paleolitu (500 000 př.n.l.). V době bronzové začíná na ostrově historie civilizace nuragů, která byla vyspělou  civilizací jak v řemeslech, tak i v obchodních stycích s dalšími národy. \n\nPrvní kultura nuragů byla zaznamenána v období starší době bronzové kolem roku 1700 př. n. l. Na pojmenování této civilizace je mnoho různých názorů. V 19. století někteří archeologové začali po významu pátrat. Někteří se domnívají, že název je původem od Féničanů, od slova „nur“, což znamená oheň, ve smyslu „obydlí“ nebo lépe „chrám ohně“. Bylo to bráno jako odkaz na sluneční kulty, které byly praktikované na terasách věží nuragů. Verzí je mnoho, nicméně  je jisté, že kořen slova „nur“ určitě znamená něco, co je spojené s významem samotného typu konstrukce staveb z kamenu a bez cementu.\n\nPrvní civilizace nuragů se příliš nelišila od té předchozí, vyznačovalo se to i ve stavbách, například  „Domus de Janas“ (domy čarodějnic), které sloužily jako kamenná hrobka v době kamenné, ale přetrval až do doby nuragů.  V této době se již začaly stavět i protonuragy, které byly  označovány za předchůdce nuragů. Tyto stavby zvenku sice připomínaly pozdější nurag, ale uvnitř nebyly kruhové, měly pouze jednu nebo více chodeb. Přechod starší doby bronzové na střední dobu bronzovou se považuje za počátek opravdové kulturní fáze civilizace nuragů. V tomto období začíná rozmach ve stavění nuragů či nuragských věží. Kromě nuragů se dochovaly rovněž svatyně (jednak posvátné nádrže, pravděpodobně sloužící kultu vody, a jednak takzvané obří hroby), sochy a další artefakty. Nuragy jsou stavby kamenných věží ve tvaru komolého kužele, jichž se na ostrově dnes nalézá asi 7 000. Vedle nuragů se dochovaly rovněž svatyně, sochy a další artefakty. Nuragy jsou stavěné z přesně vedle sebe navrstvených kamenů na sucho, to znamená bez cementu. Uvnitř jednoduchého nuragu se nachází jedna nebo více navrstvených komor pokrytých falešnou klenbou. Nuragy byly stavěny jak ve verzi s jedním patrem, tak ve verzi s několika patry, s centrální věží a dalšími přístavbami. Postupně se z jednoho nuragu začaly budovat celé komplexy nuragů (vesnice).  Nuragy se stavěly vždy podle účelu, kterému měly sloužit, proto také uvnitř byly různorodé. Během doby bronzové nuragové stavěli vesnice, nejznámějším komplexem je Su Nuraxi di Barumini, který zdůrazňuje strategickou obrannou funkci. Spojením čtyř menších věží s velkým nádvořím a s opevněním působí jako hrad,  avšak při pohledu shora se pod námi objevuje velký labyrint.  Opevnění během nepřátelských invazích chránilo vesničany, kteří žili v kruhových kamenných domech. Tento archeologický komplex byl objeven v letech 1950 až 1957 pod vedením  archeologa Giovanniho Lilliua. Od roku 1997 je tento komplex zapsán na seznamu světového dědictví UNESCO.\n\nNuragové vynikali svou inteligencí a dobrými organizačními schopnostmi. Ze sociálního hlediska se zdá, že civilizace nuragů se vyznačovala přísně hierarchickou strukturou, kterou silně potvrzují nálezy bronzových sošek.  Tuto strukturu  tvořili  kmenoví vůdci, válečníci, ale také postavy spojené s kultovními praktikami, zejména kultem vody, který byl podle všeho praktikován v chrámech. Velký význam ve společnosti se přikládal matce, která byla symbolem mateřství.  Měla stejné společenské postavení a práva jako muži. Dokládají  to nejenom bronzové sošky, které znázorňují například ženu jak nese na rukách válečníka,  za něhož jde orodovat u boha.  Dále i množství šperků, které se našli při vykopávkách a  jsou důkazem cenných darů od mužů. Tyto šperky mají na tu dobu velkou hodnotu.\n\nNuragská civilizace přikládala důležitost také náboženství, její nositelé uctívali různé kulty, jako například kult vody, slunka a měsíce. To je následně výsledkem toho, na co se obyvatelé nejvíce zaměřovali, na zemědělství, pastevectví a rybolov. Zvířata s rohy patřili k posvátným zvířatům. Lid nuragů patřičně praktikoval náboženství, které spojovalo úrodnost polí, cyklus ročních období, vodu a život  s mužskou silou a ženskou plodností. Posvátným místem bylo například Il Pozzo di Serri, které bylo místem občanského a hospodářského setkání. Postupným příchodem nových obyvatel se pak samozřejmě změnil jak kulturní tak i náboženský život.\n\nOd konce středního bronzu do začátku doby železné prožívají obyvatelé nuragů roky, které jsou známé jako zlaté roky nuragské civilizace. Jednalo se především o otázky řemeslné zručnosti a kultury, které šly rukou v ruce s obchodem, který garantoval nejen kontakty se vzdálenými zeměmi, ale také výhody nových kultur. Archeologická data nám umožňují tvrdit, že nuragská civilizace  byla založena na zemědělsko-pasteveckého hospodářství, ale také využívala významné zdroje nerostných surovin (zejména mědi a olova). Zemědělství a lov ryb byly přirozeně spojeny s řemeslnou prací, na které byli závislí. \n\nStavba lodí byla, kromě rybaření, převážně využívána pro obchod. Stavitelé nuragů byli vynikající obchodníci a na tu dobu měli vyspělé loďstvo, mohli obchodovat také se vzdálenými místy, jakými byla civilizace v Mykénách, Kréta, Kypr, Španělsko, Gibraltarský průliv a podle vykopávek prováděných v Severní Evropě, také Švédsko.  Ke konci pozdní doby bronzové jsou to také Etruskové, s kterými rozvíjí obchod. Obchodní síť byla zaměřena především na zpracování kovových výrobků a zbraní, zejména z mědi a olova. Otázkou zůstávají nálezy z cínu, který na ostrově nebyl. Dosud se jenom předpokládá, že by ho lid nuragů mohl dovézt  z Anglie a tak by se cesty obchodu opět dál rozšiřovaly.\n\nBronzové sošky,kterých se dochovalo značné množství, nám přinášejí velmi podrobné informace o oblečení a zvycích evropské populace na počátku 1. tisíciletí před naším letopočtem.Poměrně mnoho údajů o nuragské civilizaci zprostředkovávají i nálezy keramiky, která svým tvarem a dekoracemi se značně liší od keramiky italské a sicilské. Nuragská civilizace prochází v tomto období velkými změnami, které vedly k úžasnému vývoji ve všech oblastech a pokračovaly  i v pozdní době bronzové.\n\nObdobí mezi lety 500 – 238 př. n. l., které se říká pozdní nuragská doba, Kartágo hledalo nové obchodní cesty a vedlo války, čímž vytvářelo kolonie v zemích s bohatými nerostnými zdroji, jakou byla i Sardinie. Po období kolonií v roku 238 př. n. l., po první punské válce, přechází Sardinie pod římskou nadvládu. Avšak během tohoto období nuragská civilizace, tak silná civilizace, najednou postupně ztrácí svou jednotu a společně s ní i rozvoj její další kultury.\n\nMELIS, Paolo. \"Civiltà nuragica.\" Sassari: Carlo Delfino editore, 2003. ISBN 88-7138-287-0\n\nLILLIU, Giovanni,\"Torri preistoriche di Sardegna.\" Nuoro: Ilisso Edizioni, 2005. ISBN 88-89188-53-7\n\nLILLIU, G., ZUCCA, R., \"Su Nuraxi di Barumini.\" Sassari: Carlo Delfino editore, 2003. ISBN 88-7138-384-2\n\nLILLIU, Giovanni, \"Sculture della Sardegna nuragica.\" Nuoro: Ilisso Edizioni, 2008. ISBN 978-88-6202-027-5\n"}
{"id": "930977", "url": "https://cs.wikipedia.org/wiki?curid=930977", "title": "Obaleč ovocný", "text": "Obaleč ovocný\n\nObaleč ovocný (\"Pandemis heparana\") je drobný motýl, jehož housenky poškozují listy dřevin žírem.\n\nObaleč ovocný \"Pandemis heparana\" je široce rozšířen v palearktické oblasti od západní Evropy do Asie. Byl zavlečen do Severní Ameriky. První výskyt druhu v Severní Americe byl zaznamenán v roce 1978, záznam pochází z Britské Kolumbie. V Česku se jedná o běžný druh.\n\nRozpětí křídel dospělce je asi 16 až 25 mm. Dospělci mají křídla středně hnědá se znaky a světlá až středně šedavě hnědá zadní křídla.\n\nMladé housenky jsou okrově šedé až šedobéžové, lesklé a mají tmavé hlavy. Starší housenky jsou špinavě zelené nebo šedozelené. Larvy procházejí pěti fázemi růstu. Vajíčka jsou kulovitá a asi 0,7 mm velká.\n\nLarvy jsou jasně zelené housenky. Hlava je různě zbarvená od světle zelené až po žlutavě hnědou s černými postranními znaky. \nHousenky mívají bíle lemovaný hrudní štítek.\n\nPřezimuje larva v ohbí a rozvětvení větviček nebo v prasklinách v kůře, na jaře se kuklí. Objevuje se v dubnu. Dospělci přezimující generace se kuklí koncem dubna nebo v květnu, vylétají v červnu. Samice kladou na listy vajíčka. Mladé larvy konzumují mladé listy a plody. Způsobují povrchová poškození plodů. Druhá generaci obaleče může vylétat na konci srpna a na začátku září.\n\nVyskytuje se v lesích, na loukách, v parcích a zahradách. Je to polyfág, hostitelem jsou opadavé listnaté dřeviny, často jabloň, hrušeň a jiné ovocné dřeviny, dále se housenky živí listy buků, bříz, některých keřů, jako se dřín nebo borůvka či na bylin, např. řebříčku nebo vrbiny. Od konce dubna housenky poškozují listy, stopy po žíru jsou na spodní straně listů. Později housenky spřádají listy do ruličky (podélně). Listy mohou být připředené k větvičkám a plodům. Housenky mohou listy zcela skeletovat (okousat až na hlavní žilky). Plody jsou poškozovány požerky. Na konci výhonků bývají listy spředené vlákny.\n\nObaleč ovocný je napadán mnohými parazity, lumky, lumčíky a chalcidkami, a je kořistí predátorů.\n\nObaleč ovocný je méně významný patogen dřevin. Je možná jeho záměna za jiné obaleče. Ochrana rostlin se provádí biologickým bojem pomocí \"Bacillus thuringiensis\". Chemická ochrana je možná. Neselektivní insekticidy ale hubí i druhy hmyzu, které jsou predátory obaleče, takové ochranné látky zvyšují šance obaleče na přežití.\n\nInsekticidy podle agromanual:\n\n"}
{"id": "930981", "url": "https://cs.wikipedia.org/wiki?curid=930981", "title": "Jednotka příliš rychlého nasazení", "text": "Jednotka příliš rychlého nasazení\n\nJednotka příliš rychlého nasazení je britsko-francouzská akční komedie z roku 2007, kterou režíroval Edgar Wright a hlavní role ztvárnili Simon Pegg a Nick Frost. Jako inspirace ke scénáři, který napsali společně Wright a Pegg, bylo použito přes sto akčních filmů. Wright, Pegg, Frost a producentka Nira Park už spolu předtím pracovali na televizním seriálu \"Spaced\" a na filmu \"Soumrak mrtvých\" (2004). Film se odehrává na začátku roku 2006 a je o dvou policistech, kteří se pokouší vyřešit sérii záhadných úmrtí v malém anglickém městu.\n"}
{"id": "930982", "url": "https://cs.wikipedia.org/wiki?curid=930982", "title": "Albert Murray", "text": "Albert Murray\n\nAlbert Lee Murray (12. května 1916 Nokomis, Alabama − 18. srpna 2013 New York City, New York) byl americký spisovatel. Vyrůstal u adoptivních rodičů. Od roku 1943 až do konce války působil v americkém letectvu. Je spoluautorem autobiografie Count Basieho z roku 1985. Dále je také spoluautorem další autobiografie, tentokrát bubeníka Jo Jonese.\n\nČesky vyšla v antologii \"Masky a tváře černé Ameriky\" (Odeon 1985) jeho novela \"Železniční blues\" v překladu Olgy Špilarové.\n"}
{"id": "930983", "url": "https://cs.wikipedia.org/wiki?curid=930983", "title": "Cairn de Barnenez", "text": "Cairn de Barnenez\n\nCairn de Barnenez je kamenná neolitická mohyla nedaleko obce Plouezoc'h v Bretani. Byla postavena kolem roku 4800 př. n. l., a jedná se tak o jednu z nejstarších dochovaných budov světa, snad dokonce vůbec nejstarší. Objekt je asi 72 m dlouhý, až 25 m široký a vysoký přes 8 m. Byl postaven ve dvou etapách. Starší část obsahuje 5 pohřebních komor, mladší část 6 komor. Mohyla je zčásti poškozena tím, že z ní v moderní době byl odebírán kámen pro stavební účely, vcelku je však dobře zachovalá.\n"}
{"id": "930984", "url": "https://cs.wikipedia.org/wiki?curid=930984", "title": "Václav Koubík", "text": "Václav Koubík\n\nVáclav Koubík (* 16. listopadu 1953 Rokycany) je český politik, od října 2012 do srpna 2013 poslanec Poslanecké sněmovny PČR, v letech 2004 až 2016 zastupitel Plzeňského kraje, člen ČSSD.\n\nVystudoval Střední průmyslovou školu strojní v Plzni. Od roku 1973 až do roku 1990 pracoval jako plánovač, cenař a normovač v ekonomickém odboru národního podniku Kovohutě. Po revoluci se pak krátce živil jako referent zásobování ve společnosti Kovosvit Holoubkov (1990-1991) a jako referent odbytu a zásobování v podniku EZO Břasy (1991-1992). Od roku 1991 působí jako společník ve firmě AVOK.\n\nVáclav Koubík je rozvedený a má dvě děti (Václav a Marie).\n\nDo politiky vstoupil v roce 1998, když se stal členem ČSSD. V komunálních volbách 1998 byl zvolen do Zastupitelstva obce Hůrky na Rokycansku. Mandát zastupitele obce obhájil i v komunálních volbách 2002, komunálních volbách 2006 a komunálních volbách 2010. Od roku 2006 navíc vykonával i funkci starosty obce. V dubnu 2011 se však konaly nové volby, v nichž už nekandidoval a skončil tak i jako starosta.\n\nDo vyšší politiky vstoupil v roce 2004, když byl zvolen zastupitelem Plzeňského kraje. Mandát obhájil jak v krajských volbách v roce 2008, tak v krajských volbách v roce 2012. Mezi lety 2008 a 2012 byl navíc radním kraje pro oblast kultury, památkové péče, cestovního ruchu a marketingu. Ve funkci radního však čelil kritice za personální změny ve vedení kulturních organizací. Působil rovněž jako člen Výboru regionální rady ROP Jihozápad. Ve volbách v roce 2016 již nekandidoval.\n\nV roce 2010 kandidival v Plzeňském kraji za ČSSD na třetím místě kandidátky ve volbách do Poslanecké sněmovny PČR. Strana sice v kraji získala tři mandáty, ale vlivem preferenčních hlasů skončil na pozici druhého náhradníka. Poslancem se tak stal až v říjnu 2012, když byli Jan Látka a Milada Emmerová zvoleni senátory a na poslanecké mandáty museli rezignovat.\n"}
{"id": "930986", "url": "https://cs.wikipedia.org/wiki?curid=930986", "title": "Leif Preus", "text": "Leif Preus\n\nLeif Preus (18. února 1928 Horten - 5. května 2013) byl norský fotograf, zakladatel muzea Preus Museum. Byl čestným členem Norské asociace fotografů.\n\nNarodil se 18. února 1928 v norském Hortenu jako syn Sverra Preuse (1897–1988) a Mariany Christoffersenové (1901–1972). Oženil se v roce 1951.\n\nPo osmi letech v Norském královském námořnictvu založil v roce 1956 vlastní fotografickou společnost Preus Foto. Zřídil celostátní řetězec fotografických laboratoří a stal se jedním z největších v Norsku. Preus Foto se značně rozšířily v 80. a 90. letech a v době svého největšího rozkvětu měla společnost více než 200 zaměstnanců a více než 40 fotografických obchodů. Leif Preus také nastartoval mezinárodní portrétní fotografický řetězec \"Color Art Photo\". Preus Foto v roce 2007 zkrachovala v důsledku mnohaletých ztrát kvůli problémům při přizpůsobování se digitálním technologiím.\n\nV roce 1976 v jeho rodném městě Hortenu jeho rodina založila Preus Photo Museum, které od roku 2005 neslo název Preus Museum.\n\n\n"}
{"id": "930987", "url": "https://cs.wikipedia.org/wiki?curid=930987", "title": "Neuroteologie", "text": "Neuroteologie\n\nNeuroteologie, také známa jako duchovní/spiritualní neurověda, je podobor neurovědy, který se pokouší vysvětlit náboženskou zkušenost a chování v neurovědeckého hlediska. Jedná se o studium korelace neuronových jevů se subjektivními zkušenosti spirituality a hypotézy k vysvětlení těchto jevů. Zastánci neuroteologie tvrdí, že neurologický a evoluční základ subjektivních zkušeností je tradičně člení na duchovní nebo náboženské. Tato myšlenka tvořila základ několika populárně-vědeckých knih, které byly kritizovány z pohledu psychologie. \n"}
{"id": "930988", "url": "https://cs.wikipedia.org/wiki?curid=930988", "title": "Hvězdička (znak)", "text": "Hvězdička (znak)\n\nZnak * (hvězdička) se používá v písmu k různým účelům: \n\n\n"}
{"id": "930990", "url": "https://cs.wikipedia.org/wiki?curid=930990", "title": "Dřevěná lávka (Prudká)", "text": "Dřevěná lávka (Prudká)\n\nDřevěná lávka v osadě Prudká, části městyse Doubravníka, překonává řeku Svratku. Postavena byl v roce 1899 a od roku 1994 je chráněna jako kulturní památka České republiky.\n\nNosná část lávky je tvořená dvojitou věšadlovou konstrukcí, mostovku, přibližně ve výšce 3 m nad hladinou Svratky, nesou dvě trojice podélných trámů. Opláštění je tvořeno svislými, 2 m vysokými prkny, nad nimiž je tři čtvrtě metru vysoký průzor. Střecha je sedlová. Stavba je na levém břehu uložena na kamenné opěře, uprostřed se nachází dřevěná bárka (podpěra), na pravém břehu byl postaven kamenný pilíř obdélného půdorysu, odkud vede na přírodní terén přístupová dřevěná šikmá rampa. Lávka je dlouhá 33 m, má šířku 2,4 m a výšku 3,9 m.\n\nPostavena byla v roce 1899 tesařským mistrem Janem Nejezem ze Železného pro dělníky pracující v papírně C. M. Kopřivy na levém břehu Svratky. Později, v roce 1905, byla po pravém břehu řeky zprovozněna železniční trať Žďár nad Sázavou – Tišnov, blízká zastávka Prudká však byla uvedena do provozu až v 50. letech 20. století. Poslední oprava některých částí lávky proběhla v roce 1999, poté se však stavba stala součástí restitučních sporů a od té doby chátrala. Zřejmě kvůli havarijnímu stavu bylo bez vědomí Národního památkového ústavu v roce 2007 provedeno posílení nosných částí položením dalšího trámu. NPÚ řadí lávku mezi nejohroženější nemovité památky. V roce 2019 byla zahájena její celková rekonstrukce, která má být dokončena v roce 2020.\n"}
{"id": "930995", "url": "https://cs.wikipedia.org/wiki?curid=930995", "title": "Tmavoskvrnáč zhoubný", "text": "Tmavoskvrnáč zhoubný\n\nTmavoskvrnáč zhoubný, též píďalka zhoubná nebo píďalka zimní, \"Erannis defoliaria\" je motýl, jehož housenky poškozují listy dřevin žírem při rašení. V ČR housenky způsobují žírem při přemnožení rozsáhlé silné prosvětlení korun dubů. Tmavoskvrnáč zhoubný je polyfág, a podle dostupných informací způsobuje příležitostně vážné škody. Při víceletém napadení může dojít i k odumření dřeviny.\n\nPro organismus s označením tmavoskvrnáč zhoubný (\"Erannis defoliaria\") je používáno více rozdílných názvů, například \"Phalaena defoliaria\".\n\nDomovinou tmavoskvrnáče zhoubného je Asie a Evropa. Druh je rozšířen v celé oblasti západního palearktického výskytu dubu (\"Quercus\" sp.). V Evropě je běžným druhem, běžně se vyskytuje též v Česku.\n\nRozpětí křídel dospělce je asi 40 až 45 mm u samce, ale je velmi variabilní. Samice je bezkřídlá. Dospělci mají křídla běložlutá s černými a žlutými kresbami. Motýli se dokážou barevně adaptovat na prostředí.\n\nHousenky jsou hnědozelené a mají na hřbetě mají dva tmavé proužky, na bocích 2 žluté, rezavě skvrnité pruhy.\n\nVajíčka jsou velká 0,5 - 0,8 mm v průměru, žlutobílá, později oranžová, kulovitého tvaru.\n\nTmavoskvrnáč zhoubný je široký polyfág, který napadá ovocné dřeviny, ale i mnoho rodů okrasných nebo lesních dřevin, jako je dub (\"Quercus\" spp.), habr (\"Carpinus\"), buk lesní (\"Fagus sylvatica\"), lípa (\"Tillia\" spp.), javor, bříza, topol, jilm, skalník (\"Cotoneaster\") či líska (\"Corylus\") a jiné.\n\nPřezimují vajíčka na větvích. Housenky se líhnou v době rašení pupenů. Pro líhnutí larev jsou nutné deště. Proto vlhká chladná léta a mírně vlhké podzimy vedou ke gradacím tohoto škůdce. Vykusují pupeny, květy a rašící listy. Ožírají i plody a základy pecek. V červnu se kuklí, většinou v řídkém zámotku v půdě, 10-14 cm hluboko. Dospělci se líhnou na podzim, od září do listopadu. Tmavoskvrnáč zhoubný má během roku jednu generaci.\n\nVyskytuje se v dubových lesích, v parcích a zahradách.\n\nPo dvou letech holožíru mohou duby odumírat. Housenky jsou schopny výrazně poškodit ovocné stromy. Na třešních vykusují housenky do plodů dírky. Tmavoskvrnáč zhoubný patří k hospodářsky významným druhům, způsobujícím vážné škody.\n\nPřítomnost housenek tmavoskvrnáče zhoubného prozrazuje žír na listech. Při přemnožení dochází k silnému prosvětlení koruny . Odumírají zbytky listů, strom vypadá jako usychající. Poškozovány jsou i plody, u třešní plody zahnívají, na jiných plodech se tvoří jizvy.\n\nK ochraně rostlin se používá biologický boj pomocí \"Bacillus thuringiensis\" a lepové pásy.\n"}
{"id": "930999", "url": "https://cs.wikipedia.org/wiki?curid=930999", "title": "João Pina", "text": "João Pina\n\nJoão Alexandre Ferreira da Pina (* 31. července 1981 Lisabon, Portugalsko) je bývalý portugalský zápasník–judista.\n\nPřipravoval se v univerzitním sportovním klubu Lusófona v Lisabonu pod vedením António Moraese. Vrcholovou přípravu podstupoval pod vedením Ruie Rosi. V portugalské seniorské reprezentaci se pohyboval od roku 2001 v pololehké váze do 66 kg. V roce 2003 si pátým místem na mistrovství světa v Osace zajistil účast na olympijských hrách v Athénách. Na olympijské hry se velmi dobře připravil, v úvodním kole vrátil porážku z mistrovství Evropy Musa Nastujevovi z Ukrajiny. Jeho cestu turnajem zastavil až ve čtvrtfinále Kubánec Yordanis Arencibia technikou sode-curikomi-goši na ippon. Obsadil 7. místo. V roce 2008 se kvalifikoval na olympijské hry v Pekingu, které se mu výsledkově nevydařily, když ve druhém kole nestačil na Íránce Alí Malúmáta. Po olympijských hrách se jeho novým trenérem stal Pedro Soares a v roce 2010 jejich spolupráce nesla ovoce ziskem titulu mistra Evropy, který po roce nečekaně obhájil. V roce 2012 odjížděl na olympijské hry v Lodýně s velkými ambicemi, které mu vzal hned v úvodním kole Ukrajinec Volodymyr Soroka. Sportovní kariéru ukončil v roce 2014.\n\nJoão Pina byl levoruký judista do roku 2010 charakterizovala jeho judo technika kata-guruma. Řadil se mezi tzv. adrenalinové zápasníky s nástupy do technik ze všech možných pozic, pravidelně bez dobrého úchopu či bez žádného úchopu. Občas za techniku urval body a bodový náskok udržel.\n\n\n"}
{"id": "931002", "url": "https://cs.wikipedia.org/wiki?curid=931002", "title": "Pitrův most", "text": "Pitrův most\n\nPitrův most je silniční most ve městě Rajhrad. Nachází se na východním okraji města v ulici Na Aleji, na silnici k benediktinskému klášteru a do obce Rajhradice. Překračuje nynější boční rameno Svratky, které však v minulosti, do zregulování řeky, tvořilo její hlavní rok. Je chráněn jako kulturní památka České republiky.\n\nDřevěný most, na němž se vybíralo mýto, se na tomto místě, na spojnici Rajhradu a benediktinského kláštera, nacházel zřejmě již od poloviny 11. století. Krytý dřevěný most se dvěma zděnými pilíři zde byl vybudován v roce 1694. Současný kamenný most zde vznikl v roce 1760 za probošta Josefa Pitera, navrhl jej vídeňský inženýr Josef Anneis. Původně měl sedm oblouků a byl ozdoben pěti sochami světců a kamenným křížem, které však byly později přemístěny do areálu rajhradského konventu, kde jsou rozmístěny podél cesty na prvním nádvoří. Upravován byl v 19. století (vsazená deska s vročením 1828) a v roce 1937. V současné podobě má pouze tři oblouky se dvěma pilíři a dvěma krajními polopilíři.\n\nParalelně s mostem, po jeho jižní straně, vede přes rameno Svratky také současná ocelová lávka pro pěší.\n"}
{"id": "931004", "url": "https://cs.wikipedia.org/wiki?curid=931004", "title": "Gießen", "text": "Gießen\n\nGießen (také Giessen) je město v německé spolkové zemi Hesensko. Je správním centrem zemského okresu Gießen a také stejnojmenného vládního obvodu. V rámci spolkové země se jedná o sedmé největší město a významné regionální centrum. Město je také centrem regionu Středního Hesenska. V roce 2012 zde žilo přes 76 tisíc obyvatel.\n\nGießen tvoří součást širší městské aglomerace Gießen-Wetzlar, ve které žije přibližně 320 tisíc obyvatel. V nepříliš velké vzdálenosti od Gießenu se nachází několik dalších větších měst, kromě Wetzlaru také města Marburg, Fulda, Siegen nebo Limburg an der Lahn. Asi 70 km jižně od Gießenu leží Frankfurt nad Mohanem se svou velkou aglomerací.\n\nPrvní zmínka o osadě s názvem Giezzen pochází z roku 1197. Jako město je Gießen poprvé zmiňován v roce 1248. V roce 1300 zde byl vybudován dnešní starý Starý hrad. V roce 1450 byla ve městě vybudována radnice (zničená v roce 1944) a roku 1484 také kostel. Kolem roku 1535 nechal Filip I. Hesenský postavit dnešní Nový hrad. V květnu 1560 zasáhl město požár, který poničil jeho severní část. V roce 1567 se město stalo součástí lankrabství Hesenska-Marburska, ale už v roce 1604 bylo součástí státu Hesenska-Darmstadska. V roce 1803 přešel Gießen do správy Hesenského velkovévodství. V následujících letech zde bylo zbouráno staré městské opevnění a bylo nahrazeno novými hradbami. V roce 1893 byl v Gießenu otevřen evangelický kostel svatého Jana, největší kostel ve městě. V roce 1907 vzniklo městské divadlo a o dva roky později, v roce 1909, zde byla zprovozněna elektrifikovaná tramvajová síť (zanikla v roce 1968).\n\nK 1. lednu 1977 byl Gießen v rámci regionálních reforem sloučen s městem Wetzlar a dalšími okolními obcemi. Vzniklé velkoměsto (se 155 000 obyvateli) bylo pojmenováno Lahn podle řeky Lahn, která oběma městy protéká. Sloučení obou měst bylo obyvatelstvem vnímáno negativně a ukázalo se jako neefiktivní, a tak již za zhruba dva a půl roku, k 1. srpnu 1979, došlo k rozdělení sloučených měst a obcí téměř do původní podoby.\n\nGießen je univerzitním městem, své sídlo zde má Univerzita Justuse Liebiga Gießen \"(Justus-Liebig-Universität Gießen)\" s přibližně 28 tisíci studenty. Kromě této významné univerzity působí ve městě několik dalších vysokých škol. Je to především Středohesenská technická vysoká škola (\"Technische Hochschule Mittelhessen\"), vzniklá v roce 1971, se 16 000 studenty. Dále existuje v Gießenu malá teologická vysoká škola evangelikálního zaměření. Kromě toho bylo v Gießenu v roce 2015 zapsáno 410 studentů na pobočce hesenské policejní vysoké školy.\n\n\n\n"}
{"id": "931008", "url": "https://cs.wikipedia.org/wiki?curid=931008", "title": "František Jílek", "text": "František Jílek\n\nFrantišek Jílek může být:\n\n"}
{"id": "931020", "url": "https://cs.wikipedia.org/wiki?curid=931020", "title": "Kója (Wakajama)", "text": "Kója (Wakajama)\n\nKója (高野町, \"Kójačó\") je japonské město ležící na náhorní plošině Kója v okrese Ito v prefektuře Wakajama. Město je známé jako ústředí buddhistické sekty šingon. Od roku 2004 jsou některé památky na území města zapsány na Seznam světového dědictví UNESCO pod názvem Posvátná místa a poutní stezky v pohoří Kii.\n\n"}
{"id": "931024", "url": "https://cs.wikipedia.org/wiki?curid=931024", "title": "Kamenný most (Rosice)", "text": "Kamenný most (Rosice)\n\nKamenný most v Rosicích překonává skalnatý kaňon říčky Bobravy. Nachází se na západním okraji jádra města v ulici Pod Valy, pod rosickým zámkem a poblíž kostela svatého Martina. Je chráněn jako kulturní památka České republiky.\n\nJedná se o barokní silniční most z 18. století. Není ale vyloučeno, že je ještě starší, neboť ze 17. století pochází zprávy o vodovodu, jenž měl přes něj vést do zámecké kašny. Most je převážně kamenný, klenba oblouku je cihelná. Jeho jediný oblouk má rozpětí 8 metrů, most je dlouhý 14 metrů, široký 3 metry a výška nad hladinou říčky činí přibližně 10 metrů.\n"}
{"id": "931028", "url": "https://cs.wikipedia.org/wiki?curid=931028", "title": "Igor Jakubčík", "text": "Igor Jakubčík\n\nIgor Jakubčík (* 12. května 1967 Klatovy) je český politik, v letech 2013 až 2017 poslanec Poslanecké sněmovny PČR, v letech 2012 až 2016 zastupitel Plzeňského kraje, člen ČSSD.\n\nVystudoval gymnázium v Klatovech a později absolvoval obor ekonomika a management na Vysoké škole zemědělské v Praze (získal titul Bc.). V roce 2014 získal titul Mgr. Od roku 1997 až do roku 2009 soukromě podnikal, nyní působí jako technicko-ekonomický náměstek ředitele klatovské nemocnice.\n\nIgor Jakubčík je ženatý a má dvě dcery.\n\nDo politiky vstoupil v roce 1998, když se stal členem ČSSD. V komunálních volbách v roce 1998 a komunálních volbách v roce 2002 neúspěšně kandidoval do Zastupitelstva města Klatovy. V únoru 2004 se však nakonec zastupitelem stal z pozice prvního náhradníka, a to když na mandát rezignoval Milan Ekert. Navíc byl zvolen radním města. V komunálních volbách v roce 2006 však opět nebyl zvolen. Do Zastupitelstva města Klatovy tak poprvé úspěšně kandidoval až v komunálních volbách v roce 2010, funkci zastával do voleb v roce 2014.\n\nDo vyšší politiky vstoupil v roce 2012, když byl zvolen zastupitelem Plzeňského kraje. Působil rovněž jako člen Výboru regionální rady ROP Jihozápad. Ve volbách v roce 2016 se mu však nepodařilo obhájit mandát krajského zastupitele (skončil jako druhý náhradník).\n\nV roce 2010 kandidoval v Plzeňském kraji za ČSSD na čtvrtém místě kandidátky ve volbách do Poslanecké sněmovny PČR. Strana sice v kraji získala tři mandáty, ale vlivem preferenčních hlasů skončil až na pozici třetího náhradníka. Poslancem se tak stal v lednu 2013, když na mandát rezignoval Václav Šlajs, který se chtěl plně věnovat práci náměstka hejtmana Plzeňského kraje (zároveň byli v říjnu 2012 zvoleni Jan Látka a Milada Emmerová senátory a na poslanecké mandáty tak museli rovněž rezignovat). \n\nV podzimních volbách 2013 byl zvolen poslancem Poslanecké sněmovny PČR. V prosinci téhož roku se stal místopředsedou sněmovního výboru pro evropské záležitosti a členem petičního výboru (do 14. května 2014) a výboru pro zdravotnictví. Členem posledně jmenovaného byl do 26. března 2014, kdy přešel do výboru pro obranu.\n\nDne 20. června 2014 pobouřil Poslaneckou sněmovnu svým výrokem: \"„Katolická církev za druhé světové války netrpěla, byla jedním z největších spojenců nacistického Německa. Katolická církev schvalovala odsuny a vraždy Židů. Katolická církev pomáhala nacistickým zločincům při jejich odchodu do Jižní Ameriky”.\" Později se omluvil s tím, že celou věc paušalizoval, ale ohledně jednotlivců na svém výroku trvá.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Plzeňském kraji, ale neuspěl.\n\n"}
{"id": "931030", "url": "https://cs.wikipedia.org/wiki?curid=931030", "title": "João Neto", "text": "João Neto\n\nJoão André Pinto Neto (* 28. prosince 1981 Coimbra, Portugalsko) je bývalý portugalský zápasník–judista.\n\nS judem začínal v rodné Coimbře v portugalské YMCE (Associação Cristã de Moços). Připravoval se pod vedením Fausta Carvalha. V portugalské seniorské reprezentaci se pohyboval od roku 2002 v lehké váze do 73 kg. V roce 2003 si třetím místem na mistrovství světa v Osace zajistil účast na olympijských hrách v Athénách v roce 2004. Ve čtvrtfinále olympijského turnaje mu však porážku z mistrovství světa vrátil Moldavec Victor Bivol a obsadil sedmé místo. Po olympijských hrách přešel do polostřední váhy. V roce 2008 před domácím publikem potrvdil ziskem titulu mistra Evropy kvalifikaci na olympijské hry v Pekingu. Ve čtvrtfinále svedl krásnou bitvu s Korejcem Kim Če-pomem, kterému podlehl v prodloužení minimálním rozdílem na šido. V opravách se mu nedařilo a skončil bez umístění. V dalších dvou letech ho pronásledovala zranění zed, zapříčiněna jeho způsobem boje, kdy své soupeře rád zvedal. Aktivní sportovní kariéru byl nucem ukončit v roce 2011.\n\nJoão Neto byl pravoruký judista s osobní technikou (tokui-waza) kata-guruma.\n\n\n"}
{"id": "931033", "url": "https://cs.wikipedia.org/wiki?curid=931033", "title": "Griphopithecus", "text": "Griphopithecus\n\nGriphopithecus je rod vyhynulých úzkonosých primátů, žijící ve středním miocénu (před 13,5 - 17 miliony let) v jihozápadní Asii a ve střední Evropě. Jedná se o dosud nejstaršího známého zástupce nadčeledi Hominoidea mimo Afriku.\n\nRozeznán byl již na počátku 20. století, přesto jsou jeho doklady dosud značně nekompletní a útržkovité. Představují je převážně jen zlomky čelistí a izolované zuby, zatímco části postkraniální kostry jsou zachycovány zcela výjimečně.\n\nGriphopithecus byl popsán již v roce 1902 podle nálezu izolované stoličky z lokality Sandberg u Devínské Nové Vsi na Slovensku.\nDalší nálezy pochází z Rakouska (Kleinhadersdorf), Německa (Engelswies) a Turecka (Paşalar, Çandir), jedná se tudíž o poměrně rozšířený rod.\n\nLokalita Kleinhadersdorf vydala kromě několika zubů též loketní a pažní kost. Nejčetnější doklady ovšem pochází z naleziště Paşalar v západní Anatolii, které je vůbec nejbohatší miocénní lokalitou Turecka.\n\nNález z Engelswies je zatím nejstarší a posouvá šíření hominoidů do Evropy až do doby před 16,5 - 17 miliony let. Na lokalitě však byla objevena jen jedna rozlomená stolička, a proto je její taxonomické určení značně nejisté. Nese ovšem jasné hominoidní znaky a nejblíže má právě k rodu Griphopithecus.\n\nPodle velikosti zubů byl Griphopithecus velký asi jako šimpanz. O celkové stavbě těla nelze říci téměř nic, protože jsou zatím nalézány převážně jen jednotlivé zuby, popřípadě zlomky horních a dolních čelistí.\n\nPodle zachovaných částí postkraniální kostry byl Griphopithecus nespecializovaný stromový tvor, pohybující se po všech čtyřech končetinách podobně jako starší rody Proconsul či Afropithecus. V roce 2008 byly na lokalitě Paşalar v Turecku nalezeny články prstů druhu \"Griphopithecus alpani\", které by mohly naznačovat částečný, avšak ne výlučný pohyb po zemi. Většinu času Griphopithecus zřejmě trávil stále ve větvích stromů. Nález také potvrdil dřívější předpoklady o kvadrupedním pohybu bez náznaků vzpřímenějšího postoje nebo šplhání a brachiace moderních lidoopů.\n\nZuby rodu Griphopithecus jsou oproti časně miocénním proconsulidům modernější a nesou kromě několika primitivních znaků i typické charakteristiky středně miocénních hominoidů. Patří mezi ně robustnější čelisti, širší a plošší hrbolky zubů i silnější sklovina, ukazující na potřebu silného žvýkání, mletí a drcení potravy. Podle mikroskopických stop, zanechaných na zubech, konzumoval Griphopithecus malé, tvrdé objekty.\n\nPředpokládá se, že tyto úpravy chrupu souvisí s postupným vysušováním klimatu během miocénu a se zvyšováním rozdílů mezi ročními obdobími. Ačkoliv ve výživě mohlo stále převažovat měkké ovoce a mladé listy, během suchých etap roku se museli hominoidi uchylovat ke konzumaci tužší potravy, jako jsou ořechy, semena jehličnanů, hlízy a podobně.\n\nNekompletnost nalézaných ostatků znesnadňuje identifikaci fylogenetických vazeb k vzácným africkým hominoidům středního miocénu i k eurasijským pozdně miocénním druhům.\n\nMorfologicky je Griphopithecus příbuzný zejména k rodu Kenyapithecus a blízký je mu i Equatorius. Dosud není jisté, zda byl Griphopithecus původně africkým rodem, který zahájil expanzi hominoidů do Eurasie a nebo zda se jednalo o potomka starších afrických rodů (Afropithecus, Heliopithecus), který se vyvinul již v Evropě či v Asii a prostřednictvím svých potomků (Kenyapithecus) se vrátil zpět do Afriky.\n\nRod Griphopithecus je vzhledem k nedostatku nálezů jen s opatrností stavěn na počátek výrazné adaptivní radiace hominoidů v Eurasii. Je možné, že patří k vývojové linii orangutanů, může jít ale i o slepou vývojovou větev. Dokladem spojení a návaznosti afrických a eurasijských hominoidů může být identifikace ostatků rodu Kenyapithecus na turecké lokalitě Paşalar, nalezených společně s pozůstatky rodu Griphopithecus. Na jejich základě ovšem dosud nelze rozhodnout o konkrétní podobě vzájemného vztahu obou rodů.\n\nRozeznává se několik druhů rodu Griphopithecus s pestrou taxonomickou historií:\n\n\n"}
{"id": "931037", "url": "https://cs.wikipedia.org/wiki?curid=931037", "title": "Western &amp; Southern Open 2013 – ženská čtyřhra", "text": "Western &amp; Southern Open 2013 – ženská čtyřhra\n\nDo soutěže ženské čtyřhry na tenisovém turnaji Western & Southern Open 2013 nastoupilo dvacet osm dvojic. Obhájcem titulu byl český pár Andrea Hlaváčková a Lucie Hradecká, jehož členky nestartovaly společně. Hradecká se turnaje nezúčastnila.\n\nSpoluhráčkou Hlaváčkové se stala americká tenistka a bývalá světová jednička Lisa Raymondová, s níž vypadla ve druhém kole, když nestačily na německou dvojici Angelique Kerberová a Andrea Petkovicová.\n\nDeblový titul získal třetí nenasazený tchajwansko-čínský pár Sie Su-wej a Pcheng Šuaj, když ve finále přehrál německo-české turnajové šestky Annu-Lenu Grönefeldovou a Květu Peschkeovou. Po rovnocenném zisku prvních dvou sad 5–7 a 6–2, rozhodl o vítězkách až závěrečný supertiebreak nejtěsnějším poměrem míčů [12–10]. Každá z vítězek si do žebříčku WTA připsala 900 bodů a pár si rozdělil částku 244 000 dolarů.\n\nPeschkeová s Grönefeldovou tak prohrály druhé finále za sebou, když v předchozím týdnu skončily jako poražené finalistky na Canada Masters.\n\nČtyři nejvýše nasazené páry měly volný los do druhého kola.\n"}
{"id": "931042", "url": "https://cs.wikipedia.org/wiki?curid=931042", "title": "Hydrobiotit", "text": "Hydrobiotit\n\nHydrobiotit je minerál ze skupiny hydroslíd. Vzniká přeměnou biotitu v serpentinitech a na jejich kontaktech s okolními horninami, objevuje se i v některých pegmatitech. Dochází u něj k pravidelnému prorůstání základních strukturních jednotek biotitu a vermikulitu.\n\n\nSvět\nČR\n"}
{"id": "931044", "url": "https://cs.wikipedia.org/wiki?curid=931044", "title": "Jiří Ješeta", "text": "Jiří Ješeta\n\nJiří Ješeta (* 30. ledna 1970) je bývalý český fotbalista, záložník. Po skončení aktivní kariéry působí jako trenér na regionální úrovni.\n\nHrál za Vagónku Česká Lípa, SKP Union Cheb, FC Slovan Liberec, AFK Atlantic Lázně Bohdaneč, FC MUS Most a VfB Zittau. V československé a české lize nastoupil v 54 utkáních a dal 4 góly.\n"}
{"id": "931045", "url": "https://cs.wikipedia.org/wiki?curid=931045", "title": "Aidan Turner", "text": "Aidan Turner\n\nAidan Turner (* 19. červen 1983 Clondalkin, Irsko) je irský herec.\n\nPo absolvování The Gaiety School of Acting v roce 2004 začal hrát v divadle. A to zejména v národním irském divadle -  The Abbey Theatre. Objevil se v různých divadelních inscenacích jako \"The Plough and the Stars\", \"Romeo and Juliet\", \"A Cry from Heaven\". Jeho první televizní role byla v prvním díle seriálu \"Tudorovci\". Poté si zahrál v populárním irském televizním dramatu \"The clinic\" a ve filmu \"Alarm\". Během této doby jsme ho mohli vídat ještě v dalším seriálu, a to \"Cena za lidskost\" (Being Human), kde si střihl roli upíra Johna Mitchella, žijícího s duchem a vlkodlakem.\n\nV roce 2009 dostal roli malíře a básníka Danteho Gabriela Rossettiho v seriálu BBC \"Desperate Romantics\". V seriálu s ním hrál např. herec Rafe Spall. Následoval kritiky oslavovaný televizní film \"Hattie\". A v roce 2011 obsadil Peter Jackson Aidana do jeho dosud nejznámější role - trpaslíka Kíliho v trilogii \"Hobit\". Tato filmová trilogie se točila 14 měsíců na Novém Zélandu.\n\nMezi jeho herecké kolegy z těchto filmů patří např. Ian McKellen, Richard Armitage, Martin Freeman, Lee Pace, Evangeline Lilly, Orlando Bloom, Luke Evans, Adam Brown či Dean O'Gorman, který hraje Fíliho a ze kterého se stal jeho nejlepší přítel. Jako vlkodlak/lovec stínů Luke Garroway zabíjel démony ve fantasy filmu na motivy knih Cassandry Clare - \"Mortal Instruments: Město z kostí\". V tomto filmu si zahrál např. i Jonathan Rhys Meyers, který ztvárnil hlavní postavu v seriálu Tudorovci.\n\n\n"}
{"id": "931047", "url": "https://cs.wikipedia.org/wiki?curid=931047", "title": "Mistrovství Evropy juniorů v atletice 1993", "text": "Mistrovství Evropy juniorů v atletice 1993\n\n12. Mistrovství Evropy juniorů v atletice – sportovní závod organizovaný EAA se konal ve Španělsku a to San Sebastiánu. Závod s odehrál od 29. července – 1. srpna 1993. \n\n"}
{"id": "931049", "url": "https://cs.wikipedia.org/wiki?curid=931049", "title": "Petr Jirásko", "text": "Petr Jirásko\n\nPetr Jirásko (* 23. února 1969) je bývalý český fotbalista, útočník.\n\nHrál za Spartak Hradec Králové, FK Jablonec, AFK Chrudim a VfB Zittau. V československé a české lize nastoupil ve 25 utkáních a dal 1 gól. Dorostenecký mistr České republiky v roce 1986.\n"}
{"id": "931054", "url": "https://cs.wikipedia.org/wiki?curid=931054", "title": "Jaroslav Farný", "text": "Jaroslav Farný\n\nJaroslav Farný (* 22. února 1955) je bývalý český fotbalista, obránce.\n\nV československé lize hrál za Zbrojovku Brno. Nastoupil v 10 ligových utkáních. V nižších soutěžích hrál i za KPS Brno,\n\n"}
{"id": "931055", "url": "https://cs.wikipedia.org/wiki?curid=931055", "title": "Píďalka podzimní", "text": "Píďalka podzimní\n\nPíďalka podzimní, též vlnopásník ovocný nebo píďalka zimní menší, \"Operophtera brumata\", je drobný motýl, jehož housenky poškozují listy dřevin žírem při rašení. Housenky vyžírají v listech zpočátku drobné otvory, které se postupně zvětšují a dochází až ke skeletaci listů. Píďalka podzimní je polyfág. Živí se na ovocných stromech, ale i na okrasných listnáčích, například dubech a jilmech, ale vezme zavděk i lišejníkem. Podle dostupných informací způsobuje příležitostně několikaleté holožíry.\n\nPro organismus s označením píďalka podzimní je používáno více rozdílných názvů, například \"Cheimatobia brumata\" nebo \"Phalaena brumata\".\n\nAreál rozšíření píďalky podzimní zahrnuje Asii, Evropu a Severní Ameriku. V Evropě je běžným druhem, stejně tak i v ČR. Vyskytuje se v dubových lesích, parcích a v zahradách.\n\nDospělci píďalky podzimní se vyznačují výrazným sexuálním dimorfismem. Samci jsou křídlatí, samice mají křídla redukovaná v pahýly. Rozpětí křídel samce je asi 30 mm, křídla jsou světle hnědá s tmavší kresbou. Délka těla samic je 8–10 mm, barva samic je šedohnědá. Housenky jsou zelenavé až hnědozelené, mají na hřbetě mají tmavý proužek a na bocích 3 žlutavě bílé pruhy. Vajíčka jsou oválná, zprvu světle zelená, později červenožlutá, nakonec šedá.\n\nDruh má v roce jen jednu generaci. Imaga se vyskytují od října do prosince, přes den odpočívají na kmenech stromů a s večerem aktivují. Samci vyhledávají čerstvě vylíhnuté samičky, které se s nimi páří a ihned po oplodnění kladou vajíčka do štěrbin kůry.\n\nPřezimujícím stádiem je vajíčko. Housenky se líhnou v době rašení pupenů – v dubnu a květnu. Okusují květy, pupeny a listy, později ožírají i plody. Listy i květenství spřádají a zdržují se uvnitř smotků. Pro housenky je typický píďalkovitý pohyb. Žír zakončují v průběhu června a spouštějí se na vláknech na zem, kde se v hloubce kolem 5–10 cm kuklí, obvykle v řídkém zápředku.\n\nPíďalka podzimní je široký polyfág: Napadá ovocné dřeviny (např. třešně, meruňky, slivoně, jabloně), ale i mnoho rodů okrasných nebo lesních dřevin: dub (\"Quercus\" spp.), habr (\"Carpinus\"), buk lesní (\"Fagus sylvatica\"), lípy (\"Tillia\" spp.), javor, břízu, jilm a mnoho dalších.\n\nHousenky píďalky podzimní jsou jedněmi z nejvýznamnějších škůdců ovocných dřevin a lesních porostů listnatých stromů, především dubů. Způsobují odlistění dřeviny v květnu a červnu, poškození květů a plodů ovocných dřevin. Poškození se může několik let opakovat. Jsou známy škody na porostech u domácích pěstitelů marihuany (konopí seté).\n\nNa napadených dřevinách je patrný žír na listech, květních poupatech, květech i plodech. V listech jsou vykousané drobné otvory, jež housenky postupně zvětšují, až zůstávají jen ohlodaná žebra listu.\n\nOchrana rostlin je možná pomocí biologického boje užitím bakterií \"Bacillus thuringiensis\", dále se používají lepové pásy. Vhodná je podpora množství sýkor přezimujících v sadech vyvěšováním hnízdních ptačích budek.\n\nPoužitelnými insekticidy jsou:\n\n"}
{"id": "931060", "url": "https://cs.wikipedia.org/wiki?curid=931060", "title": "Miloš Minařík", "text": "Miloš Minařík\n\nMiloš Minařík (* 3. srpna 1951, Němčičky) je bývalý český fotbalista, obránce. Po skončení aktivní kariéry působí jako trenér mládeže v Opatovicích.\n\nV československé lize hrál za Zbrojovku Brno. Za Zbrojovku nastoupil v 17 ligových utkáních a dal 2 góly.\n"}
{"id": "931061", "url": "https://cs.wikipedia.org/wiki?curid=931061", "title": "Píďalka lesní", "text": "Píďalka lesní\n\nPíďalka lesní, též píďalka buková či vlnopásník podzimní je drobný motýl, jehož housenky poškozují listy dřevin žírem při jejich rašení.\n\nMotýl se vyskytuje ve Střední Evropě, vzácněji i v Nizozemí V Česku je běžným druhem.\n\nRozpětí křídel dospělce je asi 30 - 40mm u samce. Samice má křídla zakrnělá. Křídla samečků jsou světlá, šedavá až šedohnědá s tmavší kresbou. \n\nPřezimují vajíčka na větvích. Housenky se líhnou v době rašení pupenů, v dubnu a v květnu. Okusují květy, pupeny a listy. Nejprve listy děrují. Ožírají i plody. Listy i květenství spřádají a zdržují se uvnitř smotků. Housenky dorůstají v průběhu června a spouštějí se na vláknech na zem, kde se v hloubce kolem 5–10 cm kuklí. Obvykle se kuklí v řídkém zápředku. Druh má v roce jen jednu generaci.\n\nHostitelskými rostlinami jsou ovocné dřeviny, jako jsou třešně, meruňky, slivoně, jabloně, ale i dřeviny okrasné a lesní dřeviny:\n\nVyskytuje se v dubových lesích, v parcích a zahradách, ve vřešovištích a houštinách.\n\nŽír housenek Způsobuje odlistění dřeviny v květnu a červnu, poškození květů a plodů ovocných dřevin. V listech vykousané drobné otvory, jenž housenky postupně zvětšují.\n\nJe možný biologický boj pomocí \"Bacillus thuringiensis\", či použití lepových pásů. Významná je podpora množství sýkor přezimujících v sadech vyvěšováním hnízdních ptačích budek.\n\nK chemické ochraně se používají následující insekticidy:\n\n"}
{"id": "931065", "url": "https://cs.wikipedia.org/wiki?curid=931065", "title": "ITS Cup 2013", "text": "ITS Cup 2013\n\nITS Cup 2013 byl 5. ročník tenisového turnaje, který je součástí ženského okruhu ITF Women's Circuit. Turnaj se hrál venku na antuce, na dvorcích tenisového areálu OMEGA centrum sportu a zdraví v Olomouci. Turnaj probíhal od 15. července – 21. července 2013.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "931066", "url": "https://cs.wikipedia.org/wiki?curid=931066", "title": "Okres Jasło", "text": "Okres Jasło\n\nOkres Jasło (polsky \"Powiat jasielski\") je okres v polském Podkarpatském vojvodství. Rozlohu má 831 km² a v roce 2011 zde žilo 115 734 obyvatel. Sídlem správy okresu je město Jasło.\n\nMěstská:\n\nMěstsko-vesnická:\n\nVesnické:\n\n"}
{"id": "931068", "url": "https://cs.wikipedia.org/wiki?curid=931068", "title": "Šéfe, vrať se!", "text": "Šéfe, vrať se!\n\nŠéfe, vrať se! je československá televizní komedie z roku 1984 režírovaná Hynkem Bočanem. Film je 2. dílem ze série pěti volně navazujících komedií s podvodníky Pepanem, Járou a Marcelou. Celá série vyšla na DVD pod souborným názvem Šéfové.\n\nRodina Anežky si Pepana (který se s Anežkou seznámil v předcházejícím dílu) odváží proti jeho vůli domů na Moravu. Anežčina rodina se rozhodne Pepana převychovat a donutí ho přitom i pracovat. Najdou mu místo skladníka ve skladu stavebnin a bytového vybavení. Na to, aby Pepan neudělal nějaký podraz, dohlíží Anežčini bratři, kteří také zhatí veškeré Pepanovi pokusy o útěk. Pepanovi se i přesto podaří domluvit prodej cementu. Ten si večer připraví na vlek, ale ráno zjistí, že cement zmizel i s vlekem. Při dalším doplňování zásob do skladu si Pepan raději zkontroluje přebírané zboží a zjistí, že místo barevné televize je v krabici od ní televize černobílá. Zjistí, že ona barevná televize se nachází v domě Anežčiny rodiny. V noci se proto rozhodne sklad hlídat a zjistí, že zlodějem je jeden z Anežčiných bratrů. Při sledování Anežčina bratra se seznámí s další obyvatelkou vesnice, která ho pozve k sobě domů.\n\nPři další cestě do města se Pepan pokusí o levotu, bratr Anežky mu ji sice zhatí, ale Pepan mu oznámí, že ho viděl při odvážení věcí ze skladu. Protože se Anežčin bratr bojí svého táty, domluví se, že na sebe nic vzájemně neřeknou. Anežčin otec dojde k závěru, že je nejvyšší čas na svatbu a vezme Pepana a své syny do místní restaurace na oslavu. Při návratu z restaurace kupodivu potká Marcelu ve společnosti dámy, která si říká Barbara.\n\nPepan jede další den traktorem z města a potká obyvatelku vesnice, která ho pozvala k sobě domů. Povídají si a Pepan nadhodí, že plánuje koupi auta. Podaří se mu vymámit z vesničanky 20 tisíc korun. O ty ale přijde, když otec Anežky Anežku pošle, aby Pepanovi umyla záda a on se svými syny tak mohli prohledat Pepanovi oblečení.\n\nPepanovi se nakonec uniknout podaří. Po návratu domů přistoupí na Barbařin plán s podvodem při pronájmu bytu. Vyhlédnou si byt, o kterém mají zjištěno, že jeho majitelé odjíždí na dovolenou a podaří se jim pořídit si kopie klíčů od toho bytu. Pepan s Barbarou se pak vydávají za majitele bytu, kteří odjíždí na delší dobu pryč a chtějí byt pronajmout. Mezitím si Jára od Pepana půjčil jeho byt, ve kterém se připravuje na návštěvu učitelky Lidušky z Kolína, kterou poznal přes inzerát.\n\nS prvními čtyřmi zájemci proběhne podpis nájemní smlouvy bez problémů, poslední se ale chce poradit s právníkem. Barbara prohlásí, že potřebuje svézt a poslední zájemce o byt jí svezení nabídne. Pepan zjistí, že s odchodem Barbary zmizeli i peníze, dojde mu, že Barbara ho podvedla a vyběhne za Barbarou, ona ale již ujíždí autem.\n\nBarbara zajde do baru za Marcelou a dá jí nějaké peníze s tím, ať připraví nějakou oslavu, a dá jí klíče od svého bytu. Později se u Marcely objeví i Pepan s tím, že Barbara je podvedla, ale Marcela ho uklidňuje, že s Barbarou mluvila a že je teda podvést nechce, když jí dala peníze na oslavu.\n\nJára se konečně dočká své učitelky Lidušky z Kolína. Ta mu ale říká, že si narazila koleno, a že neví, jak se dostane za svojí kamarádkou, která jí slíbila, že jí prodá světřík. Jára se nabídne, že jí pro svetřík dojede.\n\nV Barbařině bytě je už připravená oslava a Barbara nikde. Když někdo zazvoní, jsou to praví majitelé bytu, se kterými se Pepan a marcela pohádají. Další, kdo do bytu přijde, je Jára, který si jde pro svetřík. Pepan, Jára a Marcela z bytu odcházejí a majitelé bytu nerozumí tomu, co se děje. Zvoní někdo další a ukáže se, že je to zájemkyně o byt, která si jej pronajala od Barbary.\n\nPepan, Jára a Marcela jdou do Pepanova bytu a Pepan nechápe, jak se Jára do toho všeho připletl. Když přijdou do Pepanova bytu, zjistí, že veškeré jeho vybavení je pryč. Ptají se s Marcelou Járy, jak vypadala ta jeho učitelka a zjistí, že to byla Barbara.\n\nNěkdo zvoní a ukáže se, že je to Anežka a vesničanka. Anežka se Pepana ptá, jestli je pravda, zda mu vesničanka dala 20 tisíc, Pepan řekne, že ano, Anežka jí peníze vrátí a vesničanka odejde. Pepan Anežku políbí v prázdném bytě.\n\n"}
{"id": "931071", "url": "https://cs.wikipedia.org/wiki?curid=931071", "title": "Peter Mehringer", "text": "Peter Mehringer\n\nPeter Joseph Mehringer (15. července 1910 Jetmore, USA - 27. srpna 1986 Pullman, USA) byl americký zápasník, wrestler a hráč amerického fotbalu. V roce 1932 vybojoval na olympijských hrách v Los Angeles zlatou medaili ve volném stylu v lehké těžké váze.\n\nPo ukončení vysokoškolských studií hrál americký fotbal za Chicago Cardinals. Působil také jako profesionální zápasník. Vystupoval zejména na Novém Zélandu. Používal přezdívku \"Kansas Whirlwind\" (\"Vichřice z Kansasu\").\n\n"}
{"id": "931072", "url": "https://cs.wikipedia.org/wiki?curid=931072", "title": "Antonín Juvenál Valíček", "text": "Antonín Juvenál Valíček\n\nAntonín Valíček se narodil 15. června 1919 v Šitbořicích. V roce 1930 se rozhodl stát se knězem a nastoupil do kapucínské soukromé školy v Praze na Hradčanech. V roce 1935 vstoupil do kapucínského řádu a přijal řeholní jméno Juvenál. O rok později odjel do Holandska, kde studoval filozofii. Po vypuknutí druhé světové války v roce 1939 se však musel vrátit zpět do Prahy. V roce 1940 složil Juvenál doživotní sliby a o dva roky později byl vysvěcen na kněze.\n\nV roce 1950 byl společně s dalšími stovkami kněží poslán do kláštera v Broumově, kde žil pod dohledem stráží. Společně s dalšími kněžími byl po roce poslán na Šumavu, kde pracovali jako dělníci. Několikrát byli převezeni na jiné místo v Čechách a na Slovensku, všude byli nuceni vykonávat těžkou manuální práci.\n\nPo konci služby v roce 1953 mu nebylo dovoleno vrátit se ke kněžskému povolání a musel si tak hledat civilní práci. Tu našel jako pomocná síla v Bánské Bystrici. Postupně se zde vypracoval až do funkce zásobovacího referenta. V roce 1961 ukončil studium ve večerní škole a získal maturitu.\n\nAž po normalizaci v roce 1968 mu bylo umožněno vypomáhat při farní službě, souběžně s civilním zaměstnáním. Od roku 1975 působil jako varhaník v Lubietové a rovněž zde pomáhal při bohoslužbách až do roku 1979, kdy odešel do důchodu.\n\nV polovině roku 1979 zaplnil uvolněné místo v duchovní službě u řádových sester v Boršicích u Buchlova. I přes problémy se státním dozorem vypomáhal v okolních farnostech.\nPo revoluci v roce 1989 se pak začal kněžské službě věnovat naplno.\nZemřel v roce 2001 po opakované mozkové příhodě.\n\nVeškerý svůj volný čas věnoval Juvenál překladům duchovní literatury z francouzštiny, angličtiny a němčiny. Během nesvobodné doby přeložil a samizdatově vydal 17 knih. Po revoluci byly vydány jeho překlady:\n"}
{"id": "931078", "url": "https://cs.wikipedia.org/wiki?curid=931078", "title": "Euros Childs", "text": "Euros Childs\n\nEuros Childs (* 16. dubna 1975 Freshwater East) je velšský hudebník. V roce 1991 spoluzaložil skupinu Gorky's Zygotic Mynci, ve které působil až do jejího rozpadu v květnu 2006. Ještě v roce 2006 se vydal na sólovou kariéru a vydal první sólové album nazvané \"Chops\". Od roku 2009 se mimo své sólové kariéry věnuje spolu se skotským hudebníkem Normanem Blakem projektu nazvanému Jonny. V roce 2010 se podílel na albu \"We Went Riding\" svého bývalého spoluhráče z Gorky's Zygotic Mynci Richarda Jamese.\n\nV roce 2000 se podílel na filmu \"Beautiful Mistake\".\n\n\n"}
{"id": "931079", "url": "https://cs.wikipedia.org/wiki?curid=931079", "title": "Rozhledna Romanka", "text": "Rozhledna Romanka\n\nRozhledna Romanka je umístěna v lokalitě \"Zahájí\" asi 300 metrů severozápadně od okraje obce Hrubý Jeseník v okrese Nymburk ve Středočeském kraji. Rozhledna je vysoká 50 metrů a stojí na uměle vytvořeném kopci, vysokém pouhé 4 metry, v němž je ukryto technologické zázemí tří vysílačů. Stavba byla vybudována v nadmořské výšce pouhých 204,5 m n. m., jedná se o nejníže položenou rozhlednu v České republice.\n\nUvedená lokalita v rovinaté krajině Nymburska byla vybrána pro základnovou stanici v důsledku rozhodnutí tří nejvýznamnějších mobilních operátorů. Přizvaní architekti Oldřich Hájek, Jaroslav Šafer, Laco Fecsu a Tomáš Pavlík pojali stavbu stožáru a rozhledny velmi netradičně. Z umělého pahorku vyrůstá padesátimetrový betonový sloup, který je až do poloviny své výšky ukrytí za kovovou konstrukcí rozhledny. Samotná rozhledna má trojúhelníkovitý půdorys a je rozčleněna do několika pater s vyhlídkovými plošinami. Na horní plošinu plošinu ve výšce 26 metrů vede 116 kovových roštových schodů. V rámci každoročně vyhlašované soutěže Grand Prix architektů získala tato stavba za rok 2002 cenu v kategorii krajinářská architektura.\n\nVýstavba rozhledny trvala osm měsíců a její slavnostní otevření se uskutečnilo 28. března 2003. Při té příležitosti byla pokřtěna jménem \"Romanka\", údajně podle malé místní dívenky, která se s velkým zájmem chodila dívat na průběh stavby.\n\nVýhled je specifický tím, že netypicky vychází z roviny, nikoliv jako obvykle z nějaké místní krajinné dominanty. Za dobrého počasí je z horní plošiny možno spatřit nejen zajímavá místa středních Čech, včetně staveb na okraji Prahy, ale i siluetu Krkonoš a neméně architektonicky proslavenou stavbu vysílače na Ještědu.\n\nProvoz vyhlídkové části zajišťuje Obecní úřad Hrubý Jeseník.\n\nDuben-červen: So-Ne 10-13, 14-17\n\nČervenec-srpen: Po-Ne 10-13, 14-17\n\nZáří-říjen: So-Ne 10-13, 14-17\n\nOd autobusových zastávek v centru obce je rozhledna vzdálena zhruba 700 metrů, od železniční zastávky \"Oskořínek\" na železniční trati č. 061 Nymburk - Jičín zhruba dva kilometry.\n\nAutem lze dojet až k patě rozhledny, kde je možnost parkování.\n\nTuristické značení zde není.\n\n\n"}
{"id": "931080", "url": "https://cs.wikipedia.org/wiki?curid=931080", "title": "Anthony Réveillère", "text": "Anthony Réveillère\n\nAnthony Réveillère (* 10. listopadu 1979, Doué-la-Fontaine, Francie) je francouzský fotbalový obránce a reprezentant, který v současné době působí v italském klubu SSC Neapol. Hraje na postu ofensivního pravého obránce, avšak dokáže zahrát i na levé straně. Díky své rychlosti je schopen účinně podporovat útoky svého mužstva. Podstatnou část své kariéry strávil v klubu Olympique Lyon.\n\nDebutoval v profesionálním fotbale 3. února 1998 v dresu Stade Rennes, kde nakonec odehrál šest let. Od ledna do června 2003 hostoval ve španělském klubu Valencia CF. Poté se vrátil do vlasti a v červenci 2003 podepsal kontrakt s Olympique Lyon.\n\nRéveillère byl součástí veleúspěšného týmu Olympique Lyon, který na začátku milénia sbíral jednu trofej za druhou. V letech 2004–2008 vyhrál s Lyonem pětkrát Ligue 1 a v sezónách 2007/08 a 2011/12 Coupe de France (francouzský fotbalový pohár). Šestkrát vyhrál s Lyonem i Trophée des champions (francouzský Superpohár, 2003, 2004, 2005, 2006, 2007, 2012).\n\nV červnu 2013 odešel z Lyonu, nový klub si našel až v listopadu 2013, stal se jím italský SSC Neapol, kde podepsal smlouvu do konce sezóny 2013/14. S Neapolí nepostoupil ze základní skupiny F do vyřazovacích bojů Ligy mistrů 2013/14, italský tým v ní obsadil třetí místo, přestože měl stejný počet bodů (12) jako první Borussia Dortmund a druhý Arsenal FC. V sezóně 2013/14 vyhrál s SSC Neapol italský pohár Coppa Italia, ve finále SSC porazil Fiorentinu 3:1, Réveillère nehrál.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nRéveillère debutoval v A-týmu Francie 11. října 2003 v kvalifikačním utkání proti reprezentaci Izraele (výhra 3:0), nastoupil v základní sestavě a odehrál kompletní zápas.\n\nReprezentační trenér Francie Raymond Domenech jej vzal na Mistrovství světa 2010 v Jihoafrické republice, které se Francii nevyvedlo. Francie na něj postoupila po sporné baráži s Irskem, kde Thierry Henry nahrával na rozhodující gól Williamu Gallasovi po zpracování míče rukou. Na turnaji skončila poslední v základní skupině A, Réveillère nenastoupil ani v jednom zápase.\n\nNa EURU 2012 konaném v Polsku a na Ukrajině postoupila Francie se 4 body ze druhého místa základní skupiny do čtvrtfinále. Trenér Laurent Blanc jej nasadil pouze ve čtvrtfinále 23. června proti největšímu favoritu turnaje Španělsku, s nímž Francie prohrála 0:2.\n\n"}
{"id": "931082", "url": "https://cs.wikipedia.org/wiki?curid=931082", "title": "Peter Dinklage", "text": "Peter Dinklage\n\nPeter Hayden Dinklage (* 11. června 1969, Morristown, New Jersey, Spojené státy americké) je americký herec. Od svého průlomového snímku \"Přednosta\" se objevil ve filmech jako \"Vánoční skřítek\" (2003), \"Dokažte mi vinu\" (2006), \"Superpes\" (2007), \"Horší než smrt\" (2007) (a i v jeho remaku z roku 2010), \"\" (2008) a \"\" (2012), \"\" (2014), \"Pixely\" (2015) a \"Tři billboardy kousek za Ebbingem\" (2017). Během let 2011–2019 hrál roli Tyriona Lannistera v seriálu \"Hra o trůny\", za což získal cenu Emmy, Zlatý glóbus a Screen Actors Guild Award.\n\nNarodil se v Morristownu v New Jersey jako syn Diane a Johna Carla Dinklagových. Jeho matka byla učitelka hudební výchovy na základní škole a otec se živil jako pojišťovací agent. Dinklage se narodil s achondroplazií, díky čemuž má malý vzrůst (135 cm). Vyrostl v Mendham Township v New Jersey a je německého a irského původu. Jeho němečtí předkové byli příbuzní se šlechtickým rodem „von Dincklagových“. Dinklage v roce 1987 absolvoval na Delbarton School a v roce 1991 na Bennington College.\n\nV roce 2005 si vzal divadelní režisérku Ericu Schmidt. V roce 2011 se jim narodila dcera, jejíž jméno neprozradili. Média ji pojmenovala Zelig, toto jméno však Dinklage popřel. Dinklage je vegetarián (od roku 2014 již vegan) a žije se svou ženou a dcerou v New Yorku. Dinklage podporuje organizaci Farm Sanctuary a byl mluvčím pro organizaci Walk for Farm Animals.\n\nKdyž se ho v rozhovoru zeptali na jeho výšku, tak řekl: „Když jsem byl mladý, určitě se mi to nelíbilo. Jako dospívající jsem byl zahořklý a naštvaný a začal jsem si kolem sebe stavět zdi. Ale čím starší jste, tím více si uvědomujete, že pro tyto věci musíte mít smysl pro humor. A tak prostě víte, že to není váš problém. Ale jejich.“\n\n"}
{"id": "931084", "url": "https://cs.wikipedia.org/wiki?curid=931084", "title": "Robert Pearce (zápasník)", "text": "Robert Pearce (zápasník)\n\nRobert Edward Pearce (29. února 1908 Wyaconda, USA – 15. března 1996 Lloydminster, Kanada) byl americký zápasník. V roce 1932 vybojoval na olympijských hrách v Los Angeles zlatou medaili ve volném stylu v bantamové váze.\n\n"}
{"id": "931088", "url": "https://cs.wikipedia.org/wiki?curid=931088", "title": "Jalžabet", "text": "Jalžabet\n\nJalžabet je opčina v Chorvatsku, ve Varaždinské župě. Opčinu tvoří 8 sídel. V roce 2001 žilo v celé opčině 3 732 obyvatel, v samotném Jalžabetu 1 065 obyvatel.\n\n"}
{"id": "931089", "url": "https://cs.wikipedia.org/wiki?curid=931089", "title": "Charles Pacôme", "text": "Charles Pacôme\n\nCharles Bénoni Louis Pacôme (5. listopadu 1902 Bergues, Francie – 1. října 1978 Wasquehal, Francie) byl francouzský zápasník, volnostylař. V roce 1928 vybojoval na olympijských hrách v Amsterdamu stříbrnou medaili v lehké váze a v roce 1932 na hrách v Los Angeles zlatou medaili ve stejné kategorii. V roce 1931 vybojoval bronzovou medaili na mistrovství Evropy ve velterové váze.\n\n"}
{"id": "931098", "url": "https://cs.wikipedia.org/wiki?curid=931098", "title": "Molice skleníková", "text": "Molice skleníková\n\nMolice skleníková (\"Trialeurodes vaporariorum\") je druh polyfágního hmyzu sajícího na rostlinách.\n\nTRIAVA\nPodle EPPO je pro živočicha s označením molice skleníková (\"Trialeurodes vaporariorum\") používáno více rozdílných názvů, například \"Asterochiton vaporariorum\" nebo \"Trialeurodes sonchi\".\n\nMolice skleníková pochází ze střední Ameriky, ale v současné době vyskytuje po celém světě. Jedná se původně o tropický druh, přesto na krátkou dobu snese i mírný mráz. Byla náhodně zavlečena do Evropy v polovině 19. století.\n\nV Evropě i v Česku je běžným druhem.\n\nDospělci jsou 2 mm velký okřídlený hmyz, nažloutlé barvy. Zbarvení je obvykle překryto silným voskovitým povlakem šupin na křídlech, který způsobuje, že hmyz vypadá křídově bílý. Dospělci se shromažďují především na spodní straně listů vrcholových částí rostlin.\n\nLarvy jsou přisedlé a ploché velikosti 1 mm. První stádium je pohyblivé, 2-4 stádium ztrácí končetiny a tykadla zakrňují. Pupária molic mají typický oválný tvar. Vajíčka jsou bílá, později tmavě hnědá až černá.\n\nSamička klade vajíčka do štěrbin nebo průduchů, většinou na spodní straně listů. Asi za týden se líhnou larvy. Celý larvární vývoj může trvat 9-18 dnů. První stádium je pohyblivé ,další tři přisedlé. V posledním stádiu se larva mění v pupárium. Dospělci žijí asi 3-6 týdnů, během kterých může samička naklást několik set vajíček. Reprodukce je téměř vždy parthenogenetická. Za příznivých podmínek může celý životní cyklus být dokončen do 3-4 týdnů.\n\nMolice skleníková má pravděpodobně nejširší řadu hostitelů ze všech hmyzích škůdců. Zahrnuje asi 800 druhů rostlin. Kromě zeleniny jsou nejvíce napadané kultury ve sklenících okrasné rostliny. Častým hostitelem je čílko (\"Fuchsie\"). Šíří se za pomocí mezinárodního obchodu.\n\nVe střední Evropě se vyskytuje jako parazit ve sklenících. Po přezimování vyletuje do venkovních porostů. Přirození nepřátelé zahrnují brouka Delphastus pussilus, vosičky Encarsia formosa, nebo Eretmocerus eremicus. Houba Verticillium lecani je použitelná jako prostředek proti molici skleníkové, ale její používání je omezeno jejími požadavky minimální relativní vzdušnou vlhkost 85 %. Ploštice: \"Macrolophus caliginosus, Dicyphus tamaninii, Cyrtopeltis tenuis\", ploštice rodu \"Orius\".\n\nJe považována za nejškodlivějšího škůdce ve sklenících. Nicméně, v posledních letech se také stala významným škůdcem polní pěstované zeleniny. Molice jsou přenašeči virových chorob rostlin, sání vede k chřadnutí rostlin, tvorbě chloróz a vadnutí listů, medovice znečišťuje plody, listy, květy.\n\nPříznaky napadení jsou dospělci v podobě bílých mušek vyletujících zpod listů a přítomnost dospělců a larev, kteří ve velkých skupinách sají na spodních stranách listů. Při vysoké populační hustotě škůdce dochází ke chřadnutí rostlin, tvorbě chloróz a vadnutí listů. Medovice tvořená larvami, znečišťuje listy, plody a květy, vyvíjí se na ní povlak tvořený saprofytickými houbami, černěmi, sazovitost. Medovice ztěžuje pesticidní ošetření rostlin a snižuje kvalitu produkce.\n\nPrevencí šíření je včasná likvidace zbytků napadených rostlin pálením, případně desinsekce skleníků. Je-li to možné, v zimě by se měly ošetřit celé skleníkové areály. Dalším opatřením je kontrola čistoty sadby při nákupu.\n\nKe tlumení výskytu je možno použít biologické ochrany: Při prvních výskytech molic na žlutých optických lapačích se aplikuje vosička druhu Encarsia formosa, nebo Eretmocerus eremicus. Vosička \"Encarsia formosa\" klade vajíčka do larev molic, ve kterých se pak vyvíjí její larvy. Po krátké době se z napadených kukel molice líhne nová generace vosiček.\n\nK chemické ochraně je nutné zvolit přípravky, vůči nimž není daná populace molice dosud rezistentní. Postřik se musí opakovat každé tři dny, ošetřovat se musí spodní strany listu, do přípravku přidávat smáčedlo. Je vhodné přípravky postupně střídat, měnit. Různé přípravky mají různé efekty.\nSeznam podle agromanual.cz\n\nKromě chemické a biologické ochrany je v prodeji kapalné hnojivo na listy (s obsahem bóru) kde je inzerována jako účinná látka pomerančový olej, přípravek má podle údajů prodejce negativní vliv na molice - omezuje výskyt savých a žravých škůdců (mšic, molic, svilušek, třásněnek a dalších). Míra účinnosti není uvedena.\n\n"}
{"id": "931100", "url": "https://cs.wikipedia.org/wiki?curid=931100", "title": "Černá Desná", "text": "Černá Desná\n\nČerná Desná je vodní tok tekoucí na severu České republiky v Jizerských horách. Pramení v údolí mezi Černým vrchem (1025 m n. m.) a Jizerou (1025 m n. m.). Odtud teče jižním směrem podél silnice II/290 až k přehradní vodní nádrži Souš, která je na jejím toku zbudována. Na její jižní straně z přehrady vytéká, západním směrem obtéká osadu Souš a západně od Černé říčky pokračuje až ke městu Desná. V těchto místech se na toku nachází přírodní památka Černá Desná zahrnující Hrncový, Bukový a Plotnový vodopád, k jejímuž vyhlášení došlo na konci července roku 2013. Přímo v Desné, jihovýchodně od zdejšího kostela Nanebevstoupení Páně, se slévá s Bílou Desnou. Dále tok pokračuje jako Desná, která se po 2,4 km vlévá do Kamenice.\n"}
{"id": "931103", "url": "https://cs.wikipedia.org/wiki?curid=931103", "title": "Erik Malmberg", "text": "Erik Malmberg\n\nErik Malmberg (15. března 1897 Göteborg – 9. května 1964 tamtéž) byl švédský zápasník, věnující se oběma stylům. Startoval na třech olympijských hrách, vždy v zápase řecko-římském. Při svém prvním startu v Paříži 1924 vybojoval bronz v pérové váze, v roce 1928 v Amsterdamu stříbro ve stejné kategorii a v roce 1932 v Los Angeles zlato v lehké váze.\n\nV roce 1929 vybojoval titul a v roce 1930 bronz na mistrovství Evropy ve volném stylu. V roce 1930 vybojoval zlato, v roce 1926 stříbro a v roce 1925 bronz na mistrovství Evropy v řecko-římském stylu.\n\nZápasu se věnoval také jeho bratr Algot.\n\n"}
{"id": "931105", "url": "https://cs.wikipedia.org/wiki?curid=931105", "title": "Peter Weller", "text": "Peter Weller\n\nPeter Weller (* 24. června 1947) je americký herec a režisér. V dětství se věnoval hudbě, hrál na trubku v jazzovém souboru. Roku 1987 hrál hlavní roli ve filmu \"Robocop\". Mezi jeho další filmy patří \"Dvojitý podraz\" (2001) nebo \"\" (2013). Hrál rovněž v různých seriálech, jako například \"Odyssey 5\" (2002) a \"Dexter\" (2010). V roce 2012 to pak byla menší role v epizodě „Post Mortem“ seriálu \"Dr. House\", kterou rovněž režíroval.\n\n"}
{"id": "931109", "url": "https://cs.wikipedia.org/wiki?curid=931109", "title": "Dialektický naturalismus", "text": "Dialektický naturalismus\n\nDialektický naturalismus je pojem zavedený americkým filosofem Murrayem Bookchinem za účelem popsat filosofickou oporu politického programu sociální ekologie. Dialektický naturalismus objevuje soubor vztahů mezi sociálními problémy a jejich přímými následky na ekologický dopad lidské společnosti. Bookchin nabízí dialektický naturalismus jako kontrast k Hegelovu „empyrejskému, z podstaty antinaturalistickému dialektickému idealismu“ a „dřevěnému, často vědeckému dialektickému materialismu ortodoxních marxistů.“\n\nKořeny dialektického naturalismu se nacházejí v Hegelových spisech o dialektické metodologii, která byla propůjčena organické, či až ekologické interpretaci. Bookchin interpretuje sílu dialektické metody jako jednotu ontologie a vývojové kauzality. „Dialektika“, jak píše Bookchin, „je zároveň způsob uvažování s ohledem na odpovědnost objektivního světa a vývojovou ontologii.“\n\nNa rozdíl od předchůdců (Hegel, Marx) dialektický naturalismus „\"nevymezuje hegelovské Absolutno na konci světového vývoje, ale spíše posouvá dále představu stále větší celistvosti, plnosti, bohaté diferenciace a subjektivity.\"“ Tím pádem v rámci dialektického naturalismu neexistuje „\"Konec Dějin\"“, ale jakési povýšení myšlenky postupného společenského a individuálního sebeporozumění člověka.\n\nJako filosofický směr dialektický naturalismus dává důraz na vtělení a povýšení vědeckého porozumění jako nedílné části vývoje ekologického chápání člověka. Bookchin odmítá „\"obrodu předvědeckých archaismů\"“ a přizvukuje důležitost zabudování širokého vědeckého pochopení z interdisciplinární literatury. Samotný projekt sociální ekologie je komplexní a zabývá se společenstvími a ekosystémy v jejich celistvosti, nejen jako sumou jejich částí, ale v plnosti jejich vzájemných souvislostí. Dialektické rozvíjení evoluce, jak biologické, tak kulturní, vede k větší komplexitě a tím i k větší subjektivitě. Lidstvo, jakožto sebeuvědomělý produkt přírody, nemůže být vnímán jako vrchol potravního řetězce, ale jedině jako jeden z výsledků biologických pochodů. Pochodů, které principiálně závisí na rozmanitosti organických forem života a biosféry a vyžadují obezřetné přehodnocení lidské arogance.\n"}
{"id": "931110", "url": "https://cs.wikipedia.org/wiki?curid=931110", "title": "1. FFC Turbine Potsdam", "text": "1. FFC Turbine Potsdam\n\n1. Frauen-Fußball-Club Turbine Potsdam 71 e. V. je německý tým ženského fotbalu sídlící v Postupimi. Byl založen 3. března 1971 Berndem Schröderem a tradičně patří k německé i světové klubové špičce.\n\n\n\n\n"}
{"id": "931113", "url": "https://cs.wikipedia.org/wiki?curid=931113", "title": "Proti všem (film)", "text": "Proti všem (film)\n\nProti všem je československý hraný film natočený režisérem Otakarem Vávrou v roce 1956 na motivy stejnojmenného díla spisovatele Aloise Jiráska. Jedná se o třetí díl Vávrovy filmové husitské revoluční trilogie. Děj tohoto historického snímku, který navazuje na film \"Jan Žižka\" a celou trilogii uzavírá, se odehrává v roce 1420. Ústředním motivem filmu je zápas husitů s vojsky první křížové výpravy, v jejímž čele do Čech přijíždí dědic českého trůnu, uherský a římský král Zikmund Lucemburský. Sledujeme i rozvoj Tábora a spory mezi umírněnou stranou Jana Žižky a radikálními pikarty Petra Kániše.\n\nV úvodu prchají před houfem plenících táboritů probošt louňovického kláštera, tamní sakristián a mladá novicka Marta. Útočiště najdou ve tvrzi zemana Ctibora z Hvozdna, který je před pronásledovateli ochrání. Trojice tak vyvázne a stihne se ukrýt na hradě Příběnice u mocného pána Oldřicha z Rožmberka. K táboritům se při průchodu Hvozdna přidává většina obyvatel vsi a také zemanova dcera Zdena. Venkované dosáhnou Tábora a jsou zde přijati. Zdena je okouzlena jedním z táborských kněží, Janem Bydlinským.\n\nLouňovickému proboštovi se podaří přesvědčit pana z Rožmberka, aby přistoupil na stranu krále Zikmunda Lucemburského, který se právě chystal vpadnout do Čech v čele křížové výpravy. Mladý Rožmberk se za přislíbenou finanční odměnu zavázal udeřit na oslabené město Tábor. Probošt se s touto zprávou vydává do Kutných Hor, kde před útokem na Prahu prodlívá Zikmund se svým vojskem. Na cestě se probošt setkává s Ctiborem z Hvozdna, který zamířil za svou dcerou na Tábor. Ve městě rovných začíná narůstat spor mezi táborskými kněžími požadujícími bránit se ve městě a hejtmanem Žižkou, který doporučuje vytáhnout na pomoc Praze ohrožené Zikmundovým vojskem. Kolem fanatických kněží Petra Kániše a Jana Bydlinského se začíná shromažďovat skupinka jejich posluchačů, do níž patří proti vůli jejího otce i zemanova dcera Zdena.\n\nLouňovický probošt doráží do Kutné Hory, kde Němci házejí husity do prázdných šachet místních stříbrných dolů. Probošt zde informuje krále Zikmunda o postoji Oldřicha z Rožmberka. Za králem do Kutné Hory přijíždí také pražské poselstvo, které se zoufale snaží vyprosit u Zikmund milost. Uherský a římský král husitské vyslance odbude a donutí je tak požádat o pomoc venkovské husity a především jihočeské tábory. V Táboře po zprávě od Pražanů převáží Žižkova strana a většina zdejších husitů se hotoví k odchodu do ohrožené Prahy. Odjíždí také zeman Ctibor a jeho synovec Ondřej, avšak proti otcově vůli se ve městě spolu s Bydlinským, Kánišem a jejich lidmi rozhodne zůstat zemanka Zdena.\n\nProti oslabenému Táboru vytáhne pán z Rožmberka se svým vojskem, podpořeným také oddíly rakouského vévody Albrechta. V Rožmberkově vojsku je se svým strýcem také novicka Marta, louňovický probošt a sakristián. Tábor je obležen a jen stěží přesile odolává. Z Prahy tehdy přitáhne táborská jízda vyslaná na pomoc obleženému Táboru Janem Žižkou. Nečekaným útokem se husitům podaří oblehatele porazit a Tábor zachránit. Po bitvě je tábory zajat louňovický probošt a sakristián, načež jsou oba upáleni. Novicka Marta a její služebná jsou před smrtí zachráněny mladým Oldřichem z Hvozdna.\nPo zažehnání primárního nebezpečí dochází v Táboře k definitivnímu rozkolu a radikálové vedení Kánišem odcházejí z města do podhradí dobytého hradu Příběnice. Spolu odcházejí také Zdena a Jan Bydlinský, kteří se do sebe zamilují. V Příběnicích Kániš poblouzní své posluchače a tito fanatici zaživa upalují zemanovu dceru Zdenu a Kánišova soka Bydlinského. Ani zeman Ctibor již svou dceru nestihne zachránit.\n\nVe finále celého filmu se Praha, kam již dorazili táborští a další venkovští husité, chystá na útok křižáckých vojsk, které ze tří stran svírají hlavní město. Jedinou zásobovací cestou do Prahy je stezka z Poříčské brány, která vede okolo vrchu Vítkova. Žižka proto toto strategické místo opevní a společně s nepočetným houfem jej také ubrání před obrovskou přesilou, která se Vítkov pokusí obsadit. Král Zikmund je poražen a kruciáta se rozpadá. Husité v samotném závěru slaví toto velké vítězství.\nFilm Proti všem se natáčel v roce 1956 v ateliérech na Barrandově a Radotíně, kde byly snímány exteriéry. Na jeho natáčení se jako historičtí a vojenští poradci podíleli také historici Jan Durdík a Eduard Wagner. Hudbu, kterou měl na starost Jiří Srnka, zařídil Filmový symfonický orchestr a Pěvecký sbor Aus-Víta Nejedlého, který řídil František Belfín. Jako vedoucí sekce kostýmů se na filmu podílel také Jiří Trnka. Natáčení probíhalo za účasti útvarů československé armády, jezdeckých klubů Svazarmu, které k filmování dodaly množství koní, a Vojensko-historického ústavu. Rozpočet 25 miliónů československých korun udělal z filmu Proti všem nejdražší snímek v tehdejší historii československého filmu.\n\nSnímek je, podobně jako ostatní díly Vávrovy husitské trilogie, do dnešních dnů ceněn pro svou monumentální výpravu, dobové kostýmy vytvořené v krejčovské dílně na Barrandově i zdařilé bojové scény v závěru snímku. Přesto bývá tento film spolu s celou Vávrovou trilogií kritizován za svou přílišnou poplatnost režimu 50. let, schématičnost, za své budovatelské nadšení a kvůli zkreslování dějin.\n\nTáborští husité jsou ve snímku veskrze vykreslováni jako ctnostní zastánci komunistických ideálů. Zato jejich soupeři, tedy vysoká šlechta a král, katolická církev a čeští i zahraniční Němci, jsou přibližováni jako zrádní, falešní a úskoční \"nepřátelé lidu\", kterým jde pouze o vlastní prospěch, moc a majetek.\n\nAčkoliv se Vávra hájí, že ve scénáři postupoval dle Jiráskovy předlohy a Palackého konceptu dějin, je snímek přehnaně xenofobní, antiněmecký a nacionální. Patrně tomu tak bylo kvůli vlivu ministra kultury Zdeňka Nejedlého, který požadoval, aby celá husitská filmová trilogie splnila dobovou objednávku.\n\n\n"}
{"id": "931115", "url": "https://cs.wikipedia.org/wiki?curid=931115", "title": "Římskokatolická farnost Jablonec u Mimoně", "text": "Římskokatolická farnost Jablonec u Mimoně\n\nŘímskokatolická farnost Jablonec u Mimoně je územní společenství římských katolíků v Jablonečku a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí (v závorce je \"kurzívou\" uveden německý název lokality ve farnosti do roku 1945):\nMatriky jsou v místě vedeny od roku 1735. V někdejším \"Gablonz bei Niemes\" byla roku 1786 zřízena lokálie, která byla povýšena roku 1849 na samostatnou farnost. Po roce 1945 bylo území farnosti zahrnuto do Vojenského prostoru Ralsko. Budovy v obci byly postupně zbořeny. Poslední bohoslužba ve farním kostele se konala 8. září 1947, a po roce 1949 byl zbořen i kostel. Farnost na začátku 21. století existuje víceméně formálně, a je administrována excurrendo z Mimoně.\n\nVe farnosti se nacházely také další sakrální stavby a pamětihodnosti.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "931120", "url": "https://cs.wikipedia.org/wiki?curid=931120", "title": "Mistrovství Evropy juniorů v atletice 1995", "text": "Mistrovství Evropy juniorů v atletice 1995\n\n13. Mistrovství Evropy juniorů v atletice – sportovní závod organizovaný EAA se konal v Maďarské Nyíregyháze. Závod se odehrál od 27. července – 30. července 1995. \n\n"}
{"id": "931121", "url": "https://cs.wikipedia.org/wiki?curid=931121", "title": "Damien Grégorini", "text": "Damien Grégorini\n\nDamien Grégorini (* 2. března 1979, Nice) je francouzský fotbalový brankář, od července 2014 bez angažmá. Třikrát byl websitem Les Cahiers du football nominován na cenu Ballon de Plomb (v letech 2006, 2007 a 2010).\n\nGrégorini hrál za francouzské kluby OGC Nice (zde debutoval v profesionálním fotbale), Olympique Marseille a AS Nancy.\n\nByl členem francouzského mládežnického výběru U21. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "931123", "url": "https://cs.wikipedia.org/wiki?curid=931123", "title": "De leonismus", "text": "De leonismus\n\nDe leonismus, známý i jako marxismus-de leonismus, je formou syndikalistického marxismu vytvořeného Danielem de Leonem. De Leon byl jedním z prvních lídrů první socialistické strany v USA – Americké socialistické strany práce. De Leon kombinoval teorii syndikalismu své doby s ortodoxním marxismem. Podle de Leonova teorie jsou militantní průmyslové svazy (specializované odbory) nositeli třídního boje. Průmyslové svazy sloužící zájmům proletariátu (dělnické třídy) přinesou změny potřebné k vytvoření socialistického systému. Odlišnost od anarchosyndikalismu je, že podle de leonistického myšlení musí revoluční politická strana nutně bojovat za proletariát ve volbách, nejenom odborovou aktivitou a věří v nutnost centrální vlády koordinující ekonomickou produkci.\n"}
{"id": "931127", "url": "https://cs.wikipedia.org/wiki?curid=931127", "title": "Julien Sablé", "text": "Julien Sablé\n\nJulien Sablé (* 11. září 1980, Marseille) je francouzský fotbalový záložník a bývalý mládežnický reprezentant, který působí od roku 2012 ve francouzském klubu SC Bastia.\n\nPodstatnou část své kariéry strávil v klubu AS Saint-Étienne.\n\nSablé hrál za francouzské kluby AS Saint-Étienne (zde debutoval v sezóne 1997/98 v profesionálním fotbale a později byl kapitánem), RC Lens, OGC Nice a SC Bastia.\n\nV lednu 2009 přestoupil do OGC Nice. Od července do října 2012 byl bez smlouvy, v říjnu pak podepsal kontrakt s klubem SC Bastia.\n\nByl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "931128", "url": "https://cs.wikipedia.org/wiki?curid=931128", "title": "Vůz ABpee347 ČD", "text": "Vůz ABpee347 ČD\n\nVozy ABpee, číslované v intervalu 61 54 30-30, jsou osobní vozy kombinující první a druhou vozovou třídu z vozového parku Českých drah. Všechny tyto vozy vznikly modernizací 15 vozů Bdt v polské firmě PESA Bydgoszcz v letech 2013–2014.\n\n26. července 2011 vyhlásily České dráhy výběrové řízení na modernizaci 15 vozů řady Bdt na tyto vozy. Zakázku vyhrála v červenci 2012 firma PESA Bydgoszcz. Výběrové řízení snížilo cenu rekonstrukce z původních 270 milionů Kč (18 milionů Kč za vůz) na 191 milionů Kč (12 milionů Kč za vůz). První vůz Bdt odjel na modernizaci 26. října 2012. Dalších 11 vozů odjelo 19. května 2013. Všechny vozy měly být dodány nejpozději v létě 2014. První vůz byl představen 26. září 2013. Po představení byl převezen na Železniční zkušební okruh Cerhenice, kde byl otestován. Zkušební provoz, který měl začít na přelomu let 2013 a 2014 se opozdil. Hlavním důvodem byla nevhodná metoda úpravy podvozků. Použitá metoda je vhodná pro vozy s podvozky GP 200 vyrobené v Německé demokratické republice, ale ne u vozů vyrobených v České republice s typově shodnými podvozky. Dalším důvodem je překročení povolených hodnot rušivých proudů. Vozy poprvé vyjely s cestujícími v červnu 2014.\n\nJsou to klimatizované velkoprostorové osobní vozy s oddílem první i druhé třídy typu UIC-Y o délce 24 500 mm. Jsou vybaveny podvozky GP 200 s kotoučovými brzdami. Jejich nejvyšší povolená rychlost je 140 km/h.\n\nVozy při modernizaci dostaly nové předsuvné, za jízdy blokované nástupní dveře ovládané tlačítky.\n\nVozy mají 30 míst k sezení v oddílu první třídy a 40 míst k sezení v oddílu druhé třídy.\n\nCestujícím jsou k dispozici zásuvky 230 V, uzavřený systém WC a audio-vizuální informační systém. Pro napájení vozů elektrickou energií je dosazen centrální zdroj energie (CZE).\n\nDo vozů je dosazena elektropneumatická brzda s přemostěním záchranné brzdy. Mimo to je ještě doplněn 18žilový UIC kabel pro komunikaci lokomotivy a řídícího vozu dle protokolů UIC 558 a 541-5.\n\nNa vozy je již z výroby aplikován lak v korporátním stylu Českých drah od studia Najbrt.\n\nVozy domovské stanice Bohumín jsou nasazovány pouze na jednom páru expresů \"\"Moravia\"\" z Bohumína do Vídně a zpět, vozy domovské stanice Plzeň jsou určené pro trasu Železná Ruda – Klatovy – Plzeň – Praha a vozy dislokované v Hradci Králové jezdí na trase Praha - Nymburk - Hradec Králové - Jaroměř - Trutnov, zajíždí rovněž do Letohradu na páru rychlíků \"\"Kyšperk\"\".\n\nV jízdním řádu 2017/2018 jsou tyto vozy nasazeny na linkách R10 (Praha - Hradec Králové - Trutnov/Letohrad) a R16 (Praha - Plzeň - Klatovy). Vozy vyskytují i na lince Ex6 (Praha - Plzeň - Mnichov), kde nahrazují vozy společnosti Alex, který nemá dostatek provozuschopných vozů pro zajištění smluvených výkonů.\n\n"}
{"id": "931132", "url": "https://cs.wikipedia.org/wiki?curid=931132", "title": "Sylvain Armand", "text": "Sylvain Armand\n\nSylvain Armand (* 1. srpna 1980, Saint-Étienne) je francouzský fotbalový obránce a bývalý mládežnický reprezentant, který působí od roku 2013 ve francouzském klubu Stade Rennes.\n\nPodstatnou část své kariéry strávil v klubu Paris Saint-Germain.\n\nArmand hrál za francouzské kluby Clermont Foot (zde debutoval v profesionálním fotbale), FC Nantes, Paris Saint-Germain a Stade Rennes.\n\nS Nantes (v sezóně 2000/01) a PSG (2012/13) vyhrál francouzskou nejvyšší soutěž Ligue 1. 3. června 2013 přestoupil jako volný hráč do Stade Rennes, kde podepsal smlouvu (platnou od 1. července) do roku 2015.\n\nByl členem francouzského výběru U21. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro. Na turnaji jednou skóroval, v základní skupině se brankou podílel na výhře 3:1 proti Řecku.\n\n"}
{"id": "931135", "url": "https://cs.wikipedia.org/wiki?curid=931135", "title": "Řasnice (přítok Smědé)", "text": "Řasnice (přítok Smědé)\n\nŘasnice je vodní tok o délce 16,3 kilometru tekoucí na severu České republiky ve Frýdlantském výběžku Libereckého kraje. Povodí potoka má rozlohu 3,2 km², avšak dle jiných zdrojů 32,3 km². Vodoteč je považována za vodohospodářsky významný tok a po celé své délce je označována za pstruhovou vodu.\n\nPramení na severovýchodním úbočí vrchu Vyhlídka (512 m n. m.). Odtud teče severovýchodním směrem až k česko–polské státní hranici, kde se stáčí k jihozápadu a protéká obcí Horní Řasnice. V ní sleduje ze severozápadní strany místní silniční komunikaci. Na konci Horní Řasnice podchází pod silnicí III/2915 a následně i III/2917 a na východní straně vstupuje do Dolní Řasnice. Tou prochází po její jižní straně, pod mostkem podchází pod silnicí III/2916 a u objektu čp. 96 i silnici III/2915. Jižně od kovárny Andrease Stelziga podchází pod silnicí číslo III/2911 a směřuje stále západním směrem až do Krásného Lesa, kde podchází pod mosty postupně na silnicích III/2913 a III/2912, až na jejím západním konci vstupuje do místní bažantnice. Za ní se stáčí k jihozápadu a směřuje ku Frýdlantu. Na jeho severním okraji podchází silnici I/13, míjí místní nemocnici a stáčí se jižním směrem, prochází průmyslovým areálem severovýchodně od zdejšího Havlíčkova náměstí a u dalšího průmyslového areálu ve frýdlantské Tovární ulici se pravostranně vlévá do řeky Smědé.\n\nPři ústí činí jeho průměrný průtok 0,30 kubických metrů za sekundu.\n\nVe Frýdlantě se na toku nachází hydrologická stanice, v níž je od roku 1963 umístěn vodočet a o pět let později (1968) sem byl instalován limnigraf.\n\n"}
{"id": "931137", "url": "https://cs.wikipedia.org/wiki?curid=931137", "title": "Seznam britských ponorek", "text": "Seznam britských ponorek\n\nTento seznam obsahuje třídy ponorek britského královského námořnictva.\n\n\n\n\n\n\n\n\n\n\n\n"}
{"id": "931138", "url": "https://cs.wikipedia.org/wiki?curid=931138", "title": "Jack Gleeson", "text": "Jack Gleeson\n\nJack Gleeson (* 20. května 1992, Cork, Irsko) je bývalý irský herec, svou kariéru ukončil v roce 2014 po angažmá v televizním seriálu \"Hra o trůny\", kde ztvárnil Joffreyho Baratheona – touto rolí se i nejvíce proslavil.\n\nNarodil se v městě Cork v Irsku. S herectvím začal v sedmi letech na Independent Theatre Workshop. Jeho první role přišly ve snímcích \"Batman začíná\" (2005), \"Houbičky\" (2007) a \"Záře duhy\" (2009). V roce 2010 se objevil v hlavní roli filmu Alicie Duffy, \"All Good Children\".\n\nHrál roli Joffreyho Baratheona v seriálu \"Hra o trůny\". Jeho obsazení do role bylo oznámeno dne 19. července 2009. Byl součástí původního obsazení a jako člen hlavního obsazení zůstal i po druhou a třetí sérii. Jako vliv na své ztvárnění Joffreyho uvádí Joaquina Phoenixe v roli Commoda ve filmu \"Gladiátor\". Gleeson je studentem na Trinity College v Dublinu a je členem DU Players. V roce 2012 mu na téže škole bylo uděleno stipendium. Gleeson oznámil pokračovat ve svém studiu radši než v herecké kariéře poté, co se dotočí \"Hra o trůny\". Je také zakladatelem a uměleckým ředitelem divadelní společnosti Collapsing Horse Theatre Company, která vznikla v Dublinu. V letech 2004 až 2010 navštěvoval soukromou školu Gonzaga College.\n\n"}
{"id": "931140", "url": "https://cs.wikipedia.org/wiki?curid=931140", "title": "Lee Thompson Young", "text": "Lee Thompson Young\n\nLee Thompson Young (1. února 1984 Columbia, Jižní Karolína – 19. srpna 2013 Los Angeles, Kalifornie) byl americký herec. Od roku 2010 hrál jednu z hlavních rolí detektiva Barryho Frosta v seriálu \"\". Hrál i v několika filmech, jako například \"Akeelah\" (2006) a \"Hory mají oči 2\" (2007). V roce 2013, ve svých devětadvaceti letech, spáchal sebevraždu.\n\n"}
{"id": "931141", "url": "https://cs.wikipedia.org/wiki?curid=931141", "title": "Lionel Mathis", "text": "Lionel Mathis\n\nLionel Mathis (* 4. října 1981, Montreuil) je francouzský fotbalový záložník a bývalý mládežnický reprezentant, který působí od roku 2009 ve francouzském klubu EA Guingamp.\n\nV roce 2003 byl vyhlášen nejlepším mladým hráčem Ligue 1.\n\nMathis hrál za francouzské kluby AJ Auxerre (zde debutoval v profesionálním fotbale), FC Sochaux a EA Guingamp, kde působil nejprve na hostování (2008–2009) a až poté na přestup. V Guingampu přebral kapitánskou pásku.\n\nV Trophée des champions 2005 vstřelil jediný gól Auxerre proti Olympique Lyon, na zisk trofeje to nestačilo, soupeř vyhrál 4:1.\n\nČtyřikrát vyhrál francouzský fotbalový pohár (Coupe de France), dvakrát s Auxerre (2002/03 a 2004/05) a dvakrát s Guingampem (2008/09 a 2013/14).\n\nByl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "931143", "url": "https://cs.wikipedia.org/wiki?curid=931143", "title": "Rued Langgaard", "text": "Rued Langgaard\n\nRud Immanuel Langgaard (28. července 1893 Kodaň – 10. července 1952 Ribe) byl dánský hudební skladatel pozdního romantismu a varhaník. Jeho hudba byla v rozporu s tehdejšími konvencemi a její význam byl doceněn až 16 let po jeho smrti.\n\nNarodil se v Kodani, byl jediným synem skladatele a hudebníka \"Royal Chamber\" Siegfrieda Langgaarda (1852–1914) a Emmy Langgaardové (rozené Foss, 1861–1926). Oba rodiče byli klavíristé.\n\nVe věku pěti let se se svou matkou začal učit hrát na klavír, později se svým otcem a u soukromého učitele. Jeho talent se rychle projevil a už v sedmi letech byl schopen zahrát Schumannovy \"Davidsbündlertänze\" nebo Chopinovy mazurky. Ve stejném období začal také psát krátké kusy pro klavír a hrát na varhany. V deseti letech začal studovat varhanní hru pod vedením Gustava Helsteda, varhaníka z kodaňského kostela Jesuskirken a hru na housle s Chr. Petersenen, dřívějším členem \"Royal Orchestra\".\n\nV jedenácti letech prvně vystoupil veřejně jako varhaník a varhanní improvizátor, a to na koncertu v známém kodaňském kostele Frederiks Kirke. Ve věku 12 let začal studovat hudební teorii pod vedením dánkého skladatele Ch. F. E. Hornemana a později s Vilhelmem Rosenbergem.\n\nJeho první skladby, dva klavírní kusy a dvě písně, byly publikovány, když měl 13 let a právě se přibližně měsíc učil kontrapunktu u věhlasného skladatele Carla Nielsena. O rok později byla jeho sborová práce \"Musae triumphantes\" uvedena na koncertu v Kodani, díky čemu jej jako skladatele spoznala hudební veřejnost. Během jeho dospívání nadále komponoval a kolem Vánoc a Silvestra cestoval společně se svými rodiči, potkajíc dirigenty Arthura Nikische a Maxe Fiedlera.\n\nKdyž měl 18 let, sloužil jako pomocný varhaník v kodaňském kostele Frederiks Kirke. O rok později, v roce 1913, jeho \"Symfonie č. 1 „Hořské pastorále“\" v nastudování \"Berlínských filharmoniků\" pod taktovkou Maxe Fiedlera sklidila na koncertu v Berlíně první úspěchy.\n\nV roce 1914 mu zemřel otec, pak v letech 1915 až 1917 působil jako pomocný varhaník v kodaňském kostele Garnisons Kirke. Od roku 1917 se neúspěšně ucházel o místo varhaníka v několika kodaňských kostelech. V roce 1922 se k němu a jeho matce přistěhovala mladá dívka jménem Valborg Constance Olivia Tetens (známá pouze jako Constance). V roce 1926 umírá jeho matka a následujícího roku se Langgaard a Constance vzali.\n\nAčkoli skladatel už od věku svých třiceti let pobíral státní podporu, jeho práce a také žádosti o zaměstnání byly téměř neustále odmítány. Teprve ve svých 46 letech se mu podařilo získat stálé zaměstnání coby varhaník v katedrále v Ribe, nejstarším městě Dánska.\n\nZemřel krátce před svými devětapadesátými narozeninami, přičemž jeho dílo nebylo až do jeho smrti hudebně doceněno.\n\n"}
{"id": "931144", "url": "https://cs.wikipedia.org/wiki?curid=931144", "title": "Martin Mesík", "text": "Martin Mesík\n\nMartin Mesík (* 17. října 1979 v Banské Bystrici), je bývalý slovenský skokan na lyžích, reprezentant klubu Dukla Banská Bystrica. Skákal na lyžích značky Elan. Osobní rekord skočil v roce 2005, v tréninku na MS v letech na lyžích v rakouském Tauplitz. Tehdy doletěl na značku 195,5 m.\nAktivní kariéru ukončil v roce 2008, jeho nástupcem na postu slovenské jedničky se stal Tomáš Zmoray.\n\nTakřka po celou kariéru byl slovenskou skokanskou jedničkou, a obvykle skákal jako jediný slovák závody světového poháru, mistrovství světa, či olympijské hry.\n\nVe světovém poháru debutoval 9. prosince 1995 v týmovém závodě na můstku ve slovinské Planici. Debut mezi jednotlivci se ho pak týkal 13. ledna 1996 ve švýcarském Engeldbergu, kde skončil na 46. místě. První body získal 14. prosince 1996 v Harrachově, kde skončil na 23. místě. Ten závod se dá dost možná zároveň označit za nejúspěšnější ve slovenské historii, na 13. místě se totiž umístil Marián Bielčík. Nakonec však byl pro Martina Mesíka tento závod druhým nejlepším v jeho kariéře, co se závodů světového poháru týká. Lépe už se mu vydařil jenom jednokolový závod ve Willingenu (2003), kde skončil na 16. místě. Tento výsledek pro něj znamenal i nejlepší výsledek v celkové klasifikaci světového poháru, když skončil na 66. místě se ziskem 15 bodů.\n\nLepších výsledků dosáhl na závodech v letní Grand Prix, kde skončil mezi elitní dvacítkou celkem 7x. Nejzdařilejší víkend jeho kariéry přišel v japonské Hakubě (2005), kde si připsal dva nejlepší výsledky. A to sice nejprve 11. a následně 14. místo. Nebyl to však jediný úspěch letní sezony, a tak v celkové klasifikaci skončil na konečném 23. místě, se ziskem 82 bodů.\n\nMartin Mesík se zúčastnil také olympijských her v Naganu, a v Turíně. Zatímco v Turíně se ani jednou neprobojoval kvalifikací do závodu, v Naganu se mu na velkém můstku podařilo postoupit do druhého kola, a tak 26. místo ze zimní olympiády dost možná můžeme označit jako nejlepší výsledek jeho kariéry.\n\nNa mistrovství světa se podařilo tehdejší slovenské dvojce postoupit do druhého kola pouze jedenkrát. V Trondheimu, roku 1997 skončil na 20. místě, které stačilo mimo jiné i na překonání všech českých skokanů, když nejlepší Čech, Jakub Sucháček, skončil až 26.\nNa leteckém mistrovství se z prvního kola do dalších bojů Mesík probojoval celkem 3x. Nejlepšího výsledku dosáhl v Obertsdorfu (1998), odkud si odvezl 25. Později ještě přidal 28. místo z Harrachova (2002), a 29. místo z Planice (2004).\n"}
{"id": "931145", "url": "https://cs.wikipedia.org/wiki?curid=931145", "title": "Mistrovství Evropy juniorů v atletice 1997", "text": "Mistrovství Evropy juniorů v atletice 1997\n\n14. Mistrovství Evropy juniorů v atletice – sportovní závod organizovaný EAA se konal ve Slovinsku a to v Lublani. Závod s odehrál od 24. července – 27. července 1997. \n\n"}
{"id": "931146", "url": "https://cs.wikipedia.org/wiki?curid=931146", "title": "Lukousaurus", "text": "Lukousaurus\n\nLukousaurus (\"Ještěr od mostu Lukou\") byl zřejmě rodem masožravého teropodního dinosaura, jeho zařazení je však velmi nejisté. Fosílie tohoto menšího dinosaura pocházejí z čínského souvrství (spodní) Lufeng na území provincie Jün-nan. \"Lukousaurus\" zde žil v období spodní jury, asi před 200 - 190 miliony let.\n\nTento rod byl vědecky popsán v roce 1948 čínským paleontologem C. C. Youngem na základě nekompletní lebky. Zdá se, že by mohla patřit jakémusi starobylému ceratosaurovi nebo célurosaurovi. Je však také možné, že zkamenělina vůbec nepatří dinosaurovi, nýbrž jen zástupci příbuzné skupiny Crurotarsi nebo ještě jiné skupiny vyspělých plazů. Rozměry tohoto plaza nelze s jistotou odhadnout.\n\n"}
{"id": "931148", "url": "https://cs.wikipedia.org/wiki?curid=931148", "title": "David Di Tommaso", "text": "David Di Tommaso\n\nDavid di Elias Alemu Tommaso (6. října 1979, Échirolles, Francie - 29. listopadu 2005, De Meern, Nizozemsko) byl francouzský fotbalový obránce a mládežnický reprezentant.\n\nPocházel z fotbalové rodiny s italskými kořeny. Byl ženatý a měl potomka. Jeho otec Pascal Di Tommaso, strýc Louis Di Tommaso a mladší bratr Yohan Di Tommaso jsou také fotbalisty.\n\nDi Tommaso zemřel ve svém domě v Nizozemsku v pondělí 29. listopadu 2005. Bylo mu 26 let. Příčinou smrti byl infarkt myokardu. Ještě v sobotu 27. listopadu hrál zápas proti AFC Ajax (výhra Utrechtu 1:0).\n\nKlub FC Utrecht od roku 2006 zavedl cenu pro nejlepšího hráče roku v klubu, kterou pojmenoval po zesnulém Di Tommasovi. O jejím udělení rozhodují fanoušci v hlasování.\n\nDavid Di Tommaso hrál ve francouzské lize za AS Monaco (zde debutoval v profesionálním fotbale) a CS Sedan Ardennes. V sezóně 1999/00 vyhrál s Monacem Ligue 1.\n\nV roce 2004 odešel do nizozemského klubu FC Utrecht.\n\nByl členem francouzského výběru U21. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "931150", "url": "https://cs.wikipedia.org/wiki?curid=931150", "title": "Crustacés et Coquillages", "text": "Crustacés et Coquillages\n\nCrustacés et Coquillages (tj. \"Korýši a mušle\") je francouzský hraný film z roku 2005, který režírovali Olivier Ducastel a Jacques Martineau podle vlastního scénáře. Film popisuje trampoty pařížské rodiny na letní dovolené v jižní Francii. Název filmu je inspirován písní „Coquillages et Crustacés“, kterou nazpívala Brigitte Bardotová. Snímek byl v ČR promítán na filmovém festivalu Febiofest v roce 2011 pod názvem \"Přímořské potvůrky\".\n\nManželé Marc a Béatrix se svými dětmi Charly a Laurou přijíždějí z Paříže do svého letního domu v Ensuès-la-Redonne nedaleko Marseille, kde Marc trávil dětství. Laura po několika dnech odjíždí s přítelem do Portugalska a za Charlym přijede jeho kamarád Martin. Béatrix šokuje Marca svou dedukcí, že jejich syn je gay a Martin je jeho přítel. Charly to neřeší a Martin, který je opravdu gay, se to snaží Marcovi bez úspěchu vysvětlit. Za Béatrix přijíždí z Paříže její milenec Mathieu, kterého musí skrývat. Charlu se jde jednoho večer i přes Martinovo varování projít na pobřeží, které ale slouží jako místo setkávání místních homosexuálů. Nechtěně se zde seznámí s instalatérem Didierem. Když Didier zjistí, že Charly je Marcův syn, zaveze ho domů. V domě je problém s dostatkem teplé vody a proto Charly zavolá Didierovi, aby přijel spravit kotel. Přitom se setká s Marcem, kterého už mnoho let neviděl, co se jako milenci rozešli. Stráví spolu noc a stejně tak Béatrix stráví noc s Mathieum, který na ni tlačí, aby se s Marcem rozešla. Ráno se potkají a řeknou si pravdu. Charlymu se konečně podaří rodičům říct, že není gay a následně zjistí, že jeho otec jím je. Následujícího léta přijedou do domu opět všichni – Béatrix s Mathieum, Marc s Didierem, Laura, Charlu a Martin se svým přítelem.\n"}
{"id": "931151", "url": "https://cs.wikipedia.org/wiki?curid=931151", "title": "Max Jacob", "text": "Max Jacob\n\nMax Jacob [\"maks žakob\"] (také \"Jakob\"; 12. července 1876 Quimper – 5. března 1944 koncentrační tábor Drancy) byl francouzský básník, malíř a spisovatel.\n\nPocházel z chudé židovské rodiny, mládí prožil v Quimperu v západní Francii a sám o sobě napsal, že pět let žil jako námořník. Pak se usadil v Paříži a 1897 se rozhodl pro uměleckou dráhu. Byl jedním z prvních přátel P. Picassa hned po jeho příchodu do Paříže, učil ho francouzsky a společně bydleli na \"Boulevardu Voltaire\". Jacob ho seznámil s Guillaume Apollinairem, s J. Cocteauem a s A. Modiglianim, který Jacoba několikrát portrétoval. Seznámil se také s budoucím politikem a odbojářem J. Moulinem a dalšími významnými osobami.\n\nRoku 1915 se dal pokřtít a léta 1921 až 1928 strávil v ústraní, v klášteře Saint-Benoît-sur-Loire, kam se po různých cestách a pobytech v Paříži roku 1936 zase vrátil. 24. února 1944 ho po ranní mši zatklo gestapo a odvleklo do Orléans a pak do tábora v Drancy, kde zemřel na zápal plic. Jeho sourozenci zahynuli v Osvětimi. Jacob byl nejprve pohřben v Ivry a roku 1949 na přání svých přátel přenesen do Saint-Benoît-sur-Loire. Posmrtně byl vyznamenán Řádem čestné legie.\n\nLiterární i výtvarné dílo M. Jacoba spojuje symbolismus se surrealismem a s křesťanskou mystikou. Vydal řadu knih, románů a básní v próze, a své obrazy vystavoval v letech 1930 a 1938 v New York City. \n\n\n\n"}
{"id": "931152", "url": "https://cs.wikipedia.org/wiki?curid=931152", "title": "Newag Griffin", "text": "Newag Griffin\n\nNewag Grifin je rodina čtyřnápravových lokomotiv polského výrobce Newag Gliwice vyráběná od roku 2012. Jednotlivé verze se liší počtem napájecích systémů, kterými může být lokomotiva napájena. Kromě elektrických verzí bude existovat i dieselová. Původní obchodní označení lokomotiv bylo \"Elephant\" a až později bylo změněno na \"Griffin\".\n\nPrvní představení lokomotivy E4MSU proběhlo 18. září 2012 na veletrhu InnoTrans v Berlíně. Od konce dubna 2013 proběhly testy lokomotivy v Polsku, nejdříve na zkušebním okruhu, od května 2013 i na síti PKP PLK. Od 18. do 31. července byla lokomotiva testována v čele nákladních vlaků dopravce PKP Cargo se zátěží až 3 440 t. V srpnu 2013 proběhly testy na Železničním zkušebním okruhu Cerhenice, kde lokomotiva byla otestována na střídavých napájecích soustavách 25 kV 50 Hz a 15 kV 16,7 Hz.\n\nByla avizována rovněž výroba prototypu třísystémové lokomotivy E4MSP pro rychlost 200 km/h. Prototyp měl být hotov do konce roku 2013, ale nestalo se tak.\n\nV prosinci 2015 byl mezi Newagem s polským dopravcem Lotos Kolej uzavřen kontrakt na sedmiletý pronájem pěti stejnosměrných Griffinů včetně jejich údržby. Výroba byla financována společností ING Lease, která se stala majitelem lokomotiv. Lokomotivy označené E4DCUd byly postupně dokončovány během roku 2017, oficiální představení proběhlo na veletrhu Trako, který proběhl v září 2017 v Gdańsku. Lotos však lokomotivy odmítl převzít, neboť podle názoru společnosti lokomotivy nebyly schopny kvůli chybějící palubní části zabezpečovače ETCS plnohodnotného provozu. Newag následně od smlouvy odstoupil a lokomotivy odkoupil. Od února 2018 jsou tři z těchto lokomotiv ve dvouletém pronájmu u dopravce ORLEN KolTrans. Zbývající dva stroje si pronajme PKP Intercity.\n\nNewag Griffin je rodina čtyřnápravových lokomotiv s průjezdním obrysem definovaným normou UIC 505-1. Celková délka lokomotivy je 19 700 mm. Je určena do čela vlaků o hmotnosti do 3 200 t. Regulace výkonu je provedena pomocí IGBT tranzistorů. Lokomotivy jsou připraveny na instalaci ERTMS a GSM-R.\n\nVerze E4DCUd představená v roce 2017 je určena pro provoz na tratích elektrizovaných stejnosměrnou soustavou 3 kV. Její maximální rychlost činí 160 km/h, hmotnost je 79 tun. Jmenovitý výkon lokomotivy je 6,4 MW, navíc je vybavena pomocným spalovacím motorem o jmenovitém výkonu 420 kW.\n\nExistují plány na sedm verzí těchto lokomotivy, které se primárně liší napájecími soustavami a nejvyšší povolenou rychlostí.\n"}
{"id": "931154", "url": "https://cs.wikipedia.org/wiki?curid=931154", "title": "Hôtel de Donon", "text": "Hôtel de Donon\n\nHôtel de Donon je městský palác v Paříži. Nachází se v historické čtvrti Marais v ulici \"Rue Elzévir\" č. 8 ve 3. obvodu. Sídlí v něm městské muzeum Musée Cognacq-Jay. Palác je od roku 1975 chráněn jako historická památka.\n\nPalác byl postaven kolem roku 1575 na místě, kde se kdysi nacházely městské hradby, které nechal ve 14. století zřídit Karel V. Zdejší pozemky vlastnil klášter Sainte-Catherine-du-Val-des-Écoliers, který je v roce 1545 rozparceloval. Jednu parcelu koupil Médéric de Donon, dohlížitel nad královskými stavbami a nechal postavit palác, jehož architekt je neznámý. V majetku rodiny zůstal do roku 1636. V 18. století byl palác rozšířen, v 19. století byl, tak jako mnoho jiných objektů ve čtvrti, přestavěn ke komerčním účelům, což znamenalo ztrátu vnitřního vybavení. Na jeho zahradě byly ve 30. letech 20. století postaveny garáže. V roce 1975 palác koupilo město Paříž a nechalo jej zrestaurovat. Od roku 1990 zde sídlí muzeum Musée Cognacq-Jay, které uchovává umělecké předměty z 18. století. Tuto sbírku vlastnili manželé Ernst Cognacq a Louisa Jay, zakladatelé pařížského obchodního domu \"La Samaritaine\", kteří ji věnovali městu Paříži. Původně muzeum sídlilo na \"Boulevardu des Capucines\".\nHlavní charakteristika paláce s vysokými střechami připomíná práce renesančního architekta Philiberta de l'Orme (1510-1570) působícího v Marais a nejspíše využívá blízkosti paláce Carnavalet. Krov v hlavním sále evokuje převrácenou loď. Struktura corps de logis je charakteristická pro paláce v Marais tohoto období.\n\n"}
{"id": "931157", "url": "https://cs.wikipedia.org/wiki?curid=931157", "title": "Scott Parker", "text": "Scott Parker\n\nScott Matthew Parker (* 13. října 1980, Londýn, Anglie) je anglický fotbalista v současné době hrající za Fulham a je také oporou anglického národního týmu, se kterým si naposledy zahrál na Euro 2012. Ve své kariéře hrál za 5 londýnských klubů a v Premier League již nasbíral více než 300 startů.\n\nParker se narodil v londýnské čtvrti Lambeth a v deseti letech nastoupil do akademie Chaltonu. Do prvního týmu se dostal v roce 1997 a zůstal tam až do roku 2004. Celkem za Charlton odehrál 145 zápasů a vstřelil 10 gólů. Díky svým výkonům si vysloužil přestup do Chelsea FC, která za něj zaplatila 10 milionů liber. U Blues podepsal Parker smlouvu na čtyři a půl roku, jenže zde nakonec neodehrál ani 30 utkání. V sezoně 2004-05 Chelsea získala mistrovský titul, který je Parkerovi také počítán, ale v této sezoně odehrál pouhé 4 ligové zápasy. V létě 2005 se střední záložník stěhoval na sever - do Newcastlu za 6,5 milionu liber. Během tohoto angažmá odehrál třetí zápas za národní tým, ale od té doby se na soupisku Albionu nedostal. Až v roce 2011. Po dvou sezonách se Parker vrátil zpět do Londýna, kde ho koupil West Ham za 7 milionů. Zde odehrál výborné čtyři sezony, během kterých se stal oporou týmu, ale po sestupu v roce 2011 odešel do Tottenhamu, ke si ho vyhlédl trenér Harry Redknapp. Sezona 2011-12 se dá považovat za jeho životní, kdy se stal jasnou oporou Tottenhamu, který se během sezony nacházel na příčkách zajišťujících účast v Lize mistrů. Za své skvělé výkony se dostal zpět do reprezentace, kde odehrál v roce 2011 sedm utkání, a nakonec se dostal i do týmu pro Euro 2012. V létě 2013 přestoupil do Fulhamu, v pořadí již pátého londýnského klubu, za který hrál.\n\nScott Parker reprezentoval Anglii v každém výběru od 15 let. První zápas za Albion odehrál 16. listopadu 2003 proti Dánsku, když střídal v 66. minutě tehdy osmnáctiletého Wayna Rooneyho. V letech 2003-2006 odehrál pouhé 3 zápasy, až v roce 2011 se zařadil do základní sestavy a odehrál 7 utkání. V roce 2012 byl Royem Hodgsonem nominován na Euro, kde odehrál v základní sestavě všechna tři utkání ve skupině a pomohl k výhrám nad Ukrajinou, Švédskem a remíze s Francií. Ve čtvrtfinále proti Itálii odehrál 93 minut, poté byl vystřídán Jordanem Hendersonem, Anglie však nakonec vypadla na penalty 2-4.\n\n\n"}
{"id": "931161", "url": "https://cs.wikipedia.org/wiki?curid=931161", "title": "Stéphane Mbia", "text": "Stéphane Mbia\n\nStéphane Mbia (* 20. května 1986, Jaunde, Kamerun) je kamerunský fotbalový záložník/obránce a reprezentant, který hraje od roku 2016 v klubu Hebei China Fortune. Jeho postem je defensivní záložník, ale může působit i na pozici stopera (středního obránce) nebo na kraji obrany.\n\nMbia hrál ve Francii za Stade Rennes (v jehož dresu debutoval v profesionálním fotbale). 18. dubna 2007 v zápase proti Olympique Lyonnais měl incident s českým útočníkem Milanem Barošem, jenž si před kamerunským hráčem ucpával nos a mával před ním rukou, jako by rozháněl zápach. Toto gesto vyvolalo podezření z rasistického chování, Baroš se hájil, že to bylo běžné fotbalové gesto, které nemělo s rasismem nic společného. Zároveň poslal kamerunskému hráči omluvný dopis. Toto vysvětlení nepřesvědčilo ani představitele organizací na ochranu lidských práv, ani samotného Mbiu, jenž se ve francouzském deníku L'Equipe vyjádřil, že Barošovi neodpustí.\n\nV červenci 2009 přestoupil Mbia za 12 milionů eur do Olympique Marseille. V sezóně 2009/10 vyhrál s Marseille Ligue 1. Dvakrát vyhrál v Marseille i Trophée des champions (v letech 2010 a 2011).\n\nV srpnu 2012 podepsal dvouletou smlouvu s anglickým klubem Queens Park Rangers (QPR). Opačným směrem putoval na roční hostování Angličan Joey Barton.\n\nV srpnu 2013 odešel hostovat do španělského klubu Sevilla FC. 25. dubna 2014 vstřelil v prvním zápase semifinále Evropské ligy 2013/14 efektní, leč pravidlům odporující gól patičkou ve španělském souboji proti Valencia CF (výhra 2:0). Branka platila, ačkoli padla z evidentního ofsajdu. Se Sevillou se probojoval až do finále Evropské ligy, v němž jeho tým porazil portugalskou Benfiku Lisabon až v penaltovém rozstřelu (4:2, 0:0 po prodloužení). Mbia svůj penaltový pokus proměnil.\n\nKoncem srpna 2014 do Sevilly z QPR přestoupil.\n\nStéphane Mbia hrál na Letních olympijských hrách 2008 v Číně, kde kamerunský výběr do 23 let vypadl ve čtvrtfinále s Brazílií po výsledku 0:2. Mbia odehrál na turnaji všechny čtyři zápasy a vstřelenou brankou rozhodl o vítězství 1:0 v základní skupině D proti Hondurasu.\n\nJeště před LOH 2008 se v lednu zúčastnil Afrického poháru národů 2008 v Ghaně a ve čtvrtfinále vstřelil dva góly Tunisku, přispěl tak výrazně k výhře 3:2 po prodloužení a postupu do semifinále. Kamerun nakonec dokráčel až do finále, kde podlehl 0:1 Egyptu.\n\nV A-mužstvu „kamerunských lvů“ hraje od roku 2005. Byl nominován mj. na Africký pohár národů 2015.\n\n"}
{"id": "931167", "url": "https://cs.wikipedia.org/wiki?curid=931167", "title": "Ebenová karavana", "text": "Ebenová karavana\n\nEbenová karavana je dobrodružný román pro mládež českého spisovatele Mirko Paška z roku 1959 líčící osud černých obyvatel několika somálských vesnic, které zajme arabský otrokář, aby je prodal do otroctví. \n\nDěj románu se odehrává na sklonku 19. století na území Francouzského Somálska poblíž úžiny Bab-el-Mándeb (což znamená Brána smutku), která odděluje Rudé moře od Adenského zálivu. Cestu přes úžinu v té době využívali otrokáři z Arábie, kteří zajaté černochy ze svých nájezdů prodávali jako otroky na orientálních trzích.\n\nStejný osud má potkat i obyvatele dvou somálských vesnic, které přepadli lidé otrokáře Šejcha Mansúra. Mezi nešťastníky, se kterými otrokáři zacházejí jako se stádem dobytka, je i Šabba, která si do jedné z přepadených vesnic šla vyprosit u tamějšího kouzelníka šťastný osud pro své ještě nenarozené dítě. U zajatých černochů se projevuje jejich mírumilovná povaha, která je příčinou, že se chovají trpně a nemají ani pomyšlení na odpor.\n\nKdyž Šabbin muž Šahin zjistí, že je jeho žena unesena, rozhodne se jí společně se Šabbinýn bratrem Ammárem a mladíkem Merzukem osvobodit. Všichni tři sledují z povzdálí vysilující pochod karavany otroků pouští k mořskému pobřeží, při kterém několik otroků dokonce zahyne. \n\nProtože se Šahinovi a jeho druhům nepodaří Šabbu během pochodu osvobodit, je Šabba poté, co karavana dorazí na pobřeží, nahnána s ostatními na Mansúrovu loď. Ta se však dostane během plavby do bouře a je vržena zpět na místo, odkud vyplula. Mnoho otroků z vraku uprchne, ale Šabba s ostatními ženami mezi nimi není. Šahinovi a Ammárovi se podaří černochy přesvědčit, aby obsadili pobřežní studny s vodou a pokusili se osvobodit své ženy. \n\nOtrokáři obsadí protější návrší a doufají, že připluje další Mansúrova loď. Voda jim ale dochází a Mansúr se bojí na černochy zaútočit, protože se obává jejich přesily. Zjistí však, že Šabba je Šahinova žena a pošle jí za ním s poselstvím, aby přišel na schůzku, kde budou spolu vyjednávat. Když Šahin přijde, Mansúr jej nechá zastřelit v domnění, že černoši utečou. Ti se však, přesvědčování Ammánem, Merzukem a Šabbou nakonec vzchopí a na Mansúra zaútočí. Díky své přesile pobijí jeho muže a Ammár Mansúra probodne nožem. Pak se všichni vrátí se do svých vesnic a Šabba brzy zemře při porodu syna Músy.\n\nPo dvou a půl letech se objeví nový otrokář, všechny obyvatele vesnic zajme a odvede je do otroctví, protože se černoši stále neumí bránit. Zachrání se pouze Merzuk, kterému se podaří prchnout i s Músou. Tři roky stráví v jedené zapadlé vsi kdesi v horách a pak se vydají dále na sever a usadí se ve vesnici Mattara v Horním Egyptě. Když je Músovi třináct let, Merzuk zemře a Músy se ujmou vesničané Když Músa dospěje, odejde do Káhiry, živí se pletením rohoží a tkaním koberců, má syna Dźúsifa a vnučku pojmenovanou po prababičce Šabba a umírá ve věku třiceti pěti let na tuberkulózu. V závěru knihy autor naznačuje, že si příběh úplně nevymyslel, protože se Dźúsifem a s jeho dcerkou osobně setkal.\n"}
{"id": "931174", "url": "https://cs.wikipedia.org/wiki?curid=931174", "title": "Jošino (hora)", "text": "Jošino (hora)\n\nHora Jošino (: 吉野山, \"Jošinojama\") je horský hřeben táhnoucí se asi 8 kilometrů severojižním směrem od řeky Jošino k pohoří Ómine ve střední části prefektury Nara. Celý hřbet leží v katastru města Jošino v okrese Jošino. Hora Jošino je rovněž pojmenování pro širší oblast posetou svatyněmi a chrámy, v jejichž středu se nachází chrám Kinpusendži.\n\nOd pradávna byla hora Jošino známa jako místo vhodné pro pozorování kvetoucích stromů. Obzvláště proslavené byly místní sakury. Na hanami sem kdysi přijel i Hidejoši Tojotomi. I v současnosti v době, kdy kvetou sakury, oblast překypuje turisty. Hora je od úpatí k vrcholu rozdělena na čtyři části: Šimosenbon (下千本), Nakasenbon (中千本), Kamisenbon (上千本) a Okusenbon (奥千本). V každé části kvetou sakury v jinou dobu.\n\n9. prosince 1924 byla hora prohlášena za národní památku (国の史跡, \"Kuni no šiseki\") a za místo s malebnou vyhlídkou (名勝, \"Meišó\").\nV únoru 1936 byl založen Národní park Jošino-Kumano (吉野熊野国立公園, \"Jošino Kumano Kokuricu Kóen\"), jehož je hora Jošino součástí. V roce 1990 se Jošino dostalo do výběru 100 nejlepších míst v Japonsku pro pozorování kvetoucích sakur. A nakonec v červenci 2004 byla hora spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\".\n\n"}
{"id": "931186", "url": "https://cs.wikipedia.org/wiki?curid=931186", "title": "Christian Frederik Emil Horneman", "text": "Christian Frederik Emil Horneman\n\nChristian Frederik Emil Horneman (17. prosince 1840 Kodaň – 8. června 1906 Kodaň) byl dánský hudební skladatel, dirigent, vydavatel, hudební organizátor a pedagog.\n\nByl synem skladatele Emila Hornemana a celoživotním přítelem E. H. Griega. V roce 1874 založil vlastní koncertní společnost a v roce 1880 vlastní hudební školu. Celý život se potýkal s ekonomickým nedostatkem, přesto vytvořil několik pozoruhodných hudebních prací. V roce 1888 se stal profesorem a v roce 1906 mu bylo uděleno nejvyšší dánské státní vyznamenání, Řád Dannebrog.\n\nJeho kompoziční činnost zasahuje do několika oblastí klasické hudby, složil několik oper, divadelní hudbu, komorní hudbu, sborová díla a písně.\n\n"}
{"id": "931187", "url": "https://cs.wikipedia.org/wiki?curid=931187", "title": "Nuno Delgado", "text": "Nuno Delgado\n\nNuno Miguel Delgado (* 27. srpna 1976 Lisabon) je bývalý portugalský zápasník–judista, bronzový olympijský medailista z roku 2000.\n\nS judem začínal v 7 letech v Santarému na popud rodičů. Jeho rodina pochází z bývalé portugalské kolonie Kapverdy. Vrcholově se judu věnoval od svých 18 let v Algés na předměstí Lisabonu. V portugalské reprezentaci se prosazoval od roku 1998 v polostřední váze do 81 kg. V roce 1999 se pátým místem na mistrovství světa v Birminghamu kvalifikoval přímo na olympijské hry v Sydney. Na olympijské hry se velmi dobře připravil, nestačil pouze na svého velkého rivala Jihokorejce Čo In-čchola a získal bronzovou olympijskou medaili. Po olympijských hrách žil a připravoval se v Bavorsku. V roce 2003 se v přípravě na mistrovství světa v Osace zranil a do olympijských her v Athénách se prakticky neobjevil. Kvalifikaci na body měl téměř jistou již před mistrovstvím světa v Osace. Do Athén se však svého zranění ruky (zlomený prst, šlachy) nezbavil a vypadl v úvodním kole. Vzápětí skončil s vrcholovým judem. Ještě dva roky zápasil na klubové úrovni a ukončil sportovní kariéru. Věnuje se trenérské a charitativní práci.\n\n\n"}
{"id": "931188", "url": "https://cs.wikipedia.org/wiki?curid=931188", "title": "Uuras Saarnivaara", "text": "Uuras Saarnivaara\n\nUuras Saarnivaara (17. února 1908 – 5. května 1998) byl finský luterský teolog.\n\nPůsobil ve Finsku a v USA. Zabýval se teologií Martina Luthera, byl kritikem liberální teologie, mormonismu a jehovismu.\n\nK jeho nejvýznamnějším dílům publikovaným v angličtině patří jeho dizertace \"Luther Discovers the Gospel\", \"Scriptural Baptism\" a \"Hath God Said: Who is Right—God or the Liberals?\".\n\n"}
{"id": "931199", "url": "https://cs.wikipedia.org/wiki?curid=931199", "title": "Pemba (ostrov)", "text": "Pemba (ostrov)\n\nPemba je ostrov v Indickém oceánu, oddělený od pobřeží východní Afriky 50 km širokým Pembským průlivem. V roce 2012 na ostrově žilo 406 808 obyvatel. Ostrov tvoří spolu s ostrovem Zanzibar autonomní stát Zanzibar v rámci Tanzanie.\n\nSpolečně s ostrovy Zanzibar a Mafia tvoří Zanzibarské souostroví, které je celé součástí Tanzanie. Má rozlohu 988 km². Nachází se ve vzdálenosti 59 km severně od ostrova Zanzibar.\n\nOstrov je obklopen menšími ostrovy a ostrůvky, z nichž největší jsou Fundu, Njao, Chokocho.\n\nSpolu s okolními ostrovy tvoří dva ze třiceti krajů Tanzanie. Jsou to Severní Pemba a Jižní Pemba. Nejdůležitějšími sídly jsou Chake Chake, Wete a Mkoani.\n\nDíky vlhkému klimatu je Pemba zalesněná více než sousední Unguja, proto se jí říká \"zelený ostrov\". Pobřeží je porostlé mangrovy. Půda je úrodná, pěstuje se hlavně maniok, banány a hřebíčkovec kořenný (až tři miliony stromů). Turistický průmysl je rozvinut méně než na ostrově Unguja, návštěvníky láká hlavně klid a zachovaná příroda. Na ostrově se nacházejí také zříceniny měst Ndagoni a Mkama Ndume, pocházejících ze 14.–15. století.\n\n"}
{"id": "931206", "url": "https://cs.wikipedia.org/wiki?curid=931206", "title": "Železniční viadukt u Střelic", "text": "Železniční viadukt u Střelic\n\nŽelezniční viadukt u Střelic, zvaný „Železňák“, se nachází na trati Brno – Hrušovany nad Jevišovkou. Je chráněn jako kulturní památka České republiky.\n\nPostaven byl v roce 1870 společně s celým úsekem Hrušovany nad Jevišovkou – Střelice, který byl součástí dráhy Rakouské společnosti státní dráhy vedoucí z Vídně. Ta byla projektována jako dvojkolejná, realizována však byla pouze jedna kolej. Proto byl i střelický viadukt vybudován pro dvojkolejnou trať. Most o délce přibližně 60 m překračuje na rozhraní katastrů Střelic a Radostic údolí říčky Bobravy se silnicí Střelice – Radostice. Je rozdělen na tři části: dva krajní oblouky s pilíři (na brněnské straně cihlový) a střední pole, které je tvořeno ocelovou příhradovou konstrukcí pouze pro jednu kolej. Nejnovější část viaduktu pochází z roku 1902.\n"}
{"id": "931207", "url": "https://cs.wikipedia.org/wiki?curid=931207", "title": "Zbabělost před nepřítelem", "text": "Zbabělost před nepřítelem\n\nZbabělost před nepřítelem je vojenský trestný čin, jímž voják poruší svou vojenskou přísahu, kterou se zavázal nasadit pro obranu vlasti i svůj život. Upraven je v § 394 trestního zákoníku a spáchá jej ten, kdo se „za bojové situace ze zbabělosti nebo malomyslnosti vzdá do zajetí“. Trestem za něj je odnětí svobody na pět až dvacet let.\n\n\"Bojovou situací\" se pro případ tohoto trestného činu rozumí situace těsně před bojovým střetem s nepřítelem nebo v jeho průběhu. Může nastat jak v rámci války, tak i mimo ni, např. pokud nepřítel provede vojenské napadení i bez vyhlášení války, pokud jde o mezinárodní zákrok proti teroristům apod.\n"}
{"id": "931209", "url": "https://cs.wikipedia.org/wiki?curid=931209", "title": "Food of Love (film)", "text": "Food of Love (film)\n\nFood of Love (něm. \"Früchte der Liebe\", šp. \"Manjar de amor\", tj. \"Potrava lásky\") je španělsko-německý hraný film z roku 2002 uváděný pod anglickým názvem, který režíroval Ventura Pons podle vlastního scénáře. Film byl natočen podle novely \"The Page Turner\" amerického spisovatele Davida Leavitta z roku 1998. Ve filmu hrají převážně britští herci. Snímek o mladém pianistovi byl promítán na filmových festivalech Berlinale, Montreal World Film Festival, San Francisco International Gay & Lesbian Film Festival a Philadelphia International Gay & Lesbian Film Festival.\n\nPaul Porterfield je 18letý student hry na klavír, ķterý byl vybrán jako obraceč not slavnému pianistovi Richardu Kenningtonovi, když přijel do San Franciska na turné. Kennington i jeho agent a milenec Joseph Mansourian jsou uneseni mladíkem, ale Paul se z koncertu musí vrátit domů se svou matkou Pamelou. Když se dozví, že její manžel má poměr s jinou ženou a chce se rozvést, rozhodne se s Paulem odjet na delší dovolenou do Španělska. Při jejich pobytu v Barceloně Paul podle plakátu zjistí, že ve městě je Kennington na svém koncertním turné. Vyhledá ho v hotelu a mají spolu sex. Paul seznámí Kenningtona s matkou, která je ráda, že se Paul potkal se slavným pianistou, se kterým se každý den vídá. Kennington kvůli Paulovi nereaguje na Mansourianovy vzkazy, kterému právě umřel pes a chce si s Richardem popovídat. Po týdnu, když mají Paul s matkou odjet do Grenady, jde Pamela za Kenningtona s úmyslem se s ním sblížit, když ale u něj v koupelně objeví spodní prádlo svého syna, raději odejde. Kennington odlétá do New Yorku aniž by se s nimi rozloučil.\n\nPo půl roce už Paul studuje v New Yorku na konzervatoři a má vztah Aldenem, který je o mnoho let starší. Jednou potká ve výtahu Mansouriana, který bydlí ve stejném domě jako Alden. Paul netuší, že Richard a jeho agent jsou pár. Mansourian ho pozve k sobě domů a svede ho. Paul přijíždí na vánoce do San Franciska k matce, která omylem objeví v jeho kufru fotografii s věnováním od Kenningtona. Uvědomí si dodatečně některé skutečnosti. Paul je mezitím na návštěvě u své bývalé učitelky Olgy Novotny, která mu řekne, že na škole nedělá žádné pokroky a nebude z něj nikdy koncertní pianista. Po návratu domů se pohádá s matkou. Pamela jde na setkání organizace PFLAG, aby se poradila, jak má vycházet se svým synem gayem. Zde jí kamarádka poradí, aby byla upřímná a konfrontovala Paula. Odletí proto do New Yorku a když Paula nenajde doma, zajde do Kenningtonova bytu, neboť netuší, že Paul se s Richardem od Barcelony neviděli. Zde se setká s Kenningtonem i Mansourianem a nechtěně prozradí utajovanou Richardovu aféru s Paulem. Pamela se posléze s Paulem setká u něj v bytě a vše si vysvětlí.\n"}
{"id": "931213", "url": "https://cs.wikipedia.org/wiki?curid=931213", "title": "Bostik", "text": "Bostik\n\nBostik je globálně působící společnost na vývoj a výrobu lepidel a tmelů, založena v roce 1889 jako Boston Blacking Company v Chelsea ve státě Massachusetts (USA) s původním zaměřením na obuvnický průmysl. S globálním rozvojem firmy bylo započato v roce 1929, po jejím převzetí společností USM (United Shoe Machinery). Dalším významným mezníkem se stal rok 1950, kdy firma začala expandovat na zahraniční trhy a diverzifikovat aktivity do více tržních segmentů.\n\nV roce 1990 se 100% vlastníkem firmy Bostik stává francouzský petrolejářský koncern Total, který sloučením sortimentu Bostik s vlastními značkami lepidel a současně aktivní akviziční politikou firmu přivedl mezi hlavní světové hráče.\n\nV roce 2001 byla založena společnost Bostik Findley, která byla výsledkem fúze dvou největších francouzských petrolejářských koncernů Total Fina a Elf Aquitaine s jejich divizemi na výrobu lepidel Bostik a Ato Findley.\n\n1. října 2004 se oficiální značkou společnosti stává výhradně Bostik, neboť vyslovení slova obsahuje vše podstatné \"BO\" = Boston, zastupující zakladatelské místo a \"STIK\" = anglicky lepení.\nV současnosti je Bostik 100% součástí skupiny Arkema a je předním světovým výrobcem lepidel a tmelů.\n\n\n"}
{"id": "931216", "url": "https://cs.wikipedia.org/wiki?curid=931216", "title": "Florian Wanner", "text": "Florian Wanner\n\nFlorian Wanner, (* 2. února 1978 Wolfratshausen, Západní Německo) je bývalý reprezentant Německa v judu.\n\nNěmecko mělo na konci 20. století dva velmi kvalitní, mladé zápasníky judo v kategorii polostředních vah. Vedla Wannera jím byl o rok starší Stefn Friš. Ještě v roce 1999 upřednostnili reprezentační trenéři Friše, ale Wanner je později přesvědčil svými výbornými výkony ve světovém poháru. V roce 2000 si zajistil kvalifikaci na olympijské hry v Sydney. V prvním kole se utkal se silným soupeřem, Rakušanem Rajtrem. Po vyrovnaném boji ho porazil na juko. Ve druhém kole se utkal s favoritem na zlato, Jihokorejcem Čoem. Ten prolomil jeho obranu po dvou minutách a vyhrál na ippon technikou ko-soto-gari. V opravách potom podlehl na ippon Estonci Budolinovi.\n\nV roce 2003 zaznamenal svůj nejlepší výsledek. Na mistrovství světa v Osace, v semifinále proti Japonci Akijamovi zvrátil zápas 6s před koncem (o-soto-gari) a ve finále porazil Švýcara Ašwandna po minutě boje na ippon. Zlatou medailí si zajistil kvalifikaci na olympijské hry.\n\nV roce 2004 na olympijských hrách v Athénách patřil k favoritům na zlatou medaili. Postoupil až do čtvrtfinále, kde narazil na mladého a po úspěchu hladového Ukrajince Honťuka. Svým typickým opatrným způsobem si ho nepouštěl k tělu a čekal na Honťukovu chybu. Tomu se však podařilo v zápase skórovat na juko. V poslední minutě zápasu Němec riskoval a Ukrajinec ho poslal zvědačkou na zem (druhé juko) a do držení (osaekomi-waza). V opravách podlehl Ázerbájdžánci Ezizovi na ippon-wazari. Obsadil 7. místo.\n\nPo olympijském turnaji překvapivě ukončil v 27 letech reprezentační kariéru. Judo se věnoval dál na klubové úrovni. Především potom úspěšně dokončil ekonomická studia na vysoké škole.\n\n"}
{"id": "931219", "url": "https://cs.wikipedia.org/wiki?curid=931219", "title": "Zběhnutí", "text": "Zběhnutí\n\nZběhnutím se voják vyhýbá výkonu své služby a řádnému plnění vojenských povinností. V českém trestním právu je vyjádřeno pojmem \"svémocné vzdálení\" v § 115 trestního zákoníku. Podle něj se svémocně vzdaluje ten voják, který nenastoupí v určeném čase k výkonu služby nebo se z jejího výkonu bez dovolení vzdaluje, případně je od místa jejího výkonu v důsledku vývoje bojové situace odloučen a pak se nepřihlásí svým nadřízeným.\n\nZběhem může být jen voják a konkrétně může spáchat např. tyto trestné činy:\n\nPokud by se voják místo zběhnutí z místa výkonu své služby ze zbabělosti nebo malomyslnosti vzdal do zajetí, šlo by o trestný čin zbabělost před nepřítelem.\n"}
{"id": "931223", "url": "https://cs.wikipedia.org/wiki?curid=931223", "title": "Uprchlý", "text": "Uprchlý\n\nUprchlým se rozumí ten obviněný, který se trestnímu řízení vyhýbá tím, že uteče do ciziny nebo že se skrývá v tuzemsku. I v jeho nepřítomnosti, aniž by bylo možné ho postavit před soud, vyslechnout nebo mu dokonce sdělit obvinění, však lze trestní řízení vést. Konkrétní úprava \"řízení proti uprchlému\" je obsažena v § 302–306a trestního řádu.\n\nAby však bylo možné v řízení takto pokračovat, musí být spolehlivě zjištěn jeho úmysl se trestnímu řízení vyhýbat a není zároveň možné jej např. získat vyžádáním z ciziny (chybí dohoda se státem pobytu obviněného nebo místo pobytu není známo). Pokud by pak důvody pro toto specifické řízení pominuly, pokračuje se dále už podle standardních pravidel. Hlavními výjimkami oproti běžnému trestnímu řízení je to, že obviněný musí mít vždy obhájce, který obviněného plně zastupuje a jemuž se také doručují všechny písemnosti. Hlavní líčení lze provést i bez přítomnosti uprchlého. V řízení proti uprchlému také nelze vzhledem k úmyslu vyhnout se projednání věci sjednat dohodu o vině a trestu.\n\nPokud obviněný doposud neuprchnul, ale je důvodná obava, že by tak mohl učinit (např. se připravuje na odcestování do ciziny), je podle § 67 tr. řádu dán důvod pro jeho vzetí do tzv. útěkové vazby.\n"}
{"id": "931225", "url": "https://cs.wikipedia.org/wiki?curid=931225", "title": "Bourovčík toulavý", "text": "Bourovčík toulavý\n\nBourovčík toulavý (\"Thaumetopoea processionea\") je motýl, jehož larvy poškozují listy dřevin žírem. Setkání s housenkou bourovčíka může být nebezpečné, protože její chloupky způsobují silné alergické reakce na kůži, bolestivé záněty kůže a očí či astmatické záchvaty.\n\nTHAUPR\nPodle EPPO je pro patogena s označením bourovčík toulavý (\"Thaumetopoea processionea\") používáno více rozdílných názvů, například \"Cnethocampa processionea\".\n\nMůry jsou široce rozšířeny ve střední a jižní Evropě, a občas je lze nalézt na severu, například ve Švédsku. V jižních zemích Evropy je populace přirozeně omezována predátory, tito však v severní Evropě nežijí. Bourovčík toulavý se šíří také ve Velké Británii.\n\nV Česku žije na jižní Moravě.\nRozpětí křídel dospělce je asi 25-30 mm. Dospělci mají přední křídla s hnědými a bílými znaky. Dospělce proto lze jen obtížné spatřit na dubové kůře. Hostitelskou rostlinou je především dub, ale bourovčík napadá také lísku, habr, kaštanovník, břízu a buk.\n\nVelké kolonie housenek proudící po zemi nebo kmenech devastují žírem stromy. Housenky bourovčíka toulavého způsobují holožíry.\n\nPředstavuje vážné zdravotní ohrožení obyvatel, způsobuje odlistění dřevin a opakované holožíry mohou vést k odumření dřeviny.\n\nOchrana rostlin je nezbytná. Obvykle je velmi účinný \"Bacillus thuringiensis\" (Bathurin). Lze použít insekticidy. Ve Velké Británii byly proti housenkám použity insekticidy rozprašované helikoptérami.\n\n"}
{"id": "931228", "url": "https://cs.wikipedia.org/wiki?curid=931228", "title": "Hudební cena Herberta von Karajana", "text": "Hudební cena Herberta von Karajana\n\nHudební cena Herberta von Karajana (\"německy:\" Herbert von Karajan Musikpreis) je německé hudební ocenění, udělované každoročně operním domem Festspielhaus Baden-Baden na počest známého rakouského dirigenta 20. století, Herberta von Karajana.\n\nCena byla založena v roce 2002. Její finanční ohodnocení je v současnosti 50.000 eur a oceněný musí tuhle částku použít na další kariérní rozvoj mladých hudebníků. Poprvé byla udělena v roce 2003 německé houslistce Anne-Sophie Mutter.\n\n"}
{"id": "931231", "url": "https://cs.wikipedia.org/wiki?curid=931231", "title": "Krolevec", "text": "Krolevec\n\nKrolevec (; ) je průmyslové město na severu Sumské oblasti na Ukrajině. Leží při ústí potoka Svydňa do řeky Reť, zhruba 150 kilometrů na severozápad od správního střediska oblasti, města Sumy, na trase spojující Kyjev s Moskvou. V roce 2013 v něm žilo zhruba třiadvacet tisíc obyvatel.\n\nKrolevec se nachází na silniční i železniční trase mezi Kyjevem a Moskvou. Mezinárodní evropská silnice 101 je zde vedena po dálnici M 02, která samotné město míjí z jihu, směrem na jihozápad vede do Baturynu a směrem na severovýchod k Hluchivu. Železniční trať, která spadá pod Jihozápadní dráhy, vede přímo přes město a spojuje Krolevec se zhruba šedesát kilometrů jižně ležícím Konotopem a zhruba čtyřicet kilometrů severně ležící Šostkou.\n\nKrolevec byl založen v roce 1601 a pojmenován k poctě polského krále Zikmunda III. Vasy. Součástí Polska bylo po roce 1618 na základě Deulinské smlouvy a v roce 1644 mu král Vladislav IV. Vasa\nudělil magdeburská práva. Po rusko-polské válce v letech 1654 až 1667 se stal Krolevec součástí ruského impéria.\n"}
{"id": "931232", "url": "https://cs.wikipedia.org/wiki?curid=931232", "title": "Jabkenická obora", "text": "Jabkenická obora\n\nJabkenická obora leží v jihovýchodní části okresu Mladá Boleslav a malou částí též v okrese Nymburk, ve Středočeském kraji, ve východním okolí obce Jabkenice, na katastrálních územích Jabkenice a Mcely. Plocha obory zaujímá 566 hektarů, spadá pod lesní správu Nymburk (Lesy ČR s.p.). Je zde chován daněk evropský. Obora je součástí přírodního parku Jabkenicko.\n\nPůvodně se obora jmenovala \"Loučeňská\", protože sahala až k Loučeni a pravděpodobně navazovala na zámecký park. S budováním obory započala kněžna Josefa z Fürstenberku kolem roku 1750. Obora byla dlouho bez zvěře. Od roku 1804 zde byla chována obvyklá vysoká a černá zvěř. V roce 1865 vykazovala obora následující stav zvěře: 90 kusů zvěře jelení, 170 daňčí, 15 kusů srnčí a 13 černé zvěře. V dalších letech byla obora zvelebována novým majitelem, rodem Thurn-Taxisů. Za \"Alexandra Thurn-Taxise\" došlo k zazvěřování obory exotickou zvěří. Byli zde chováni indický jelen Axis, mufloni, americký jelen wapiti, sika japonský, sika Dybowského, klokani, pštrosi, plameňáci, japonské husy a divocí krocani. Dva roky zde pobyli američtí bizoni. Dobře se v oboře dařilo skotským shetlandským poníkům, kteří se množili bez cizí pomoci. Stav shetlandů zredukovala až světová válka, posledních šest kusů zastřelila Rudá armáda.\nAlexandr Thurn-Taxis pomocí proutků našel prameny, dal je navrtat a postavil na nich rybníčky a líheň pro pstruhy, tehdy ve středních Čechách velmi vzácnou. V rybnících postavených na Jabkenickém potoce se chovaly ryby a raci, v rybníčcích s pramenitou vodou tři druhy pstruhů, v rybnících kapři, štiky, líni a úhoři. Obora byla zrušena v r. 1943 a obnovena až v r. 1964.\n\nV současné době je v oboře chován daněk evropský v normovaném počtu 200 kusů. Na ploše obory rostou rozlehlé lesy především se starým dubovým porostem. Protéká jí Jabkenický potok, na kterém je soustava pěti větších rybníků (\"Křinecký, Vidlák, Hradecký\" či \"Hrádecký, Štičí\" a již vně obory \"Mlýnský\") a několik menších rybníků je na vedlejších přítocích – největším rybníkem je Vidlák (7 ha). Na březích hnízdí vodní ptactvo. V oboře se konaly vzpomínkové oslavy na Bedřicha Smetanu, který zde v letech 1875–1884 žil v nedaleké barokní myslivně (dnešní Památník Bedřicha Smetany) u svého zetě, místního lesmistra \"Josefa Schwarze\", a byl okolní přírodou inspirován k napsání několika svých zásadních děl (opery \"Hubička\" a \"Čertova stěna\", kvartet \"Z mého života\" a dvě symfonické básně z cyklu \"Má vlast\"). Na návrší nad Hradeckým rybníkem je pravěké hradiště \"Hrádek\". Částí obory kolem velkých rybníků vede vycházková cesta zvaná \"Smetanova procházka\". Návštěva Jabkenické obory je časově omezena a procházet se můžeme pouze po určených cestách. Od r. 1998 je obora součástí přírodního parku Jabkenicko.\n\n"}
{"id": "931235", "url": "https://cs.wikipedia.org/wiki?curid=931235", "title": "Homolův puč", "text": "Homolův puč\n\nHomolův puč byl předem naplánovaný vojenský zásah československých ozbrojených sil na území Země Slovenské v noci z 9. na 10. března 1939. Byl proveden na příkaz československého prezidenta Emila Háchy a na podnět českého generála Aloise Eliáše. Zároveň s příkazem k vojenské intervenci byl odvolán z funkce předsedy vlády Země Slovenské Jozef Tiso spolu s celou vládou a aktem prezidenta Háchy dosazen nový premiér Ján Sivák. Také byl vyhlášen výjimečný stav se stanným právem, kdy se po 19. hodině večerní nesměli občané pohybovat po ulicích.\n\nČeští politici si uvědomovali nebezpečí rozpadu Československé republiky, proto se už 12. února 1939 z iniciativy generála Eliáše sešli na tajné poradě v Unhošti u Prahy. Zde si upřesnili podmínky zákroku vůči slovenské straně. Jejich konání bylo podmíněno hlavně nečinností Jozefa Tisa, tehdejšího premiéra Země Slovenské, proti separatistickým snahám většiny slovenských politiků a podvratné činnosti říšské tajné služby na území Slovenska. \n\nV noci z 9. na 10. března 1939 vyhlásila československá vláda (bez vědomí ministra Karla Sidora) v autonomní Zemi Slovenské výjimečný stav (stanné právo). Bylo internováno asi 250 osob z řad slovenských radikálů, hlavně z Hlinkovy slovenské ľudové strany a Hlinkovy gardy. Vojenská akce byla namířena vůči slovenským nacionalistům a členům Hlinkovy gardy na klíčových pozicích ve státní správě. Tato operace trvala asi 24 hodin a nepřinesla žádný úspěch, jen zhoršení vztahů mezi ústřední vládou a autonomní zemí, což urychlilo rozpad Československa. Jmenování Jána Siváka, který se právě nacházel v Římě na inauguraci papeže Pia XII., předsedou autonomní vlády bylo politicky nešikovné. Ján Sivák se postu zřekl a ústřední vláda následně jmenovala Karla Sidora.\n\nPozdější název této akce „Homolův puč“ je odvozen od jména divizního generála Bedřicha Homoly, který byl velitelem VII. armádního sboru v Banské Bystrici a podepsal vyhlášku o výjimečném stavu, v níž se na teritoriu svého sboru ustanovil za vykonavatele vší správní a soudní moci. Ve skutečnosti je tzv. Homolův puč jen často používaným nesprávným výrazem pro výjimečný stav vyhlášený československou vládou a pro vojenskou akci zatýkání gardistů a obsazování strategických bodů. Tento výraz vytvořily v mediální kampani slovenské gardistické deníky.\n\nVojenská intervence vyprovokovala jednání slovenských radikálů a členů HSĽS k intenzivní činnosti směřující k rozpadu republiky za vydatné pomoci nacistického Německa, které jim půjčilo vysílač vídeňského rozhlasu. Za čtyři dny, 14. března 1939, tak byl v senátu odhlasován vznik Slovenského státu.\n\n\n\n"}
{"id": "931257", "url": "https://cs.wikipedia.org/wiki?curid=931257", "title": "Římskokatolická farnost Horní Prysk", "text": "Římskokatolická farnost Horní Prysk\n\nŘímskokatolická farnost Horní Prysk (lat. \"Preschkavia\") je územní společenství římských katolíků v Horním Prysku a okolí. Organizačně spadá do českolipského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1671. Území farnosti až do roku 1852 spadalo pod duchovní správu farnosti Kamenický Šenov a v místě byla pouze expozitura. Farnost byla kanonicky zřízena od roku 1852.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "931283", "url": "https://cs.wikipedia.org/wiki?curid=931283", "title": "Alexandr Samuel", "text": "Alexandr Samuel\n\nAlexandr Samuel (* 11. července 1971) je bývalý český fotbalista, obránce. Po skončení aktivní kariéry působí jako mládežnický trenér v FC Slavoj Vyšehrad.\n\nHrál za SKP Union Cheb a FK Švarc Benešov. V československé a české lize nastoupil ve 25 utkáních.\n"}
{"id": "931285", "url": "https://cs.wikipedia.org/wiki?curid=931285", "title": "Petr Novotný (fotbalista)", "text": "Petr Novotný (fotbalista)\n\nPetr Novotný (* 14. dubna 1970) je bývalý český fotbalista, záložník.\n\nZačínal ve Větrově, v mládežnických kategoriích hrál za Vodní stavby Tábor. Po vojně ve VTJ Písek se do Tábora vrátil. V české lize hrál za FK Švarc Benešov. Nastoupil ve 28 ligových utkáních a dal 2 góly. Dále hrál za FC MUS Most a AFK Chrudim.\n"}
{"id": "931288", "url": "https://cs.wikipedia.org/wiki?curid=931288", "title": "Mistrovství Evropy juniorů v atletice 1999", "text": "Mistrovství Evropy juniorů v atletice 1999\n\n15. Mistrovství Evropy juniorů v atletice – sportovní závod organizovaný EAA se konal v hlavním městě Lotyšska, v Rize. Závod se odehrál ve dnech 5. srpna – 8. srpna 1999. \n\n"}
{"id": "931298", "url": "https://cs.wikipedia.org/wiki?curid=931298", "title": "Mrazilka", "text": "Mrazilka\n\nMrazilka může být:\n\n"}
{"id": "931299", "url": "https://cs.wikipedia.org/wiki?curid=931299", "title": "Robin Reed", "text": "Robin Reed\n\nRobin Lawrence Reed (20. října 1899, Pettigrew – 20. prosince 1978, Salem) byl americký zápasník, wrestler a trenér.\n\nV roce 1924 vybojoval na olympijských hrách v Paříži zlatou medaili ve volném stylu v pérové váze. V letech 1921, 1922 a 1924 vybojoval titul šampiona AAU.\n\n"}
{"id": "931302", "url": "https://cs.wikipedia.org/wiki?curid=931302", "title": "Caerleon", "text": "Caerleon\n\nCaerleon ( \"Caerllion\") je obec v ceremoniálním hrabství Gwent ve Walesu ve Spojeném království. Od roku 1996 spadá pod administrativní oblast města Newport a leží přibližně pět kilometrů od jeho centra.\n\nV roce 2001 zde žilo 8 708 obyvatel.\n\nV obci se nachází amfiteátr z doby kolem roku 80.\n"}
{"id": "931303", "url": "https://cs.wikipedia.org/wiki?curid=931303", "title": "Mistrovství Evropy juniorů v atletice 2001", "text": "Mistrovství Evropy juniorů v atletice 2001\n\n16. Mistrovství Evropy juniorů v atletice – sportovní závod organizovaný EAA se konal v italském Grossetu. Závod se odehrál ve dnech 19. července – 22. července 2001. \n\n"}
{"id": "931305", "url": "https://cs.wikipedia.org/wiki?curid=931305", "title": "Russell Vis", "text": "Russell Vis\n\nRussell John Vis (22. června 1900, Grand Rapids – 1. dubna 1990, San Diego) byl americký zápasník. V roce 1924 vybojoval na olympijských hrách v Paříži zlatou medaili ve volném stylu v lehké váze.\n\n"}
{"id": "931306", "url": "https://cs.wikipedia.org/wiki?curid=931306", "title": "Aberdare", "text": "Aberdare\n\nAberdare ( \"Aberdâr\") je město v ceremoniálním hrabství Mid Glamorgan ve Walesu ve Spojeném království. Od roku 1996 administrativně spadá pod Rhondda Cynon Taf. Leží třináct kilometrů severozápadně od vesnice Abercynon.\n\nV roce 2001 zde žilo 31 705 obyvatel.\n\n"}
{"id": "931308", "url": "https://cs.wikipedia.org/wiki?curid=931308", "title": "Castell Coch", "text": "Castell Coch\n\nCastell Coch je hrad nacházející se šest kilometrů severně od Llandaffu. Vystavěn byl v novogotickém stylu v letech 1871 až 1891 podle architekta Williama Burgese. V roce 1963 byl zařazen do první třídy seznamu listed building. Hrad stojí na zalesněném svahu v údolí řeky Taff severně od Tongwynlais, asi 9 kilometrů od Cardiffu. Jméno Castell Coch znamená ve velštině \"Červený hrad\".\n"}
{"id": "931310", "url": "https://cs.wikipedia.org/wiki?curid=931310", "title": "John Spellman (zápasník)", "text": "John Spellman (zápasník)\n\nJohn Franklin Spellman (14. června 1899, Middletown, USA – 1. srpna 1966 Mhangura, Zimbabwe) byl americký zápasník, wrestler a hráč a trenér amerického fotbalu. V roce 1924 vybojoval na olympijských hrách v Paříži zlatou medaili ve volném stylu v lehké těžké váze.\n\nPo ukončení vysokoškolských studií se stal profesionálním zápasníkem a hráčem amerického fotbalu. Osm let hrál NFL za Providence Steam Roller. Jako aktivní hráč fotbalu skončil v roce 1932, poté působil jako trenér u týmu Boston Redskins.\n\nV roce 1936 odjel na zápasnické turné. V roce 1938 dorazil do Afriky. Po vypuknutí druhé světové války nebyl schopen návratu do Spojených států. Do své smrti v roce 1966 již zůstal v Africe, kde pracoval jako důlní inženýr.\n\n"}
{"id": "931313", "url": "https://cs.wikipedia.org/wiki?curid=931313", "title": "Lucas Cruikshank", "text": "Lucas Cruikshank\n\nLucas Alan Cruikshank (* 29. srpna 1993) je americký komediální herec žijící ve městě Columbus ve státě Nebraska. Na vlastním kanálu služby YouTube vytvořil postavu Freda Figglehorna a s ní spojený seriál \"Fred\". Fred Figglehorn je fiktivní šestiletý kluk s dysfunkčním rodinným zázemím a problémy se zvládáním hněvu.\n\n"}
{"id": "931314", "url": "https://cs.wikipedia.org/wiki?curid=931314", "title": "The Boomtown Rats", "text": "The Boomtown Rats\n\nThe Boomtown Rats je irská hudební skupina založená v roce 1975 v Dublinu. Jejím frontmanem byl Bob Geldof. Skupina měla několik hitů na nejvyšších příčkách britské hitparády, například „Rat Trap“ a „I Don't Like Mondays“. Rozpadla se v roce 1986, po vydání šesti studiových alb a devatenácti singlů. Obnovena byla v roce 2013.\n\n"}
{"id": "931316", "url": "https://cs.wikipedia.org/wiki?curid=931316", "title": "Třídní kniha", "text": "Třídní kniha\n\nTřídní kniha je školní tiskopis (formulář), do kterého se zapisuje seznam žáků v dané třídě, počty omluvených a neomluvených hodin každého žáka a další náležitosti. Během celého školního roku do třídní knihy zapisují učitelé probíranou látkou v daném předmětu.\n\nTřídní knihu lze rozdělit do pěti hlavních částí:\n\n\n"}
{"id": "931317", "url": "https://cs.wikipedia.org/wiki?curid=931317", "title": "Barbet Schroeder", "text": "Barbet Schroeder\n\nBarbet Schroeder (* 26. srpna 1941, Teherán) je francouzský filmový režisér, herec, producent a scenárista. Narodil se v Íránu německé matce a švýcarskému otci. Svůj první film nazvaný \"More\" natočil v roce 1969 a hudbu k němu nahrála britská rocková skupina Pink Floyd. Schroeder se skupinou spolupracoval i o tři roky později na jeho dalším filmu \"La Vallée\". V různých filmech se představil i jako herec, je to například \"Mars útočí!\" z roku 1996.\n\n\n"}
{"id": "931318", "url": "https://cs.wikipedia.org/wiki?curid=931318", "title": "Římskokatolická farnost Měrunice", "text": "Římskokatolická farnost Měrunice\n\nŘímskokatolická farnost Měrunice (lat. \"Meronicium\") je územní společenství římských katolíků v Měrunicích a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1352 je v místě písemně doložitelná plebánie. Roku 1661 byla kanonicky obnovena fara a zřízena farnost. Od tohoto roku jsou také vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Měrunice, která je tak spravována \"excurrendo\".\n\n\n"}
{"id": "931320", "url": "https://cs.wikipedia.org/wiki?curid=931320", "title": "Harry Steel", "text": "Harry Steel\n\nHarry Dwight Steel (8. dubna 1899 Sparta, USA – 8. října 1971 London, USA) byl americký zápasník. V roce 1924 vybojoval na olympijských hrách v Paříži zlatou medaili ve volném stylu v těžké váze.\n\n"}
{"id": "931323", "url": "https://cs.wikipedia.org/wiki?curid=931323", "title": "Bryan Hines", "text": "Bryan Hines\n\nBryan Hines (14. května 1896, Morehead - 10. září 1964, Flagstaff) byl americký zápasník. V roce 1924 vybojoval na olympijských hrách v Paříži bronzovou medaili ve volném stylu v bantamové váze. Ve stejném roce vybojoval titul šampiona AAU. Do Paříže odjížděl s ambicemi na zlatou medaili, ale také s nadváhou. Její schazování ho stálo síly, které mu chyběli v bojích o medaile. Nad jeho síly byli oba finští zápasníci (Pihlajamäki a Mäkinen), za kterými skončil na třetím místě.\n\n"}
{"id": "931324", "url": "https://cs.wikipedia.org/wiki?curid=931324", "title": "Trojhlavý sval lýtkový", "text": "Trojhlavý sval lýtkový\n\nTrojhlavý sval lýtkový (latinsky ') je nejsilnější sval lidského lýtka, zadní části dolní končetiny v prostoru mezi kolenem a kotníkem. Dělí se na dvojhlavý sval lýtkový (') a hlouběji uložený šikmý sval lýtkový (\"\"). Dvě hlavy vnějšího svalu se upínají na dolní vnitřní a vnější část stehenní kosti těsně nad kolenem, zatímco šikmý sval lýtkový je připojen na horní konec bércových kostí, holenní a lýtkovou, i na mezikostní membránu mezi nimi. Na dolním konci je celý trojhlavý sval upnut Achillovou šlachou na patní kost. Krev se k celému svalu dostává přes zadní holenní tepnu a nervově je připojen na holenní nerv.\n\nTrojhlavý sval lýtkový má zásadní význam pro běh, chůzi i skákání.\n\nNejedná se o specificky lidský sval, ale vyskytuje se i u zvířat, například u psa.\n"}
{"id": "931328", "url": "https://cs.wikipedia.org/wiki?curid=931328", "title": "Leonard (příjmení)", "text": "Leonard (příjmení)\n\nLeonard je mužské křestní jméno nebo příjmení, které nosí více různých osobností:\n\n\n"}
{"id": "931329", "url": "https://cs.wikipedia.org/wiki?curid=931329", "title": "Lýtko", "text": "Lýtko\n\nLýtko (latinsky \"\") je v lidské anatomii označení pro zadní část bérce, tedy pro zadní část dolní končetiny a prostoru mezi kolenem a kotníkem. Jeho nejvýraznější částí je trojhlavý sval lýtkový, který začíná na spodní části stehenní kosti, horních koncích holenní a lýtkové kosti a upíná se přes Achillovu šlachu na patní kost.\n"}
{"id": "931331", "url": "https://cs.wikipedia.org/wiki?curid=931331", "title": "Just Give Me a Reason", "text": "Just Give Me a Reason\n\nJust Give Me a Reason je píseň, kterou napsali a nazpívali americká zpěvačka Pink a hlavní zpěvák skupiny fun., Nate Ruess. Skladba byla vybrána jako třetí singl ze zpěvaččina šestého studiového alba \"The Truth About Love\" (2012).\n\nPíseň se stala mezinárodně úspěšnou, umístila se na prvních místech ve více než dvaceti zemích včetně Austrálie, Ameriky, Kanady, Irska, Nizozemí, Polska a Skotska a umístila se v nejlepších pěti skladbách v Belgii, České republice, Francii, Německu, Izraeli, Norsku, Portugalsku, Rakousku, Švédsku, Švýcarsku a ve Spojeném království. Ve Spojených státech se stal čtvrtým singlem Pink, který se umístil na vrcholu hitparády Billboard Hot 100. Stal se také třetím v pořadí z jejích singlů, kteří se umístili na vrcholu hitparády Billboard Digital Songs, po \"So What\" (2008) a \"Fuckin' Perfect\" (2011). Ve Spojených státech se prodalo přes 3 miliony digitálních kopií tohoto singlu.\n\nVideoklip režíroval Diane Martel a natáčel ho Jeff Cronenweth v listopadu 2012. Snímky z videa byly uveřejněny na sociální síti Twitter. Na snímcích Pink leží v posteli se svým manželem Careyem Hartem. Pink byla z uveřejnění fotek velice zklamaná, a tak ihned poté byly fotky vymazány. Oficiální video bylo vydáno dne 5. února 2013. Později bylo zveřejněno i video ze zákulisí natáčení, kde Pink potvrzuje, že se natáčelo v bazénu v Los Angeles.\n\nVideo ukazuje Pink ležící na matraci veprostřed umělého kanálu, obklopuje ji mlha a hvězdné pozadí. Videoklip je vysoce symbolický a jeho děj je nepřímý, obsahuje odkazy podporující téma skladby, včetně plyšového medvídka, potápějící se televizi, vodu a v pozadí dřevěnou zeď. Ve videoklipu jsou tři hlavní scény, první je sama Pink ležící na matraci, ve druhé se ukazuje Nate Ruess s Pink, kteří zpívají píseň v bílém prázdném prostředí a ve třetí je ukázána Pink a její manžel Carey Hart, jak se objímají a potápějí.\n\nOficiální video s textem písně bylo v září 2012 zveřejněno oficiálním YouTube kanálu Pink. V pozadí videa je vidět jiskra a text zpívají jak Pink, tak i Ruess.\n\n"}
{"id": "931334", "url": "https://cs.wikipedia.org/wiki?curid=931334", "title": "Chester Newton", "text": "Chester Newton\n\nChester Willard „Chet“ Newton (18. září 1903, Canby – 11. května 1966, Oregon City) byl americký zápasník. V roce 1924 vybojoval na olympijských hrách v Paříži stříbrnou medaili ve volném stylu v pérové váze.\n\nZemřel při automobilové nehodě, když s vozem narazil do betonového podjezdu a auto bylo zachváceno plameny.\n\n"}
{"id": "931337", "url": "https://cs.wikipedia.org/wiki?curid=931337", "title": "Leonard", "text": "Leonard\n\nLeonard je mužské křestní jméno, rovněž tak i příjmení:\n\nMůže odkazovat na:\n\n\n\n"}
{"id": "931338", "url": "https://cs.wikipedia.org/wiki?curid=931338", "title": "Clare Torry", "text": "Clare Torry\n\nClare Torry (* 29. listopadu 1947) je britská zpěvačka. V roce 1973 spolupracovala s britskou skupinou Pink Floyd, pro jejíž píseň „The Great Gig in the Sky“ z alba \"The Dark Side of the Moon\" nahrála vokály. V pozdějších letech spolupracovala s baskytaristou skupiny Rogerem Watersem na jeho albech \"When the Wind Blows\" (1986) a \"Radio K.A.O.S.\" (1987). V roce 1979 zpívala v písni „Don't Hold Back“ z alba \"Eve\" skupiny The Alan Parsons Project. Spolupracovala i s dalšími hudebníky, mezi které patří Olivia Newton-John, Serge Gainsbourg nebo Meat Loaf.\n\n"}
{"id": "931339", "url": "https://cs.wikipedia.org/wiki?curid=931339", "title": "Kacutoši Naitó", "text": "Kacutoši Naitó\n\nKacutoši Naitó ( , 25. února 1895, Hongawa - 27. září 1969) byl japonský zápasník. V roce 1924 startoval na olympijských hrách v Paříži. Vybojoval bronzovou medaili ve volném stylu v pérové váze. Ve stejné kategorii v zápase řecko-římském vybojoval dělené osmé místo.\n\n"}
{"id": "931340", "url": "https://cs.wikipedia.org/wiki?curid=931340", "title": "Vyhlídka (Frýdlantská pahorkatina)", "text": "Vyhlídka (Frýdlantská pahorkatina)\n\nVyhlídka, někdy též Humrich (512 m n. m.) je vrchol ve Frýdlantské pahorkatině v Libereckém kraji na severu České republiky. Samotný vrchol je dominantou lesnaté krajiny mezi Bulovkou a Horní Řasnicí. Vede k němu několik lesních cest, jak ze západní strany, tak u východní. Po jeho severozápadním úbočí prochází žlutě značená turistická trasa a východním směrem vede zelená trasa .\n\nVe vrcholové části kopce se v délce přibližně deseti metrů nachází skalní hřeben, jehož výška dosahuje asi šesti metrů. Tvoří ho hrubozrnná (zawidówská) žula a po jeho celém obvodu se nachází pukliny, převisy či rýhy. Na vrcholu rostou bukové lesy, které omezují výhled západním směrem. Poblíž vrcholu kopce se nachází cache pro geocaching. Na jeho severním úbočí pramení Bulovský potok, na severovýchodním Řasnice a z močálů na jihozápadní straně vytéká Arnoltický potok.\n"}
{"id": "931341", "url": "https://cs.wikipedia.org/wiki?curid=931341", "title": "Mistrovství Evropy juniorů v atletice 2003", "text": "Mistrovství Evropy juniorů v atletice 2003\n\n17. Mistrovství Evropy juniorů v atletice – sportovní závod organizovaný EAA se konal ve finském Tampere. Závod se odehrál ve dnech 24. července – 27. července 2003. \n\n"}
{"id": "931342", "url": "https://cs.wikipedia.org/wiki?curid=931342", "title": "Svatyně Jošino Mikumari", "text": "Svatyně Jošino Mikumari\n\nSvatyně Jošino Mikumari (: 吉野水分神社, \"Jošino Mikumari Džindža\") je šintoistická svatyně na hoře Jošino v prefektuře Nara v Japonsku. Svatyně je zasvěcena bohyni (kami) \"Ame no mikumari no ókami\" (天之水分大神), která vládne distribuci vody. Jošino Mikumari je jednou ze čtyř nejdůležitějších svatyň této bohyně v Japonsku.\n\nNejstarší dochované záznamy o svatyni pocházejí z roku 698. \nHlavní síň svatyně, \"honden\", postavená v roce 1605 je od roku 1901 \"\"důležitou kulturní památkou\"\" (重要文化財, \"džújóbunkazai\"). \n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\".\n"}
{"id": "931343", "url": "https://cs.wikipedia.org/wiki?curid=931343", "title": "Zabriskie Point", "text": "Zabriskie Point\n\nZabriskie Point je součást pohoří Amargosa Range v Národním parku Death Valley v Kalifornii. Vzniklo erozí půdy přibližně v místě vysušeného jezera Furnace Creek. Svůj název dostalo podle podnikatele Christiana Brevoorta Zabriskie. Podle tohoto místa byl pojmenován film režiséra Michelangela Antonioniho z roku 1970. Nachází se rovněž na obalu alba \"The Joshua Tree\" irské rockové skupiny U2.\n"}
{"id": "931344", "url": "https://cs.wikipedia.org/wiki?curid=931344", "title": "Zabriskie Point (rozcestník)", "text": "Zabriskie Point (rozcestník)\n\nZabriskie Point může být:\n\n"}
{"id": "931346", "url": "https://cs.wikipedia.org/wiki?curid=931346", "title": "Bourovčík jižní", "text": "Bourovčík jižní\n\nBourovčík jižní (\"Thaumetopoea pityocampa\") je motýl, jehož larvy poškozují jehlice žírem. Setkání s housenkou bourovčíka může být nebezpečné, protože její chloupky způsobují silné alergické reakce na kůži, bolestivé záněty kůže a očí, astmatické záchvaty. Jsou zaznamenány případy anafylaktického šoku a slepoty.\n\nTHAUPI\n\nPodle EPPO je pro patogena s označením bourovčík jižní (\"Thaumetopoea pityocampa\") používáno více rozdílných názvů, například \"Cnethocampa pityocampa\".\n\nBourovčík jižní je se vyskytuje na borovicích a cedrech v zemích jižní Evropy, Střední Asie, a Severní Afriky. V důsledku globálního oteplování se šíří i do severnejších oblastí, hojně se vyskytuje např. i v okolí Paříže a existují obavy z pronikání bourovčíka do Velké Británie.\n\nV střední Evropě se na počátku 21. století vyskytuje vzácně.\n\nRozpětí křídel dospělce je asi 25-30 mm. Dospělci mají přední křídla s hnědými a bílými znaky a lze je proto jen obtížné spatřit na dubové kůře.\n\nJako hostitelskou rostlinu preferuje borovice, ale napadá i cedr (\"Cedrus atlantica\") a modřín opadavý (\"Larix decidua\").\n\nVelké kolonie housenek, proudící po zemi nebo kmenech, napadají a devastují žírem stromy. V korunách stromů se tvoří velká hnízda se stovkami housenek. Bourovčík jižní způsobuje holožíry.\n\nPřítomnost bourovčíka jižního znamená vážné zdravotní ohrožení obyvatel, žír housenek vede k odlistění dřevin a opakované holožíry způsobují odumření dřeviny.\n\nPři zjištění se zasahuje insekticidy, obvykle je velmi účinný \"Bacilus thuringiensis\" ještě před fází sepředení hnízd..\n\n"}
{"id": "931349", "url": "https://cs.wikipedia.org/wiki?curid=931349", "title": "Zabriskie Point (film)", "text": "Zabriskie Point (film)\n\nZabriskie Point je film italského režiséra Michelangela Antonioniho, který měl premiéru v únoru 1970. Na soundtracku k filmu se podílel Jerry Garcia ze skupiny Grateful Dead spolu s britskou skupinou Pink Floyd. Hlavní roli studenta Marka ve filmu hraje Mark Frechette. Část filmu byla natáčena v místě Zabriskie Point, podle kterého je film rovněž pojmenován, v kalifornském Údolí smrti.\n\n"}
{"id": "931350", "url": "https://cs.wikipedia.org/wiki?curid=931350", "title": "Jošino (Nara)", "text": "Jošino (Nara)\n\nJošino (吉野町, \"Jošinočó\") je japonské město ležící ve střední části prefektury Nara. Město je v Japonsku proslavené sakurami kvetoucími na hoře Jošino.\n\nOd roku 2004 jsou některé památky na území města zapsány na Seznam světového dědictví UNESCO pod názvem Posvátná místa a poutní stezky v pohoří Kii.\n\n"}
{"id": "931351", "url": "https://cs.wikipedia.org/wiki?curid=931351", "title": "Merefa", "text": "Merefa\n\nMerefa (ukrajinsky i rusky \"\") je město v Charkovské oblasti na Ukrajině. Je zde nádraží a sklářský průmysl. V roce 2013 žilo v Merefě bezmála dvacet tisíc obyvatel.\n\nMerefa leží jen dvaadvacet kilometrů jihozápadně od Charkova, na dálnici M 18, která je součástí evropské silnice 105.\n\nMerefa byla založena v roce 1595 a městem je od roku 1938.\n\nOd října 1941 do 5. září 1943 byla Merefa obsazena německou armádou.\n"}
{"id": "931353", "url": "https://cs.wikipedia.org/wiki?curid=931353", "title": "Volmar Wikström", "text": "Volmar Wikström\n\nVolmar Valdemar Wikström (27. prosince 1889, Parainen - 10. května 1957, Helsinky) byl finský zápasník, věnoval se oběma stylům.\n\nDvakrát startoval na olympijských hrách. V roce 1912 na hrách ve Stockholmu byl v zápase řecko-římském v lehké váze vyřazen v šestém kole, když po čtyřech výhrách nestačil na Malmströma a Lunda (oba Švédsko). V roce 1924 na hrách v Paříži vybojoval stříbrnou medaili ve volném stylu v lehké váze, když nad jeho síly byl pouze američan Vis.\n\nV roce 1919 vybojoval titul šampiona skandinávských zemí. V roce 1914 vybojoval finský titul v řecko-římském stylu v lehké váze a v roce 1924 ve volném stylu ve střední váze.\n\nPo ukončení aktivní kariéry působil v letech 1925 až 1934 a 1950 až 1951 jako předseda Helsingin Atleettiklubi a v roce 1934 byl předsedou finské boxerské federace. Působil také jako boxerský promotér.\n\n"}
{"id": "931357", "url": "https://cs.wikipedia.org/wiki?curid=931357", "title": "Vilho Pekkala", "text": "Vilho Pekkala\n\nVilho Ferdinand Pekkala (3. dubna 1898, Kotka - 20. října 1974, tamtéž) byl finský zápasník, volnostylař.\n\nDvakrát startoval na olympijských hrách. V roce 1924 na hrách v Paříži vybojoval bronzovou medaili ve střední váze. O čtyři roky později na hrách v Amsterdamu vybojoval ve stejné kategorii sedmé místo. V roce 1928 vybojoval titul finského šampiona.\n\n"}
{"id": "931358", "url": "https://cs.wikipedia.org/wiki?curid=931358", "title": "Prales Nači", "text": "Prales Nači\n\nPrales Nači (: 那智原始林, \"Nači genširin\") je panenský les ve středu pohoří Nači v katastru města Načikacuura v prefektuře Wakajama v Japonsku. Rozkládá se na východ od vodopádu Nači. Les patří ke svatyni Kumano Nači Taiša. 3. března 1928 byl označen za Národní přírodní památku (国の天然記念物, \"Kuni no tennenkinenbucu\"). \nRozloha lesa činí přibližně 32,7 hektaru.\n\nV červenci 2004 byl les spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "931363", "url": "https://cs.wikipedia.org/wiki?curid=931363", "title": "Josef Jindra (fotbalista)", "text": "Josef Jindra (fotbalista)\n\nJosef Jindra (* 18. dubna 1971) je bývalý český fotbalista, záložník.\n\nV české lize hrál za FK Švarc Benešov a Bohemians Praha. Nastoupil ve 25 ligových utkáních.\n"}
{"id": "931365", "url": "https://cs.wikipedia.org/wiki?curid=931365", "title": "Patní kost", "text": "Patní kost\n\nPatní kost (latinsky ', případně ' nebo \"\") je kost lidské kostry, která tvaruje patu lidské nohy. V horní části přiléhá ke hlezenní kosti, součásti hlezennímu kloubu, a v přední části ke krychlové kosti. V zadní části je na ni připojena Achillova šlacha.\n"}
{"id": "931366", "url": "https://cs.wikipedia.org/wiki?curid=931366", "title": "Miroslav Beran (fotbalista)", "text": "Miroslav Beran (fotbalista)\n\nMiroslav Beran (* 8. listopadu 1959) je bývalý český fotbalista, brankář. Po skončení aktivní kariéry působí jako trenér v Benešově.\n\nV české lize hrál za FK Švarc Benešov. Nastoupil v 8 ligových utkáních.\n"}
{"id": "931367", "url": "https://cs.wikipedia.org/wiki?curid=931367", "title": "Hermann Gehri", "text": "Hermann Gehri\n\nHermann Gehri (26. července 1899 – 25. listopadu 1979) byl švýcarský zápasník. V roce 1924 vybojoval na olympijských hrách v Paříži zlatou medaili ve volném stylu ve velterové váze. V roce 1930 vybojoval titul na mistrovství Evropy ve volném stylu ve střední váze.\n\n"}
{"id": "931368", "url": "https://cs.wikipedia.org/wiki?curid=931368", "title": "Fritz Hagmann", "text": "Fritz Hagmann\n\nFritz Hagemann (28. března 1901 – 14. prosince 1974) byl švýcarský zápasník. V roce 1924 vybojoval na olympijských hrách v Paříži zlatou medaili ve volném stylu ve střední váze.\n\n"}
{"id": "931369", "url": "https://cs.wikipedia.org/wiki?curid=931369", "title": "Koutské pivo", "text": "Koutské pivo\n\nKoutské pivo je pivo plzeňského typu, které se vaří v obci Kout na Šumavě. První písemná zmínka o místním pivovaru pochází z roku 1736, provoz pivovaru byl ukončen v roce 1969 a obnoven 2006. Koutské pivo je vyráběno z českého ječného sladu bez náhražek, chmele odrůdy žatecký poloraný červeňák a místní vody (\"Stříbrný pramen\"). Není pasterizováno ani dosycováno CO. Vyznačuje se vyšším řízem a výraznou chmelovou hořkostí. Tradičně se umisťuje na předních místech v degustačních soutěžích, je o ně zájem i v zahraničí: Spojené státy americké, Rusko.\n\n"}
{"id": "931370", "url": "https://cs.wikipedia.org/wiki?curid=931370", "title": "Zbiornik Sudety", "text": "Zbiornik Sudety\n\nZbiornik Sudety je umělé jezero, nacházející se v západní části obce Bielawa na severním podhůří Sovích hor, v Dolnoslezském vojvodství v Polsku. \n\nJezero má celkovou plochu o rozměrech 0,23 km² a celkový objem vody, které dokáže pojmout je 1,46 milionů m³. Vybudováno bylo v letech 1969–1973; obklopuje jej sypaná zemní hráz zpevněná železobetonovými panely na vnitřní straně. Hráz je dlouhá 1211 m o max. výšce 15 m. Napájeno je říčkou Brzęczek. Dlouhodobě jezero sloužilo pro rekreaci místního obyvatelstva. Na jihozápadní straně k němu přiléhá nevelký sportovní areál.\n\nNa začátku 21. století bylo jezero spolu s celým areálem zprivatizováno. Nový soukromý vlastník se však dostal do sporů s radnicí města Bielawa ohledně nákladů na údržbu celého zařízení a proto v průběhu roku 2013 bylo jezero vypuštěno. V roce 2014 město Bielawa získalo zpět do vlastnictví. Jezero bylo opět napuštěno a stalo se rekreační oblastí.\n\nSZCZEPANIAK, Kazimierz. Zbiornik wodny Sudety w Bielawie problemy wykonawcze i eksploatacyjne (cit. 2017-12-20). Dostupné online s.18\n"}
{"id": "931371", "url": "https://cs.wikipedia.org/wiki?curid=931371", "title": "Teen Choice Awards 2009", "text": "Teen Choice Awards 2009\n\nTeen Choice Awards 2009 byly udělovány dne 9. srpna 2009 v Gibson Amphitheatre v Kalifornii. Předávání moderovali Jonas Brothers, kteří v průběhu večera i vystoupili.\n\n\nVýherci jsou označeni tučně.\n"}
{"id": "931372", "url": "https://cs.wikipedia.org/wiki?curid=931372", "title": "Hjalmar Andersen", "text": "Hjalmar Andersen\n\nHjalmar Johan „Hjallis“ Andersen (12. března 1923 Rødøy – 27. března 2013 Oslo) byl norský rychlobruslař.\n\nNa velké mezinárodní akci se poprvé objevil na Zimních olympijských hrách 1948, kde však závod na 10 000 m nedokončil. V následující sezóně premiérově závodil na Mistrovství Evropy i světa (6. místo), přičemž z evropského šampionátu si přivezl stříbrnou medaili. V letech 1950–1952 tato mistrovství zcela opanoval, všech šest šampionátů v tomto období vyhrál. Svoji medailovou sbírku si doplnil také o tři zlaté medaile ze zimní olympiády 1952, kde zvítězil na všech třech distancích, na něž nastoupil: 1500 m, 5000 m a 10 000 m. Sezónu 1952/1953 vynechal a v roce 1954 vybojoval na evropském šampionátu stříbro, na Mistrovství světa byl šestý. V následujících dvou letech již na své úspěchy nenavázal, nejlépe skončil devátý na světovém šampionátu 1955. Startoval také na ZOH 1956, kde byl na trati 5000 m jedenáctý a na dvojnásobné distanci šestý. Po sezóně 1955/1956 ukončil sportovní kariéru.\n\nZemřel ve věku 90 let na zranění utrpěná po pádu ze schodů ve svém domě. Jeho pohřbu se zúčastnil také norský král Harald V. a premiér Jens Stoltenberg.\n\n"}
{"id": "931375", "url": "https://cs.wikipedia.org/wiki?curid=931375", "title": "Otto Müller (zápasník)", "text": "Otto Müller (zápasník)\n\nOtto Adolf Müller (21. června 1899 - ) byl švýcarský zápasník. V roce 1924 vybojoval na olympijských hrách v Paříži bronzovou medaili ve volném stylu ve velterové váze. V roce 1930 vybojoval titul na mistrovství Evropy ve volném stylu ve střední váze.\n\n"}
{"id": "931379", "url": "https://cs.wikipedia.org/wiki?curid=931379", "title": "Jochem Uytdehaage", "text": "Jochem Uytdehaage\n\nJochem Simon Uytdehaage (* 9. července 1976 Utrecht, Utrecht) je bývalý nizozemský rychlobruslař.\n\nNa seniorské mezinárodní scéně debutoval na začátku roku 1999, když se objevil v závodě Světového poháru, pravidelně v něm však začal nastupovat až v ročníku 2000/2001. Tehdy se také poprvé zúčastnil šampionátů: na evropském byl čtvrtý, na světovém vícebojařském desátý a na Mistrovství světa na jednotlivých tratích dobruslil na 10km distanci sedmý. Jeho nejúspěšnější sezónou byl následující ročník 2001/2002. Nejprve zvítězil na Mistrovství Evropy, poté získal tři medaile na Zimních olympijských hrách 2002 – dvě zlaté ze závodů na 5 km a 10 km a jednu bronzovou z tratě 1500 m, a sezónu zakončil ziskem zlata na Mistrovství světa ve víceboji. Další cenné kovy si přivezl i v následujících letech: vyhrál závod na 5000 m na Mistrovství světa na jednotlivých tratích 2003, vybojoval bronz na evropském šampionátu 2004 a zlato na Mistrovství Evropy 2005. Sportovní kariéru ukončil v roce 2007 po dvou sezónách nevýrazných výkonů.\n\nV roce 2002 obdržel cenu Oscara Mathisena.\n\n"}
{"id": "931383", "url": "https://cs.wikipedia.org/wiki?curid=931383", "title": "Seznam mingských císařoven", "text": "Seznam mingských císařoven\n\nV seznamu mingských císařoven jsou uvedeny hlavní manželky císařů čínské říše Ming, existující v letech 1368–1644. Hlavní manželky mingských císařů nosily titul „císařovna“ (, \"chuang-chou\").\n\nPo smrti svého manžela a nástupu syna na trůn obdržela císařovna titul „císařovna vdova“ (, \"chuang-tchaj-chou\"), dožila-li se nástupu vnuka na trůn, stala se „velkou císařovnou vdovou“ (, \"tchaj-chuang-tchaj-chou\"). Po smrti císařovny obdržely posmrtné jméno, obvykle dosti dlouhé, které je obvykle zkracováno, například paní Ma, císařovna zakladatele říše Ming, císaře Chung-wu, měla posmrtné jméno Siao-cch’ čen-chua če-šun žen-chuej čcheng-tchien jü-šeng č’-te kao chuang-chou (), zkráceně Siao-cch’-kao chuang-chou (), toto jméno vždy končilo znaky , „císařovna“.\n\nKromě císařoven žilo v palácích Zakázaného města velké množství dalších žen, snad až devět tisíc. Prvními po císařovnách byly vedlejší manželky císařů (, \"fej\"), nejvýše postavená z nich z nich měla titul „císařská urozená dáma“ (, \"chuang-kuej-fej\"), po ní v důstojnosti následovala „urozená dáma“ (, \"kuej-fej\") a pak řada dalších, například „nevinná dáma“ (, \"šu-fej\"), „klidná dáma“ (, \"ning-fej\"). Níže stály konkubíny různých úrovní, \"pchin\" (), \"cchaj-žen\" (), a množství služebnic.\n\nV druhé tabulce jsou uvedeny císařovny vdovy a císařovny, které byly do těchto hodností povýšeny po smrti svých manželů, případně až posmrtně. Tituly císařovny vdovy, případně posmrtnou hodnost císařovny, získaly některé vedlejší manželky mingských císařů, nebo manželky císařských princů, pokud se synové či vnuci těchto manželek stali císaři. Posmrtným povýšením do stavu císařoven byly několikrát vyznamenány i předčasně zemřelé hlavní manželky následníků trůnu.\n"}
{"id": "931387", "url": "https://cs.wikipedia.org/wiki?curid=931387", "title": "Charles Courant", "text": "Charles Courant\n\nCharles Courant (14. dubna 1896 – 26. června 1982 Montreux) byl švýcarský zápasník. V roce 1920 vybojoval na olympijských hrách v Antverpách stříbrnou medaili ve volném stylu v lehké těžké váze a v roce 1924 na hrách v Paříži bronzovou medaili ve stejné kategorii.\n\n"}
{"id": "931390", "url": "https://cs.wikipedia.org/wiki?curid=931390", "title": "Mistrovství Evropy juniorů v atletice 2005", "text": "Mistrovství Evropy juniorů v atletice 2005\n\n18. Mistrovství Evropy juniorů v atletice – sportovní závod organizovaný EAA se konal v litevském Kaunasu. Závod se odehrál ve dnech 21. července – 24. července 2005. \n\n"}
{"id": "931392", "url": "https://cs.wikipedia.org/wiki?curid=931392", "title": "Isabelle Faustová", "text": "Isabelle Faustová\n\nIsabelle Faustová, nepřechýleně Faust (* 19. března 1972, Esslingen am Neckar), je významná současná německá houslistka, vítězka mnoha mezinárodních hudebních soutěží.\n\nPrvní lekce houslové hry začala budoucí virtuózní umělkyně brát ve věku pěti let. Cvičila společně s německým houslistou Christophem Poppenem a s Denésem Zsigmondym.\n\nPo vítězství na \"Paganiniho soutěži\" v italském Janově v roce 1993 žila devět let ve Francii. V Paříži se seznámila se svým manželem. V roce 2004 se stala profesorkou houslové hry na Universität der Künste v Berlíně. Této profesury se však mezitím z nedostatku času vzdala, neboť absolvuje každým rokem velký počet koncertů. Již několik let žije v Berlíně (v městské části Berlín-Charlottenburg). Má syna Antoina (* 1998). \n\nOd roku 1996 hraje na houslích „Šípková Růženka“ (\"Dornröschen\"), vyrobených v roce 1704 Antoniem Stradivarim, které užívá v zápůjčce od Bádensko-Württemberské Zemské banky (\"Landesbank Baden-Württemberg\"). Při svých vystoupeních také často hraje na barokních houslích s obdobně starými smyčci.\n\nUmělkyně vystupuje jako hostující sólistka s většinou hlavních světových orchestrů. Nahrála například díla Antonína Dvořáka, Roberta Schumanna, Franze Schuberta, Johannese Brahmse (včetně jeho obtížného houslového koncertu), Bohuslava Martinů, Andrého Joliveta a dalších skladatelů. Je zastáncem nové hudby a podílela se na světových premiérách hudebních děl, mimo jiných například Oliviera Messiaena, Wernera Egka nebo Jörga Widmanna.\n\nV létě 2013 absolvovala koncertní turné s Orchestre Philharmonique du Luxembourg pod taktovkou dirigenta Emmanuela Krivinea. Poslední z těchto vystoupení byla 13. července 2013 v síni Concertgebouw v Amsterodamu a 14. července 2013 v rámci Hudebního festivalu v Rheingau (\"Rheingau Musik Festival\") ve Wiesbadenu. Při těchto příležitostech hrála \"Houslový koncert e moll op. 64\" od Felixe Mendelssohna-Bartholdyho.\n\nPravidelná je její spolupráce s Berlínskými filharmoniky. Debutovala s nimi v lednu 2009, kdy pod řízením Sakari Orama interpretovala houslový koncert d-moll Roberta Schumanna. V květnu 2012 spolu s Claudio Abbadem provedli houslový koncert Albana Berga. Začátkem března 2015 hrála s Berlínskými filharmoniky, řízenými Bernardem Haitinkem, Beethovenův houslový koncert D-dur. \nIntenzivně spolupracuje s francouzským vydavatelstvím klasické hudby Harmonia Mundi a často hraje společně s českou \"Pražskou komorní filharmonií\".\n\n\n"}
{"id": "931395", "url": "https://cs.wikipedia.org/wiki?curid=931395", "title": "Alan Parker", "text": "Alan Parker\n\nAlan William Parker, CBE (* 14. února 1944 Londýn) je anglický filmový režisér, scenárista a producent. \n\nJe držitelem pěti cen britské filmové akademie BAFTA - za scénář k filmu \"Bugsy Malone\" (1976), za režii thrilleru o útěku z tureckého vězení \"Půlnoční expres\" (1978), za režii komedie o vzniku hudební kapely \"The Commitments\" (1991), za výjimečný přínos britskému filmu (1985) a za celoživotní dílo (2003). Dva jeho filmy, \"Půlnoční Expres\" a drama o rasových nepokojích \"Hořící Mississippi\" (1988) s Genem Hackmanem v hlavní roli, byly též nominovány na Oscara za režii. Stejné pocty se těmto snímkům dostal i na Zlatých glóbech, kde se Parker navíc dočkal nominace za režii muzikálu \"Evita\" (1996), kde dal Parker šanci zpěvačce Madonně. V Cannes Parker zaujal psychologickým dramatem o válkou postižených veteránech \"Křídla\", za nějž roku 1985 obdržel zvláštní velkou cenu poroty. K jeho dalším snímkům patří muzikál \"Sláva\" (1980), romantické drama o internaci amerických Japonců po útoku na Pearl Harbor nazvané \"Navštivte ráj\" (1990), rodinné realistické drama \"Střílejte na měsíc\" (1982), satirická komedie \"Vítejte ve Wellville\" (1994), jež si střílí z kultu zdraví, thriller o nevině odsouzeném muži v cele smrti s Kevinem Spaceym v hlavní roli \"Život Davida Galea\" (2003) či drama z irského chudinského předměstí \"Andělin popel\" (1999). Zcela zvláštní roli v jeho filmografii hraje experimentální snímek \"\" (1988) inspirovaný albem \"The Wall\" britské rockové skupiny Pink Floyd. Je to jediný Parkerův film, kde jsou i animované sekvence.\n\n"}
{"id": "931397", "url": "https://cs.wikipedia.org/wiki?curid=931397", "title": "Jan Štern", "text": "Jan Štern\n\nJan Štern (1. listopadu 1924, Praha – 21. srpna 2012) byl český novinář, publicista a básník.\n\nV mládí si prošel útrapami pracovních nacistických táborů Klein Stein a Osterode, odkud utekl. Aktivně se účastnil Pražského povstání v květnu 1945. Po celé čtyři dny bojoval a bránil Hlavní poštu v Jindřišské ulici.\n\nBezprostředně po válce studoval filosofickou fakultu na Karlově univerzitě. Studia z rodinných důvodů nedokončil. Současně psal do Mladé Fronty a Práce. Stal se zde stálým recenzentem poezie. Pevné redaktorské místo získal až v týdeníku Tvorba v letech 1949 až 1952. Na nátlak Klementa Gottwalda byla v roce 1952 Tvorba zastavena hlavně kvůli článku z pera Jana Šterna. Byl z místa vyhozen a poslán jako dopisovatel do Kunčic. V té době tu jako stavba mládeže byla budována Nová huť. Sám o té době vyprávěl, když pro vysílání Českého rozhlasu líčil své přátelství se soudničkářem Františkem Němcem, takto:\n\nByl autorem mnoha samizdatů, článků a statí, kvůli své činnosti byl roce 1968 vyhozen z práce. Významně se angažoval v pražském jaru, roku 1986 byl spolu s Annou Šabatovou a Martinem Paloušem mluvčím Charty 77. Štern byl významným členem redakce exilových Listů, vydávaných Jiřím Pelikánem v Římě. Podílel se i na jejich ilegální distribuci v tehdejším Československu.\n\nJan Štern byl spoluzakladatelem Hnutí za občanskou svobodu (HOS) a také jedním ze zakladatelů Československého helsinského výboru v listopadu 1988. V roce 1989 se Štern angažoval v Občanském fóru.\n\nJan Štern se narodil do významné předválečné sociálně-demokratické rodiny. Jeho otec, JUDr. Evžen Štern byl teoretikem i praktikem české sociální politiky 30. let a významně se podílel na tvorbě sociálního zákonodárství první republiky. Evžen Štern byl prvním ředitelem Ústřední sociální pojišťovny, zástupcem československé vlády ve správní radě Mezinárodního úřadu práce v Ženevě, za nacistické okupace byl spolupracovníkem Petičního výboru Věrni zůstaneme.\n\nManželka Evžena Šterna, matka Jana Šterna, Růžena Šternová, rozená Štěrbová byla překladatelkou z francouzštiny a němčiny.\n\nV roce 1942 byl Evžen Štern v době heydrichiády na základě udání zatčen nacisty pro svoji odbojovou činnost. Přitěžující okolností mu v očích nacistů byl jeho židovský původ. Proto ho nejprve deportovali na Malou pevnost v Terezíně a tam zařadili do transportu, v němž se nacházeli příbuzní parašutistů, podílejících se na atentátu na Heydricha, a další čeští vlastenci (herečka Anna Letenská). Transport byl z Terezína vypraven do koncentračního tábora v Mauthausenu v říjnu 1942 s pokynem, aby všichni byli neprodleně zabiti. Evžena Šterna nacisté zavraždili 12. listopadu 1942.\n\nJeho první manželkou byla spisovatelka Eva Sílová, později Kantůrková. Podruhé se oženil s Ludmilou Junkovou. Z prvního manželství pocházejí synové Ivan a Jan, z druhého syn Pavel a dcera Lucie, provdaná Kolářová.\n\nJan Štern vyrůstal na Hanspaulce v rodinném domku společně se svou sestrou Evou. Už jako desetiletý sepsal Jan Štern krátkou úvahu o socialismu, jehož byl po celý život obdivovatelem. Vystudoval reálné gymnázium v Praze (maturita 1943) a rok pracoval jako zemědělský dělník v Kuňovicích u Vlašimi a v Černolicích u Dobřichovic.\n\nV říjnu roku 1944 je z rasových důvodů internován v koncentračním táboře Klein Stein a později v pracovním táboře Osterode. Jeho úkolem v Osterode bylo hloubit chodby do skály a stavět trať k hnědouhelnému dolu. Na jaře roku 1945 se mu však podařilo utéct se syny německého hraběte a krátce nato se zapojil do květnového pražského povstání.\n\nV prvních poválečných letech byl aktivním a oddaným komunistou. Prozřel už v roce 1952, kdy byl vyhozen z týdeníku Tvorba a zasažen událostmi kolem inscenovaného procesu se Slánským a spol. na podzim roku 1952. Na jeho prozření měla vliv i skutečnost, že v letech 1949 až 1952 byl státní bezpečností držen ve vyšetřovací vazbě v Ruzyni jeho švagr Petr Planer.\nXX. sjezd komunistické strany Sovětského svazu v něm probudil naději, že komunismus je snad reformovatelný. V pozdějších letech se proto zařadil mezi ty novináře a publicisty, kteří napomáhali reformnímu hnutí, ústícímu v pražské jaro roku 1968.\n\nJan Štern 1945–1968 slovy Anny Šabatové:\n\nPoté, co Jana Šterna zastihl zákaz výkonu povolání, pracoval až do odchodu do důchodu jako čerpač a referent u podniku Vodní zdroje. Když v roce 1974 začal Jiří Pelikán vydávat v Římě exilový časopis Listy, které byly vedle časopisu Svědectví hlavní tribunou pro opoziční politické názory, stal se Jan Štern vedoucím jeho ilegální domácí redakce. Do Listů přispíval Jan Štern pravidelnými úvodníky pod pseudonymem \"Bohemicus\".\n\nV roce 1985 podepsal Jan Štern Chartu 77 a o rok později se stal spolu s Martinem Paloušem a Annou Šabatovou jejím mluvčím. Jeho významným přínosem byl dokument Charty 77 \"„Prostor pro mladou generaci.“\" V roce 1988 se Jan Štern také podílel na založení občanské iniciativy Hnutí za občanskou svobodu, do roku 1990 byl členem jeho koordinačního výboru. Téhož roku Jan Štern spoluzakládá Československý helsinský výbor.\n\nV listopadu 1989 se Jan Štern účastnil zakládání a prvních kroků Občanského fóra. V Občanském fóru byl jako člen jeho Rady činný v prvním roce jeho existence. Po revolučním období se stáhl z veřejného života a věnoval se publicistice, byl stálým členem redakční rady Listů.\n\n21. srpna roku 2012, symbolicky na výročí vstupu armád varšavské smlouvy do Československa, Jan Štern zemřel po dlouhé nemoci ve věku nedožitých 88 let.\n\n"}
{"id": "931398", "url": "https://cs.wikipedia.org/wiki?curid=931398", "title": "Hôtel de Breteuil", "text": "Hôtel de Breteuil\n\nHôtel de Breteuil je městský palác v Paříži. Nachází se v 16. obvodu na rohu ulic \"Avenue Foch\" č. 12 a \"Rue Rude\" č. 2–4. Od roku 1954 slouží jako sídlo Irského velvyslanectví ve Francii.\n\nPalác si nechal v letech 1892-1902 postavit francouzský politik Henry Le Tonnelier de Breteuil (1848-1916) od architekta Ernesta Sansona (1836-1918) na pozemku, kde měl italský malíř Giuseppe De Nittis (1846-1884) svůj ateliér. Architekt se nechal inspirovat Hanoverským pavilonem. Reprezentační místnosti jsou vyzdobeny táflováním z doby Ludvíka XV.\n\nPo smrti markýze de Breteuil v roce 1916 palác koupila roku 1919 rodina Saint a v roce 1937 se stal rezidencí princezny de Faucigny-Lucinge (1880-1964). V roce 1954 palác koupila včetně většiny vnitřního vybavení Irská republika, která zde zřídila svou ambasádu.\n"}
{"id": "931411", "url": "https://cs.wikipedia.org/wiki?curid=931411", "title": "Divoká budoucnost", "text": "Divoká budoucnost\n\nDivoká budoucnost (v anglickém originále The Future Is Wild) je britská třídílná fiktivně-dokumentární série z roku 2002, zobrazující život na Zemi za 5, 100 a 200 milionů let. Možnou podobu světa ztvárnila skupina odborníků z výzkumných ústavů na celém světě, především specialistů v oboru geologie, biologie a klimatologie. Tito se pokusili využít dosud známé zákonitosti přírodního vývoje a s pomocí své fantazie vytvořit nové světy v budoucnosti.\n\nAutorem předlohy je paleontolog Dougal Dixon, který vycházel ze svých úvah o možnostech evoluce a schopnosti organismů přizpůsobit se různým ekosystémům. Hudbu složil Nicholas Hooper, komentář namluvil v originále John de Lancie. Seriál má třináct dílů: obecný úvod, po kterém následují tři části věnované třem epochám, každá se skládá ze čtyř dvacetiminutových epizod představujících různé ekosystémy.\n\nČeská televize uvedla v lednu 2005 třídílnou českou verzi seriálu, režisérem českého znění byl Tomáš Jančařík.\n\nVe francouzském zábavním parku Futuroscope se nacházejí exponáty inspirované seriálem.\n\nFilm představuje planetu po zániku lidstva. Klima se výrazně ochladilo, většina Evropy je pokryta pevninským ledovcem. Žijí zde svišti velikosti ovce. Po vyhynutí kytovců zaujali v moři jejich místo \"terejokyti\", terejové dlouzí přes čtyři metry. V důsledku kontinentálního driftu se Afrika spojila s Evropou a Středozemní moře se stalo pouští se slanými jezery. Obývají ji ještěrky, běhající na zadních nohách po solné krustě. Na místě Amazonského pralesa je travnatá step, kde je vrcholovým predátorem obří nelétavé karančo.\n\nVládne horké a vlhké podnebí připomínající dobu karbonu. Na souši vládnou gigantické vosy, brouci lovící ptactvo, které lákají napodobováním květů, a pavouci žijící ve velkých koloniích, kteří chovají drobné hlodavce (poslední žijící savce) jako jatečná zvířata. Největším živočichem v dějinách země je \"želvoň\", suchozemská želva vážící až sto dvacet tun. V oceánech žijí elektrické ryby, čtyřmetroví nahožábří plži a „fantomové oceánů“, medúzy vytvářející obrovské kolonie.\n\nPozemská fauna se vzpamatovává z obrovské katastrofy způsobené výbuchem supervulkánu. Všechny pevniny se spojily dohromady a vytvořily superkontinent Pangea Ultima s velkou vnitrozemskou pouští a hustým jehličnatým deštným lesem na území budoucí Evropy. Hmyz žije pod povrchem a pěstuje rostliny pro svou obživu. Po vyhynutí ptáků ovládly vzdušný prostor létající ryby podobné kolibříkům. Největšího rozmachu dosáhli hlavonožci, kteří vytvořili i pozemní formy, jedna z nich se stromovým způsobem života a sociálním chováním nápadně podobá prvním primátům.\n\n"}
{"id": "931412", "url": "https://cs.wikipedia.org/wiki?curid=931412", "title": "Svatyně Kinpu (Jošino)", "text": "Svatyně Kinpu (Jošino)\n\nSvatyně Kinpu (: 金峯神社, \"Kinpu džindža\") je šintoistická svatyně na hoře Jošino v prefektuře Nara v Japonsku. Hlavní budova svatyně, honden, je vybudována ve stylu nagare zukuri.\n\nNejstarší dochované záznamy o svatyni pocházejí z roku 852. \n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n"}
{"id": "931414", "url": "https://cs.wikipedia.org/wiki?curid=931414", "title": "Grand établissement", "text": "Grand établissement\n\nGrand établissement (doslovně \"Velké zařízení\"), pl. \"grands établissements\" je ve francouzském správním právu označení z vysokoškolské oblasti. Jedná se o druh státních institucí určených k vysokoškolskému vzdělávání a výzkumu.\n\nFrancouzský zákoník o vzdělávání (Code de l'éducation) definuje v sedmé hlavě druhy vysokoškolských zařízení (Les établissements d'enseignement supérieur). Mezi nimi jsou grands établissements typem „veřejných zařízení s vědeckým, kulturním a výukovým charakterem“ (Établissements publics à caractère scientifique, culturel et professionnel).\n\n\nK lednu 2012 existovaly ve Francii následující vzdělávací a výzkumná zařízení tohoto typu.\n\n\n\n\n\n\n\n\n\n"}
{"id": "931417", "url": "https://cs.wikipedia.org/wiki?curid=931417", "title": "Conservatoire national des arts et métiers", "text": "Conservatoire national des arts et métiers\n\nConservatoire national des arts et métiers ( ), zkráceně CNAM je francouzská veřejná vysoká škola technického zaměření se sídlem v Paříži v historické čtvrti Marais ve 3. obvodu. Škola založená v roce 1794 je určená především pro přípravu zaměstnanců v průmyslu a veřejných službách. Vedle hlavního pařížského sídla má škola na 150 kampusů v metropolitní Francii a zámoří a několik zahraničních center s celkovým počtem 90 000 studentů, především v Libanonu (3800 studentů), v Maghrebu a frankofonní Africe (4000) a také v Asii a Latinské Americe. Škola má minimálně jeden kampus v každém z 27 francouzských regionů. Na škole vyučuje 1119 stálých a 8 000 hostujících učitelů.\n\nŠkolu založil 10. října 1794 duchovní Henri Grégoire (1750–1831) v Paříži „pro zdokonalení národního průmyslu“. Conservatoire national des arts et métiers a École Polytechnique jsou dvě technické školy založené během Velké francouzské revoluce.\n\nAbbé Grégoire se v roce 1795 stal spoluzakladatelem Francouzského institutu a v roce 1989 byly jeho ostatky u příležitosti 200. výročí Francouzské revoluce přeneseny do Pantheonu. Spoluzakladatelem školy se stal i matematik Alexandre-Théophile Vandermonde.\n\nŠkola byla umístěna v bývalém benediktinském převorství Saint-Martin-des-Champs. Dnes se zde nachází knihovna CNAM a Musée des arts et métiers.\n\nConservatoire national des arts et métiers je veřejná státní instituce vědeckého, kulturního a odborného charakteru, která má statut \"grand établissement\". Patří do gesce ministerstva vyššího vzdělávání a má tři základní úkoly:\n\nCNAM a jeho Musée des arts et métiers každoročně uspořádá na 350 přednášek, výstav a konferencí. Konferencí se účastní na 50 000 účastníků, muzeum navštíví 200 000 návštěvníků, digitální knihovna zaznamená přes 530 000 dotazů.\n\nŠkola je od roku 2010 rozdělena na čtyři výuková a výzkumná centra, která zahrnují dvě oblasti rozdělené do sedmi okruhů:\n\nVzdělávání na škole probíhá na seminářích, kolokviích a konferencích zahrnujících všechny oblasti od čisté matematiky a teoretické fyziky přes gnozeologii až po humanitní vědy.\n\nAplikovaný výzkum zahrnuje patenty, pokusy, licence, inovační postupy, přenos technologií, podnikový inkubátor aj. CNAM každoročně organizuje 23 výzkumných týmů, 25 habilitací, absolvuje zde 250 doktorandů a 900 diplomovaných inženýrů. Výzkum je ročně financován částkou 7 miliónů €.\n\nVýzkum a další spolupráce probíhá s mnoha veřejnými institucemi (Commissariat à l'énergie atomique et aux énergies alternatives, Centre national d'études spatiales, Centre national de la recherche scientifique, Collège de France, École nationale d'administration, École normale supérieure, École Polytechnique, Institut national de la santé et de la recherche médicale, Institut national de recherche en informatique et en automatique, Pasteurův ústav, Laboratoire national de métrologie et d'essais, Lycée Louis-le-Grand, Pařížská observatoř, Office national d'études et de recherches aérospatiales) i soukromými společnostmi (Alcatel, Bull, Dassault, EDF, IBM, PSA Peugeot Citroën, Renault, Safran, Sanofi).\n\nCNAM zahrnuje celkem 150 výukových center v kontinentální i zámořské Francii a uskupených do 28 regionálních center a několik přidružených center v zahraničí – např. Libanon (od 1970), Španělsko (Zaragoza, od 2002), Německo (Darmstadt), Maroko, Švýcarsko, Haiti (ve spolupráci se Státní univerzitou Haiti), celkem se jedná o 32 partnerských zemí v Evropě, Maghrebu, Africe, na Blízkém východě, Asii a Latinské Americe.\n\n\nŠkola je zmiňována v několika románech:\n\n"}
{"id": "931422", "url": "https://cs.wikipedia.org/wiki?curid=931422", "title": "Henri Wernli", "text": "Henri Wernli\n\nHenri Wernli (3. června 1898 Bern – 1961) byl švýcarský zápasník. V roce 1924 vybojoval na olympijských hrách v Paříži stříbrnou medaili v těžké váze a v roce 1928 na hrách v Amsterdamu páté místo ve stejné kategorii.\n\n"}
{"id": "931424", "url": "https://cs.wikipedia.org/wiki?curid=931424", "title": "Pierre Ollivier", "text": "Pierre Ollivier\n\nPierre Ollivier (1890 – ) byl belgický zápasník. V roce 1924 vybojoval na olympijských hrách v Paříži stříbrnou medaili ve střední váze.\n\n"}
{"id": "931430", "url": "https://cs.wikipedia.org/wiki?curid=931430", "title": "Archie MacDonald (zápasník)", "text": "Archie MacDonald (zápasník)\n\nDonald Archibald „Archie“ MacDonald (23. února 1895 Saasaig – 1965 Inverness) byl britský zápasník. V roce 1924 vybojoval na olympijských hrách v Paříži bronzovou medaili ve volném stylu v těžké váze. O čtyři roky dříve, na hrách v Antverpách ve stejné kategorii vypadl v prvním kole a obsadil tak dělené páté, resp. poslední místo.\n\n"}
{"id": "931432", "url": "https://cs.wikipedia.org/wiki?curid=931432", "title": "Ken Russell", "text": "Ken Russell\n\nHenry Kenneth Alfred \"Ken\" Russell (3. července 1927 , Southampton, Spojené království – 27. listopadu 2011 , Londýn) byl anglický filmový režisér známý svým novátorským dílem a okázalým a kontroverzním stylem. Jeho filmy často pojednávají o životech slavných skladatelů nebo jsou inspirovány jinými uměleckými díly, ale jedná se pouze o volné adaptace. Mezi jeho nejslavnější filmy patří \"Women in Love\" (1969), \"The Devils\" (1971), \"Tommy\" (1975) a \"Altered States\" (1980).\n"}
{"id": "931435", "url": "https://cs.wikipedia.org/wiki?curid=931435", "title": "Lajos Keresztes", "text": "Lajos Keresztes\n\nLajos Keresztes (28. dubna 1900 Praid, Rumunsko – 9. srpna 1978 Budapešť, Maďarsko) byl maďarský zápasník, reprezentant v zápase řecko-římském. V roce 1924 na olympijských hrách v Paříži vybojoval stříbrnou medaili v lehké váze a v roce 1928 na hrách v Amsterdamu vybojoval ve stejné kategorii medaili zlatou. V roce 1925 zvítězil v lehké váze (67,5 kg) na mistrovství Evropy.\n\n"}
{"id": "931437", "url": "https://cs.wikipedia.org/wiki?curid=931437", "title": "Matthieu Chalmé", "text": "Matthieu Chalmé\n\nMatthieu Chalmé (* 7. října 1980, Bruggy, Belgie) je francouzský fotbalový obránce, který působí ve francouzském klubu Girondins Bordeaux.\n\nChalmé začal hrát fotbal v klubu FC Libourne-Saint-Seurin. Ve svých 21 letech podepsal první profesionální smlouvu s prvoligovým Lille OSC. Zde působil pět let (2002–2007). V létě 2007 přestoupil do Girondins Bordeaux, kde vyhrál Ligue 1 (sezóně 2008/09), Trophée des champions (2008 a 2009) a Coupe de la Ligue (2008/09).\n\nOd ledna do června 2013 byl na hostování v AC Ajaccio.\n\n"}
{"id": "931439", "url": "https://cs.wikipedia.org/wiki?curid=931439", "title": "Nick Frost", "text": "Nick Frost\n\nNicholas John \"Nick\" Frost (*28. března 1972) je anglický herec, komik a scenárista. Je známý svou rolí Mikea Watta ve \"Spaced\", ale také jako Ed v \"Soumraku mrtvých\", Danny Butterman v \"Jednotce příliš rychlého nasazení\", Andrew Knightley v \"The World's End\", Clive Gollings v \"Paulovi\" nebo drogový dealer Ron v \"Attack the Block\".\n"}
{"id": "931440", "url": "https://cs.wikipedia.org/wiki?curid=931440", "title": "Jens Boden", "text": "Jens Boden\n\nJens Boden (* 29. srpna 1978 Drážďany, NDR) je bývalý německý rychlobruslař.\n\nVe Světovém poháru poprvé nastoupil v roce 1998. Největšího úspěchu dosáhl na Zimních olympijských hrách 2002, kde vybojoval v závodě na 5000 m bronz a na dvojnásobné trati byl pátý. V roce 2004 startoval na Mistrovství světa na jednotlivých tratích, na pětikilometrové distanci skončil na 14. místě. Zúčastnil se také zimní olympiády 2006, pětikilometrovou trať zvládl ve 20. nejrychlejším čase. Po sezóně 2006/2007 ukončil aktivní sportovní kariéru.\n\n"}
{"id": "931441", "url": "https://cs.wikipedia.org/wiki?curid=931441", "title": "Seznam britských torpédoborců", "text": "Seznam britských torpédoborců\n\nTento seznam obsahuje třídy torpédoborců britského královského námořnictva.\n\n\n\n\n\n\n\n\n\n\n\n\n"}
{"id": "931443", "url": "https://cs.wikipedia.org/wiki?curid=931443", "title": "Edvard Westerlund", "text": "Edvard Westerlund\n\nEdvard Vilhelm Westerlund (1. únor 1901 Helsinky – 7. prosince 1982 tamtéž) byl finský zápasník.\n\nTřikrát startoval na olympijských hrách v zápase řecko-římském. V roce 1924 na hrách v Paříži vybojoval zlatou medaili ve střední váze a v roce 1928 na hrách v Amsterdamu vybojoval bronzovou medaili v lehké váze. Startoval také v roce 1936 na hrách v Berlíně, kde v lehké těžké váze vypadl ve třetím kole.\n\nNa mistrovství světa vybojoval v roce 1921 bronz ve střední a v roce 1922 zlato v lehké váze. V roce 1933 vybojoval na mistrovství Evropy bronz ve velterové váze. Vše v zápase řecko-římském.\n\nTřikrát vybojoval titul finského šampióna. V roce 1927 a 1936 v zápase řecko-římském a v roce 1929 ve volném stylu.\n\nZápasu se věnovali také jeho bratři Emil a Kalle.\n\n"}
{"id": "931445", "url": "https://cs.wikipedia.org/wiki?curid=931445", "title": "Mick Harvey", "text": "Mick Harvey\n\nMichael John \"Mick\" Harvey (* 29. srpna 1958) je australský hudebník-multiinstrumentalista, hudební producent a skladatel. Počátkem sedmdesátých let založil spolu s Nickem Cavem kapelu The Birthday Party. Po jejím rozpadu o přibližně deset let později spolu s Cavem založil skupinu Nick Cave and the Bad Seeds, ze které odešel v roce 2009. Své první sólové album nazvané \"Intoxicated Man\" vydal v roce 1995; později se věnoval jak sólové kariéře, tak i skládání hudby k filmům nebo produkování alb jiných hudebníků.\n\n"}
{"id": "931447", "url": "https://cs.wikipedia.org/wiki?curid=931447", "title": "Piet Kleine", "text": "Piet Kleine\n\nPieter „Piet“ Kleine (* 17. září 1951 Hollandscheveld, Drenthe) je bývalý nizozemský rychlobruslař, cyklista a maratonský bruslař.\n\nNa rychlobruslařském Mistrovství Evropy debutoval v roce 1973 pátým místem, o tři týdny později získal bronzovou medaili na světovém šampionátu. Další cenný kov vybojoval na Mistrovství Evropy 1975, kde se umístil na třetí příčce. Největších úspěchů dosáhl v následující sezóně 1975/1976. Na Zimních olympijských hrách 1976 získal na trati 10 000 m zlato a na poloviční distanci stříbro (kromě toho byl šestý na patnáctistovce a osmnáctý na kilometru) a také zvítězil na Mistrovství světa. V následujících letech se na evropském i světovém šampionátu většinou pohyboval v první desítce. Startoval také na zimní olympiádě 1980, kde získal stříbrnou medaili v závodě na 10 km, na pětikilometrové trati byl šestý. Po sezóně 1980/1981 ukončil rychlobruslařskou kariéru.\n\nZačal se věnovat cyklistice, startoval v roce 1985 na Mistrovství světa, kde byl členem nizozemského týmu, jenž byl sedmý v časovce družstev. V roce 1986 se vrátil k bruslím a až do roku 2001 působil jako maratonský bruslař.\n\n"}
{"id": "931450", "url": "https://cs.wikipedia.org/wiki?curid=931450", "title": "Zajatci Pardálí soutěsky", "text": "Zajatci Pardálí soutěsky\n\nZajatci Pardálí soutěsky (1956, \"Пленники Барсова ущелья\", arménsky \"Hovazadzori gerinere\") je dobrodružný román pro mládež arménského sovětského spisovatele Vachtanga Ananjana o skupině pionýrů, kteří při své cestě z kolchozní farmy uváznou pro nenadálý příchod zimy v soutěsce kavkazských hor.\n\nSkupina pěti dětí se vrací do vesnice Ajgedzor z horského letního stanoviště mléčné kolchozní farmy, kde se byli podívat na telata, nad nimiž mají jako pionýři patronát. Jsou to chlapci Ašot, Gagik, Sargis a Haso a dívka Šušik. Na cestě je provází chytrý Hasův pes Benjach. Ašot, syn lovce Arama, má autoritářské sklony a dosti se vychloubá, Gagik je věčný šprýmař, egoistický Sargis je synem úplatného kolchozního skladníka Parujra, který je ve vesnici považován za velmi vlivného člověka, Haso je synem pastýře a Šušik dcerou dojičky.\n\nDíky v podstatě hloupému nápadu Ašota se všichni místo do vesnice vydají do Pardálí soutěsky, kam se odvažují jen dospělí lovci, kteří vědí jak přežít v divočině. Nečekaně však začne padat sníh a cestu zpátky dětem zatarasí lavina. Jsou odříznuty od světa, musí se starat o potravu a vyrábět si věci denní potřeby. Bydlí v jeskyni, mnohokrát se octnou v nebezpečí, musí bojovat s se šelmami. Neohrožují je však jen zvířata, ale také nemoc, která postihne Šušik, a úrazy. Pes Benjach zahyne při boji s pardálem. \n\nAšot se stane vedoucím skupiny, ale brzy pozná, co to znamená velet nesourodé skupině lidí, když nemá přirozenou autoritu a má sklony se předvádět. Děti jsou s jeho vedením nespokojeny a uspořádají proto volby, ve kterých zvítězí Haso. Ašot je uražen (jediný hlas si dal on sám), ale s novou skutečností se nakonec smíří.\n\nPo dvou měsících pobytu v Pardálí soutěsce jsou děti konečně objeveny záchrannou výpravou dospělých z vesnice. Jak autor zdůrazňuje, jen soudržnost pionýrského kolektivu pomohla dětem obstát v tvrdé zkoušce a umožnila jim charakterově vyrůst.\n\n\n\n \n"}
{"id": "931458", "url": "https://cs.wikipedia.org/wiki?curid=931458", "title": "Křehkýš vodní", "text": "Křehkýš vodní\n\nKřehkýš vodní (\"Myosoton aquaticum\") je nenápadná, bíle kvetoucí, planě rostoucí rostlina která byla v minulosti pro svou morfologickou podobnost považována za součást rodu rožec nebo ptačinec. V současnosti je pro ní ustaven samostatný monotypický rod křehkýš.\n\nKřehkýš roste, vyjma nejsevernějších a nejjižnějších oblastí, téměř v celé Evropě a mírném podnebném pásu Asie až po Japonsko. Druhotně byl rozšířen i do Severní Ameriky.\n\nV ČR vyrůstá roztroušeně a místy až hojně od nížin až po pahorkatiny. Nejčastěji roste v teplejších oblastech, občas se objevuje i v nadmořské výšce okolo 780 m. Vyrůstá na mokrých, výživných a humózních půdách, např. na březích rybníků, potoků, ve vlhkých příkopech, v lužních lesích, pobřežních křovinách a na dnech letněných rybníků. Často se objevuje i na místech ovlivněných lidskou činností jako jsou skládky, úhory a okraje polí nebo lesních cest. Snáší zastínění a při dostatečné vlhkosti půdy i plné oslunění.\n\nVytrvalá, jasně zelená rostlina jejíž 20 až 80 cm dlouhé, vespodu poléhavé, plazivé nebo pnoucí se a výše vzpřímené lodyhy vyrůstají z vytrvalého rozrůstajícího se oddenku. Křehká lámavá lodyha která v polehlé části zhusta koření se výše vidličnatě větví, ve spodní části je lysá a v horní chlupatá až lepkavě žláznatá. Je porostlá vstřícně vyrůstajícími vejčitými až oválně vejčitými, u báze uťatými až srdčitými, na konci zašpičatělými listy. Jejich po obvodě mírně zvlněné listové čepele bývají dlouhé 2 až 4 cm a široké 1 až 2 cm. V paždích listů často vyrůstají nekvetoucí výhonky. Spodní listy a listy sterilních výhonů jsou krátce řapíkaté, ostatní přisedlé.\n\nBílé, obvykle bisexuální květy vyrůstající z paždí listů a zelených listenů na žláznatých stopkách, jsou sestaveny do řídkého vidlanovitého květenství, po odkvětu jsou květy nící. Vejčitých, tupých, 4 až 6 mm dlouhých kališních lístků je pět stejně jako dvakrát tak dlouhých bílých korunních lístků které jsou však tak hluboce děleny, že květ většinou vypadá jako s deseti korunními lístky. V květu je deset tyčinek ve dvou přeslenech a z pěti plodolistů složený svrchní, jednodílný, vejčitý semeník nesoucí pět čnělek stojících proti lístkům korunním. Někdy se najdou i rostliny s květy jen samčími, ty nají tyčinky zakrslé. Rostlina kvete od května do října, květy mající u báze tyčinek hodně nektaru a jsou často navštěvovány létajícím hmyzem.\n\nNejprve dozrává pyl prašníků ve vnějším kruhu tyčinek který poslouží jen pro opylení cizích starších květů, vlastní blizny tehdy ještě nejsou dospělé. Následně současně dozrají vlastní blizny i pyl v prašnících vnitřních tyčinek, ty jsou však od blizen oddáleny a pyl opět slouží jen k opylení cizích květů. Při uzavírání květu se prašníky vnitřních tyčinek dostanou do blízkosti blizen a pokud tyto ještě nebyly opyleny cizím pylem dojde k samoopylení. Stopky opylených květů se ohýbají a svěšují dolů.\n\nPlodem je široce vejčitá, mnohosemenná tobolka která se ve zralosti otvírá od vrcholu až do poloviny pěti chlopněmi z nichž každá je rozeklaná ve dva zuby. Tobolka na středním sloupku nese 50 až 100 nahnědlých až načernalých drsných semen ledvinovitého tvaru asi 0,5 mm velkých. Svěšené zralé tobolky se před otevřením vzpřimují, aby jimi mohl vítr lépe pohybovat a rozšiřovat semena.\n\nKřehkýš vodní se rozmnožuje semeny nebo kořenujícími lodyhami. Nepravidelně klíčící semena mohou na příhodných stanovištích vzcházet po celý rok a v půdě si podržují klíčivost po mnoho let. Rostliny vyrostlé ze semen na jaře mohou vykvést ještě téhož roku. Vláknitý kořenový systém s oddenky umožňuje původně jediné rostlině vytvořit vegetativní kolonii, pro její rychlé rozrůstání jsou nápomocné i poléhavé lodyhy které dokáží ve svých uzlinách zakořenit.\n\nOd vzhledově podobného rodu ptačinec se odlišuje počtem čnělek, křehkýš jich má pět a ptačinec jen tři; tobolka křehkýše puká od vrcholu asi do poloviny pěti chlopněmi z nichž každá je rozeklána do dvou zubů, tobolka ptačince puká šesti chlopněmi.\n\nOd rodu rožec, který má korunní plátky rozeklané nejvýše do poloviny a křehkýš téměř zcela, se dále křehkýš odlišuje výrazně širšími listy a tím, že má pět čnělek postavených proti lístkům korunním a rožec naopak proti lístkům kališním.\n\nNa polích a v zahradách je křehkýš vodní považován za celkem neškodný plevel. Poskytuje poměrně dobrou píci, rostliny mj. rádi požírají králíci, prasata i kachny a semena jsou pochoutkou pro drobné ptáky.\n"}
{"id": "931460", "url": "https://cs.wikipedia.org/wiki?curid=931460", "title": "Rajmund Badó", "text": "Rajmund Badó\n\nRajmund Badó (15. srpna 1902 Budapešť, Maďarsko – 31. prosince 1986 New York, USA) byl maďarský zápasník. V roce 1924 vybojoval na olympijských hrách v Paříži bronzovou medaili v řecko-římském zápasu v těžké váze. O čtyři roky později, na hrách v Amsterodamu ve stejné kategorii vybojoval šesté místo.\n\nV roce 1925 vybojoval stříbro a v roce 1927 zlato na mistrovství Evropy v těžké váze.\n\n"}
{"id": "931461", "url": "https://cs.wikipedia.org/wiki?curid=931461", "title": "Římskokatolická farnost Obora", "text": "Římskokatolická farnost Obora\n\nŘímskokatolická farnost Obora (lat. \"Wobora\") je územní společenství římských katolíků v Oboře a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost je doložitelná od roku 1384. Matriky jsou vedeny od roku 1682. Nově byla kanonicky zřízena od roku 1725.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Obora, která je tak spravována \"excurrendo\".\n\n\n"}
{"id": "931462", "url": "https://cs.wikipedia.org/wiki?curid=931462", "title": "Písečnatka nejmenší", "text": "Písečnatka nejmenší\n\nPísečnatka nejmenší (\"Arnoseris minima\") je drobná, žlutě kvetoucí, kriticky ohrožená bylinka našich polí, je to jediný druh monotypického rodu písečnatka.\n\nVyskytuje se od Portugalska a Anglie na západě po střední Evropu odkud pokračuje do Pobaltí, jižní Skandinávie, Běloruska a na Ukrajinu. Jižní hranice původního rozšíření prochází středem Apeninského a Balkánského poloostrova, roste i na severozápadě Afriky. Druhotně se dostala se na východní pobřeží Severní Ameriky (na jih Kanady a sever Spojených států amerických) a také do Austrálie a na Nový Zéland.\n\nJedné se o rostlinu konkurenčně slabou která si vybírá vlhčí místa s kyselou, nevápnitou, na živiny chudou půdou, především písčiny nebo písčité až štěrkovité zvětraliny silikátových hornin. Nesnáší zastínění a proto roste v místech s (alespoň po určitou dobu) nezapojenou vegetací. Vyrůstá v opuštěných pískovnách, na polích s písčitým podložím a březích rybníků, v příkopech, na úhorech i ve světlinách borových lesů. Roste od nížin až do podhůří, v podmínkách ČR jsou těžiště výskytu písečnatky v termofytiku a mezofytiku. Její lokality jsou roztroušeny téměř po celém území Čech, ovšem s nestejnou hustotou. Na Moravě je mimořádně vzácná, na střední a jihovýchodní zcela schází.\n\nJednoletá nebo ozimá rostlina s modravým nádechem která nebývá vyšší než 5 až 25 cm. Ze semene vyroste, nejčastěji ještě na podzim, drobná listová růžice která přezimuje a jaře následného roku se ze žlutého vřetenovitého kořene rozroste do bohaté přízemní růžice s obvejčitě podlouhlými, na bázi klínovitými a v řapík zúženými listy které mají čepele po obvodu vykrajované nebo hrubě zubaté a naspodu chlupaté. Dále vyroste jedna nebo několik, někdy do červena zabarvených, bezlistých lodyh které jsou přímé nebo vystoupavé a chudě se větví.\n\nSměrem vzhůru se lodyhy nápadně rozšiřují a stávají se duté. Na koncích lodyh nebo jejich větví vyrůstají asi 1 cm široké květní úbory utvářející řídká květenství. Úbory jsou tvořeny 20 až 50 světle až sytě žlutými, pouze jazykovitými kvítky s pěti zoubky na konci jazyků. Zákrov, o polovinu kratší než tyto kvítky, má při kvetení tvar zvonkovitý, později kulovitý až elipsovitý. Vnější řada jeho listenů je zakrněná a vnitřní se skládá ze 16 až 18 vejčitě kopinatých, na hřbetě blanitých, volných listenů které se za plodů obloukovitě svírají. Rostliny vykvétají v červnu až září, úbory se otvírají v dopoledních hodinách a krátce po poledni se opět zavírají. Opylené kvítky dospívají v pětihranné, úzce elipsoidní, 1,5 až 2 mm velké nažky které jsou na vrcholu věnčeny suchým trvalým kalichem, nemají zobánek ani chmýr.<ref name = nature/\n\nPísečnatka se rozmnožuje semeny která jsou na větší vzdálenosti šířena s pomoci lidské činností, jako nečištěným osivem, převozem zeminy nebo prostým přichycením na dopravní prostředky. Semeno může po vysemenění klíčit ještě na podzim nebo až na jaře. Pokud semeno vyklíčí již na podzim vyvine se drobná listová růžice která přezimuje a z jara doroste do plné velikosti a vyrostou květné lodyhy, chová se jako ozimá rostlina a hemikryptofyt. Pokud semeno vyklíčí až z jara vyroste růžice a lodyhy s květy až na jaře, chová se jako jednoletá rostlina a terofyt. Klíčivost si semena uchovávají po dlouhou dobu.\n\nVzhledem k podobnému životnímu cyklu rostla písečnatka často v ozimých obilovinách, než obili vyrostlo měla její listová růžice dostatek světla a stačila se vyvinout. S nástupem herbicidů, minerálních hnojiv a vápnění byla z polí téměř vytlačena a mezi ostatními vytrvalými rostlinami jen špatně přežívá, bývá konkurenčně schopnějšími druhy vyššího vzrůstu již od časného jara zastiňována.\n\nAni ve druhé polovině 19. století nepatřila písečnatka nejmenší k běžným druhům rostlin, přesto bylo známo asi 200 lokalit kde pravidelně rostla. V létech 1981 až 2000 byla nově mapována místa jejího výskytu a bylo jich nalezeno pouze 12. Byla proto „Červeným seznamem cévnatých rostlin České republiky“ vydaného v roce 2012 vyhlášena za kriticky ohrožený druh (C1t). (Na Slovensku již mezitím vyhynula).\n\n \n"}
{"id": "931471", "url": "https://cs.wikipedia.org/wiki?curid=931471", "title": "Neumünster", "text": "Neumünster\n\nNeumünster (dolnoněmecky \"Niemünster\" nebo \"Neemünster\") je město s postavením městského okresu v německé spolkové zemi Šlesvicko-Holštýnsko. Po Kielu, hlavním městě spolkové země, a městech Lübeck a Flensburg se jedná o čtvrté největší město spolkové země. Rozkládá se na území 71,6 km² a má obyvatel. Neumünster tvoří zároveň součást rozsáhlého Metropolitního regionu Hamburk.\n\nPrvní zmínka o osídlení území dnešního Neumünsteru pochází z roku 1127, kdy zde byl vybudován augustiniánský klášter svatým Vicelinem, biskupem z Oldenburgu. Místo neslo název \"Wippenthorp im Gau Faldera\". Současný název města Neumünster odkazuje na název kláštera \"Novum Monasterium\" a byl poprvé zmíněn v roce 1136. Roku 1330 byl klášter přestěhován do Bordesholmu. V roce 1498 zde byl vybudován augustiniánský klášter řádových sester \"Klosterinsel\", který po reformaci roku 1566 zanikl. Roku 1503 byla řeka Schwale, na které město leží, přehrazena zdejšími mnichy a vznikl zde rybník. Ten sloužil především k rybolovu a byl na něm vybudován také mlýn. Roku 1637 zasáhl město rozsáhlý požár, který poničil jeho velkou část. V roce 1760 zde byla založena první textilní továrna. V roce 1780 zasáhl město další požár. Roku 1813 byla v Neumünsteru zavedena povinná školní docházka. V roce 1845 byla mezi Neumünsterem a Rendsburgem otevřena železnice. Svou chartu získalo město roku 1870. V druhé polovině 19. století napomohl k rozvoji města především rozmáhající se textilní průmysl a také další rozšiřování železnice. Vznikla tu tak řada továren, které jsou dodnes vyobrazeny v městském znaku. Během první světové války bylo město významné především svým textilním, kožedělným a hutním průmyslem. V průběhu druhé světové války čelilo město několika náletům spojeneckých vojsk. Po válce byl Neumünster součástí britské okupační zóny Německa. V roce 1947 žilo ve městě přibližně 67 tisíc obyvatel. Největšího počtu obyvatel bylo dosaženo v roce 1970, kdy zde žilo kolem 87 tisíc obyvatel. Od 60. let 20. století docházelo k útlumu textilní a kožedělné výroby a od roku 1992 se tato odvětví na ekonomice města již nepodílejí.\n\nAž do počátku 19. století žil ve městě malý počet obyvatel (v roce 1803 asi 2600 obyvatel) a město se příliš nerozvíjelo. S příchodem průmyslové revoluce došlo k rozvoji města a v roce 1900 tu žilo již kolem 10 tisíc obyvatel. V roce 1938 bylo k městu připojeno několik obcí a počet obyvatel vzrostl až na 54 tisíc. Po druhé světové válce zde žilo přes 66 tisíc obyvatel. V roce 1972 byly k městu připojeny obce Gadeland a Tugendorf a počet obyvatel vzrostl na historické maximum, a to na 86 745 obyvatel. V roce 2012 zde žilo téměř 77 tisíc obyvatel.\n\n\n"}
{"id": "931475", "url": "https://cs.wikipedia.org/wiki?curid=931475", "title": "Kees Verkerk", "text": "Kees Verkerk\n\nCornelis Arie „Kees“ Verkerk (* 28. října 1942 Maasdam, Jižní Holandsko) je bývalý nizozemský rychlobruslař.\n\nNa mezinárodních závodech poprvé startoval v roce 1964, kdy se na evropském šampionátu umístil na 12. místě a na Mistrovství světa byl jedenáctý. Zúčastnil se také Zimních olympijských her 1964, přičemž na trati 1500 m vybojoval stříbrnou medaili. Dále byl devátý na distanci 5 km a šestnáctý v závodě na 10 km. První medaile na mistrovstvích získal v roce 1966, kdy na tom evropském si dobruslil pro stříbro a světový šampionát vyhrál. Ještě úspěšnější byl následující sezónu, kdy obhájil světové zlato a přidal k němu i vítězství na Mistrovství Evropy. Na zimní olympiádě 1968 vyhrál závod na 1500 m a získal také stříbrnou medaili na pětikilometrové trati; na trati 10 000 m byl pátý a v závodě na 500 m skončil na 33. místě. Další cenné kovy, jedno stříbro a čtyři bronzy, si přivezl v následujících letech z mistrovství Evropy i světa. Na ZOH 1972 vybojoval stříbrnou medaili na trati 10 km, na poloviční distanci byl šestý a na patnáctistovce osmý. Po sezóně 1971/1972 se společně s dalšími rychlobruslaři připojil k nově založené profesionální lize International Speed Skating League (ISSL), na jejímž světovém mistrovství v roce 1974 byl třetí. Existence ISSL však vydržela pouze do roku 1974, kdy Verkerk také ukončil sportovní kariéru.\n\nV letech 1966 a 1967 obdržel cenu Oscara Mathisena. Byl prvním rychlobruslařem, který ji získal dvakrát.\n\n"}
{"id": "931478", "url": "https://cs.wikipedia.org/wiki?curid=931478", "title": "Edward Sharpe and the Magnetic Zeros", "text": "Edward Sharpe and the Magnetic Zeros\n\nEdward Sharpe and the Magnetic Zeros je americká indie folková skupina založená v roce 2007 v Los Angeles. Frontmanem skupiny je její zpěvák Alex Ebert. Ve skupině se postupně vystřídalo 12 členů. Vše začalo hudební spoluprací mezi Ebertem a zpěvačkou Jade Castrinos. Ebertova osobnost a jméno skupiny jsou založeny na příběhu, který Ebert napsal, o mesiáši jménem Edward Sharpe. Image a zvuk kapely, blížící se roots rocku, folku, gospelu a psychedelické hudbě, evokuje\nhnutí Květinových dětí z let šedesátých a sedmdesátých. První vystoupení skupiny se konalo 18. července 2007 v klubu The Troubadour nacházejícím se v západním Hollywoodu. Jejich prvmí studiové album, \"Up from Below\", bylo vydáno 7. července 2009 prostřednictvím Community Records a obsahuje asi nejznámější píseň kapely, \"Home\". Druhé studiové album nazvané \"Here\" vyšlo 29. května 2012. Zatím jejich poslední studiové album, \"Edward Sharpe and the Magnetic Zeros\", spatřilo světlo světa 23. července 2013.\n\nPo letech strávených neustálým flámováním a následnou drogovou závislostí se frontman skupiny Ima Robot, Alex Ebert, rozešel se svou přítelkyní, odstěhoval se ze svého bytu a strávil nějaký čas v protidrogové léčebně. Během toho času začal Ebert psát knihu o Mesiáši, Edwardu Sharpovi, který byl ,seslán na zem, aby vyléčil a zachránil lidstvo, ale během svého působení ho neustále rozptylovaly dívky, do kterých se začal postupně zamilovávat.\" Ebert přijal postavu Edwarda Sharpa jako své alter ego. Doslova řekl: ,Nechci to brát až moc vážně, protože v mnoha směrech je to jenom jméno, které jsem vymyslel. Ale když o tom začnu hlouběji přemýšlet, hádám, že jsem se cítil jako kdybych ztratil svou identitu. Opravdu jsem nevěděl, co se to děje, ani jsem neměl ponětí, kdo jsem. Přijetí toho jména mi pomohlo otevřít si cestu zpátky.\"\n\nPoté, co potkal zpěvačku Jade Castrinos před losangelskou kavárnou, spolu začali ti dva skládat písně a stali se členy hudebního souboru, The Masses, který byl částečně založen díky penězům nedávno zesnulého herce Heatha Ledgera. Zatímco milostný vztah Eberta a Castrinos nevydržel, jejich rodící se skupina se rozrostla na více než 10 členů, z nichž někteří byli dlouholetí Ebertovi přátelé. Někdy v polovině roku 2009 vyjeli Ebert, Castrinos a skupina muzikantů na koncertní šňůru po Spojených státech, již pod jménem Edward Sharpe & the Magnetic Zeros. První koncert této šňůry se uskutečnil na Marfa Film festivalu ve městě Marfa ve státě Texas. Skupina své debutové album, \"Up From Below\", nahrála v Laurel Canyon s producenty Aaronem Olderem a Nico Agliettim. Vydáno bylo v červenci roku 2009.\n12. dubna 2009 skupina vydala hudební videoklip nazvaný \"Desert Song\", první díl z celkově 12dílného muzikálu nazvaného \"SALVO!\". 2. část, \"Kisses Over Babylon\", vyšla 24. listopadu 2009 na stránkách Spinner.com. Část 3, \"40 Day Dream\", byla nahrána na server YouTube 19. května 2011.\n\nV dubnu roku 2011 se kapela připojila ke skupinám Mumford & Sons a Old Crow Medicine Show na turné jménem Railroad Revival Tour. Podle magazínu \"American Songwriter\" mělo turné 6 zastávek, kdy například v Austinu hráli na střední škole, kde skupina Mumford & Sons učila pochodující školní skupinu svůj hit song \"The Cave\". Turné bylo zároveň projektem na Grammy nominovaného režiséra Emmetta Malloye, který natočil dokument \"Big Easy Express\" zachycující ,čistou radost z hudby\" prostřednictvím americké folkové představivosti. Dokument v roce 2013 získal cenu Grammy v kategorii Nejlepší dlouhé hudební video, kdy porazil například DVD \"Get Along\" kanadského dua Tegan and Sara.\n\nDruhé studiové album skupiny, nazvané \"Here\", bylo vydáno 29. května 2012.\n\n\n\n"}
{"id": "931482", "url": "https://cs.wikipedia.org/wiki?curid=931482", "title": "Jozef Krnáč", "text": "Jozef Krnáč\n\nJozef Krnáč (* 30. prosince 1977 Bratislava) je bývalý slovenský zápasník-judista, stříbrný olympijský medailista z roku 2004.\n\nS judem začal v 4 letech v kroužku v Bratislave pod vedením trenéra Adamova. Od 6 let se připravoval v Pozemních stavbách Bratislava pod vedením Miroslava Lipovského. Vrcholovou přípravu podstupoval v klubu Slávia STU pod vedením Rastislava Mezovského. Byl zaměstnancem Národného športového centra spadajícího pod MŠSR.\n\nV slovenské seniorské reprezentaci se pohyboval od roku 1995. V roce 1996 se ještě jako junior na olympijské hry v Atlantě nekvalifikoval. V olympijském roce 2000 se pohyboval na kvalifikačních příčkách pro účast na olympijských hrách v Sydney, ale nedokázal vyladit formu na květnové mistrovství Evropy ve Vratislavy a po výpadku v úvodním kole se na olympijské hry nekvalifikoval. V závěru roku si spravil chuť vítězstvím na Akademickém mistrovství světa, kterým nastartoval úspěšný rok 2001.\n\nV roce 2003 se výsledkově trápil. Důvodem bylo špatné financování slovenského sportu. Pro přípravu na olympijský rok 2004 si musel s trenérem Mezovským pujčit peníze ze soukromých zdrojů a slíbené peníze na přípravu dostali týden před začátkem olympiády. Do formy se dostal v hodině dvanáct v únoru 2004, když skončil třetí na turnaji v Budapešti a v březnu dokonce vyhrál turnaj v Praze. Po květnovém mistrovství Evropy v Bukurešti se kvalifikoval na olympijské hry v Athénách. V úvodním kole porazil na ippon-wazari judistu z Nigeru. Ve druhém kole porazil na ippon technikou sumi-gaeši silného Španěla Óscara Peñase. Ve čtvrtfinále dostal po minutě boje do držení Alžířana Ammára Méridžu a zvítězil na ippon. V semifinále ho čekla jeden z favoritů Kubánec Yordanis Arencibia. V průběhu zápasu vhodně zvolenou taktikou přinutil v hře na pasivitu Kubánce k chybě (penalizace) a náskok na body udržoval do konce zápasu. V posledních sekundách zápasu okontroval riskujícímu Arencibiovi jeho ko-uči-gari na ippon. Ve finále se utkal s Japoncem Masato Učišibou a v tomto případě mu značná výšková převaha nepomohla. Od úvodních sekund byl o krok pozadu a po minutě boje v boji na blízko se nechal zápasnickým způsobem hodit na ippon. Získal stříbrnou olympijskou medaili. Jeho stříbrné olympijské medaili předcházel zajímavý příběh, když ho v Pireu dva dny před turnajem zachránil od útoku toulavým psem sparringpartner Libor Pulc.\n\nOd roku 2005 ho v přípravě provázela vleklá zranění. Po operaci kolen a ramene se nedokázala připravit na olympijskou sezonu 2008 a na olympijské hry v Pekingu se nekvalifikoval. Sportovní kariéru ukončil v roce 2010 s novými pravidly juda. Věnuje se trenérské práci.\n\n\n\n"}
{"id": "931484", "url": "https://cs.wikipedia.org/wiki?curid=931484", "title": "Svatyně Jošimizu", "text": "Svatyně Jošimizu\n\nSvatyně Jošimizu (: 吉水神社, \"Jošimizu džindža\") je šintoistická svatyně na hoře Jošino v prefektuře Nara v Japonsku. Ve svatyni je uctíván císař Godaigo a jeho vazal Kusunoki Masašige.\n\nNejstarší dochované záznamy o svatyni pocházejí z roku 1185. \n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "931485", "url": "https://cs.wikipedia.org/wiki?curid=931485", "title": "Fudarakusandži", "text": "Fudarakusandži\n\nFudarakusandži () je japonský buddhistický chrám sekty tendai v katastru města Načikacuura v okrese Higašimuro v prefektuře Wakajama.\n\nHlavním objektem uctívání je Tisíciruká Kannon (千手観音, \"Sendžu Kannon\").\n\nV červenci 2004 byl chrám spolu s dalšími památkami na poloostrově Kii zapsán na Seznam světového dědictví UNESCO pod názvem \"Posvátná místa a poutní stezky v pohoří Kii\".\n"}
{"id": "931489", "url": "https://cs.wikipedia.org/wiki?curid=931489", "title": "Přírodní park Jabkenicko", "text": "Přírodní park Jabkenicko\n\nPřírodní park Jabkenicko je chráněné území vyhlášené v roce 1998, které leží v rozsáhlé lesní oblasti při jihovýchodní hranici okresu Mladá Boleslav Středočeského kraje. Jeho jádrem je Jabkenická obora, dále zahrnuje i lesnaté území směrem k obci Ledce na severovýchodě, Pěčickou bažantnici na severozápadě a převážně zemědělskou krajinu s roztroušenými háji a rybníky zasahující na západě až k silnici Jabkenice – Pěčice.\n\nHlavním důvodem k vyhlášení byla souvislá plocha lesů, nepřítomnost větších sídlišť a soustavy převážně lesních rybníků zásobovaných vodou z lesních komplexů a tudíž neznečištěných smyvem z polí a odpady z obcí. Jedná se o soustavu rybníků na Jabkenickém potoce, z nichž největší je rybník \"Vidlák\", dále soustavu na Svatojířském (Hladoměřském) potoce a celou řadu drobných rybníčků na lesních potocích.\n\nPodkladem celé oblasti jsou svrchnoturonské slíny, které vystupují na povrch jen v údolních zářezech a pak v níže položené bezlesé oblasti. Podloží celého lesního celku tvoří staropleistocenní říční štěrky Jizery.\n\nBotanicky se jedná o chudá lesní společenstva – původně borové doubravy, dnes většinou přeměněné na kulturní bory s menšími plochami původních dubů, ale i nepůvodních dřevin, především smrku. Pestřejší jsou porosty v údolních zářezech, kde se zachovaly fragmenty habrových doubrav, v nivě pak podmáčených olšin a vlhkých nivních luk. Prvořadý význam mají soustavy lesních rybníků, které jsou útočištěm řady dříve běžných, dnes mizejících vodních živočichů i rostlin. V Jabkenické oboře se chová především dančí zvěř.\n"}
{"id": "931491", "url": "https://cs.wikipedia.org/wiki?curid=931491", "title": "Supercopa de España 2013", "text": "Supercopa de España 2013\n\nSupercopa de España 2013 byl 30. ročník tradičního fotbalového duelu o španělský Superpohár. Zápas se odehrál mezi vítězem Primera División za sezonu 2011/12, kterým se stal tým FC Barcelona, a vítězem španělského poháru Copa del Rey, kterým se za tentýž rok stalo Atlético Madrid. Souboj byl rozdělen na dva zápasy, přičemž na domácím hřišti obou zástupců se odehrál jeden. Oba zápasy byly na programu v srpnu 2013, první z nich na hřišti Estadio Vicente Calderón (Madrid).\n\nPrvní zápas se odehrál 21. srpna 2013 na Estadio Vicente Calderón (Madrid) a skončil remízou 1:1, když se nejprve ve 12. minutě prosadil David Villa, který přišel do Atlética v letním přestupovém období právě z Barcelony. Za katalánský klub vyrovnával brazilský hráč Neymar, nová letní posila klubu. Byl to jeho první gól v dresu Barcelony v soutěžním zápase. Odveta byla na programu 28. srpna 2013 na Camp Nou (Barcelona) a skončila bezbrankovou remízou.\n\nAsistenti rozhodčího:\nČtvrtý rozhodčí:\n\nAsistenti rozhodčího:\nČtvrtý rozhodčí:\n\n"}
{"id": "931507", "url": "https://cs.wikipedia.org/wiki?curid=931507", "title": "Abstraktní nesmysl", "text": "Abstraktní nesmysl\n\nV matematice abstraktní nesmysl, všeobecný abstraktní nesmysl a všeobecný nesmysl jsou termíny žertovně používané některými matematiky pro popis určitých druhů argumentů a metod, které souvisí s teorii kategorií. Velmi stručně, teorie kategorií studuje všeobecnou formu matematických teorií bez ohledu na jejich obsah. Proto důkaz, který se opírá o myšlenky teorie kategorií často vypadá trochu mimo kontext pro ty, kteří nepoužívají natolik abstrakci, někdy až v té míře, která působí komickým dojmem nenávaznosti. Podobné důkazy bývají někdy nazvány „abstraktní nesmysl“ jako upozornění na jejich abstraktní povahu.\n\nV obecnějším slova smyslu může termín „abstraktní nesmysl“ označovat jakýkoliv důkaz (ať už žertovný nebo ne), který primárně užívá metod souvisejících s teorií kategorií. Lze tak označit i zkoumání samotné teorie kategorií. Je třeba zdůraznit, že označení argumentu či metody za „abstraktní nesmysl“ není myšleno jako znevažující, a dokonce je často považováno za kompliment vzhledem k jejich obecnosti a propracovanosti.\n\n"}
{"id": "931510", "url": "https://cs.wikipedia.org/wiki?curid=931510", "title": "Trakovice", "text": "Trakovice\n\nTrakovice jsou obec na Slovensku v okrese Hlohovec v Trnavském kraji.\nV roce 2011 zde žilo 1 479 obyvatel.\n\nDominantou obce je římskokatolický kostel sv. Štěpána z roku 1811. Jde o jednolodní klasicistický sakrální objekt s věží.\n"}
{"id": "931512", "url": "https://cs.wikipedia.org/wiki?curid=931512", "title": "Vladimír Vítek", "text": "Vladimír Vítek\n\nVladimír Vítek (* 27. února 1971, Martin) je bývalý slovenský fotbalista, záložník.\n\nHrál za Dukla Banská Bystrica, MŠK Žilina, FC Svit Zlín, FC Slušovice, MFK Ružomberok a FC Rimavská Sobota. V československé a české lize nastoupil celkem ve 23 utkáních.\n"}
{"id": "931517", "url": "https://cs.wikipedia.org/wiki?curid=931517", "title": "Walter Zenga", "text": "Walter Zenga\n\nWalter Zenga (* 28. duben 1960, Milán) je bývalý italský fotbalový brankář. V současnosti působí jako trenér. Mezinárodní federace fotbalových historiků a statistiků (IFFHS) ho roku 1999 vyhlásila 20. nejlepším brankářem 20. století. Roku 1990 ho UEFA vyhlásila brankářem roku, IFFHS ho brankářem roku vyhlásila třikrát (1989, 1990, 1991). Je držitelem bronzové medaile z mistrovství světa v Itálii roku 1990 a z mistrovství Evropy v Německu roku 1988. Hrál též na světovém šampionátu roku 1986 a na olympijských hrách v Los Angeles roku 1984, kde Italové obsadili 4. místo. Celkem za národní tým odehrál 58 utkání. S Interem Milán dvakrát vyhrál Pohár UEFA (1990/91, 1993/94), jednou italskou ligu (1988/89) a jednou italský superpohár (1989). Trenérskou kariéru zahájil roku 1998. Největších úspěchů dosáhl na lavičce Steaui Bukurešť (mistr Rumunska 2004/05) a Crvene Zvezdy Bělehrad (mistr Srbska a vítěz srbského poháru 2005/06).\n\n"}
{"id": "931519", "url": "https://cs.wikipedia.org/wiki?curid=931519", "title": "Mona Bone Jakon", "text": "Mona Bone Jakon\n\nMona Bone Jakon je třetí studiové album britského písničkáře Cata Stevense, vydané v červenci 1970 u vydavatelství Island Records (Spojené království) a A&M Records (USA a Kanada). Nahráno bylo od ledna do února toho roku v londýnských studiích Olympic Studios a Abbey Road Studios a jeho producentem byl Paul Samwell-Smith.\n\nAutorem všech písní je Cat Stevens.\n"}
{"id": "931521", "url": "https://cs.wikipedia.org/wiki?curid=931521", "title": "Bez hranic", "text": "Bez hranic\n\nBez hranic (v anglickém originále Crossing Lines) je německo-francouzsko-italsko-americký televizní seriál v anglickém jazyce. Ve Francii byl vysílán na stanici TF1, v Americe na NBC. Své televizní premiéry se seriál dočkal v Itálii na stanici Rai 2 a to 14. června 2013. V Česku je vysílán na AXN. Seriál je zaměřen na skupinu policejních vyšetřovatelů z různých koutů světa, každý z nich má své specifické a zvláštní dovednosti, které pak využívají při pátrání po těch nejhorších zločincích po celé Evropské unii. Tvůrci tohoto seriálu jsou Edward Allen Bernero a Rola Bauer.\n\nBývalý detektiv newyorské policie, Carl Hickman, je požádán majorem Louisem Danielem, aby se přidal ke zvláštnímu vyšetřovacímu týmu Mezinárodního trestního soudu a spolu s dalšími vyšetřovateli z různých koutů světa pátral po těch nejhorších zločincích, kteří páchají zločiny v Evropské unii.\n\n\n\n\nSeriál se natáčel v Paříži, Nice a také v Praze. Mnoho scén bylo natočeno v Praze a v seriálu použito pro Paříž, Itálii, Norsko, Berlín a Vídeň. Tvůrci řekli, že se rozhodli natáčet i jinde než v Americe, jak to v amerických kriminálkách bývá, aby mohli divákům poskytnou ten pocit, že se právě v jejich zemi natáčelo a taky jako osvěžující změnu oproti tradičním lokacím k natáčení. V srpnu 2013 bylo pak oznámeno, že vznikne i druhá série, jež se bude opět natáčet mimo jiné v České republice začátkem roku 2014. V roce 2015 se natočila už třetí série seriálu.\n\n"}
{"id": "931522", "url": "https://cs.wikipedia.org/wiki?curid=931522", "title": "Chrissie Hynde", "text": "Chrissie Hynde\n\nChrissie Hynde (* 7. září 1951 Akron, Ohio) je americká zpěvačka a kytaristka. V sedmdesátých letech hrála ve skupinách Johnny Moped a The Moors Murderers. Od roku 1978 působí ve skupině The Pretenders, se kterou byla v roce 2005 uvedena do Rock and Roll Hall of Fame. Během své kariéry zpívala doprovodné vokály na albech jiných interpretů, mezi které patří Mick Farren nebo The Specials. V roce 1994 nahrála duet se zpěvákem Frankem Sinatrou, který vyšel na jeho albu \"Duets II\". V roce 1999 hrála v rámci pořadu BBC nazvaného \"Songwriter's Circle\" společně s Johnem Calem a Nickem Cavem. V roce 2014 vydala své první sólové album nazvané \"Stockholm\". Toho roku byla rovněž jedním z umělců, kteří nazpívali coververzi písně „God Only Knows“ od skupiny The Beach Boys. V roce 2015 vydala autobiografickou knihu s názvem \"Reckless\". Roku 2017 nazpívala duet s anglickým zpěvákem Robertem Plantem (píseň „Bluebirds Over the Mountain“ na albu \"Carry Fire\").\n\n"}
{"id": "931523", "url": "https://cs.wikipedia.org/wiki?curid=931523", "title": "Art Bergmann", "text": "Art Bergmann\n\nArt Bergmann (* 8. února 1953 Vancouver) je kanadský zpěvák a kytarista. V letech 1979−1980 vedl skupinu Young Canadians. V osmdesátých letech byl členem několika dalších skupin až v roce 1988 vydal své první sólové album nazvané \"Crawl with Me\"; jeho producentem byl John Cale. Druhé album \"Sexual Roulette\" vydal o dva roky později, pak \"Art Bergmann\" (1991) a \"What Fresh Hell Is This?\" (1995). Tato tři alba produkoval Chris Wardman. S dalším albem \"Design Flaw\" přišel v roce 1998 a tentokrát se na produkci podílel Peter J. Moore.\n\n\n"}
{"id": "931525", "url": "https://cs.wikipedia.org/wiki?curid=931525", "title": "Scott Yanow", "text": "Scott Yanow\n\nScott Yanow (* 4. října 1954 New York) je americký hudební publicista věnující se jazzové hudbě. V letech 1977−1984 psal pro časopis \"Record Review\". Později psal pro další magazíny, mezi něž patří Down Beat, JazzTimes nebo Cadence Magazine. Řadu let píše recenze a biografie pro server Allmusic.\n\n"}
{"id": "931527", "url": "https://cs.wikipedia.org/wiki?curid=931527", "title": "Rainbow Theatre", "text": "Rainbow Theatre\n\nRainbow Theatre je budova v severním Londýně. Vystavěna byla ve třicátých letech dvacátého století pod názvem Astoria Cinema a původně sloužila jako kino. Kino zde fungovalo až do roku 1971, ale již od sedmdesátých let se zde konaly i koncerty. Vystupovali zde například Iron Maiden, Eric Clapton, Van Morrison, John Cale, Queen nebo skupina The Beach Boys. Budova je zařazena na seznamu Listed building třídy II*.\n"}
{"id": "931528", "url": "https://cs.wikipedia.org/wiki?curid=931528", "title": "Illegal Records", "text": "Illegal Records\n\nIllegal Records bylo britské hudební vydavatelství, které v roce 1977 založil Miles Copeland III spolu se svým mladším bratrem a bubeníkem skupiny The Police Stewartem Copelandem a manažerem téže skupiny Paulem Mulliganem. Skupina u tohoto vydavatelství vydala svůj první singl „Fall Out“, ale později přešla k A&M Records. Mezi další umělce, kteří na této značce vydávali své nahrávky, patří například John Cale nebo Menace. Miles Copeland III v roce 1979 založil vydavatelství I.R.S. Records.\n"}
{"id": "931532", "url": "https://cs.wikipedia.org/wiki?curid=931532", "title": "Jefferson (stát)", "text": "Jefferson (stát)\n\nJefferson byl nový stát americké Unie, který chtěla vytvořit skupina lidí z nejsevernější části Kalifornie a jihozápadního Oregonu. Jde o odlehlou a chudou, převážně zemědělskou oblast, která se cítila tradičně přehlížena administrativou obou států. Měl být pojmenován podle prezidenta Thomase Jeffersona, za jehož vlády Lewisova a Clarkova expedice prozkoumala severozápad dnešních USA.\n\nStát měly tvořit okresy Curry County, Josephine County, Jackson County, Klamath County (Oregon) a Del Norte County, Siskiyou County a Modoc County (Kalifornie). Stát by s rozlohou 55 295 km² a zhruba 450 000 obyvateli patřil k nejmenším a nejméně lidnatým státům USA. Za hlavní město bylo vybrána Yreka. Nejvyšší horou státu by byla Mount Shasta (4316 m). \n\nV říjnu 1941 starosta města Port Orford Gilbert Gable navrhl vytvoření nového (tehdy 49.) státu Unie. 27. listopadu skupina ozbrojených demonstrantů na podporu tohoto požadavku přerušila dopravu u města Yreka. Guvernérem se prohlásil John C. Childs. Diskuse o vytvoření nového státu však utichly poté, co 2. prosince Gilbert Gable zemřel a 7. prosince zaútočili Japonci na Pearl Harbor. Kvůli válce se požadavky Jeffersoňanů nikdo nezabýval. Znovu se objevily na scéně v roce 1989, kdy začalo vysílat Jefferson Public Radio. Jedním z argumentů pro oddělení Jeffersonu je fakt, že zde na rozdíl od zbytku Kalifornie a Oregonu ve volbách tradičně vítězí Republikánská strana USA. Současné jeffersonské hnutí však nemá velkou politickou podporu a připomíná spíše mikronárod.\n\nJeffersonské hnutí také vytvořilo své symboly. Státním znakem Jeffersonu byla pánev na rýžování zlata s dvěma úhlopříčnými křížky, symbolizujícími přerušení vazeb na Kalifornii i Oregon. Státním heslem bylo \"State of Mind\" (slovní hříčka: \"Stát ducha\" nebo také \"Stav mysli\").\n"}
{"id": "931533", "url": "https://cs.wikipedia.org/wiki?curid=931533", "title": "Eduard Pütsep", "text": "Eduard Pütsep\n\nEduard Pütsep (21. října 1898 Vastseliina, Estonsko – 22. srpna 1960 Kuusamo, Finsko) byl estonský zápasník.\n\nTřikrát startoval na olympijských hrách v zápase řecko-římském, jednou ve volném stylu. Poprvé startoval v roce 1920 na hrách v Antverpách, kde v pérové váze vypadl ve čtvrtém kole a obsadil tak dělené čtvrté místo. V roce 1924 na hrách v Paříži vybojoval zlatou medaili v bantamové váze. V roce 1928 na hrách v Amsterdamu vybojoval šesté místo ve stejné kategorii, nastoupil také ve volném stylu v pérové váze, ale vypadl již v prvním kole. Startoval také v roce 1936 na hrách v Berlíně, kde v lehké těžké váze vypadl ve třetím kole.\n\nNa mistrovství světa vybojoval v roce 1921 čtvrté místo v pérové váze a v roce 1922 a 1927 stříbro v bantamové váze. V roce 1933 vybojoval na mistrovství Evropy bronz ve velterové váze. Vše v zápase řecko-římském. Třikrát se stal finským šampiónem, v roce 1921 v lehké a v letech 1923 a 1925 v pérové váze.\n\nAktivní kariéru ukončil v roce 1933. Poté působil jako hlavní trenér národního týmu Lotyšska a mimo jiné měl na starosti přípravu lotyšských zápasníků na berlínskou olympiádu. Za druhé světové války se odstěhoval do Finska, kde působil jako učitel zápasu. Od roku 1977 se na jeho počest koná každoročně turnaj v estonském Võru.\n\n"}
{"id": "931538", "url": "https://cs.wikipedia.org/wiki?curid=931538", "title": "Železniční trať Bratislava – Štúrovo", "text": "Železniční trať Bratislava – Štúrovo\n\nŽelezniční trať Bratislava – Štúrovo (v jízdním řádu pro cestující označená číslem 130) je dvoukolejná elektrizovaná trať na Slovensku, která spojuje Bratislavu a Štúrovo a pokračuje dále na Budapešť. Trať je součástí Panevropského dopravního koridoru č. 4, jež spojuje Drážďany a Istanbul.\n\nŽelezniční trať Bratislava – Štúrovo patří mezi nejdůležitější železniční tratě na Slovensku. Byla otevřena dne 16. prosince roku 1850, ve své době spojovala Vídeň a Budapešť. Železniční trať spojující Vídeň, Marchegg a Bratislavu byla otevřena 10. srpna roku 1848. V roce 1846 byl otevřen maďarský úsek mezi Budapeští a Vác. Do roku 1904 byla položena i druhá kolej. Dne 31. ledna roku 1969 byl zahájen provoz v elektrické trakci, slavnostní vlak odvezla lokomotiva řady 240.\n\n\n"}
{"id": "931542", "url": "https://cs.wikipedia.org/wiki?curid=931542", "title": "Gene Loves Jezebel", "text": "Gene Loves Jezebel\n\nGene Loves Jezebel je velšská rocková skupina, založená v roce 1980. Založili ji bratři Jay a Michael Astonovi; dále původní sestavu doplňovali Ian Hudson (kytara), Stephen Davis (baskytara) a Snowy White (bicí). Později skupinou prošla řada dalších hudebníků. Od konce devadesátých let existují dvě skupiny tohoto jména; jednu vede Jay Aston a druhou jeho bratr.\n\nSvé první album nazvané \"Promise\" kapela vydala v roce 1983. Později začala pracovat na nových nahrávkách, které produkoval Velšan John Cale. Michael Aston o spolupráci s Calem řekl: „Vycházeli jsme s ním dobře, ale Bože, on je tak nevyzpytatelný, téměř psychotický. V jednu chvíli byl skutečně zapojen [do procesu nahrávání], potom na nás křičel, ať vypadneme.“ Jay Aston zase prohlásil: „Opravdu to zní velmi romanticky, ale jeho legendární status byl sekundární k tomu, že byl Velšan.“\n\n"}
{"id": "931543", "url": "https://cs.wikipedia.org/wiki?curid=931543", "title": "Mistrovství Evropy juniorů v atletice 2007", "text": "Mistrovství Evropy juniorů v atletice 2007\n\n19. Mistrovství Evropy juniorů v atletice – sportovní závod organizovaný EAA se konal v nizozemském Hengelu. Závod se odehrál ve dnech 19. července – 22. července 2007. \n\n"}
{"id": "931544", "url": "https://cs.wikipedia.org/wiki?curid=931544", "title": "Fontana Records", "text": "Fontana Records\n\nFontana Records je americké hudební vydavatelství, které vzniklo v roce 1954 jako pobočka nizozemské firmy Philips Records. Po roce 1972, kdy jej přestala spravovat společnost Phillips, jej převzal PolyGram, po roce 1999 pak Interscope Records a od roku 2012 pak Fontana Distribution. Mezi hudebníky, kteří na této značce vydávali své nahrávky, patří například Kenny Ball, Steve Winwood, Ted Curson nebo skupiny Flaming Youth, The Troggs, Manfred Mann a Pere Ubu.\n"}
{"id": "931547", "url": "https://cs.wikipedia.org/wiki?curid=931547", "title": "Alex Cox", "text": "Alex Cox\n\nAlex Cox (* 15. prosince 1954 Liverpool, Anglie) je britský režisér a scenárista. V roce 1986 natočil film \"Sid & Nancy\" pojednávající o Sidu Viciousovi a jeho přítelkyni Nancy Spungen. Napsal scénář pro film \"Strach a hnus v Las Vegas\" z roku 1998 a původně měl být i jeho režisérem, ale nakonec jej režíroval Terry Gilliam.\n\n\n"}
{"id": "931554", "url": "https://cs.wikipedia.org/wiki?curid=931554", "title": "Martin Polaček", "text": "Martin Polaček\n\nMartin Polaček (* 2. dubna 1990, Prešov, Československo) je slovenský fotbalový brankář, od 2018 hráč klubu Levski Sofia. Mimo Slovensko působil na klubové úrovni v Česku, od roku 2015 je v Polsku.\n\nSvoji fotbalovou kariéru začal v 1. FC Tatran Prešov, kde prošel všemi mládežnickými kategoriemi. V roce 2009 přestoupil do FC Zbrojovka Brno. Klub se stal hráčovým prvním zahraničním angažmá. V roce 2011 zamířil do FK Spišská Nová Ves. Následně odešel hostovat do FK Bodva Moldava nad Bodvou. V červenci 2012 se stal hráčem FC DAC 1904 Dunajská Streda, odkud po půl roce přestoupil do ŠK Slovan Bratislava. Obratem byl poslán na hostování zpět do Dunajské Stredy. Týmu pomohl k sezoně 2012/13 k návratu do nejvyšší soutěže. V létě 2013 se vrátil do Slovanu. V ročníku 2013/14 získal se týmem ligový titul. V lednu 2015 odešel podruhé na hostování do Dunajské Stredy. V létě 2015 se vrátil do Slovanu.\n\nV červenci 2015 Slovan definitivně opustil a zamířil do polského klubu Zagłębie Lubin, kde podepsal roční smlouvu s opcí na dva roky. V březnu 2016 uzavřel nový kontrakt do konce ročníku 2017/18.\n\nReprezentoval Slovensko v mládežnických kategoriích.\n\n"}
{"id": "931561", "url": "https://cs.wikipedia.org/wiki?curid=931561", "title": "Matej Jakúbek", "text": "Matej Jakúbek\n\nMatej Jakúbek (* 19. ledna 1995, Galanta) je slovenský fotbalový záložník, od léta 2016 bez angažmá.\n\nSvoji fotbalovou kariéru začal v FK Raven Považská Bystrica. Mezi jeho další kluby patří: MFK Dubnica, ŠK Slovan Bratislava a DAC 1904 Dunajská Streda (hostoval zde od února do června 2014 ze Slovanu Bratislava).\n\nSe Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\n\n"}
{"id": "931564", "url": "https://cs.wikipedia.org/wiki?curid=931564", "title": "Tod Browning", "text": "Tod Browning\n\nTod Browning (12. července 1880 Louisville, Kentucky − 6. října 1962 Malibu, Kalifornie) byl americký režisér a herec. Začínal jako divadelní herec, ale poté, co se seznámil s režisérem D. W. Griffithem, začal hrát i ve filmu. V roce 1916 hrál například v Griffithově filmu \"Intolerance\".\n\n\n"}
{"id": "931570", "url": "https://cs.wikipedia.org/wiki?curid=931570", "title": "Sleva", "text": "Sleva\n\nSleva je cenové zvýhodnění, které poskytuje dodavatel odběrateli, prodávající zákazníkům. Možnost poskytnout slevy je jedním z marketingových nástrojů, jak poptávku přiklonit na svou stranu. Pro prodávajícího je to ale také příležitost prodat zásoby, které již dlouho leží skladem a tím vytvořit prostor pro nové zboží.\nCenové zvýhodnění může prodávající poskytnout slevou nebo speciální nabídkou. Podstatou slev v maloobchodě je důvěra lidí, že kupují produkt, který má vyšší hodnotu za nižší cenu. Lidé věří, že nákupem zboží ve slevě ušetří na nákup jiného zboží. Při obchodování na úrovni podnikatelů je nejčastěji používáno skonto a bonus jako nástroj cenového zvýhodnění.\n\nJde o srážku z ceny při platbě v hotovosti. Nejčastější způsob, jak zvýšit prodejnost pomocí slev, je poskytnutí skonta. Skonto je způsob, jak podpořit včasnou úhradu od odběratele. Zákazník získává slevu v případě, že platí ihned hotově nebo před dohodnutou lhůtou. Skonto se ujednává už při fakturaci. Dodavateli umožňuje rychleji získat finance, které může znovu použít pro podnikání.\nSkonto je formou peněžitého plnění. V praxi má obvykle dvě podoby:\n- skonto jako cenová podmínka při stanovení fakturační ceny\n- fakturuje se plná cena a je slíbeno finanční zvýhodnění při dřívější úhradě.\n\nDruhým, velmi často používaným způsobem, jak poskytnout cenové zvýhodnění, je poskytnutí bonusu. Dodavatel poskytuje bonus na základě uzavřené smlouvy. Bonus poskytuje zpravidla při odběru většího množství zboží nebo při překročení určité hodnoty fakturace v konkrétní dodávce. Však to známe: Tři za cenu dvou! Bonus je na rozdíl od skonta cenovou pobídkou, která je uskutečněna formou naturálního plnění. Nejedná se o snížení ceny, ale o poskytnutí zboží bez úplaty.\nOdběratel ale považuje bonus za slevu, kterou mu dodavatel poskytnul. Slevu pak rozpustí v ocenění jednotlivých položek na faktuře. Obvykle se bezúplatná dodávka projeví pouze ve změně průměrné ceny zboží. I bonus se účtuje do výnosů podniku.\n\nJedná se o slevy v období mimo sezónu nebo po skončení sezóny. U klasických spotřebitelů se jedná především o slevy oblečení a doplňků, na jaře zimní zboží, na podzim zboží letní. Dále slevy například po lyžařské sezóně, vánoční ozdoby po Vánocích atd.\n\nTyto slevy jsou velmi rozšířené a populární, můžou se objevovat napříč celým spektrem distribučního kanálu. Velmi rozšířené jsou u konečného spotřebitele, kde se jedná o klasické dvě balení plus jedno zdarma. Při nákupu za určitou sumu dostane zákazník předem domluvenou slevu, případně nějaký dárek. Na podnikatelské úrovni se může jednat například o takovou slevu, že při nákupu určitého množství zboží dostane podnikatel další balení zdarma nebo mu bude poskytnuta jiná sleva/dárek.\nMnožstevní slevy můžeme definovat tak, že při odběru určitého předem domluveného množství zboží má zákazník (spotřebitel) nižší cenu výrobku. Rozlišujeme slevy:\n\nKdy se jednotlivé částky výrobků nebo služeb sčítají a přesáhnou-li určitou cenovou hranici je zákazníkovi poskytnuta domluvená množstevní sleva. Jsou to slevy na základě množství zakoupeného po stanovenou dobu. Očekává se, že zákazník se k nám bude vracet a zajistí nám tím odbyt i v dalších obdobích. Může se jednat například o věrnostní programy (každá desátá návštěva zdarma) nebo například dnes velmi rozšířené sbírání samolepek/bodů za každých utracených x Kč a při dosažení určitého počtu samolepek/bodů získá zákazník vybranou odměnu nebo slevu z ceny.\n\nSleva z ceny je poskytnuta zákazníkovi pokud jeho nákup přesáhl určitou předem domluvenou částku. Zde dodavatel nebo prodejce očekává, že se zvýší hodnota objednávek a sníží se počet objednávek, čímž dojde ke snížení administrativních nákladů, personálních nákladů a sníží se počet faktur.\n\nTento druh množstevní slevy je poskytován zákazníkovi, pokud jeho nákup jednoho druhu zboží překročí určitý limit (určitou částku) je mu poskytnuta sleva i na ostatní druhy zboží při jejich menším odběru.\n\nTento druh slevy je určen pro občany, kteří jsou držiteli průkazky TP, ZTP nebo ZTP/P. Držitel tohoto průkazu získává okamžitou slevu z ceny zboží/služby nebo jiné zvýhodnění. Nejčastějším a nejznámějším příkladem mohou být slevy na jízdném, slevy na vstupech do historických a jiných památek, muzeí apod. Dále může jít o slevy na zdravotnické a lékařské potřeby, určitý druh potravin a další druhy zboží.\n\nZaměstnavatel může poskytovat část mzdy svým zaměstnancům ve formě zaměstnaneckých slev a umožnit zaměstnancům odběr zboží příp. služeb zaměstnavatele za nižší cenu než je cena, za kterou zaměstnavatel své zboží nebo služby prodává jiným zákazníkům.\n\nJde o typ slev, které jsou poskytovány pouze těm zákazníkům, kteří splní podmínku věku, zde rozlišujeme tři základní slevy:\nJde o slevu z ceny zboží nebo služby pro dítě. Sám prodejce si určí jakou věkovou kategorii například vstup zdarma pro děti do 3 let a pro děti do 6 let sleva ve výši 50 %. Nejrozšířenější jsou slevy na jízdném a vstupy do památek, zoologických zahrad apod.\n\nTato sleva je určena pro žáky a studenty, kteří mohou poskytnout potvrzení o studiu, studentskou kartičku, případně jinou studentskou kartu (ISIC, EURO<26, apod.). Rozšířené slevy tohoto druhu jsou slevy na jízdném, vstupy do památek, divadel, kin a dalších.\n\nPodobně jako u předchozích jsou slevy poskytovány po předložení dokladu potvrzujícího, že se jedná o seniora. Opět jsou nejrozšířenější slevy na jízdném, různé vstupy a poskytované služby (telefonní operátoři, půjčky, cestovní kanceláře, apod.)\n\nTento druh slev je určen pro rodiny. Rodinná jízdenka, rodinná vstupenka. Při určitém počtu osob, většinou dva dospělí a dvě až tři děti platí tato skupinka levnější vstupenku nebo jízdenku.\n\nDo této kategorie patří několik následujících slev, které každá má své specifikum a je poskytována zákazníkům, dle předem daných jasných pravidel.\n\nJde o plastovou kartičku, kterou zákazník použije při každém nákupu a na kterou sbírá body ve věrnostním programu, nebo která mu zajišťuje předem domluvenou slevu na zboží ať už v celém sortimentu nebo na vybrané druhy zboží. (příklad: slevové karty poskytují Tesco, Billa, Penny market, Ikea, Kika, K+B elektro, AlpinePro a další a další značky a společnosti).\n\nJde o kupón připojený k nějakému zboží, reklamnímu letáku či získaný za nákup při splnění daných podmínek, a při jehož předložení získá zákazník na něm vyznačenou slevu z ceny nebo jinou výhodu či dárek.\n\nVyužívá se většinou v online nakupování. Jedná se o kód složený z písmen a číslic, který se v e-shopu zadá do speciálního pole v košíku. Zadáním slevového kódu se poníží cena objednávky o předem definovanou hodnotu. \n\nMůže se jednat o slevu v podobě „zaváděcí ceny“, při otevření obchodu, jde o ceny, které mají nalákat nové zákazníky.\n\nJde o slevu velmi blízkou slevě množstevní, jen s tím rozdílem, že nezáleží na množství ani ceně, ale o pravidelnosti v nakupování zboží nebo odběru služeb.\n\nJde o slevu na zboží, které je rozbalené, vystavované na veletrhu, předváděcí akci, vrácené zákazníkem, nějak poškozené. Zákazník je seznámen před nákupem se stavem zboží. Většinou je na toto zboží jistým způsobem omezena záruka.\n\nHromadné slevy na portálech pro hromadné nakupování\n\nJde o slevu velmi blízkou slevě množstevní, jen s tím rozdílem, že sleva se aktivuje až po zakoupení daného počtu slevových kupónů, neboli voucherů.\n"}
{"id": "931572", "url": "https://cs.wikipedia.org/wiki?curid=931572", "title": "James Marsh", "text": "James Marsh\n\nJméno a příjmení James Marsh nosí více osobností:\n\n"}
{"id": "931574", "url": "https://cs.wikipedia.org/wiki?curid=931574", "title": "Institut regionů Evropy", "text": "Institut regionů Evropy\n\nInstitut regionů Evropy (IRE) je vědecký institut se sídlem v Salzburgu (Rakousko), který je součástí soukromé nadace Institut regionů Evropy založené v roce 2004.\n\nInstitut regionů Evropy (IRE) byl založen 1. prosince 2004 bývalým zemským hejtmanem spolkové země Salzburg Franzem Schausbergerem s cílem vytvořit fórum pro evropské regiony, obce a podniky. Založením IRE vznikla přeshraniční a nadstranická organizace, která se díky zvyšujícímu se významu regionů a měst vyplývajícímu z ratifikace Lisabonské smlouvy mimo jiné pokouší odstraňovat nedostatek informací a využívat ekonomický potenciál regionů skrze vnitrostátní a přeshraniční spolupráci evropských regionů a obcí. Toto platí pro nové členské státy EU, ale i pro kandidátské země, případně každý stát, který o tento status usiluje.\nDůležitým úkolem je vytvoření kontaktní sítě mezi regiony, obcemi a podnikatelskými subjekty, díky které dochází ke snadnějšímu prosazování jejich zájmů především v oblasti ekonomiky.\nIRE svými aktivitami a iniciativami podporuje proces regionalizace a decentralizace a je kontaktním místem pro tuto problematiku.\n\nV současné době je členem sítě IRE přes 120 regionálních a lokálních subjektů z více než 19 zemí Evropy. Členové a podporovatelé IRE jsou jednak evropské regiony, města a obce a jednak významné podniky. Členská základna se neustále rozrůstá.\n\nČinnost IRE odpovídá myšlence „Evropa regionů“ na základě principu subsidiarity, který představuje jeden z nosných pilířů Evropské unie.\nČlenové „Board of Patrons“ podporují vytyčené cíle Institutu regionů Evropy (IRE).\n\nIRE nabízí mladým lidem ze všech evropských regionů možnost absolvovat stáž v sídle institutu v Salzburgu, a to díky zavedenému stážistickému programu, kterého se zúčastnilo již více než 120 studentů různých studijních oborů z mnoha evropských zemí. V rámci stáže je vypracovávána vědecká práce zaměřená na evropskou a regionální politiku, jež je posléze publikována institutem.\n\nPři příležitosti rakouského předsednictví v Radě EU v roce 2006 byla v Den Evropy (9. května) započata tradice cyklu Café d’Europe. Měla by zde panovat uvolněná kavárenská atmosféra přispívající ke spontánní diskuzi o evropských politických tématech, integračním procesu a spolupůsobení veřejnosti v EU. K diskuzím a debatám jsou mimo jiné přizváni vynikající přednášející z oblasti politiky, diplomacie a ekonomiky i mladé publikum z řad studentů. \nKaždoroční Konference evropských regionů a měst (KERS), na kterou se vždy sjíždí zhruba 300 zástupců různých politických a ekonomických subjektů, se týká aktuálních témat s ohledem na budoucí vývoj regionů a měst.\nKromě toho jsou průběžně pořádány různé odborné konference vztahující se k problematice regionální politiky.\n\nVědecký výzkum spočívá především v analýzách regionální a lokální historie, volebních průzkumů, regionalizace a decentralizace v Evropě.\nMagazín Newsregion vychází 4x za rok a přináší informace z aktivit institutu a dění v Evropě. \nIRE také každé dva roky publikuje výběr vědeckých rešerší v ročence \"Jahrbuch für Regionalismus\".\n\n"}
{"id": "931578", "url": "https://cs.wikipedia.org/wiki?curid=931578", "title": "James Marsh (režisér)", "text": "James Marsh (režisér)\n\nJames Marsh (* 30. dubna 1963 Truro) je britský filmový režisér. V roce 1998 režíroval dokumentární film o velšském hudebníkovi Johnu Caleovi; Cale v následujícím roce složil část hudby k Marshovu filmu \"Wisconsinský výlet za smrtí\". Za svůj film \"Muž na laně\" z roku 1998 získal Marsh cenu BAFTA za nejlepší film. Mezi jeho další filmy patří \"The Animator of Prague\" (1990), \"The King\" (2005) nebo \"Project Nim\" (2011).\n\nV roce 2014 natočil životopisný film \"Teorie všeho\" pojednávající o anglickém teoretickém fyzikovi Stephenu Hawkingovi. Počátkem roku 2015 oznámil, že pracuje na filmu inspirovaném příběhem námořníka Donalda Crowhursta, ve kterém by měl hrát Colin Firth. Snímek, který nakonec dostal název \"The Mercy\", měl byl několika odkladech uveden uveden v únoru 2018. Ještě před jeho uvedením začal pracovat na filmu \"King of Thieves\", který je inspirován loupeží, kterou v londýnské oblasti Hatton Garden provedla skupina důchodců. Dále začal pracovat na thrilleru \"All the Old Knives\".\n\n\n"}
{"id": "931580", "url": "https://cs.wikipedia.org/wiki?curid=931580", "title": "Štětconoš ořechový", "text": "Štětconoš ořechový\n\nŠtětconoš ořechový (\"Calliteara pudibunda\") je polyfágní druh nočního motýla z čeledi bekyňovitých.\n\nDASCPU\n\nPodle Biolib je pro patogena s označením štětconoš ořechový (\"Calliteara pudibunda\") používáno více rozdílných názvů, například \"Dasychira pudibunda\" nebo \"Elkneria pudibunda\".\n\nEvropa, Kavkaz, Írán, Afganistan\nBěžný druh.\n\nDospělý motýl má rozpětí křídel 4-6 cm. Je šedé barvy a nebo šedě poprášený. Vyskytují se zcela tmavé exempláře bez patrné kresby.\n\nZ ovocných dřevin spásají například listy peckovin a dalších ovocných dřevin například: (seznam rodů podle jikl.cz)\n\nLesy, parky, zahrady, od nížin po hory.\n\nHousenky poškozují listy a pupeny. Na ovocných dřevinách se štětconoš ořechový ve škodlivém množství vyskytuje jen vzácně. Častější jsou gradace v bukových lesích. Může dojít k lokálnímu přemnožení. Štětconoš ořechový nepatří k významným parazitům dřevin.\n\nHousenky jsou velmi citlivé na přípravky na bázi \"Bacillus thuringiensis\".\n\n"}
{"id": "931583", "url": "https://cs.wikipedia.org/wiki?curid=931583", "title": "Bale", "text": "Bale\n\nBale může být:\n\n\n"}
{"id": "931585", "url": "https://cs.wikipedia.org/wiki?curid=931585", "title": "Manoel de Oliveira", "text": "Manoel de Oliveira\n\nManoel de Oliveira (11. prosince 1908 Porto – 2. dubna 2015) byl portugalský filmový režisér. Pocházel ze zámožné rodiny, úspěšně podnikal ve vinařství a textilním průmyslu. Začínal koncem dvacátých let jako herec v němém filmu, od roku 1929 tvořil dokumenty. Svůj první celovečerní film \"Aniki-Bóbó\" natočil v roce 1942. Filmu se věnoval i ve věku přes sto let; v roce 2012 například natočil film \"O Gebo e a Sombra\" a v roce 2014 krátkometrážní dokument \"O Velho do Restelo\". Byl také scenáristou, kameramanem a střihačem, napsal divadelní hru \"De profundis\".\n\nV roce 1985 a znovu v roce 2004 získal Zlatého lva za přínos světové kinematografii. Za svůj film \"La Lettre\" byl v roce 1999 oceněn cenou poroty na filmovém festivalu v Cannes. V roce 2014 převzal Řád čestné legie. Jeho vnuk Ricardo Trêpa je herec.\n\n"}
{"id": "931587", "url": "https://cs.wikipedia.org/wiki?curid=931587", "title": "Carl Westergren", "text": "Carl Westergren\n\nCarl Oscar Westergren (13. října 1895 Malmö – 5. srpna 1958 tamtéž) byl švédský zápasník.\n\nStartoval na čtyřech olympijských hrách, z toho jedenkrát v obou stylech. Při svém prvním startu v roce 1920 na hrách v Antverpách vybojoval zlato v řecko-římském stylu ve střední váze. Zlato vybojoval také o čtyři roky později na hrách v Paříži, opět v řecko-římském stylu, tentokrát v lehké těžké váze. V tomto roce nastoupil také v turnaji ve volném stylu, kde obsadil dělené šesté místo. V roce 1928 na hrách v Amsterdamu obhajoval titul z Paříže, ale překvapivě hned v prvním kole byl nad jeho síly byl Fin Pellinen aWestergren z turnaje odstoupil. V roce 1932 na hrách v Los Angeles vybojoval zlato v řecko-římském stylu v těžké váze.\n\nV roce 1922 vybojoval titul světového šampiona ve střední váze. V roce 1925 vybojoval titul mistra Evropy ve střední váze, v roce 1930 v lehké těžké váze a v roce 1931 v těžké váze.\n\nŽivil se jako řidič autobusu.\n\n"}
{"id": "931589", "url": "https://cs.wikipedia.org/wiki?curid=931589", "title": "Jacques Poitrenaud", "text": "Jacques Poitrenaud\n\nJacques Poitrenaud (22. května 1922 Lille − 5. dubna 2005 Paříž) byl francouzský filmový režisér a herec. Začínal koncem čtyřicátých let jako asistent různých režisérů, například Marcela Blistène, Pierra Mérého a Michela Boisronda. Svůj první film jako režisér natočil v roce 1956 a jmenoval se \"Saint-Germain-en-Laye, cité royale\". V pozdějších letech se mimo režírování věnoval i herectví.\n\n"}
{"id": "931590", "url": "https://cs.wikipedia.org/wiki?curid=931590", "title": "Factory Records", "text": "Factory Records\n\nFactory Records bylo britské hudební vydavatelství, které v roce 1978 v Manchesteru založili Tony Wilson a Alan Erasmus. Své nahrávky u tohoto vydavatelství vydávali například skupiny Happy Mondays, New Order a Joy Division. Vydavatelství zaniklo v roce 1992 po krachu své mateřské společnosti Factory Communications Ltd.\n"}
{"id": "931593", "url": "https://cs.wikipedia.org/wiki?curid=931593", "title": "E.G. Records", "text": "E.G. Records\n\nE.G. Records je britské hudební vydavatelství, které v roce 1969 založili David Enthoven a John Gaydon. Během osmdesátých let zde vydala skupina King Crimson tři studiová alba; \"Discipline\" (1981), \"Beat\" (1982) a \"Three of a Perfect Pair\" (1984). Mezi další hudebníky, kteří vydávali své nahrávky na značce E.G., patří například Brian Eno nebo skupiny UK a Roxy Music.\n"}
{"id": "931595", "url": "https://cs.wikipedia.org/wiki?curid=931595", "title": "Henri Deglane", "text": "Henri Deglane\n\nJean Henri Deglane (22. června 1902 Limoges – 7. července 1975 Chamalières) byl francouzský zápasník. V roce 1924 na olympijských hrách v Paříži vybojoval zlatou medaili v zápase řecko-římském v těžké váze.\n\n"}
{"id": "931600", "url": "https://cs.wikipedia.org/wiki?curid=931600", "title": "La Jalousie", "text": "La Jalousie\n\nLa Jalousie může být:\n\n"}
{"id": "931606", "url": "https://cs.wikipedia.org/wiki?curid=931606", "title": "Väinö Ikonen", "text": "Väinö Ikonen\n\nVäinö Vilhelm Johannes Ikonen (5. října 1895 Tuusniemi, Finsko – 10. února 1954 Helsinky, Finsko) byl finský zápasník a skokan o tyči.\n\nZápasu se začal věnovat koncem prvního desetiletí 20. století. Před tím se věnoval atletice, konkrétně skoku o tyči. V roce 1916 skončil v této disciplíně třetí na finském šampionátu.\n\nV roce 1924 na olympijských hrách v Paříži vybojoval bronzovou medaili v bantamové váze.\n\nV roce 1920 a 1921 získal titul šampiona severských zemí. V roce 1922 vybojoval titul finského šampiona v řecko-římském stylu v pérové váze a v roce 1924 ve volném stylu v bantamové váze. Po ukončení aktivní kariéry působil jako trenér u finské zápasnické reprezentace, byl rozhodčím (mimo jiné řídil boje na olympiádě v Berlíně) a byl členem správní rady finské zápasnické federace.\n\n"}
{"id": "931607", "url": "https://cs.wikipedia.org/wiki?curid=931607", "title": "Louise Féronová", "text": "Louise Féronová\n\nLouise Féronová je francouzská zpěvačka. Své první eponymní album vydala v roce 1991 a jeho procucentem byl John Cale, který zde rovněž hraje v několika písních na klávesy a je autorem hudby k písni „La Morte Amoureuse“. Druhé album \"Singulière & plurielle\" vyšlo roku 1997 a třetí a zatím poslední nazvané \"Le passé revenant\" v roce 2010.\n\n"}
{"id": "931611", "url": "https://cs.wikipedia.org/wiki?curid=931611", "title": "Michael Haussman", "text": "Michael Haussman\n\nMichael Haussman (* 1964) je americký režisér a malíř. Režíroval velké množství reklam (Budweiser, Jeep, McDonald's) a hudebních videoklipů, například „La Tortura“ od Shakiry, „Someday (I Will Understand)“ od Britney Spears nebo „SexyBack“ Justina Timberlakea.\n\nJe také režisérem několika filmů, jako \"Rhinoceros Hunting in Budapest\" (1997) nebo \"Spiknutí\" (2003).\n\n\n"}
{"id": "931613", "url": "https://cs.wikipedia.org/wiki?curid=931613", "title": "Hôtel de Fourcy", "text": "Hôtel de Fourcy\n\nHôtel de Fourcy je městský palác v Paříži. Nachází se v historické čtvrti Marais na náměstí \"Place des Vosges\" č. 8 ve 4. obvodu. Majitelem paláce je město Paříž.\n\nKrál přenechal tuto parcelu správci královských staveb Jeanu de Fourcy, ten se jí však zřekl ve prospěch Antoina Le Redde, který v roce 1605 zahájil stavbu paláce, jenž byl dokončen v roce 1612 (sám zemřel v roce 1611). Jeho potomci prodali dům v roce 1681 královskému radovi Isaacovi Chevré, v jehož rodině zůstal palác do roku 1819.\n\nV letech 1828-1834 v paláci bydlel Théophile Gautier. Od roku 1954 je stavba chráněná jako historická památka.\n\n"}
{"id": "931614", "url": "https://cs.wikipedia.org/wiki?curid=931614", "title": "Mistrovství Evropy juniorů v atletice 2009", "text": "Mistrovství Evropy juniorů v atletice 2009\n\n20. Mistrovství Evropy juniorů v atletice – sportovní závod organizovaný EAA se konal v srbském Novi Sadu. Závod se odehrál ve dnech 23. července – 26. července 2009.\n\n"}
{"id": "931616", "url": "https://cs.wikipedia.org/wiki?curid=931616", "title": "Marc Evans", "text": "Marc Evans\n\nMarc Evans (* 1963 Cardiff) je velšský režisér. Jeho filmy často vyprávějí o Walesu, film \"Vysněná Amerika\" pojednává o matce s třemi dětmi žijící ve Walesu, přičemž její manžel údajně žije v USA. Dokumentární film \"\" vypráví o velšské literární tradici a \"Patagonie\" z roku 2010 pojednává o velšské komunitě v žijící v pohoří Patagonia. Ve filmu \"Beautiful Mistake\" (2000) hrají různí velšští hudebníci, jako například John Cale, James Dean Bradfield a Euros Childs.\n\nStudoval historii umění na Univerzitě v Cambridgi a později absolvoval filmový kurz na Bristolské universitě. Později se pedagogické činnosti věnoval také on sám, sice na ATRiuM v Cardiffu.\n\nJeho manželkou je herečka Nia Roberts.\n\nRoku 2012 mluvil o dvou připravovaných hudebních filmech. Jedním z nich měl být \"Once Upon a Time in Wigan\", pojednávající o northernsoulové scéně sedmdesátých let, a druhým \"The Girl from Tiger Bay\", v němž by se zaměřil na zpěvačku Shirley Bassey. Později toho roku bylo oznámeno, že bude režírovat film \"Birthright\", což měla být komedie zaměřená na izraelsko-palestinská témata. V roce 2013 bylo o oznámeno, že natočí snímek \"Cassy and Jude\", který měl být adaptací románu \"Cassandra at the Wedding\" od americké spisovatelky Dorothy Baker. Dále měl režírovat životopisný film o hudebním producentovi Joe Meekovi. Žádný z těchto filmů nakonec natočen nebyl. Evans však přispěl do dokumentárního filmu \"A Life in the Death of Joe Meek\".\n\n\n"}
{"id": "931617", "url": "https://cs.wikipedia.org/wiki?curid=931617", "title": "Technická terminologie", "text": "Technická terminologie\n\nTechnická terminologie je specializovaný slovník názvosloví jakéhokoli oboru poznání. V každém oboru mají termíny jeden nebo víc specifických významů, které nemusí být stejné jako v běžném používání. Slangová mluva určitého pracovního společenství se označuje jako žargon.\n\nPrůmyslový termín je typ technické terminologie, který má určitý význam v specifickém průmyslu. Fráze průmyslový termín naznačuje, že slovo nebo fráze je typická v určitém průmyslu nebo podnikání a lidi v daném průmyslu budou použití termínu dobře znát.\n\nPřesné technické termíny a jejich definice jsou formálně známé, dokumentované a vyučované pedagogy v oboru. Jiné termíny jsou víc hovorové a používané uživateli v oboru a jsou podobné slangu.\n\n\n\n"}
{"id": "931618", "url": "https://cs.wikipedia.org/wiki?curid=931618", "title": "Patrick Dewaere", "text": "Patrick Dewaere\n\nPatrick Dewaere, vlastním jménem Patrick Jean-Marie Henri Bourdeaux (26. ledna 1947 v Saint-Brieuc – 16. července 1982 v Paříži) byl francouzský herec. Spolu s Gérardem Depardieu patřil v 70. letech k nejpopulárnějším mladým hercům. Na počátku kariéry používal jméno Patrick Maurin – podle své matky Madeleine Maurin, která byla rovněž herečkou. Dewaere spáchal ve věku 35 let sebevraždu.\n\nPatrick Dewaere se narodil v rodině herců. Od roku 1968 spolupracoval s experimentálním divadlem Café de la Gare, kde poznal Gérarda Depardieu a Miou-Miou, svou pozdější dlouholetou životní partnerku a matku jejich dcery Angèle (* 1974). S nimi se objevil ve vedlejších rolích v mnoha filmech a velký úspěch zaznamenal v roce 1974 rolí ve filmu \"Les Valseuses\" (\"Buzíci\"). Ve svých rolích dlouhou dobu představoval typ rebelujícího mladíka, teprve v pozdějších filmech dostával i komediální či dramatické role. Velmi často spolupracoval s režisérem Bertrandem Blierem.\n\nPatrick Dewaere patřil k nejtalentovanějším hercům své generace a v letech 1977-1982 byl pětkrát nominován na filmovou cenu \"César\" v kategorii nejlepší herec.\n\nJeho manželka Elsa, se kterou se oženil roku 1980, ho opustila v roce 1982 kvůli jeho příteli Coluchovi. Krátce na to se 16. července 1982 Dewaere zastřelil v pařížském hotelu. Byl pochován na hřbitově v Saint-Lambert-du-Lattay v rodinném hrobě.\n\nV roce 1992 byl uveden dokumentární film \"Patrick Dewaere\" oceněný na Mezinárodním filmovém festivalu v Cannes. V roce 2008 byla na jeho počest pojmenována filmová cena udělovaná začínajícím hercům \"Prix Patrick Dewaere\".\n\n\n"}
{"id": "931619", "url": "https://cs.wikipedia.org/wiki?curid=931619", "title": "Petr Pan (film, 1953)", "text": "Petr Pan (film, 1953)\n\nPetr Pan, anglicky Peter Pan je americký animovaný dobrodružný fantasy film z roku 1953 (premiéra 5. února 1953), který vychází z původní divadelní hry J. M. Barrieho o Petru Panovi z roku 1904 i jeho pozdější knižní předlohy novely \"Petr a Wendy\" z roku 1911. Jde celkově o 14. snímek z tzv. animované klasiky Walta Disneye.\n\nTehdejším distributorem snímku byla společnost RKO Pictures, neboť Disneyova distribuční společnost Buena Vista Distribution Company vznikla v roce 1953 až po premiéře tohoto snímku.\n\nRežii snímku provedli Clyde Geronimi, Hamilton Luske a Wilfred Jackson podle scénáře, který vytvořili Ted Sears, Ralph Wright, Bill Peet a Erdman Penner. Hudbu k filmu složil britský hudební skladatel Oliver Wallace. Hrají resp. mluví Bobby Driscoll, Heather Angel, June Foray, Tom Conway a Hans Conried.\n\nSnímek vypráví o velkém dobrodružství, které zažijí tři londýnské děti-sourozenci, dva malí chlapci John a Michael společně s jejich starší sestrou Wendy ve fiktivní Zemi Nezemi, kam je dopraví Petr Pan se svojí pomocnicí vílou Zvonilkou (Zvoněnkou).\n\nSnímek byl v roce 1953 předváděn na Filmovém festivalu v Cannes. V roce 2002 pak na tento film navázalo jeho volné pokračování \"\". V postavě víly Zvonilky pak na něj\nvolně navazuje také animovaná série Zvonilka, která vznikla v roce 2008 natočením\nsnímku \"Zvonilka\" (všechny následné snímky pak převzaly téměř přesně původní grafickou podobu Zvonilčiny postavy).\nZvonilka ale v tomto původním provedení nemluví, jde o \"němou\" postavu, všechny emoce zde vyjadřuje pouze pohyby resp. gesty.\n\nPůvodně měl Walt Disney úmysl natočit tento film jako druhý ihned po \"Sněhurce a sedmi trpaslících\", neboť se jednalo o jeho oblíbený námět, nicméně práce na 4 roky zbrzdila koupě autorských práv, které autor původního námětu odkázal londýnské nemocnici Great Ormond Street Hospital. První přípravné práce začaly již v roce 1935, ale hlavní činnost se rozběhla až na samém konci 30. let a pokračovala pak ve 40. letech 20. století, kdy postupně vznikaly jednotlivé verze scénáře a byly navrhovány a vyvíjeny jednotlivé postavy.\n\nV době vzniku filmu se diskutovalo o tom, že jako předloha pro Zvonilčinu postavu posloužila Marilyn Monroe, nebylo to ale pravda, jako předloha k postavě víly Zvonilky tehdy posloužila herečka a moderátorka Margaret Kerry\n. Vzhledem k tomu, že víla Zvonilka ve filmu nemluví, šlo zde především o její podobu, pohyby a gestikulaci.\n\n\n"}
{"id": "931620", "url": "https://cs.wikipedia.org/wiki?curid=931620", "title": "Mendoza (Argentina)", "text": "Mendoza (Argentina)\n\nMendoza je hlavní město argentinské provincie Mendoza a centrem regionu Cuyo. Město leží na východní straně And – jen necelých 200 km od nejvyšší hory Ameriky Aconcaguy – a národní silnici vedoucí z Buenos Aires na chilské hranice. V roce 2010 zde žilo 115 041 obyvatel, celé metropolitní oblasti žilo více než milion lidí.\n\nMěsto se nachází v podhůří And, přesto je klima ještě typicky subtropické. V letních měsících je podnebí velmi aridní s teplotami dosahujícími hranice 33 °C, v zimě se teploty průměrně pohybují v intervalu od 3 °C do 16 °C.\n\nNávštěvníci města mohou letadlem přistát na letišti s názvem Francisco Gabrielli - El Plumerillo, nebo se mohou dostat po státních silnicích číslo 400 nebo 7. Turisticky atraktivní je putování za argentinským vínem, které se vyrábí především z odrůdy hroznů \"Malbec\". V okolí města se též nachází mnohá střediska zimních sportů. Jedním z nejkrásnějších náměstí ve městě je Španělské náměstí, ovšem za největší je považováno Náměstí nezávislosti, na jehož dolním konci můžeme naleznout Galerii moderního umění. Známý je též velký park San Martín se ZOO nebo modernější Centrální park.\n\n"}
{"id": "931621", "url": "https://cs.wikipedia.org/wiki?curid=931621", "title": "Topologická algebra", "text": "Topologická algebra\n\nV matematice topologická algebra \"A\" nad topologickým polem K je topologický vektorový prostor spolu se spojitým součinem \n\nkterý z toho dělá algebru nad K. Unitální asociativní topologická algebra je topologický okruh.\nPříklad topologické algebry je algebra C[0,1] spojitých funkcí s reálnými hodnotami na uzavřeném jednotkovém intervalu [0,1],\nnebo víc obecně jakákoli Banachova algebra.\n\nTermín navrhl David van Dantzig; objevil se v titulu jeho doktorandské dizertace v roce 1931.\n\nPřirozená představa subprostoru v topologické algebře je tvořena (topologicky) uzavřenou subalgebrou. Topologická algebra \"A\" je generována podmnožinou \"S\", pokud samotná \"A\" je nejmenší uzavřenou subalgebrou \"A\", která obsahuje \"S\". Například podle teorému Stoneho–Weierstrassa, množina {id} obsahující jen funkci identity id je generující množina Banachovy algebry C[0,1].\n"}
{"id": "931623", "url": "https://cs.wikipedia.org/wiki?curid=931623", "title": "Panství Rokytnice v Orlických horách", "text": "Panství Rokytnice v Orlických horách\n\nRokytnické panství vzniklo roku 1487 oddělením od panství Rychnov nad Kněžnou.\nDo rokytnického panství patřily následující městečko, vesnice, osady a samoty:\n\n\n\n\n\n\n\n\n\nHranici panství tvořila řeka Říčka (německy Klausenbach), Annenský potok (německy Mauschwitzbach), linie přes hřbet Orlických hor nedaleko Anenského vrchu (německy Ernestinenberg, původně Hocheckicht), Zvonkové údolí, Divoká Orlice, linie v krajině přetínající Bartošovický potok, Záhorský potok, říčka Rokytenka, říčka Suchá, linie v krajině až k soše svatého Jana Nepomuckého a dále podél silnice opět až k řece Říčce.\n\n"}
{"id": "931624", "url": "https://cs.wikipedia.org/wiki?curid=931624", "title": "Agüero", "text": "Agüero\n\nPříjmení Agüero nosí více osobností:\n\n"}
{"id": "931626", "url": "https://cs.wikipedia.org/wiki?curid=931626", "title": "Pablo Agüero", "text": "Pablo Agüero\n\nPablo Agüero (* 13. května 1977 Mendoza, Argentina) je argentinský režisér a scenárista. Vyrůstal v patagonské vesnici El Bolsón. Na počátku své kariéry se věnoval krátkým filmům; svůj první celovečerní film nazvaný \"Salamandra\" natočil v roce 2008. Hned v roce 2009 měl premiéru jeho další film \"77 Doronship\". Jeho další film, drama \"Madres de los dioses\", byl představen v dubnu roku 2015. Téhož roku byl uveden jeho další film \"Eva no duerme\", který pojednával o Evě Perónové. Na rok 2020 je naplánována premiéra jeho dalšího filmu \"Akelarre\", který byl natočen mezi květnem a červnem 2019.\n\nV únoru 2017 bylo oznámeno, že bude režírovat snímek \"Le Siege du palais\", jenž vypráví příběh Georgese Courtoise, který roku 1985 držel po dobu více než 36 hodin rukojmí v paláci v Nantes. Později pracoval na filmu \"Placebo d’amour\". V listopadu 2018 bylo oznámeno, že bude režírovat komediální horror \"Sangria\".\n\n\n"}
{"id": "931627", "url": "https://cs.wikipedia.org/wiki?curid=931627", "title": "Kvačany (okres Prešov)", "text": "Kvačany (okres Prešov)\n\nKvačany jsou obec na Slovensku, v okrese Prešov v Prešovském kraji.\n\nV roce 2011 zde žilo 273 obyvatel.\n"}
{"id": "931630", "url": "https://cs.wikipedia.org/wiki?curid=931630", "title": "Klenov (okres Prešov)", "text": "Klenov (okres Prešov)\n\nKlenov je obec na Slovensku, v okrese Prešov v Prešovském kraji.\n\nV roce 2011 zde žilo 219 obyvatel.\n\nObec se nachází 30 kilometrů jihozápadně od krajského města Prešov, leží na jižním okraji Šarišské vrchoviny v údolí zdrojnic potoka Sopotnica. Nadmořská výška se pohybuje v rozmezí 479 až 1028 m, střed obce je ve výšce 540 m n. m.\n\nPrvní písemná zmínka pochází z roku 1330, kde je jmenovaná jako Clencberk, později měla název Sopothnicha v roce 1386, v roce 1786 Klemberg, od roku 1948 Klenov, maďarsky Klambérk.\n\nHlavní obživou bylo zemědělství, pálení dřevěného uhlí a vápna, tkaní plátna a výroba mlýnských kamenů.\n\nV jihovýchodní části obce se nachází řeckokatolický raně gotický farní kostel Ochrany přesvaté Bohorodičky, který byl postaven v první třetině 14. století. Byl opravován v 16. a 17. století a začátkem 18. století. V roce 1913 byl renovován. V roce 1993 by prohlášen kulturní památkou Slovenska včetně areálu a ochranné opevňovací zdi s dřevěnou zvonicí. Kostel je jednolodní stavba na půdorysu obdélníku s pravoúhlým závěrem a sakristií na severní straně. V kněžišti je zachovaná renesanční hřebínková křížová klenba, v lodi je valená klenba s lunetami.\n\nU chrámu se nachází dřevěná třípodlažní zvonice z roku 1742 a renovovaná v roce 1816. Základem konstrukce je komolý jehlan tvořený rohovými štenýři, které vybíhají až nad předsazené zvonové patro. Na štenýře je posazen zvonový rošt se zvony z roku 1648 (velký zvon) a z roku 1918. Ve spodní části je po obvodě okapová stříška. Předsazené zvonové patro je ukončeno vysokou lomenou jehlancovou stříškou. Střecha je šindelová a zvonice je vertikálně bedněna deskami a lištami.\n"}
{"id": "931632", "url": "https://cs.wikipedia.org/wiki?curid=931632", "title": "Banachova algebra", "text": "Banachova algebra\n\nV matematice, speciálně ve funkcionální analýze Banachova algebra pojmenována podle Stefana Banacha je asociativní algebra \"A\" nad reálnými nebo komplexními čísly, která je současně Banachovým prostorem. Algebraické násobení a norma Banachova prostoru musí splňovat následující nerovnost:\n(tedy norma součinu je menší než nebo rovna součinu norem). To zajistí, že operace násobení je spojitá. Tuto vlastnost lze najít u reálných a komplexních čísel, například |-6×5| ≤ |-6|×|5|.\n\nV předchozím textu zvolňujeme Banachův prostor do normovaného prostoru, analogická struktura se nazývá normovaná algebra.\n"}
{"id": "931633", "url": "https://cs.wikipedia.org/wiki?curid=931633", "title": "Cristina", "text": "Cristina\n\nJméno Cristina nosí více osobností:\n\n\n"}
{"id": "931635", "url": "https://cs.wikipedia.org/wiki?curid=931635", "title": "Mistrovství Evropy juniorů v atletice 2011", "text": "Mistrovství Evropy juniorů v atletice 2011\n\n21. Mistrovství Evropy juniorů v atletice – sportovní závod organizovaný EAA se konal v estonském Tallinnu. Závod se odehrál ve dnech 21. července – 24. července 2011.\n\n"}
{"id": "931637", "url": "https://cs.wikipedia.org/wiki?curid=931637", "title": "Římskokatolická farnost Opočno", "text": "Římskokatolická farnost Opočno\n\nŘímskokatolická farnost Opočno (lat. \"Oppotschna\") je územní společenství římských katolíků v Opočně u Loun a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1361 je v místě doložená plebánie. Matriky jsou vedeny od roku 1690.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Opočno, která je tak spravována \"excurrendo\".\n\nŘímskokatolická farnost Opočno\n\n"}
{"id": "931640", "url": "https://cs.wikipedia.org/wiki?curid=931640", "title": "Pavillon du Roi", "text": "Pavillon du Roi\n\nPavillon du Roi (Králův pavilon) je městský palác v Paříži. Nachází se v historické čtvrti Marais na náměstí \"Place des Vosges\" č. 1. Dům je v soukromém vlastnictví.\n\nPavillon du Roi má číslo 1 na náměstí \"Place des Vosges\". Nachází se uprostřed jižní strany náměstí. Pasáž vedoucí přízemím domu spojuje ulici \"Rue de Birague\".\n\nPalác byl postaven v letech 1605–1608 na náklady francouzského krále Jindřicha IV. během výstavby náměstí. Byl určen jako hlavní vstup na náměstí, navzdory svému názvu nikdy nesoužil jako obydlí panovníka. Prvním obyvatelem se stal královský malíř Charles du Court. Budova byla za Velké francouzské revoluce znárodněna a v roce 1799 prodána. V letech 1802–1811 zde žil malíř miniatur François Dumont a v letech 1850–1870 básník Juste Olivier.\n\nPalác je od roku 1956 chráněn jako historická památka.\n\n\n"}
{"id": "931641", "url": "https://cs.wikipedia.org/wiki?curid=931641", "title": "Cristina (zpěvačka)", "text": "Cristina (zpěvačka)\n\nCristina Monet-Palaci vystupující pod jménem Cristina (* 1959) je bývalá americká zpěvačka. Studovala na Harvardově universitě. První singl „Disco Clone“ vydala roku 1978. Své první album nazvané \"Cristina\" vydala v roce 1980 na značce ZE Records a druhé \"Sleep It Off\", jež produkoval Don Was, pak o čtyři roky později. V roce 1984 se přestala věnovat hudbě. V letech 1983 až 1990 byl jejím manželem podnikatel Michael Zilkha.\n\n"}
{"id": "931642", "url": "https://cs.wikipedia.org/wiki?curid=931642", "title": "Hôtel de Tallard", "text": "Hôtel de Tallard\n\nHôtel de Tallard (též Hôtel Amelot de Chaillou) je městský palác v Paříži. Nachází se v historické čtvrti Marais v ulici \"Rue des Archives\" č. 78 ve 3. obvodu. Dům je v soukromém majetku.\n\nV roce 1658 zakoupil pozemek Jean-Jacques Amelot de Chaillou a roku 1700 přikoupil sousední parcelu jeho syn Denis-Jean Amelot de Chaillou, který zde nechal v letech 1702-1703 postavit palác pro sebe svou matku. Architektem paláce byl Pierre Bullet (1639-1716). V roce 1722 palác koupil maršál Camille d'Hostun, vévoda de Tallard, po kterém nese své jméno.\n\nV roce 1980 byly na seznam historických památek zaneseny fasády, střechy, zdi na čestném nádvoří, portál s dřevěným tympanonem na ulici, sklepy, zahrada a několik částí vnitřního vybavení.\n\n"}
{"id": "931643", "url": "https://cs.wikipedia.org/wiki?curid=931643", "title": "Hans von Bülow", "text": "Hans von Bülow\n\nBaron Hans Guido von Bülow (8. ledna 1830 Drážďany – 12. února 1894 Káhira) byl německý dirigent, klavírista a hudební skladatel období romantismu.\n\nNarodil se v saských Drážďanech. Jeho otec byl spisovatel Eduard von Bülow (1806–1888), matka byla dcerou bankéře a obchodníka Christiana Gottloba Fregeho. Od devíti let byl žákem Friedricha Wiecka, otce klavíristky a skladatelky Clary Schumannové. U něj se také setkal s Felixem Mendelssohnem-Bartholdym a Albertem Lortzingem.\n\nV roce 1842 navštívil v Drážďanech představení Wagnerovy opery \"Rienzi\", což z něj učinilo nadšeného obdivovatele Wagnera. V Drážďanech se také seznámil také s Franzem Lisztem a získal od něj několik hudebních lekcí. V roce 1846 se rodina přestěhovala do Stuttgartu a tam měl i své první veřejné vystoupení.\n\nRodiče trvali na tom, aby vystudoval práva a poslali ho na studia do Lipska. Rozhodl se ignorovat přání rodičů a studoval raději hru na klavír u tehdy slavného hudebního pedagoga Louise Plaidy. V roce 1850 také na přímluvu Richarda Wagnera získal své první dirigentské místo v Curychu. Stal se jeho žákem, osobním dirigentem a blízkým přítelem. Jejich přátelství však skončilo v době, kdy vznikl důvěrný vztah mezi Wagnerem a manželkou Bülowa.\n\nV roce 1857 se oženil s dcerou Franze Lista Cosimou. Po dobu manželství se Cosimě narodily čtyři dcery: Daniela, Blandine, Isolda a Eva. Cosima však od roku 1863 udržovala důvěrný vztah s Richardem Wagnerem, takže v případě Isoldy a Evy je Bülowo otcovství málo pravděpodobné. Nicméně Wagner za své dítě oficielně uznal pouze syna Siegfrieda. V roce 1867 se rozvedli, Cosima se stala manželkou Wagnera a Bülow se v roce 1882 znovu oženil s herečkou Marií Schanzerovou. Navzdory této episodě byl Bülow stále oddaným stoupencem Wagnerovy hudby.\n\nBülow byl známý svou bezohledností a nedostatkem taktu. Z tohoto důvodu záhy o své místo v Zurychu přišel. Nikdy však nezůstal bez dalších nabídek zejména pro svou schopnost řídit i rozsáhlá a složitá díla zpaměti. V letech 1850–1860 působil jako dirigent, klavírista i jako spisovatel a stal velmi známým a vyhledávaným od Německa až po Rusko. Jako jeden z prvních evropských hudebníků uspořádal koncertní turné po Spojených státech amerických. V roce 1857 uvedl na koncertě v Berlíně premiéru Lisztovy \"Sonáty h moll\".\n\nV roce 1864 se stal Dvorním dirigentem v Mnichově. Na tomto postu dosáhla jeho proslulost vrcholu. Řídil neobyčejně úspěšné premiéry Wagnerových oper \"Tristan a Isolda\" (1865) a \"Mistři pěvci norimberští\" (1868). V roce 1867 se stal ředitelem nově otevřené Královské konzervatoře v Mnichově. Sám na ní vyučoval zejména hru na klavír v níž byl jeho vzorem Franz Liszt. \n\nVedle propagace hudby Richarda Wagnera byl i příznivcem Brahmse, Čajkovského a Chopina. Byl sólistou při světové premiéře Čajkovského \"Klavírního koncertu b moll op. 23\" v Bostonu v roce 1875. Vymyslel názvy pro všechna \"Preludia\" F. Chopina, ale ty se bohužel neujaly. Byl prvním klavíristou, který provedl koncertně a zpaměti všechny Beethovenovy klavírní sonáty a také editoval jejich odborné souborné vydání.\n\nV letech 1878–1880 byl dirigentem v Hannoveru, byl však nucen odejít poté co hrubě urazil tenoristu, který zpíval ve Wagnerově opeře roli Lohengrina. V referátu z představení použil totiž slovní hříčku: Schwan (labuť) – Schwein (prase). Stal se kapelníkem v Meiningenu, kde se mu podařilo vybudovat jeden z nejlepších německých orchestrů. Proslul požadavkem, aby i hráči v orchestru zvládali své party zpaměti.\nV Meiningenu poznal také Richarda Strausse. Zpočátku nebyl jeho hudbou příliš nadšen, ale po seznámení se Straussovou \"Serenádou\" změnil názor a dokonce svým vlivem dopomohl Straussovi k jeho prvnímu dirigentskému místu. Stejně jako Strauss byl Bülow ovlivněn myšlenkami německého filosofa Maxe Stirnera, kterého údajně znal osobně. Od roku 1887 byl šéfdirigentem Berlínských filharmoniků. Na závěrečném koncertě v roce 1892 přednesl řeč obsahující Stimerovy myšlenky a zúčastnil se i odhalení pamětní desky na domě, který byl posledním Stimerovým bydlištěm.\n\nMezi jeho nástrojové inovace patřil pětistrunný kontrabas, který se dnes vesměs v symfonické hudbě používá, a tympány opatřené pedály, které se rovněž staly trvalou součástí symfonického orchestru. Jeho přesné, citlivé a hluboce hudební interpretace se staly prototypem pozdějších virtuózních dirigentů. Proslul také jako vtipný a výstižný hudební recenzent.\n\nNa konci osmdesátých let 19. století let se usadil v Hamburku, ale i dále pokračoval v koncertních cestách jako dirigent i jako klavírista. Bülow trpěl chronickými bolestmi hlavy. Po roce 1890 se jeho zdravotní stav natolik zhoršil, že se na radu lékařů přestěhoval do Káhiry, aby žil v teplejším a sušším klimatu. Zde také zemřel, pouhých 10 měsíců od svého posledního koncertu.\n\n\n\n\n\n"}
{"id": "931645", "url": "https://cs.wikipedia.org/wiki?curid=931645", "title": "Hôtel de Mayenne", "text": "Hôtel de Mayenne\n\nHôtel de Mayenne je městský palác v Paříži. Nachází se v historické čtvrti Marais na rohu ulic \"Rue Saint-Antoine\" č. 21 a \"Rue du Petit-Musc\" č. 38 a 40 ve 4. obvodu. Fasády, střechy, vestibul s vnitřním schodištěm a bývalá zahrada jsou od roku 1974 zařazeny mezi historické památky. V paláci sídlí Lycée des Francs-Bourgeois.\n\nNa tomto místě stál už na počátku 14. století palác Petit-Musc (Petit-Muc), který patřil Bourbonům. Ludvík II. Bourbon jej roku 1378 prodal svému synovci králi Karlu VI. a ten ho daroval svému bratrovi Ludvíkovi I. Orleánskému. Roku 1562 jej získal markýz de Boissy.\n\nV letech 1567-1569 byl palác, především corps de logis a křídla přestavěny pro biskupy de Langres. V roce 1605 koupil palác Karel II. Lotrinský, vévoda de Mayenne. V letech 1613-1617 byl přestavěn do dnešní podoby podle plánů architekta Jeana Androueta du Cerceau (1585-1649), především velké schodiště v křídle do zahrady a fasáda do ulice \"Rue Saint-Antoine\". V roce 1621 po smrti Karla Lotrinského, jeho syn Jindřich stavební práce ukončil.\n\nV letech 1645-1650 byly přidány balkony na ulici ozdobené lotrinským křížem. V letech 1707-1709 Karel Jindřich Lotrinský, hrabě de Vaudémont nechal palác upravit architektem Germainem Boffrandem (1667-1754).\n\nV roce 1759 získala palác rodina Lefèvre d'Ormesson, které patřil až do roku 1812. Od roku 1870 sídlí v paláci škola Lycée des Francs-Bourgeois. V letech 1993-2001 byl dům v několika etapách postupně renovován.\n\n"}
{"id": "931646", "url": "https://cs.wikipedia.org/wiki?curid=931646", "title": "Hôtel de Mongelas", "text": "Hôtel de Mongelas\n\nHôtel de Mongelas je městský palác v Paříži. Nachází se v historické čtvrti Marais v ulici \"Rue des Archives\" č. 62 ve 3. obvodu. V paláci je od roku 2007 otevřeno Musée de la chasse et de la nature.\n\nV roce 1606 koupil zdejší parcelu Antoine Foucquet. V roce 1639 začala výstavba prvního paláce. Ten koupil v roce 1703 mimořádný válečný komisař Romain Dru, vévoda de Mongelas, který nechal v letech 1705–1707 postavit nový palác podle plánů architekta Nicolase Liévaina. V roce 1709 palác koupil královský pokladník Michel d'Olivier. V roce 1724 odkázal palác své neteři Louise Chauvelier. V roce 1766 palác koupil markýz de Vallières, generální ředitel staveb. V rodině byl palác až do Velké francouzské revoluce. Markýz zemřel v roce 1776, jeho manželka byla popravena roku 1794. V roce 1796 byl palác vrácen v restituci jejich potomkům.\n\nV roce 1800 palác koupil generální prokurátor Nicolas François Bellart, který nechal po roce 1813 vystavět velké schodiště v levém křídle, odstraněné při renovaci roku 2004, které nahradilo schodiště z 18. století. V roce 1820 od Bellarta koupili palác výrobci vějířů Jean-Baptiste Colombet a Charles Riart. Po Riartově smrti v roce 1849 se palác začal využívat k obchodním účelům. V paláci sídlil zlatník Charles Murat (1818–1898) spolu s několika dalšími nájemci. V roce 1908 Muratovo zlatnictví získalo celý palác. V roce 1965 byl palác rozdělen na dvě části – stavbu a zahradu. Palác koupil cech zlatníků jako své sídlo. V prostoru bývalé zahrady vznikla nová stavba v majetku Galeries Lafayette.\n\nV roce 1996 byl stanoven plán záchrany čtvrti Marais, ve kterém bylo určeno, že hôtel de Mongelas bude konzervován nebo restaurován. V roce 2002 palác získalo Muzeum myslivosti a přírody, které se sem přesunulo z Hôtel de Guénégaud. Restaurování paláce proběhlo do roku 2006 a pro veřejnost byl otevřen v únoru 2007.\n\nPalác si na straně do zahrady uchoval fasádu z cihel a kamenů z původní stavby. Z té se dochovaly i sklepní prostory. Z přestavby v 18. století se dochovaly fasády vedoucí na dvůr, portál ve stylu Ludvíka XIV. zakončený maskaronem na ulici a schodiště se zábradlím z tepaného železa v levém křídle. Zachoval se jedinečný obloukový portikus na dvoře u levého křídla. Část vybraná pro restaurování uchovává stav z počátku 18. století.\n"}
{"id": "931647", "url": "https://cs.wikipedia.org/wiki?curid=931647", "title": "Jezdecká socha Ludvíka XIII.", "text": "Jezdecká socha Ludvíka XIII.\n\nJezdecká socha Ludvíka XIII. ( ) je mramorová jezdecká socha francouzského krále Ludvíka XIII. jedoucího na koni. Socha se nachází v Paříži uprostřed náměstí \"Place des Vosges\" (na \"Square Louis-XIII\"). Sochu vytvořil v letech 1816-1821 Jean-Pierre Cortot podle modelu Charlese Dupatyho.\n\nV roce 1639 nařídil kardinál Richelieu vytvořit bronzovou sochu pro střed náměstí \"Place Royale\" (přejmenovaném roku 1848 na \"Place des Vosges\"), aby zabránil duelům, které se na tomto místě často konaly. Sochu vytvořil Pierre Biard ml. (1592-1661), který využil sochu koně pro pomník Jindřicha II., na kterého umístil sochu Ludvíka XIII, která byla nepoměrně příliš velká.\n\nSocha byla roztavena za Velké francouzské revoluce pro vojenské účely.\n\nV letech 1816-1821 vytvořil novou sochu z bílého mramoru Jean-Pierre Cortot (1787-1843) podle modelu Charlese Dupatyho (1771-1825) z roku 1816 a socha byla na náměstí umístěna v roce 1825.\n\nJezdecká socha je umístěná uprostřed náměstí Place des Vosges v parku \"Square Louis-XIII\" na piedestalu, který je obehnán plotem z tepaného železa.\n\nLudvík XIII. je zobrazen jako římský císař s vavřínovým věncem na hlavě, má náprsní krunýř pod pláštěm a (chybějící) meč v levé straně. V pravé ruce drží otěže, takže ji má majestátně zdviženou doprava, zatímco tělo má natočené doleva. Postroj je bez třmenů.\n\nKůň zdvihá levou přední nohu a má otočenou hlavu doprava. Pod jeho břichem je umístěn kmen stromu, aby se zabránilo zhroucení sochy.\n\n"}
{"id": "931649", "url": "https://cs.wikipedia.org/wiki?curid=931649", "title": "Jódži Jamamoto", "text": "Jódži Jamamoto\n\nJódži Jamamoto (japonsky 山本 耀司, alternativním anglickým nepřesným přepisem \"Yohji Yamamoto\", * 3. října 1943 Tokio) je japonský módní návrhář. V roce 1966 získal titul na tokijské universitě Keió (慶應義塾大学) a o tři roky později vystudoval módní design na Bunka Fukusó (文化服装学院). Během své kariéry navrhoval například pro Adidas, Hermès nebo pro hudebníka Eltona Johna. Německý režisér Wim Wenders o něm v roce 1989 natočil dokument \"Notebook on Cities and Clothes\".\n\n"}
{"id": "931650", "url": "https://cs.wikipedia.org/wiki?curid=931650", "title": "Giorgi Vazagašvili", "text": "Giorgi Vazagašvili\n\nGiorgi Vazagašvili (* 19. dubna 1974 Gori, Sovětský svaz) je bývalý gruzínský zápasník–judista, bronzový olympijský medailista z roku 2000. Od roku 2004 reprezentoval krátce Řecko.\n\nS judem začínal v 10 letech v rodném Gori pod vedením Kartlose Pavlijašviliho. Poprvé se objevil v gruzínské reprezentaci v superlehké váze do 60 kg v roce 1992 jako vážný konkurent tehdejší (ex)sovětské jedničky Nazima Husejnova pro účast na olympijských hrách v Barceloně. S kolegou z reprezentace Giorgi Revazišvilim později tvořil ojedinělou dvojici. Během své sportovní startoval ve třech různých váhových kategoriích, kdy se do každé průběžně vracel.\n\nV roce 1996 startoval jako úřadující mistr Evropy na olympijských hrách v Atlantě v superlehké váze do 60 kg a hned úvodním kole zaváhal v zápase s Italem Girolamo Giovinazzem. Přes opravy následně vybojoval sedmé místo. V roce 1998 se vážně zranil a vynechal celou sezonu. V roce 2000 startoval na olympijských hrách v Sydney v pololehké váze do 66 kg. Ve čtvrtfinále opět nestačil na Itala Giovinazza, který ho v polovině zápasu hodil na ippon technikou ippon-seio-nage. Přes opravy se probojoval do boje o třetí místo, ve kterém v napínavém boji plném strhů porazil Nizozemce Patricka van Kalkena a získal bronzovou olympijskou medaili. Po olympijských hrách se mu vracela zranění a postupně přišel o post reprezentační jedničky. V roce 2003 ho gruzínští představitelé pustili do Řecka, které reprezentoval jako domácí na olympijských hrách v Athénách. Do své formy z devadesátých let však měl daleko a vypadl v úvodním kole. Sportovní kariéru ukončil v roce 2006. Věnuje se trenérské práci doma v Gruzii.\n\nGiorgi Vazagašvili byl pravoruký judista s krásnými strhy joko-sutemi-waza, které doplňoval šikovným přechodem do boje zemi a submisivními technikami škrcení a držení.\n\n\n"}
{"id": "931652", "url": "https://cs.wikipedia.org/wiki?curid=931652", "title": "Hôtel de Vigny", "text": "Hôtel de Vigny\n\nHôtel de Vigny je městský palác v Paříži. Nachází se v historické čtvrti Marais v ulici \"Rue du Parc-Royal\" č. 10 ve 3. obvodu. Stavba je chráněná jako historická památka.\n\nV letech 1618-1619 nechal palác vybudovat královský rada a válečný komisař Charles Margonne. V roce 1627 palác získal finančník Jacques Bordier, který jej nechal zvětšit. Objev malovaných stropů v roce 1961 vyvolal kampaň za záchranu paláce a dům byl v rámci obnovy čtvrtě Marais restaurován. Do 31. 12. 2008 zde sídlilo Národní dokumentační centrum kulturního dědictví (Centre national de documentation du patrimoin). Ministerstvo kultury prodává palác spolu se sousedícím Hôtel de Croisilles za minimální cenu 35 miliónů eur.\n\nV roce 1928 byl strop z 18. století zanesen na seznam historických památek a v roce 1961 byly na seznam chráněných objektů připsány též fasády, střechy, dva malované trámové stropy v přízemí a velké vnitřní schodiště.\n\n"}
{"id": "931653", "url": "https://cs.wikipedia.org/wiki?curid=931653", "title": "Wuerhosaurus", "text": "Wuerhosaurus\n\nWuerhosaurus (\"ještěr z oblasti Wuerho\") byl rod tyreoforního dinosaura, který žil v období spodní křídy asi před 130 miliony let (a patří tak ke geologicky nejmladším známým stegosauridům). Byl popsán roku 1973 čínským paleontologem Tung Č’-mingem, typový druh je \"W. homheni\". V roce 1993 byl popsán další druh, \"W. ordosensis\". Délka tohoto čtyřnohého býložravce je odhadována na 6 až 7 metrů, hmotnost asi na 4 tuny. Desky na hřbetě byly u tohoto rodu podstatně kratší a zaoblenější než u příbuzného rodu \"Stegosaurus\" ze svrchní jury Severní Ameriky.\n\n\n"}
{"id": "931656", "url": "https://cs.wikipedia.org/wiki?curid=931656", "title": "Svatyně Niucuhime", "text": "Svatyně Niucuhime\n\nSvatyně Niucuhime nebo také svatyně Nibucuhime (: 丹生都比売神社, \"Niucuhime džindža\" nebo \"Nibucuhime džindža\") je šintoistická svatyně v okrese Ito v prefektuře Wakajama v Japonsku. Hlavní síň je částečně vystavěna ve stylu kasuga zukuri.\n\nNejstarší dochované záznamy o svatyni pocházejí z roku 855. \n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "931661", "url": "https://cs.wikipedia.org/wiki?curid=931661", "title": "Svíce dohořívají", "text": "Svíce dohořívají\n\nSvíce dohořívají (v maďarském originále A gyertyák csonkig égnek) je novela maďarského autora Sándora Márai z roku 1942. V německém a italském jazykovém prostředí se setkala s velkým úspěchem; dosáhla statisícových nákladů.\n\nTématem novely je setkání dvou přátel, absolventů vojenské školy ve Vídni po čtyřiceti jedna letech. Na starém zámku, v zešeřelé místnosti, dva staří muži potichu rozmlouvají o vztahu ke světu, o přátelství, stáří, lásce, vášni a zradě. Ještě jednou, naposledy se sešli, aby se dobrali podstaty jejich spojených osudů. Než svíce dohoří...\n\nHenrik, syn generála, a Konrád, chlapec z nemajetného prostředí, jsou nerozluční přátelé. Když se jako malí chlapci poprvé setkali, věděli, že k sobě patří, a nic je nemůže rozdělit. Žili spolu jako jednovaječná dvojčata v mateřské děloze. Nemuseli \"uzavírat přátelství,\" jak tomu bylo u jejich vrstevníků. Od první chvíle věděli, že to setkání je zavazuje na celý život - přátelství vážné a mlčenlivé, jako všechny velké city.\nChlapci téměř celý čas tráví spolu. Společné mají i šatstvo, pokoj, knihy, lov, společenský život a lásku. Jak rostou, je jejich vztah stále hlubší a křečovitější. Mají svá tajemství, začínají se vyhýbat světu. Henrika často přepadá strach, že Konráda ztratí. \"Ale takový je už lidský úděl,\" pronáší před zrcadlem generálova matka. \"Jednoho dne musíme ztratit toho, koho milujeme. A toho, kdo to nevydrží, není škoda, protože to není úplný člověk.\"\nI ve vojenském ústavu si na jejich přátelství zvykli, neposmívali se. Chápali je jako vyšší úkaz, jako něco posvátného. \"Mezi mladíky není nic tak vzácné jako vzájemná přitažlivost, která je nesobecká, a nechce od druhého ani pomoc ani oběť.\" Chlapci si přísahali, že povedou čistý život. Zpovídají se, vedou seznamy hříchů. Konrád byl už v deseti letech klidný a vážný, jako dospělý muž. Vždy se přísně držel pravidel. Henrik se lehce pohyboval ve společnosti a uměl si získat pozornost lidí.\nJako dospělí mladíci se ubytují ve společném bytě. Zatímco Henrik si po večerech užívá života v divadlech a salonech, jeho chudý přítel tráví večery o samotě s knihami. Když se Henrik vrací z flámu, cítí se provinile. Do rána si pak povídají. Konrád mluví o své četbě a Henrik o životě.\nKonrád má však útočiště, kam jeho přítel nemůže - hudbu. Když slyší hudbu, uvolní se kázeň, ve které žije. Henrikův otec jednou při poslechu Konrádovy hry na klavír tiše pronese, že z něj nikdy nebude opravdový voják. Protože je jiný. A Konrád byl \"jiný.\" Byl vždycky klidný a k jeho tajemství nebylo možné se nijak přiblížit. Nikdy se nedohadoval - plnil své služební povinnosti a předpisy. Sklony a chudoba ho donutily k tomu, že žil jako mnich. Henrik se snaží jejich přátelství zachránit před penězi, chce se s ním podělit; oba ale vědí, že to nejde.\n\nKonrádovi jeho \"jinakost\" dává nad moc nad duší svého přítele. O světě mluví lehce výsměšným, shovívavým tónem, ze kterého zároveň čiší bezmocný zájem.\n\nKdyž se po čtyřiceti jedna letech znovu setkávají, vědí, že čekání jim dávalo sílu k životu. Věděli, že se ještě jednou uvidí. Kvůli tomu žili. Konrád byl v tropech. Kristina, Henrikova žena, už zemřela.\nZatím žil Henrik v samotě, dusil v ní svůj hněv a čekal. Čekal, aby prohovořil všechno to, co ho k samotě dovedlo, s těmi nebo s tím, kdo ho dostali až tam. Samota podněcuje k přemýšlení. \"Existuje vůbec přátelství? Ne radost dvou lidí, co se setkají, mají stejné smýšlení, záliby a vkus. To vše není přátelství. Co je na dně nejpevnějšího vztahu? Přátelství je nejšlechetnější vztah - i mezi zvířaty. Opravdový přítel neočekává odměnu za své city, přítele přijímá i s jeho chybami. Má smysl být člověkem bez takového ideálu? Jakou cenu má láska, která chce odměnu? Není snad pravým obsahem všech lidských vztahů tato nesobeckost, co nechce od druhého vůbec nic? A čím víc dává, tím méně očekává opětování.\"\n\nTři roky před Konrádovým zmizením objevil Henrik přítelův tajný byt, umělecké dílo. Tehdy pochopil, že Konrád je umělec. Pochopil, jak cize se musel cítit mezi ostatními, a hlubokou samotu, v níž žil mezi lidmi. Nebyl voják.\n\n\"V lidské noci je sen, touha, sobectví, závist a pomsta stejně jako v poušti orientální noci puma, sup a šakal...Celých dvacet dva let jsi mě nenáviděl - to je stejně silné, jako bys mě miloval. Proč jsi mě nenáviděl? Záviděls mi snad něco? Bohatství? Ne. Ke mně se lidé hrnuli, od tebe se odkláněli. Tam, kde já jsem byl obletován, ty jsi byl pouze trpěn. Já jsem měl něco, co tobě scházelo. Zatímco já chodil na výsluní, ty jsi vědomě zůstával ve stínu. Největším utrpením pro člověka je touha být jiný, než kdo a jací jsme: bolestnější touha v lidském srdci ani hořet nemůže. Život totiž ani jinak vydržet nelze, jen s vědomím,že se smíříme s tím, co znamenáme sami pro sebe a pro svět. Musíme snášet naši povahu, jejíž chyby a sobectví nezmění ani zkušenost, ani poznání těchto vlastností. Musíme snášet, že lidé, které máme rádi, nás rádi nemají. Musíme snést zradu a nevěru nebo intelektuální výjimečnost jiného člověka, což patří k nejtěžším lidským úkolům.\"\n\nPřátelství obou mužů pohaslo, když skončilo dětství. Jednoho dne se něco pokazilo, kouzelné dětství uplynulo a dva lidé zůstali spoutáni v tajemném vztahu.\n\n\"Pořád jsme přátelé,\"říká Henrik naproti sedícímu starci. \"Ale pojďme se bavit o dni honu,\" kývne na hosta. \"Tolik let jsi byl naším hostem, jedli jsme společně, bavili se společně. A pak přišel ten den. Tehdy jsi pozvedl pušku a namířil jsi na mě...Proč jsi mě nezabil? Nebyli žádní svědkové, a nikoho by nenapadlo, že to nebyla tragická nehoda. Byli jsme nejlepší přátelé. Nejdřív jsem se utěšoval, že jsi zešílel. Jenže pak jsem poznal, že to byl záměr. Ten večer jsi s námi ještě večeřel. Kristina si četla anglickou knihu o tropech. Takové věci ji nemohly zajímat!\"\n\"Ta kniha byla odpovědí. Jak jsem se později dozvěděl od knihkupce, tu knihu jsi jí před týdnem poslal ty a ten večer jste spolu dlouho hovořili. Ptal ses jí, zda by dokázala žít na takovém místě. \"\n\n\"Tak se ptám: Kdo jsi? Co jsi chtěl doopravdy? Čemu jsi byl věrný a čemu nevěrný? Jak jsi se mnou souvisel? Byl jsi můj přítel?.\n\nKristina, krásná, oduševnělá žena. Vedla si deník, který byl naprostou zpovědí a upřímností. \"Takový deník si vede jen ten, kdo ví, že se jednoho dne bude muset zpovídat z něčeho opravdu závažného. Má strach, že jednou se mu život naplní něčím, o co se nebude moci s nikým podělit. Pro ni zámek ani palác v Paříži nebyl skutečný svět. Nikdy nebyla zamilovaná, jenom vděčná. Večer, v den honu, deník v zásuvce chyběl. Henrik se chce zeptat. Na co? \"Na co se lze lidí zeptat slovy? A jakou cenu má odpověď, kterou lidé dávají slovy, nikoli úhrnem svých životů? Takový člověk, jehož slova se plně kryjí s úhrnem života,je snad ten nejvzácnější úkaz.\"\nI Kristina byla \"jiná.\" Konrád a Kristina představovali druhý břeh, kam nikdy nelze překročit. Pojivem mezi nimi byla hudba.\nPo Konrádově odjezdu žila Kristina ještě osm let. S Henrikem spolu už nikdy nepromluvili.\n\n\"Věděla Kristina, žes mě chtěl tehdy to ráno na honu zabít?\" - Konrád neodpovídá. Než Henrik hosta vyprovodí, položí mu druhou otázku: \"A co nám po tom všem zůstane v srdci?\"\nTéma\n\nHlavním tématem je osudový vztah dvou nerozlučných přátel, které k sobě váže niterné pouto, přestože každý z nich je jiný. Společenský, veselý a otevřený Henrik, a Konrád, uzavřený, hloubavý a od světa se odvracející umělec. Jaká byla tehdy pohnutka Konrádova útěku? Proč na něj tehdy v lese jeho nejlepší přítel pozdvihl zbraň? Tato otázka a čekání na pravdu udržovala Henrika po 41 let při životě. A spoustu dalších otázek - existuje vůbec přátelství? Přátelství je ten nejpevnější vztah - pevnější než láska nebo vášeň. Co je však jeho podstatou? Nejsou to pouhé sympatie, ty se většinou utopí v sobectví a ješitnosti. Pravé přátelství je nezištné a nesobecké. Přítel ani zamilovaný neočekávají odměnu za své city, nestojí o protislužbu. Má smysl žít bez takového ideálu?\nDále Henrik uvažuje, že člověk nehřeší tím, co dělá, ale svým úmyslem. Člověk může dělat podlosti - nevěry i vraždy, ale vnitřně zůstat čistý.\nJak se mohl Konrád provinit na svém nejlepším příteli? Po tolika společně strávených letech, kdy spolu žili v lásce jako dvojčata? Konrád byl \"jiný\" - umělec, osamocený mezi lidmi, nebyl voják. Henrik se ho ptá: \"Kdo jsi? Co jsi chtěl doopravdy? Co jsi věděl doopravdy? Čemu jsi byl věrný a čemu nevěrný? Jak jsi se mnou souvisel? Byl jsi můj přítel? Ve skutečnosti jsi mě celých 22 let nenáviděl.\" A nenávist je stejně silné pouto jako láska. Konrádova nenávist vycházela z jeho touhy být jiný, než jaký byl. To je nejhorší rána osudu, touha být jiní, než jací jsme. Život se dá vydržet jen tak, že se člověk smíří s tím, jaký je - se svým charakterem a povahou, jejíž chyby nezmění ani poznání, ani zkušenost. Na Konráda pohlížel svět lhostejně, někdy nepřátelsky, Henrikovi věnovali lidé úsměvy a důvěru. Konrád, ze kterého vyzařovala trpká nadřazenost, tím zájmem opovrhoval, a zároveň k smrti žárlil. Všechno ve světě závisí na \"jinakosti\", která rozděluje lidstvo na dvě strany - muži, ženy, vztahy, světonázorové a mocenské odstíny vyplývají pouze z této \"jinakosti\" I Kristina, Henrikova žena, byla \"jiná.\" Cit, který Henrika poutal ke Kristině, byl týž - touha a hledající naděje. Vždycky milujeme to \"jiné,\" to hledáme ve všech situacích a variantách života.\n\n"}
{"id": "931664", "url": "https://cs.wikipedia.org/wiki?curid=931664", "title": "Giorgi Revazišvili", "text": "Giorgi Revazišvili\n\nGiorgi Revazišvili (* 16. listopadu 1974 Sagaredžo, Sovětský svaz) je bývalý gruzínský zápasník–judista.\n\nV gruzínské reprezentaci se pohyboval od roku 1993. S kolegou z reprezentace Giorgi Vazagašvilim tvořil ojedinělou dvojici. Během své sportovní startoval ve třech různých váhových kategoriích, kdy se do každé průběžně vracel. V roce 1996 startoval jako úřadující mistr Evropy na olympijských hrách v Atlantě v pololehké váze do 65 kg. Ve druhém kole se v úvodu nechal strhnout Belgičanem Philipem Laatsem na ippon technikou tomoe-nage a obsadil sedmé místo. V roce 2000 startoval na olympijských hrách v Sydney v lehké váze do 73 kg a vypadl hned v úvodním kole s Andrejem Šturbabinem z Uzbekistánu.\n\nSportovní kariéru ukončil v roce 2004. Věnuje se různým podnikatelským činnostem. V roce 2005 gruzínskými médii probleskla zpráva o jeho zatčení za vybírání výpalného. Svému synovi Ivanemu zařídil doklady pro start za řeckou judistickou reprezentaci pod jménem Roman Mustopulos.\n\n\n"}
{"id": "931665", "url": "https://cs.wikipedia.org/wiki?curid=931665", "title": "Seznam vrcholů v Bílých Karpatech", "text": "Seznam vrcholů v Bílých Karpatech\n\nSeznam vrcholů v Bílých Karpatech zahrnuje pojmenované bělokarpatské vrcholy s nadmořskou výškou nad 700 metrů nebo s prominencí nad 100 metrů. K sestavení seznamu bylo použito map dostupných na stránkách mapy.cz a hiking.sk. Dále byly použity příslušné turistické mapy Klubu českých turistů a slovenského Vojenského kartografického ústavu (od 2016 VKÚ Harmanec).\n\nSeznam vrcholů podle výšky obsahuje pojmenované vrcholy v české i slovenské části pohoří s výškou nad 700 m n. m. a prominencí alespoň 5 metrů. Nejvyšší horou Bílých Karpat je Velká Javořina (970 m n. m.), nadmořskou výšku 900 m převyšuje celkem 5 hor.\n\nSeznam vrcholů podle prominence obsahuje všechny hory a kopce v české části pohoří s prominencí (relativní výškou) nad 100 metrů, bez ohledu na nadmořskou výšku. Takových je v této části Bílých Karpat 11. Nejprominentnějším vrcholem je nejvyšší Velká Javořina (prominence 580 m, 9. nejprominentnější česká hora), následovaná Velkým Lopeníkem (397 m).\n"}
{"id": "931671", "url": "https://cs.wikipedia.org/wiki?curid=931671", "title": "Mistrovství Evropy juniorů v atletice 2013", "text": "Mistrovství Evropy juniorů v atletice 2013\n\n22. Mistrovství Evropy juniorů v atletice – sportovní závod organizovaný EAA se konal v italském Rieti. Závod se odehrál od 18. července – 21. července 2013. \n\n"}
{"id": "931672", "url": "https://cs.wikipedia.org/wiki?curid=931672", "title": "Dobrodružství kapitána Žvanilkina", "text": "Dobrodružství kapitána Žvanilkina\n\nDobrodružství kapitána Žvanilkina (1937, \"Приключения капитана Врунгеля\") je humoristický dobrodružný román pro mládež ruského sovětského spisovatele Andreje Sergejeviče Někrasova.\n\nKniha je vlastně seriálem neuvěřitelných a humorných příběhů, které o své plavbě kolem světa vypráví bývalý kapitán námořní plavby Christofor Bonifaťjevič Žvanilkin, jakási ruská obdoba Barona Prášila. \n\nTrasu Leningrad – Norsko – Calais – ostrov Wight – Alexandrie – Eritrea – Antarktida – Havaj – Brazílie – Sydney – Kanada – Aljaška – Kamčatka absolvoval Žvanilkin téměř celou na dvoumístné plachetnici, a to nejprve jen se svým prvním důstojníkem Sochorem a později ještě s námořníkem Fuchsem. \n\nLoď na které se plavili, se měla původně jmenovat \"Poběda\" (Vítězství). Protože však tesaři nedali pozor a použili na její stavbu čerstvé dřevo, jachta během léta pustila celým bokem kořeny a přirostla ke břehu. Když chtěl kapitán Žvanilkin vyplout, neobešlo se to bez problémů, při kterých loď ztratila dvě první písmena ze svého jména, takže se jmenovala \"Běda\". Kapitán je přesvědčen, že díky tomuto jménu se mu na plavbě moc nedaří a že se dostává neustále do různých obtíží (například záměna pštrosích vajec za krokodýlí, ze kterých se krokodýli na lodi skutečně vylíhnou, uvíznutí v ledu v Antarktidě, pronásledování japonským admirálem Kusakim).\n\nBěda nakonec ztroskotá a její posádka je zachráněna anglickým parníkem, který pluje do Kanady. Na Kamčatku do Petropavlovska se pak dostanou z Aljašky přes led pomocí spřežení, které je namísto sobem taženo krávou. \n"}
{"id": "931673", "url": "https://cs.wikipedia.org/wiki?curid=931673", "title": "Mrtví a neklidní", "text": "Mrtví a neklidní\n\nMrtví a neklidní (v americkém originále Warm Bodies) je americká paranormální romantická zombie komedie, která je založena na původně stejnojmenné knize od Isaaca Mariona (v češtině \"Chutná těla\"). Napsal ji a režíroval Jonathan Levine a v hlavních rolích se objevili Nicholas Hoult, Teresa Palmer a Analeigh Tipton.\n\nFilm se soustředí na rozvoj vztahu mezi dívkou Julií a zombie jménem \"R\", a jak nakonec se do sebe zamilují. Film je známý pro zobrazování lidských charakteristik v postavách zombie a že je řečen z pohledu zombie.\n\nProběhla zombie apokalypsa. Jeden ze zombie jménem R tráví svůj den chozením po letišti, které je nyní plné hordy nemrtvých včetně jeho nejlepšího přítele M. R a M dosahují jednoduché konverzace pomocí hekání a sténání a občas i použitím slov. R jako zombie neustále touží po lidském mase, zvláště po mozcích, aby se poté skrz oběti mohl cítit naživu, když je pojídá. Když R a několik dalších zombie loví potravu, potkají Julii Grigio a její skupinu přátel, kteří byli vyslání Juliiným otcem ze silně opevněné a obezděné lidské enklávy z blízkého města, aby z opuštěných budov obnovili zdravotnický materiál. R spatří Julii a je k ní přitahován. Poté, co ho Juliin přítel Perry střelí do hrudi, tak R Perryho zabíjí, když je Julie rozptýlená a sní jeho mozek, čímž R získá jeho myšlenky a vzpomínky a jeho přitahování k Julii je ještě větší. R zachraňuje Julii od zbytku své smečky a bere ji zpět do letadla, ve kterém žije na letišti, aby ji udržel v bezpečí. Ti dva si k sobě postupně vytvoří vazbu, díky čemuž se R pomalu začíná vracet k životu. Po několika dnech je Julie neklidná a mnohokrát se snaží utéct domů, ale pokaždé přitáhne pozornost zombie a R ji musí před nimi zachránit. Poté, co odrazí skupinu zombie, ve které je i M, se R rozhodne, že je načase vrátit ji do lidské enklávy.\n\nCestou zpět R prozrazuje Julii, že on je ten, který zabil Perryho, což ji vyzve, aby ho opustila a k lidské enklávě se vrátila sama. R se se zlomeným srdcem vrací zpátky na letiště. Poté uvidí, že M a ostatní zombie také začali vykazovat známky života, čímž se stali cílem Kostlivců, kosterních zombie, kteří ztratili všechny známky lidskosti prolitím jejich masa a jejich kořistí je cokoliv, co má srdce. R a M vedou celou skupinu k lidské enklávě, kam se R zdí vplíží. Zde najde Julii a setkává se i s její kamarádkou Norou, která je zpočátku v šoku. Když R prozradí, že se ostatní mrtvoly také pomalu vrací k životu, tak se to ti tři snaží říct Colonel Grigiovi, Juliinu otci a vůdci přeživších. Nicméně Colonel Grigio odmítá uvěřit, že by se mohli změnit a vyhrožuje, že zabije R, čemuž zabrání Nora, která na Colonela vytáhne zbraň. Julie a R utíkají na baseballový stadion, kde čeká zbytek skupiny, ale najdou je uprostřed útoku s hordou Kostlivců. \n\nKdyž se M a jeho skupina zombie připraví na bitvu s Kostlivci, Julie a R utíkají, ale ocitnou se v pasti. Mají před sebou jedinou únikovou cestu a tak R skáče s Julií s velké výšky do bazénu a ochrání ji před dopadem. Poté, co Julie vytáhne R ze dna bazénu, tak se dvojice vášnivě políbí, díky čemuž R plně ožil. Ihned je nalezne Colonel Grigio, který bez varování střelí R do ramene a když R krvácí, je konečně přesvědčen, že se vrátil zpátky k životu. Lidé a zombie se spojí a zabijí většinu Kostlivců, zbytek z nich vyhyne a zombie se pomalu opět přidávají k lidské společnosti. Film končí, když se nyní úplně živý R a Julie dívají, jak se ničí zeď obklopující město, což značí konec apokalypsy.\n\n\n"}
{"id": "931678", "url": "https://cs.wikipedia.org/wiki?curid=931678", "title": "Sister Double Happiness", "text": "Sister Double Happiness\n\nSister Double Happiness byla americká alternativní rocková skupina, založená v roce 1986 v kalifornském San Franciscu. Skupinu založili dva dřívější členové kapely The Dicks, zpěvák Gary Floyd a bubenice Lynn Perko. Své první album nazvané \"Sister Double Happiness\" skupina vydala v roce 1988, druhé \"Heart and Mind\" následovalo o dva roky později, třetí neslo název \"Uncut\" a vyšlo v roce 1993 a poslední \"Horsey Water\" o rok později. Skupina se rozpadla v roce 1995. Floyd začal vydávat sólová alba a později obnovil skupinu The Dicks; Perko se připojila ke kapele Imperial Teen.\n\n"}
{"id": "931679", "url": "https://cs.wikipedia.org/wiki?curid=931679", "title": "Frederik Magle", "text": "Frederik Magle\n\nFrederik Magle (* 17. dubna 1977 Stubbekøbing) je dánský hudební skladatel současné klasické hudby, koncertní varhaník a klavírista.\n\nNarodil se v Stubbekøbingu. Je prasynovcem skladatele Emila Reesena a jeho rodiči byli varhaník, malíř a sochař Christian Reesen Magle a herečka a spisovatelka Mimi Heinrichová. Brzy byl rozpoznán jeho talent a jako zázračné dítě se už ve svých devíti letech objevil v novinách a televizi jako varhanní virtuos.\n\nStudoval kompozici a hudební teorii jako soukromý student u dánského varhaníka Leifa Thyboa a varhynní hru u Ib Bindela. V šestnácti letech byl přijat na Královskou dánskou hudební akademii, ale zdejšího studia hudební teorie po jeden a půl roce zanechal, protože (podle svého pozdějšího vyjádření) nemohl studovat a současně pracovat jako nezávislý skladatel.\n\nV roce 1993 získal stipendium hraběnky Erny Hamiltonové a v roce 1994 vyhrál jako sólový varhaník dánskou kvalifikaci soutěže Eurovision Young Musicians. V roce 1996, krátce před uvedením jeho vánoční kantáty „A newborn child, before eternity, God!“, mu zemřel otec, kterému následně tuto skladbu věnoval. V roce 2001 získal cenu \"Freemason's Arts Prize\".\n\nV jeho hudbě dochází k splývání klasické hudby s jinými žánry. Jeho tvorba obnáší práce pro orchestr, kantáty, komorní hudbu a díla pro sólové nástroje (hlavně pro varhany), včetně několika prací věnovaných dánské královské rodině.\n\n"}
{"id": "931680", "url": "https://cs.wikipedia.org/wiki?curid=931680", "title": "The Kingston Trio", "text": "The Kingston Trio\n\nThe Kingston Trio je americká folková hudební skupina, založená v roce 1957 v kalifornském městě Palo Alto. Původní sestavu tvořili Dave Guard, Bob Shane a Nick Reynolds. Původní sestava vydržela do roku 1967, ale i později skupina hrála, i když s jinými hudebníky. Získala řadu ocenění, jako například cenu Grammy a jejich verze písně „Tom Dooley“ byla uložena do národního registru nahrávek Knihovny Kongresu.\n\n"}
{"id": "931681", "url": "https://cs.wikipedia.org/wiki?curid=931681", "title": "I've Got a Secret", "text": "I've Got a Secret\n\nI've Got a Secret byl americký televizní pořad, vysílaný od roku 1952 na stanici CBS. Jeho prvním moderátorem byl až do roku 1964 Garry Moore a následně do roku 1973 Steve Allen. Později byl obnoven v roce 1976 s moderátorem Billem Cullenem, v roce 2000 se Stephanie Miller a naposledy roku 2006 s Bilem Dwyerem. Původní znělku pořadu složil Leroy Anderson, ta byla ale v roce 1961 na krátkou dobu nahrazena novou od Maxa Steinera a třetí složil Norman Paris.\n\n"}
{"id": "931685", "url": "https://cs.wikipedia.org/wiki?curid=931685", "title": "Bekyně zlatořitná", "text": "Bekyně zlatořitná\n\nBekyně zlatořitná (\"Euproctis chrysorrhoea\") je polyfágní druh motýla, jehož housenky poškozují listy dřevin žírem. V Česku housenky způsobují při přemnožení rozsáhlé holožíry, patří mezi obávané listožravé škůdce.\n\nEUPRCH\n\nAreálem rozšíření bekyně zlatořitné je Evropa, kde je běžným druhem. Běžná je také v ČR.\n\nRozpětí křídel dospělce je asi 30 až 35 mm. Dospělci mají křídla bílá. Zadeček samiček je ozdoben hustým chumáčem rezavého chmýří. Mladé housenky jsou černohnědé s červenými a bílými skvrnami, nápadnými oranžovými bradavkami a rezavými chloupky.\n\nPřezimují housenky v zámotcích na koncích větví. Na jaře vyžírají pupeny, květy, rašící listy i vyvíjející se plody. Přes den pobývají ve spředených listech. Kuklí se v červnu a v červenci, dospělci se líhnou od července. Samičky kladou vajíčka na listy a větve a pokrývají je chloupky vytrhanými ze zadečku.\n\nVyskytuje se v lesích, parcích či zahradách. Housenky se živí listy listnatých stromů, častým hostitelem bekyně zlatořitné je dub, přednostně však parazituje na hlohu (\"Crataegus\")., a poškozuje i okrasné a ovocné dřeviny.\n\nBekyně zlatořitná je napadána mnohými parazity a je kořistí pro hmyzožravé živočichy.\n\nBekyně zlatořitná je obávaný patogen stromů. Vyskytuje se v populačních vlnách, při kterých dochází k úplným holožírům. Bekyně zlatořitná může opakovaným žírem oslabovat stromy které můžou podlehnout a uhynout. Příznakem napadení je zápředek s množstvím zimujících housenek v bezlisté koruně.\n\nChloupky na povrchu housenky mohou způsobit alergické reakce.\n\nRostliny je možné chránit odstraněním a zničením zimujících zápředků. Biologický boj používá bakterii \"Bacillus thuringiensis\". K chemické ochraně je možné použít insekticidy\n\n"}
{"id": "931687", "url": "https://cs.wikipedia.org/wiki?curid=931687", "title": "Roundhouse", "text": "Roundhouse\n\nRoundhouse je budova v severním Londýně, vystavěná v roce 1846 jako výtopna. V roce 1964 se zde začaly konat různé koncerty a během následujících let zde vystupovali například The Doors, Pink Floyd, John Cale nebo David Bowie. Několikrát se zde konal hudební festival iTunes Festival. Rovněž se zde konala divadelní představení. Budova je zařazena na seznamu listed building třídy II*.\n\n"}
{"id": "931689", "url": "https://cs.wikipedia.org/wiki?curid=931689", "title": "Seznam vrcholů v Považském Inovci", "text": "Seznam vrcholů v Považském Inovci\n\nSeznam vrcholů v Považském Inovci zahrnuje pojmenované vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk.\n\n\n"}
{"id": "931690", "url": "https://cs.wikipedia.org/wiki?curid=931690", "title": "Undrentide", "text": "Undrentide\n\nUndrentide je třetí studiové album britské vokální skupiny Mediæval Bæbes, vydané v září 2000. Nahráno bylo v září předchozího roku a o produkci se staral John Cale. Limitovaná edice byla doplněna ještě o devatenáctou píseň „Palastinalied“, kterou produkoval Bill Leeb. Na nahrávce se podílelo několik tehdejších Caleových častých spolupracovníků, jako byli Randall Woolf, Lance Doss a Adam Dorn.\n\n"}
{"id": "931695", "url": "https://cs.wikipedia.org/wiki?curid=931695", "title": "Sergej Šundikov", "text": "Sergej Šundikov\n\nSergej Šundikov nebo Sjarhej Šundzikau (* 10. července 1981 Novaja Huta, Sovětský svaz) je bývalý běloruský zápasník–judista a sambista.\n\nS úpolovými sporty začínal od útlého dětství po boku svého otce Viktora, tehdy aktivního sambisty. V dospívání se připravoval jako sambista pod vedením Igora Mochoreva a Vladimira Chuďakova. V 16 letech uspěl v judistické dorostenecké reprezentaci a judu se začal cíleně věnovat. V seniorské judistické reprezentaci se poprvé objevil v roce 2001. Jeho osobním trenérem byl v seniorech Vjačeslav Senkevič. V roce 2004 se kvalifikoval na olympijské hry v Athénách, ale jeho snažení skončilo ve druhém kole.\n\nV roce 2007 si během zářiového mistrovství světa v Riu v zápase s Guillaumem Elmontem přetrhal vazy v koleni a podstoupil plastiku doma v Bělorusku a v prosinci reoperaci v Německu. V červnu 2008 se vrátil na tatami a vybojoval nominaci na olympijské hry v Pekingu proti Nikolaji Barkovskimu, který byl při jeho absenci reprezentační jedničkou. Jeho vystoupení na olympijských hrách skončilo neúspěšně. Byl nalosován do do náročné skupiny, ve které hned v úvodním kole nestačil na pozdějišího finalistu Korejce Kim Če-poma.\n\nV roce 2009 se vrátil v plné formě a své kvality potvrdil na mistrovství světa v Rotterdamu ziskem druhého místa. Od roku 2010 ho však opět trápila vleklá zranění kolen a k jeho pohodě nepřidaly ani problémy v běloruském judistickém svazu, který se po roce 2010 potřeboval s novými judistickými pravidly reformovat. Sportovní kariéru ukončil v roce 2012 Věnuje se trenérské práci.\n\nSergej Šundikov byl primárně pravoruký judista. Z masivního úchopu na zádech utočil zblízka sambistickou variantou techniky uči-mata-makikomi. Tuto techniku zvládal jak na pravou tak na levou stranu.\n\n\n"}
{"id": "931701", "url": "https://cs.wikipedia.org/wiki?curid=931701", "title": "Patricia Mazuyová", "text": "Patricia Mazuyová\n\nPatricia Mazuyová (* 22. ledna 1960 Dijon, Francie) je francouzská filmová režisérka. Svůj první film nazvaný \"La boiteuse\" natočila v roce 1984; šlo však pouze o krátkometrážní třináctiminutový snímek. Svůj první celovečerní film nazvaný \"Peaux de vaches\" natočila v roce 1988. Roku 1991 režírovala sedmnáctou epizodu šesté řady seriálu \"The Hitchhiker\" s názvem „A Whole New You“. V roce 1994 pak epizodu „Travolta et moi“ francouzského seriálu \"Tous les garçons et les filles de leur âge…\". Ke třem jejím filmům, \"Saint-Cyr\" (2000), \"Sport de filles\" (2011) a \"Paul Sanchez est revenu!\" (2018), složil hudbu velšský hudebník John Cale. Roku 2004 natočila se svým manželem Simonem Reggianim dokumentární snímek \"Basse Normandie\". V několika filmech rovněž hrála.\n\n\n"}
{"id": "931703", "url": "https://cs.wikipedia.org/wiki?curid=931703", "title": "Český rozhlas Vltava", "text": "Český rozhlas Vltava\n\nČeský rozhlas Vltava, dříve Český rozhlas 3 - Vltava, je celoplošná veřejnoprávní stanice Českého rozhlasu se zaměřením na kulturu. Redaktoři jsou soustředěni do pěti redakcí:\n\nTato stanice Českého rozhlasu v roce 1993 navázala na stanici Vltava Československého rozhlasu. Počátek vysílání stanice nelze přesně datovat, protože se do dnešní podoby vyvíjela složitým způsobem. Pokud budeme stanici definovat jako třetí okruh vysílaný z Prahy, pak se začátek vysílání vztahuje k roku 1964. \n\nV programové struktuře dominují pořady s klasickou hudbou starší i soudobou (kolem 40 % vysílacího času ve všední dny); dále jsou významně zastoupeny jazz a alternativní hudba (\"Jazzový podvečer\", \"Čajovna\"), literární pořady (četba na pokračování, rozhlasové hry) a kulturní publicistika (\"Mozaika\", \"Spektrum\") – vše po přibližně 15 % vysílacího času. Zařazeny jsou také speciální programové řady, například \"Španělský rok\" (2008). Stanice vysílá 24 hodin denně.\n\nOd 5. května 2014 má Vltava nové schéma, které se změnilo po 12 letech. Logiku skladby nového programového schématu vysvětluje šéfredaktor stanice Lukáš Hurník:\n„První fázi dominují informace, dozvíme se kde se v kultuře co děje a jaké to je. Druhá fáze otevírá prostor pro setkávání s lidmi, kteří žijí kulturou. V odpoledním vysílání (třetí fáze) přineseme poučení – nabízíme nové pohledy, kontexty, otevíráme obzory. Poslední čtvrtá fáze představuje umění. Začíná osmou hodinou večerní a přináší rozhlasové hry, špičkové hudební přenosy i komponované večery.“\n\nK další velké programové změně došlo na podzim roku 2017 pod tehdejším šéfredaktorem Petrem Fischerem.\n\n"}
{"id": "931706", "url": "https://cs.wikipedia.org/wiki?curid=931706", "title": "Selekční jazyk", "text": "Selekční jazyk\n\nSelekční jazyk je uměle vytvořený informační jazyk, který je určený k vyjádření obsahu a formy informačního zdroje nebo informačního dotazu. Česká terminologická databáze knihovnictví a informační vědy TDKIV definuje selekční jazyk (indexing language) jako \"„umělý informační jazyk používaný k vyjádření identifikačních nebo obsahových selekčních údajů za účelem pořádání, ukládání a vyhledávání dokumentů.“\"\n\nSelekční jazyky lze na nejvyšší úrovni rozdělit na identifikační selekční jazyky a věcné selekční jazyky. Identifikační selekční jazyky slouží pro popis a vyhledávání podle formálních charakteristik dokumentu – např. jméno či identifikátor autora, počet stran, místo nebo rok vydání dokumentu atd. Příkladem identifikačního selekčního jazyka jsou např. Jmenné autority ČR spadající spolu s věcnými autoritami (viz dále) pod Národní autority České republiky. Věcné selekční jazyky slouží pro popis a vyhledávání podle věcných / obsahových charakteristik dokumentu, tj. tématu. Věcné selekční jazyky lze podle typu používaných lexikálních jednotek dále rozdělit na předmětové selekční jazyky (jazyky na bázi přirozeného jazyka, formulují obsah pomocí jednoho nebo více slov, např. předmětová hesla, klíčová slova nebo tezaury) a systematické selekční jazyky (umělé jazyky založené na klasifikačním systému, slovník je tvořen klasifikačními znaky (notací), ne slovy; klasifikační znaky jsou pouze doplněny jazykovými ekvivalenty v rámci tzv. klasifikačních tabulek, např. Mezinárodní desetinné třídění). Věcné selekční jazyky lze dále dělit podle způsobu organizace lexikálních jednotek v procesu ukládání a vyhledávání, a to na věcné selekční jazyky prekoordinované a postkoordinované.\n\nZákladní dělení selekčních jazyků lze tedy schematicky vyjádřit následovně:\n\n\nSelekční jazyk vzniká zjednodušením přirozeného jazyka, redukuje počet užitých výrazů. Je tvořen tak, aby se zabránilo konstruování homonym a synonym.\n\nZákladní lexikální jednotkou selekčního jazyka je lexém.\nLexém vyjadřuje \"„určitý pojem ve formě termínu odvozeného z přirozeného jazyka, nejlépe substantiva či substantivního spojení\nnebo klasifikačního znaku“\"\n\nMezi lexikálními jednotkami jsou vztahy prekoordinace a postkoordinace.\n\nPředmětový selekční jazyk je selekční jazyk používaný \"\"při realizaci procesu předmětového pořádání informací jako jeho výrazový a vyjadřovací prostředek. Při předmětovém pořádání je obsah dokumentu poměrně stručně formulován pomocí jednoho slova nebo skupiny slov.“\"\nPodle Česká terminologická databáze knihovnictví a informační vědy TDKIV lze předmětové selekční jazyky rozdělit podle charakteru lexikálních jednotek, které jsou \"\"založené na použití klíčových slov (např. klíčová slova z názvu dokumentů, rotované rejstříky), předmětová hesla (jazyk předmětových hesel) a deskriptorové selekční jazyky.\"\"\n\nDeskriptorové selekční jazyky jsou postkoordinované selekční jazyky, které jsou určené pro zpracování a vyhledávání prostřednictvím řízeného slovníku (tezauru).\n\nTezaurus je soubor lexikálních jednotek používaný ke zpracování a vyhledávání dokumentů. \"\"Mezi prvky tezauru jsou explicitně definovány vztahy ekvivalence, hierarchie (zpravidla nepříliš hluboké) a asociace.“\" Lexikálními jednotkami tezauru jsou deskriptory a nedeskriptory.\nDeskriptory se používají \"\"ke zpracování a vyhledávání informací. Nedeskriptor je ekvivalent nebo kvaziekvivalent deskriptoru, slouží jako uživatelský vstup do tezauru, uživatel je odkázán (slovem viz nebo zkratkou ekv) k příslušnému deskriptoru.“\"\n\nPředmětová hesla jsou prekoordinované selekční jazyky. TDKIV definuje předmětové heslo jako: \"„selekční jazyk používaný pro strukturní zpracování dokumentů nebo dat pomocí abecedně uspořádaných termínů nebo jejich kombinací s cílem umožnit předmětový přístup. Jeho lexikum představuje heslář (příp. pouze předmětový katalog). Lexikální jednotkou je předmětové heslo.\"\"\nTvorba předmětových hesel vychází z normy ČSN ISO 5127-2003.\n\nKlíčová slova jsou postkoordinovaných selekčním jazykem. Jednotlivá slova nebo slovní spojení vyjadřují sémantický obsah dokumentu. Jsou izolovaná. \"\"Mezi první průkopníky klíčových slov patří permutované rejstříky KWIC a KWOC, jejichž základní myšlenky byly formulovány v roce 1959.\"\" Podoba klíčového slova není nijak normována a jeho podoba závisí na pravidlech institucí.\n\nLexikální jednotky systematického selekčního jazyka jsou vyjádřeny notacemi. Notace je \"\"mezinárodně srozumitelná, podle typu použitých znaků se rozlišuje alfabetická, numerická, alfanumerická, čistá, smíšená notace; podle jejich počtu např. binární notace; podle struktury se vyčleňuje strukturovaná, hierarchická, expanzivní, lineární notace.“\" \"\"Lexikální jednotky jsou uskupeny do tříd mezi kterými jsou explicitně definovány paradigmatické vztahy.\"\"\n\nDeweyho desetinné třídění (DDC) vytvořil Melvil Dewey (1851–1931). Tento systém klasifikuje nebeletristická díla do hlavních deseti tříd.\n\nMezinárodní desetinné třídění (MDT) je nejvíce využívaným klasifikačním systémem v České republice. MDT je definováno v normě ČSN 01 0180 jako \"\"univerzální, hierarchicky uspořádaná třídící soustava používající desetinné notace pro indexování všech druhů dokumentů, které mají vztah k jednotlivým oblastem lidského vědění\"\".\n\nTřídění Kongresové knihovny (Library of Congress Classification, LCC) je systém, který používá Kongresová knihovna Spojených států amerických pro fyzickou organizaci sbírek. \"\"LCC patří mezi tzv. enumerativní systémy, ve kterých je každé téma nebo dílčí heslo explicitně vyjádřeno v tabulkách třídění. Obecná hesla nebo hesla označující formu dokumentu jsou explicitně vyjmenována v každé třídě či podtřídě. Stejně jako jiné klasifikační systémy i LCC používá pomocné tabulky, které dovolují bližší specifikaci hesla.\"\"\nSystematických selekčních jazyků existuje celá řada.\nJsou mezi nimi:\n\n"}
{"id": "931707", "url": "https://cs.wikipedia.org/wiki?curid=931707", "title": "Chruščov na avantgardní výstavě 1962", "text": "Chruščov na avantgardní výstavě 1962\n\nDne 1. prosince 1962 navštívil Nikita Sergejevič Chruščov výstavu \"Nová realita\", která se konala v moskevské galerii Manéž ke 30. výročí založení moskevského oddělení Svazu výtvarných umělců SSSR. Výstavu uspořádal profesor umění Elij Běljutin a zúčastnilo se jí přes šedesát tvůrců, např. Ernst Něizvěstnyj, Leonid Rabičev, Boris Žutovskij a další. Když sovětský vůdce viděl shromážděné abstraktní umění, rozzuřil se a začal vulgárně urážet přítomné umělce. Jeden portrét Chruščov komentoval: \"„Proč jí chybí oko? To je nějaká morfinistka nebo co?“\" a pokračoval: \"„Co je to za mazanice? Můj vnuk by to namaloval líp. (…) Jste chlapi nebo nějací prokletí pederasti? Máte vůbec nějaké svědomí? (…) Poslouchejte, Běljutine, to vám říkám jako předseda rady ministrů: něco takového sovětský lid vůbec nepotřebuje.“\"\n\nVýstava byla okamžitě zrušena, událost odstartovala kampaň proti formalismu v umění. Chruščov rozhodl o vyloučení všech zúčastněných z KSSS, vyšlo však najevo, že nikdo z nich není ve straně. \n\nExistují dohady, že incident byl naplánovaný. Stalinisté chtěli vyvolat konflikt mezi Chruščovem a intelektuály, proto ho pozvali na výstavu a počítali s jeho negativní reakcí.\n\nV roce 2012 se v Manéži konala velká výstava u příležitosti výročí události nazvaná \"ТЕ ЖЕ В МАНЕЖЕ\" (\"Ti samí v Manéži\").\n\n\n"}
{"id": "931708", "url": "https://cs.wikipedia.org/wiki?curid=931708", "title": "Humble Bundle", "text": "Humble Bundle\n\nHumble Bundle je program kolekcí počítačových her prodávaných přes webové stránky za libovolnou částku, kterou si určuje kupující. Humble Bundle se původně jmenoval Humble Indie Bundle, neboť byl především výpomocí vývojářům nezávislých her, kteří za své hry inkasovali původně velmi nízké částky. Po velké popularitě se však do programu začaly dostávat i tituly původně ryze komerčního žánru.\n\nMezi hlavní vlastnost programu Humble Bundle patří tradiční rozdělení zisku nejen vývojářům, ale i charitám. Každé toto rozdělení si určuje každý nakupující sám. Aby bylo dosaženo růstu celkové vybrané částky, Humble Bundle motivuje nakupující tím, že malou část her dá k dispozici pouze po uhrazení průměrně doposud vybrané částky. Ta se z toho důvodu zvyšuje. Krom počítačových her dostává nakupující tradičně i různé další bonusy jako je například kompletní hudební doprovod ke hrám ve formátech MP3 či FLAC, ale i plakáty či sériová čísla her, která může uplatnit na službách On Demand jako Origin či Steam.\n\nV kolekci Humble Bundle s titulem Origin, během kterého společnost Electronic Arts dala k dispozici několik svých her a zřekla se příjmů ve prospěch charity, se vybralo přes 8 milionů dolarů.\n\n"}
{"id": "931709", "url": "https://cs.wikipedia.org/wiki?curid=931709", "title": "Rheine", "text": "Rheine\n\nRheine je město v německé spolkové zemi Severní Porýní-Vestfálsko. Je největším městem zemského okresu Steinfurt ve vládním obvodu Münster. Rheine leží na řece Emži přibližně 40 km severně od Münsteru, asi 45 km západně od dolnosaského města Osnabrücku a 45 km východně od nizozemského města Enschede. V roce 2012 zde žilo přes 73 tisíc obyvatel.\n\nPrvní známky osídlení oblasti dnešního Rheine sahají až do období mladší doby kamenné. Archeologické nálezy vykazují známky osídlení přibližně z období 3200 let před našim letopočtem. Další vykopávky, nalezené v městské části Altenrheine, jsoud datovány do období asi 600–500 let před našim letopočtem. V období raného středověku byla oblast osídlena germánským kmenem Sasů. Kmen obýval v 5. století oblast východně od řeky Emže. Tomu napovídají také názvy sídel, které jsou zakončeny na -dorf, například Enschendorf nebo Gellendorf. Západní část města, vlevo od řeky Emže, ve které se dnes nachází převážně centrum města, byla až do 8. století neobydlena. To bylo dáno především bažinatým terénem a kamenitou půdou. Od 9. století, kdy docházelo k franské kolonizaci, byla obydlena také část města západně od řeky Emže. Během saských válek nechal franský král Karel Veliký vybudovat nedaleko Rheine královské panství Villa Reni, které sloužilo jako obrana Franků před kmenem Sasů. V dnešní době je raně středověké panství součástí historického jádra města. První zmínka o Villa Reni pochází z roku 838, kdy bylo zmíněno v listinách krále Ludvíka I. Pobožného. Samotné město Rheine, ovšem pod názvem Hreni, bylo poprvé zmíněno v roce 853. V letech 995 a 1002 je pak zmiňováno pod názvem Hreini a potvrzuje existenci kláštera Herford. Dochované dokumenty vykazují silný populační růst obyvatelstva v 11. století. V průběhu 13. a 14. století doznalo město většího významu, když přes něj vedla obchodní stezka do vychodofríského města Emden. Rheine se v tomto období stalo součástí biskupství v Münsteru. V roce 1314 je Rheine označováno jako oppidum, což vykazuje, že se v této době jednalo již o opevněné město. V roce 1327 získalo Rheine městská práva. Kolem roku 1400 začala výstavba kostelu v pozdně gotickém slohu. Jeho stavba byla dokončena až o 120 let později, v roce 1520. V 16. století zasáhla město reformace. Město hrálo svou roli také během osmdesátileté války v 16. a 17. století. V roce 1589 se jej pokusili obsadit španělští vojáci, ale neuspěli. V 17. století bylo Rheine obléháno během třicetileté války. V roce 1759 zasáhl město požár, který poničil řadu budov. V roce 1815 bylo Rheine začleněno do pruské Provincie Vestfálsko. V 19. století měl pro město význam především textilní průmysl. Roku 1855 bylo Rheine propojeno s Osnabrückem železnicí a o rok později byla dokončena také železnice do města Emden. V roce 1899 byl stavebně dokončen kanál Dortmund-Emže. Do roku 1927 žilo ve městě přibližně 10 tisíc obyvatel, ale po přičlenění několika obcí vzrostl počet obyvatel na hodnotu přes 27 tisíc. V období druhé světové války bylo město několikrát bombardováno spojeneckými vojsky. Po válce se stalo součástí britské okupační zóny Německa a bylo začleněno do spolkové země Severní Porýní-Vestfálsko. V roce 1975 byly k městu přičleněny obce Ems, Elte a Mesum a počet obyvatel vzrostl na 71 tisíc.\n\n\n"}
{"id": "931711", "url": "https://cs.wikipedia.org/wiki?curid=931711", "title": "Eduard Kittel", "text": "Eduard Kittel\n\nEduard Kittel (7. listopadu 1833 Litoměřice – 14. srpna 1900 Litoměřice) byl rakouský a český pedagog a politik německé národnosti, v 60. a 70. letech 19. století poslanec Českého zemského sněmu.\n\nProfesí byl pedagogem a politikem. Dlouhodobě působil v Chebu jako ředitel gymnázia a okresní školní inspektor. Publikoval regionální historiografické studie.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen v městské kurii (obvod Cheb) do Českého zemského sněmu. Mandát za svůj okrsek obhájil i v zemských volbách v březnu 1867 a v krátce poté konaných volbách roku 1870. Před volbami roku 1872 se vzdal kandidatury. Dal přednost svým povinnostem ve vedení školského ústavu. V tisku uvedl, že děkuje za dosavadní projevenou přízeň a dodal: „\"Protože nechci být příčinou, aby Cheb nemohl být zastoupen v Říšské radě, vyklidím své místo jinému, který bude moci všem požadavkům voličů spravedlivě dostát\".“\n\nV září 1878 mu bylo uděleno čestné občanství města Cheb. V té době se uvádí jako ředitel c. k. učitelského ústavu v Linci, kde také bydlel.\n"}
{"id": "931712", "url": "https://cs.wikipedia.org/wiki?curid=931712", "title": "Mehman Əzizov", "text": "Mehman Əzizov\n\nMehman Əzizov nebo též Mekhman Azizov (Äzizov) [Mehman Ezizov] (* 1. ledna 1976 Baku, Sovětský svaz) je bývalý reprezentant Ázerbájdžánu v judu.\n\nO místo reprezentační jedničky v kategorii polostředních vah bojoval většinu své kariéry s Elchanem Redžeblim. Oba dva judisté byli zhruba na stejné výkonnostní úrovni světové špičky. Azizov však pokaždé vyhrál účast na olympijských hrách. Účastnil se celkem třikrát. Poprvé v roce 2000 na olympijských hrách v Sydney, kam si vybojoval kvalifikaci výbornými výsledky ve světovém poháru. V prvním kole však nečekaně vypadl, po 17s, technikou uči-mata s Argentincem Garsíou.\n\nV roce 2004 si zajistil kvalifikaci opět výbornými výsledky ve světovém poháru a především na olympijské hry v Athénách načasoval formu. V prvním a druhém kole vyřadil dvě budoucí hvězdy evropského juda. V prvním kole Nizozemce Elmonta zvědačkou (sukui-nage) a ve druhém kole Šundikova těsně na body. Ve čtvrtfinále se však nechal hodit na ippon technikou tai-otoši Polákem Kravčikem. V opravách se dostal do boje o 3. místo proti Rusovi Nosovovi. Ten měl ze semifinále zlomenou ruku a přesto v zápase skóroval na wazari. Azizov za celý zápas nenašel způsob jak se k Nosovovi dostat. Obsadil 5. místo.\n\nSvojí třetí a poslední účast absolvoval v roce 2008 na olympijských hrách v Pekingu. V prvním kole ho čekal Němec Ole Bischof. V zápase se ujal po dvou minutách boje vedení na juko (tai-otoši) a snažil se náskok udržet až do konce. Minutu před koncem však zaúřadovaly Němcovi nohy (o-uči-gari) a bylo vyrovnáno. K jeho smůle se při dopadu i zranil a 40s před koncem byl napomínán za pasivitu. V opravách potom podlehl Američanu Stývnsnovi. Po hrách ukončil reprezentační kariéru.\n\n"}
{"id": "931715", "url": "https://cs.wikipedia.org/wiki?curid=931715", "title": "Victor Bivol", "text": "Victor Bivol\n\nVictor (Viktor) Bivol (* 15. července 1977) je bývalý moldavský zápasník–judista a sambista.\n\nPřipravoval se v Kišiněvě pod vedení Vasile Lucy. V moldavské reprezentaci se pohyboval od roku 1997 v pololehké váze do 66 kg. V roce 2000 se kvalifikoval na olympijské hry v Sydney, kde nestačil ve druhém kole na Číňana Čang Kuang-ťüna.\n\nOd roku 2001 startoval v lehké váze do 73 kg a v roce 2003 se pátým místem na mistrovství světa v Osace kvalifikoval na olympijské hry v Athénách. Od Osaky se na mezinárodních turnajích neukazoval. Do Athén však přijel v mimořádné formě. Od úvodního kola s ním soupeři vydrželi na tatami maximálně 2 minuty. V semifinále narazil na největšího favorita Jihokorejce I Won-huie, kterého po dvaceti sekundách zápasu poslal kombinací o-soto-gari a seoi-nage na lopatky. Rozhodčí ho však nepodržel a zahlásil pouze wazari. Po další minutě ho Jihokorejec hodil svým tai-otoši na ippon a zůstal mu souboj o třetí místo. V souboji o třetí místo prohrál po dvou wazari s Brazilcem Leandrem Guilheirem na wazari-ippon a obsadil 5. místo. Od roku 2005 startoval střídavě v polostřední a lehké váze. V lehké váze se rozhodl, nakonec neúspěšně pro kvalifikaci na olympijské hry v Pekingu. Sportovní kariéru ukončil v roce 2009.\n\nVictor Bivol byl podsaditý a dynamicky judista, autor krásných hodů z jednostranného pravého \"sambistického\" úchopu.\n\n\n"}
{"id": "931716", "url": "https://cs.wikipedia.org/wiki?curid=931716", "title": "Země Nezemě", "text": "Země Nezemě\n\nZemě Nezemě (anglicky: Neverland, také psáno Never Land nebo rozvinutě Never Never Land) je fiktivní místo pocházející z literárního a dramatického díla skotského spisovatele a dramatika Jamese Matthewa Barrieho a dalších od něj odvozených literárních a audiovizuálních děl. V širším pojetí a významu tohoto slova, tak jak jej sám J. M. Barrie vysvětloval, se vlastně jedná o jakýsi fiktivní dětský svět lidské fantazie, který je přísně individuální, každé dítě (resp. každý člověk) jej má jinačí. Jde o metaforu pro fiktivní fantazijní svět (nacházející se kdesi, buďto ve hvězdách v Mléčné dráze, tedy ve vesmíru, nebo někde uprostřed velkého pozemského oceánu). Zde jde o jakýsi pomyslný svět věčného dětství, svět nekonečné dětské hravosti (dětinskosti), svět nesmrtelnosti a úniku z reality.\n\nPodle představ J. M. Barrieho jde o místo odkud pochází a kde žijí různé fiktivní postavy jako například Petr Pan, Zvonilka a další víly a elfové, Ztracení chlapci, kapitán Hook a jeho piráti, květiny, zvířata, mořské panny a další fiktivní bytosti.\n\nPůvodní název Never Never Land (česky patrně Země Nezemě Nezemě) byl použit poprvé v roce 1904, kdy byla uvedena premiéra původní divadelní hry o Petru Panovi. Později byl přenesen i do její knižní podoby \"Petr a Wendy\" z roku 1911, ve které se také objevily i názvy Neverland a Neverlands (množné číslo). Odtud pak tyto názvy pronikly do dalších literárních děl a později i do řady filmů o Petru Panovi, víle Zvonilce či kapitánu Hookovi. Zkrácený název Never Land (česky překládáno jako Země Nezemě), se poprvé objevil až v roce 1928 a v této formě se používá dodnes, možná proto, aby nedocházelo k nežádoucí záměně se skutečnou oblastí \"Never Never\", která se nachází ve vnitrozemí Austrálie.\n\nPodle výkladu J. M. Barrieho se Země Nezemě nacházejí v myslích všech dětí, a každou z nich připodobňuje k ostrovu, a každého dítěte je tento pomyslný \"ostrov\" jiný s tím, že se dají vystopovat určité rodinné podobnosti. To pak v jeho díle umožňuje sourozencům navštěvovat tyto své \"ostrovy\" navzájem.\n\nTak jako je velmi nejasná poloha pomyslné Země Nezemě, není i jasné i plynutí zdejšího času a vůbec fungování známých přírodních a fyzikálních zákonů. To umožňuje každému čtenáři či divákovi plně rozvinou svoji fantazii a dílo si tak dotvářet podle svého, výhodné je i to pro tvůrce odvozených uměleckých děl (například četných filmů), které pak mohou svoji vizi Země Nezemě vytvářet prakticky kdekoliv a její fungování zobrazovat jakkoliv.\n\nJistou část Země Nezemě, podle disneyovské filmové série o víle Zvonilce z roku 2008 (tu zahájil snímek \"Zvonilka\"), zabírá Hvězdná roklinka (anglicky \"Pixie Hollow\"). Žijí zde víly (anglicky \"Pixie\") a elfové (nesprávně \"vílani\",\"víláci\" či \"vílouši\"), rostou zde rostliny, žijí zde také různí živočichové i běžná pozemská zvířata. Hvězdná roklinka je zobrazována jakožto velký ostrov uprostřed moře, má tedy i vlastní mořskou zátoku, kam místní moře vyplavuje různé, lidmi ztracené věci (vzhledem k velké vzdálenosti Země Nezemě od Světa lidí ve vesmíru se sem tyto věci dostávají patrně nějakou nadpřirozenou cestou nebo jen v lidské fantazii).\n\nRoklinka se skládá ze 4 hlavních částí: Jarní údolí, Letní palouk, Podzimní les a Zimoles (Zimní les). Centrem nadpřirozeného dění v roklince je pramen kouzelného zlatého prášku, který pak společně se Stromem obrození dává roklince život. Zlatý/bílý vílí prášek má velkou kouzelnou moc a je nutný pro zdejší existenci a život všech elfů a víl. Roklince vládne Královna Klarion. Zlatý/bílý prášek vílám umožňuje nejen jejich narození z dětského smíchu, ale i přenášení velmi těžkých břemen, létání ve vzduchoprázdnu ve vesmíru (Hvězdná roklinka se nachází podle úvodního filmu daleko ve hvězdách ve vesmíru) a mnohá další kouzla a čáry. Srdcem všech částí Hvězdné roklinky je mohutný dutý posvátný Strom obrození (anglicky \"Hollow Pixie\"), jehož kořeny sahají po celé Hvězdné roklince, tento strom pak dává celé roklince život.\n\n"}
{"id": "931719", "url": "https://cs.wikipedia.org/wiki?curid=931719", "title": "Josef Klimeš (politik)", "text": "Josef Klimeš (politik)\n\nJosef Klimeš (6. března 1828 Nová Ves u Chotěboře – 11. května 1900 Chrudim) byl český politik, dlouholetý starosta Chrudimi, v 2. polovině 19. století poslanec Českého zemského sněmu a Říšské rady.\n\nProfesí byl statkář. Patřil mu statek a mlýn v Janderově u Chrudimi. Na Janderově se snažil také oživit tradici vinařství. Roku 1869 zde založil vinici. Roku 1879 získalo jeho chrudimské víno ve Vídni čestný diplom. Úspěch získal i roku 1880 na výstavě v německém Geisenheimu. Vinařství ale bylo zrušeno patrně ještě před Klimešovou smrtí, tedy před rokem 1900.\n\nPůsobil jako starosta Chrudimi. Úřad zastával v období let 1861–1878 a 1889–1900. Ovlivnil regionální kulturní život, založil chrudimské komorní kvarteto, spoluzakládal pěvecký spolek Slavoj a sám zpíval v operách.\n\nV 60. letech 19. století se zapojil i do zemské i celostátní politiky. V roce 1863 byl v doplňovacích volbách zvolen na Český zemský sněm. Šlo o doplňovací volby koncem listopadu 1863. Nahradil zesnulého poslance Rudolfa Skuherského. Uspěl za kurii venkovských obcí, obvod Chrudim, Nasavrky. V řádných zemských volbách v Čechách v lednu 1867 zde mandát obhájil. Stejně tak uspěl i v krátce poté konaných zemských volbách v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Klimeš takto byl zbaven mandátu pro absenci v září 1868 a zvolen znovu v doplňovacích volbách v září 1869. Za Chrudim a Nasavrky byl do zemského sněmu zvolen i v řádných volbách v roce 1870 a volbách roku 1872. Následovala opět série zbavení mandátu a opětovněho zvolení. Takto uspěl v doplňovacích volbách v říjnu 1873, doplňovacích volbách v červenci 1874, na jaře 1875, v únoru 1876 a dubnu 1877. Za svůj obvod byl zvolen i v řádných volbách roku 1878, volbách roku 1883. a zemských volbách roku 1889. V zemském sněmu setrval do konce funkčního období, tedy do roku 1895 a v zemském zákonodárném sboru tak nepřetržitě zasedal po téměř 32 let.\n\nZasedal také v Říšské radě (celostátní zákonodárný sbor), kam byl zvolen v prvních přímých volbách do Říšské rady roku 1873, kdy získal mandát poslance za kurii venkovských obcí, obvod Chrudim, Pardubice atd. Z politických důvodů se ale nedostavil do sněmovny, čímž byl jeho mandát i přes opakované zvolení prohlášen za zaniklý. Mandát obhájil ve volbách do Říšské rady roku 1879 za týž obvod. Nyní mandát převzal, protože politika pasivní rezistence vůči vídeňskému parlamentu skončila. Na schůzi 30. listopadu 1880 ovšem oznámil rezignaci na poslanecký mandát.\n\nPoliticky patřil po celý aktivní život mezi stoupence Národní strany (staročeské). Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel po krátké nemoci v květnu 1900.\n\n"}
{"id": "931726", "url": "https://cs.wikipedia.org/wiki?curid=931726", "title": "Liga míru", "text": "Liga míru\n\nLiga míru (latinsky: foedus pacificum) je pojem, který vytvořil Immanuel Kant v jeho díle Projekt pro trvalý mír.\n\nLiga míru se liší od mírové dohody nebo \"pactum pacis\", protože mírová dohoda neumožní nebo ukončí jen jednu válku, ale liga míru se snaží ukončit všechny války navždy.\n\n"}
{"id": "931729", "url": "https://cs.wikipedia.org/wiki?curid=931729", "title": "Miroslav Bernášek", "text": "Miroslav Bernášek\n\nIng. Miroslav Bernášek (* 31. ledna 1962 Kadaň) je český politik, od listopadu 2012 do srpna 2013 poslanec Poslanecké sněmovny PČR, od roku 2002 zastupitel města Kladna, člen ODS.\n\nVystudoval Vysokou školu strojní a elektrotechnickou v Plzni (získal titul Ing.). Působil jako soudní znalec v oboru kybernetika a ekonomika či jako programátor analytik. Od roku 1993 soukromě podniká (např. ve společnostech Comp, s.r.o. či BIOENERGIE s.r.o.). V roce 2013 byl zvolen předsedou dozorčí rady společnosti Letiště Praha, a.s.\n\nMiroslav Bernášek je ženatý a má dvě děti.\n\nV politice začal působit jako člen ODA. Za tuto stranu také neúspěšně kandidoval v komunálních volbách v roce 1994 do Zastupitelstva města Kladna. V roce 1996 vstoupil do ODS, za ni byl v komunálních volbách v roce 2002 nakonec zvolen kladenským zastupitelem. Mandát zastupitele města obhájil i v komunálních volbách v roce 2006 a v komunálních volbách v roce 2010.\n\nPo pádu kladenského primátora Milana Volfa byl v květnu 2004 zvolen do funkce prvního náměstka primátora (konkrétně se jednalo o primátora Dana Jiránka). V této funkci byl potvrzen i v listopadu 2006, od listopadu 2010 pak působí jako statutární zástupce primátora města Kladna.\n\nV roce 2010 kandidoval ve Středočeském kraji za ODS na devátém místě kandidátky ve volbách do Poslanecké sněmovny PČR. Strana v kraji získala sedm mandátů a tak skončil na pozici druhého náhradníka. Poslancem se stal až v listopadu 2012, když poslanecký mandát složili Petr Tluchoř, Marek Šnajdr a Ivan Fuksa.\n"}
{"id": "931730", "url": "https://cs.wikipedia.org/wiki?curid=931730", "title": "Arriva Nitra", "text": "Arriva Nitra\n\nArriva Nitra a.s., do června 2013 Veolia Transport Nitra a.s., do konce června 2008 SAD Nitra a.s. je slovenský autobusový dopravce z Nitry působící zejména v městské a příměstské autobusové dopravě. Asi 60% podíl vlastní skupina Arriva, zbylých 39,521 % slovenský stát. Od června 2013 je součástí skupiny Arriva, z níž je během roku 2014 postupně formována skupina Arriva Slovensko.\n\nDopravní závod 807 ČSAD spadal od roku 1963 pod krajský národní, od června 1989 státní podnik Československá štátna automobilová doprava, Bratislava. Původně pod něj patřila i provozovna Zlaté Moravce, která byla (nejpozději při proměně národních podniků na státní podniky) vyčleněna jako samostatní dopravní závod 823.\n\nPod nynější podnik patří někdejší dopravní (později odštěpné) závody:\nDo roku 1989 byly tyto závody součástí podniku Československá automobilová doprava Bratislava, národný podnik (ČSAD Bratislava n.p.), roku 1989 byl podnik transformován na státní podnik (ČSAD Bratislava š.p.), v roce 1994 přejmenován na Slovenská autobusová doprava Bratislava, štátny podnik (SAD Bratislava š.p.). V roce 1996 byly jednotlivé dopravní závody přetvořeny na samostatné státní podniky:\nK 1. lednu 2000 byl podnik SAD Nitra š.p. opět sloučen s podniky SAD Topoľčany š.p. a SAD Zlaté Moravce š.p.\n\nV letech 2001 a 2002 Slovenská republika transformovala státní podniky SAD na akciové společnosti – podnik Slovenská autobusová doprava Nitra, akciová spoločnosť (SAD Nitra, a.s.) vznik k 1. lednu 2002 – a v letech 2002 až 2005 stát privatizoval většinový podíl v 17 společnostech SAD, včetně SAD Nitra.\n\n20. ledna 2006 Fond národního majetku Slovenské republiky vyhlásil veřejnou soutěž na prodej zbylých minoritních akciových podílů čtyř společností SAD. V SAD Nitra v té době státní podíl činil 39,521 %. Výsledky soutěže měly být vyhlášené do 30. dubna 2006. Tento podíl však stát vlastnil ještě v roce 2010.\n\nSmlouvou z 10. května 2006 společnost Connex Central Europe, vlastněná v té době společností Veolia Transport SA, získala 100% podíl ve společnosti KMV Bus, která vlastnila 60% podíl ve společnosti SAD Nitra a.s. Protimonopolní úřad SR přezkoumával, zda nejde o nepovolenou koncentraci, a s účinností od 22. srpna 2006 řízení zastavil s tím, že nejde.\n\nV roce 2005 SAD Nitra hospodařila s čistým ziskem 9,6 milionů Sk. Tržby činily 422,6 milionů Sk, výrobní spotřeba 315 miliónů Sk, přidaná hodnota 107,5 miliónu Sk. Počet přepravených osob byl téměř 36,5 miliónů, z toho více než 17,7 miliónů v příměstské dopravě, ostatní v městské dopravě v Nitře. SAD Nitra provozovala asi 300 autobusů a zaměstnávala 525 lidí.\n\nK 1. červenci 2008 byla SAD Nitra a.s. přejmenována na Veolia Transport Nitra a.s., současně byla sesterská KMV s.r.o. přejmenována na Veolia Transport Services s.r.o.\n\nGenerálním ředitelem v roce 2013 je Ing. Juraj Kusy.\n\nV roce 2013 Arriva získala Veolia Transport Central Europe (VTCE), následkem čehož dosavadní slovenské společnosti Veolia Transport byly v červnu 2013 rebrandovány na značku Arriva. Společnost Veolia Transport Nitra a.s. v souvislosti s převzetím skupinou Arriva přejmenována na Arriva Nitra a.s. a Veolia Transport Services s.r.o. přejmenována na Arriva Transport Services s.r.o.\n\nOrganizačně se podnik dělí na provozní oblast Nitra a provozní oblast Zlaté Moravce a Topoľčany.\n\nDopravce provozuje městskou autobusovou dopravu ve městech Nitra (28 linek), Topoľčany (3 linky), Zlaté Moravce (3 linky) a Vráble (1 linka). Sezónní cyklobus v Nitře spojuje sídliště s odpočinkovými zónami ve městě. V MHD Nitra přepraví Arriva Nitra téměř 16 milionů cestujících ročně.\n\nDále provozuje příměstskou autobusovou dopravu v oblastech Nitra (40 linek), Zlaté Moravce (31 linek) a Topoľčany (24 linek). Pro Nitranský kraj dopravce provozuje 93 příměstských linek, na nichž najezdí více než 10 milionů kilometrů ročně a přepraví kolem 12 milionů cestujících.\n\nDálkovou dopravu provozuje pod jménem své cestovní kanceláře NITRAVEL s.r.o. (do června 2013 CK Veolia Transport) na 5 linkách:\nNa dálkové linky nasazuje autobusy Irisbus Crossway, MAN Lion´s Regio, MAN Lion´s Coach a SOR C 12, Sor C 10,5. NITRAVEL zajišťuje i zájezdovou dopravu.\n\nArriva Nitra a.s. provozovala v roce 2013 autobusovou MHD ve městech Nitra, Topoľčany, Zlaté Moravce a Vráble, regionální dopravu na 95 linkách a dálkovou dopravu na 8 linkách.\n\nV roce 2005 SAD Nitra provozovala asi 300 autobusů. V roce 2013 provozovala Arriva Nitra kolem 320 autobusů.\n\nDopravce v roce 2006 provozoval řadu autobusů na zemní plyn, a to plynové Karosy, Ekobusy a jeden nízkopodlažný plynový Mercedes, Testoval též plynový TEDOM Kronos 123.\n\nV únoru 2009 bylo do vozového parku na 12letý leasing dodáno 9 kloubových autobusů SOR NB 18, kterými bylo nahrazeno 9 kloubových ikarusů z roku 1974.\n\nOd roku 2009 je ve vozovém parku MHD 13 kloubových autobusů Van Hool.\n\nZačátkem roku 2010 bylo dodáno 8 autobusů SOR C 12, určených pro příměstské linky, přičemž 5 starých autobusů vyřadila. V té době provozovala 195 autobusů v příměstské dopravě a 93 v MHD Nitra. Průměrný věk autobusů se tím snížil na 13,8 roku a do roku 2015 chtěl generální ředitel snížit věk autobusů na 8 až 8,5 roku. V lednu 2011 bylo dodáno 11 autobusů SOR C 12, rovněž pro příměstskou dopravu. V srpnu 2013 společnost koupila dalších 24 autobusů SOR, z toho 15 pro příměstskou a 9 pro městskou dopravu. Společnost tím dosáhla 98% podíl nízkopodlažních vozidel ve vozovém parku MHD (bariérová je již pouze jedna kloubová Karosa a několik Karos řady 900). Současně s vyřazením nejstarších vozidel (starých 16 až 20 let) se tak průměrné stáří snížilo na 7,6 roku v městské dopravě a 9,89 roku v příměstské dopravě.\n\nArriva Nitra provozuje autobusová nádraží ve městech Nitra, Topoľčany, Zlaté Moravce a Vráble.\n\n"}
{"id": "931731", "url": "https://cs.wikipedia.org/wiki?curid=931731", "title": "Svatyně Niukanšófu", "text": "Svatyně Niukanšófu\n\nSvatyně Niukanšófu nebo také svatyně Niukanšóbu (: 丹生官省符神社, \"Niukanšófu džindža\" nebo \"Niukanšóbu džindža\") je šintoistická svatyně v okrese Ito v prefektuře Wakajama v Japonsku.\n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "931738", "url": "https://cs.wikipedia.org/wiki?curid=931738", "title": "Hans Knappertsbusch", "text": "Hans Knappertsbusch\n\nHans Knappertsbusch (12. března 1888 Elberfeld (dnes Wuppertal) – 25. října 1965 Mnichov) byl německý dirigent.\n\nNarodil se v německém Elberfeldu (dnes část města Wuppertal). Studoval filosofii na Univerzitě v Bonnu a dirigování u Fritze Steinbacha, pak několik let asistoval v Bayreuthu dirigentům Siegfriedovi Wagnerovi a Hansu Richterovi. Začátek jeho kariéry je spojen s dirigentským působením v Elberfeldu (1913-1918), Lipsku (1918-1919) a Dessau (1919-1922). Později nahradil Bruna Waltera, po jeho odchodu z Mnichova do New Yorku, coby doživotní umělecký ředitel \"Bavorského státního orchestru\" a \"Bavorské státní opery\".\n\nNástup nacismu v Německu pro něj znamenal kariérní problémy. Nejdřív odmítl vstoupit do nacistické strany, pak si na sebe přivodil hněv Josepha Goebbelsa, když se u německého vyslance v Nizozemsku informoval, zda také vstoupil do NSDAP z kariérních důvodů. Výsledkem bylo zrušení jeho mnichovského angažmá – o jeho propuštění rozhodl sám Hitler. V roce 1936 jej anglický dirigent Thomas Beecham pozval dirigovat do Covent Garden, ale nebylo mu umožněno opustit Německo. Koncem 30. let 20. století odešel dirigovat k \"Vídeňské státní opeře\", ignorujíc nacistickou politiku, zakazující německým umělcům působit v Rakousku. Ve stejné době se stal jedním z prvních umělců na Salzburském festivalu. Knappertsbusch pokračoval v jeho vídeňském a salzburském působení i během německé okupace Rakouska.\n\nPo skončení druhé světové války se vrátil do Mnichova, ale zůstal působit jako hostující dirigent ve Vídni a nadále vystupoval na festivalu v Bayreuthu. Byl jedním z nejoblíbenějších dirigentů \"Vídeňských firharmoniků\", kterých vedl ve Vídni, Salzburgu a na zahraničních turné, ačkoli jen zřídka opouštěl německy mluvící země. Neměl rád dlouhé hudební zkoušky, proto byl někdy považován za lenivého. Uměl dirigovat velmi pomalu, s důrazem na krásu a důstojnost, při zachování živosti díla. Zemřel v roce 1965 v Mnichově.\n\nMnoho jeho nahrávek, včetně jeho historických stereo nahrávek pro společnost Decca, bylo znovu vydáno na kompaktních discích. Společnost v roce 1951 odešla do Bayreuthu nahrát \"Parsifala\", ale nakonec se souhlasem Wielanda Wagnera a samotného Knappertsbuscha experimentálně zaznamenala také cyklus \"Prsten Nibelungův\". Odpovědný zástupce firmy Decca, John Culshaw, byl prvními třemi kusy operní tetralogie zklamán, ale poslední částí, \"Soumrakem bohů (Götterdämmerung)\" byl, naopak, nadšen a nahrávku připravil k vydání, ačkoli jí společnost nakonec nevydala. Knappertsbuschova provedení Wagnerova \"Parsifala\" z let 1951 a 1962 jsou vysoce ceněny. V roce 1955 pořídil také Bavorský rozhlas další nahrávku \"Parsifala\", zatím ale nebyla vydána.\n\n\n\n"}
{"id": "931771", "url": "https://cs.wikipedia.org/wiki?curid=931771", "title": "Alkenyl", "text": "Alkenyl\n\nAlkenyl je uhlovodíkový zbytek, jednovazebný radikál obsahující jen uhlíkové a vodíkové atomy uspořádané do řetězce. Uhlíkové atomy v alkylu jsou spojeny jen jednoduchými a dvojnými vazbami. Alkenyly tvoří homologické řady s obecným vzorcem CH. Mezi příklady je možno uvést ethenyl (vinyl), CH=CH- (odvozený z ethylenu (ethenu)) a allyl (prop-2-en-1-yl) CH=CH-CH- (odvozený z propenu (propylenu)). Obvykle se nevyskytují samostatně, ale jako části rozvětvenějších řetězců organických molekul. Samostatně jde o volné radikály, které jsou extrémně reaktivní.\n\nOdtržením jednoho atomu vodíku z molekuly alkanu vznikne alkanyl (zkráceně alkyl) (např. methyl nebo ethyl), z alkynu takto vznikne alkynyl, názvy radikálů cyklických uhlovodíků se od názvů alifatických uhlovodíků odvodí přidáním předpony cyklo-.\n\nRadikál takto odvozený od benzenu se nazývá fenyl, radikál odvozený od toluenu má dvojí název - pokud vychází volná vazba z benzenového jádra, jde o tolyl, pokud vychází z methylové skupiny, jde o benzyl. Od naftalenu je obdobně odvozen naftyl.\n"}
{"id": "931774", "url": "https://cs.wikipedia.org/wiki?curid=931774", "title": "Evropské juniorské hry v atletice 1968", "text": "Evropské juniorské hry v atletice 1968\n\n3. Evropské juniorské hry – sportovní závod pro atlety do 19 let organizovaný EAA se konal v NDR a to v Lipsku. Závod s odehrál od 23. srpna - 25. srpna 1968. \n\nŠampionátu se zúčastnilo dvanáct výprav, západoněmečtí atleti nestartovali na protest proti okupaci Československa vojsky Varšavské smlouvy 21. srpna 1968.\n"}
{"id": "931778", "url": "https://cs.wikipedia.org/wiki?curid=931778", "title": "Jan Komorowski", "text": "Jan Komorowski\n\nJan Komorowski, též Jan z Komorowa, latinsky Joannes de Comorowo či Joannes Komorrovus byl polský františkán a kronikář činný počátkem 16. století. \nDo řádu františkánů vstoupil dle vlastních záznamů 1494, narodil se tedy zřejmě někdy před rokem 1470. Je možné, že Jan pocházel z urozené a v 15. století vysoce postavené polské rodiny Komorowskich erbu Korczak, jeho bratři se údajně účastnili vojenských bojů v Uhrách, ale o jistém zařazení Komorowskigo do této rodiny nemáme jednoznačný doklad. Než vstoupil do řádu, někdy ro roku 1493, měl být sekretářem blíže neznámého šlechtice Pokud absolvoval roční novicát, započal jej Komorowski v roce a 8. září 1494 složil v klášteře v Kościanie řeholní sliby. V roce 1498 pobýval v klášteře ve městě Sambir na dnešní Ukrajině, odkud tehdy spolu s ostatními bratry utekl před tureckým útokem. \n\nV roce 1510 již zastával v řádu nějakou funkci, neboť se účastnil tehdy slavené provinční kapituly v Poznani. Na kapitule o rok později byl zvolen kvardiánem konventu ve Viniusu. Od roku 1514 zase řídil klášter ve Varšavě, zničený v té době požárem, takže zajišťoval jeho obnovu. Na kapitule v roce 1516 byl vybrán jako provinční zástupce (\"discretus discretorum\") na generální řádovou kapitulu do Říma a později roku 1518 do Lyonu. Celořádová rozhodnutí pak pochopitelně prezentoval a realizoval ve své domovské polské františkánské provincii. 8. srpna 1520 byl zvolen provinciálem polské františkánské provincie a tato funkce mu byla potvrzena o dva roky později. V té době je však již opakovaně tížila blíže neznámá nemoc, takže ani nemohl, jako dříve, podniknout náročnou cestu na generální řádovou kapitulu a v roce 1523 z úřadu rezignoval. Po šesti letech (1529) však funkci provinciála opět přijal a roku 1531 úřad obnovil, snad s ohledem na stále více obtížnou situaci řeholníků v prostředí šířícího se luteránství. Definitivně složil funkci provinciála na provinční kapitule ve městě Warta v září 1532.\n\nFrantiškán Jan Komorowski zemřel 3. listopadu 1536.\n\nSvé kronikářské dílo započal Jan Komorowski zřejmě ještě dříve, než přijal vyšší řádové funkce a někdy mezi lety 1503 a 1506 vytvořil jeho první verzi, kterou nazval \"Sermones…\". První část dokončil do roku 1517, nicméně v zaznamenávání historie řádu pokračoval později ve více dochovaných verzích svých dějin nejméně do roku 1535. Jeho kronika, v níž čerpal z vícero jemu dostupných pramenů dřívějších autorů a klášterních archivů, jakož i z vlastní zkušenosti, je obecně zváno \"Memoriale Ordinis Fratrum Minorum\". Kronika představuje soudobý pohled na usídlení a rozšíření františkánů observantů v Polsku a dalších středoevropských zemích se zvláštním důrazem na tehdy narůstající observantskou řádovou reformu. Ve svém díle zaznamenal bratr Jan i některé jevy dnes vnímané jako, z jeho pohledu ovšem chápané jako běžné, například vzkříšení mrtvého osla františkánem Vladislavem z Uher.\n\nFrantiškánu Janu Komorowskiemu bývá připisováno také autorství anonymní gymnaziální učebnice skotistické filozofie \"Introductio in doctrinam doctoris subtilis\" vytištěné v Krakově opakovaně v letech 1508-1515. Podle dalších zdrojů je autorem této dle častých vydání populární knihy přírodovědec, filozof a od roku 1507 také františkán Jan ze Stobnicy. Autorství Jana ze Stobnicy se jeví jako pravděpodobnější, neboť Jan Komorowski se dle známých údajů, jež sám zanechal, nijak blíže filozofii ani studiím nevěnoval, zato druhému autorovi vyšlo na dané téma více děl.\n"}
{"id": "931781", "url": "https://cs.wikipedia.org/wiki?curid=931781", "title": "Mathieu Valverde", "text": "Mathieu Valverde\n\nMathieu Valverde (* 14. května 1983, Montreuil) je francouzský fotbalový brankář, který momentálně působí v kyperském klubu Anorthosis Famagusta.\n\nMathieu Valverde působil ve Francii v klubech Girondins Bordeaux, US Boulogne, Toulouse FC a Olympique Lyon. V Bordeaux dělal brankářskou trojku za francouzským reprezentačním brankářem Ulrichem Ramé a Frédéricem Rouxem. Po odchodu Rouxe se posunul na místo dvojky. 8. listopadu 2008 v zápase Ligue 1 proti AJ Auxerre se v průběhu utkání ve 43. minutě zranil po střetu s protihráčem a byl odvezen do nemocnice, zápas dochytal debutant Kévin Olimpa. Bordeaux vyhrálo 2:0.\n\nValverde vyhrál s klubem Ligue 1 (v sezóně 2008/09) a dvakrát Coupe de la Ligue (francouzský ligový pohár v sezónách 2006/07 a 2008/09).\n\n24. července 2009 jej z Bordeaux získal klub US Boulogne, který potřeboval řešit otázku na brankářskem postu (měl zraněné brankáře).\n\nObdobná situace nastala i v létě 2011, kdy jej angažoval Lyon, jenž měl zraněné rezervní brankáře Rémyho Vercoutra a Anthony Lopese. Valverde kryl záda jedničce týmu Hugo Llorisi.\n\n"}
{"id": "931782", "url": "https://cs.wikipedia.org/wiki?curid=931782", "title": "Mezinárodní federace fotbalových historiků a statistiků", "text": "Mezinárodní federace fotbalových historiků a statistiků\n\nMezinárodní federace fotbalových historiků a statistiků, anglicky \"International Federation of Football History & Statistics\" (IFFHS) je organizace, která si dala za cíl mapovat dějiny světového fotbalu, sjednotit sporné statistické a historické údaje a popularizovat fotbal různými statistickými výstupy - prezentováním žebříčků, rekordů apod. Přestože vznikla s vyjádřením sympatií ze strany mezinárodní fotbalové federace FIFA, je ne ní nezávislá a její údaje jsou tedy považovány za neoficiální. Organizaci založil v Lipsku roku 1984 Němec Alfredo Pöge. Dlouho měla sídlo v Abú Dhabí (Spojené arabské emiráty), od roku 2010 však sídlí v německém Bonnu. FIFA organizaci dodnes podporuje, bývá však i kritizována a například německá tisková agentura DPA odmítá její statistiky zveřejňovat. K nejznámějším výstupům patří tzv. žebříček klubů, který federace sestavuje od roku 1991 a každý měsíc pořadí obnovuje. Na základě tohoto žebříčku je pak na konci roku vyhlášen Klub roku. Velmi uznávaným je rovněž žebříček národních lig, srovnávající kvalitu ligových soutěží po světě. Stejně populární jsou ankety Trenér roku a Brankář roku. Na konci 20. století federace vyhlásila nejlepšího fotbalistu 20. století.\n\n"}
{"id": "931784", "url": "https://cs.wikipedia.org/wiki?curid=931784", "title": "Ronald Tavel", "text": "Ronald Tavel\n\nRonald Tavel (17. května 1936 − 23. března 2009) byl americký režisér, scenárista, dramatik a herec. Studoval na Brooklyn College a v roce 1959 získal titul na University of Wyoming. V šedesátých letech spolupracoval s popartovým umělcem Andym Warholem, hrál například v jeho filmech \"The Life of Juanita Castro\" (1965), \"Hedy\" (1966) a napsal scénář pro film \"Chelsea Girls\" (1966). Zemřel na infarkt v letadle mezi Berlínem a Bangkokem ve svých dvaasedmdesáti letech.\n\n"}
{"id": "931787", "url": "https://cs.wikipedia.org/wiki?curid=931787", "title": "Don Novello", "text": "Don Novello\n\nDon Novello (* 1. ledna 1943 Ashtabula, Ohio) je americký režisér, scenárista a herec. V letech 1979−1980 moderoval pořad Saturday Night Live. Mezi filmy, ve kterých hrál, patří například \"Kmotr III\" (1990), \"Dobrodružství Rockyho a Bullwinkla\" (2000), \"\" (2001), \"Warholka\" (2006) nebo \"Twixt\" (2011).\n\n"}
{"id": "931788", "url": "https://cs.wikipedia.org/wiki?curid=931788", "title": "Alfred Knoll", "text": "Alfred Knoll\n\nAlfred Knoll (1823 – 23. května 1893 Karlovy Vary) byl předlitavský a český politik německé národnosti, v 60. a 70. letech 19. století poslanec Českého zemského sněmu a Říšské rady, představitel nacionálně orientované \"mladoněmecké\" skupiny.\n\nProfesí byl právník. Měl titul doktora práv. Roku 1870 se uvádí jako advokát v Karlových Varech.\n\nOd 60. let 19. století se zapojil i do zemské i celostátní politiky. V zemských volbách v Čechách v lednu 1867 byl zvolen na Český zemský sněm v kurii venkovských obcí (volební obvod Karlovy Vary – Loket – Bečov). Mandát obhájil za týž obvod i v krátce poté konaných zemských volbách v březnu 1867. Ve volbách v roce 1870 uspěl za městskou kurii (obvod Karlovy Vary – Jáchymov). Zde mandát obhájil ve volbách roku 1872. Již v doplňovacích volbách v červenci 1874 se ovšem v tomto obvodu jako nově zvolený poslanec zmiňuje Eduard Knoll.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1870 (tehdy ještě Říšská rada nevolena přímo, ale tvořena delegáty jednotlivých zemských sněmů). 10. listopadu 1870 složil poslanecký slib. Opětovně ho sem zemský sněm delegoval roku 1871.\n\nKdyž od roku 1870 začala předlitavská vláda jednat s představiteli české politické reprezentace a začal se rodit koncept česko-rakouského vyrovnání (takzvané fundamentální články), patřil Knoll do skupiny \"mladoněmeckých\" politiků, kteří byli orientováni liberálně a nacionálně a na jaře 1871 utvořili vlastní parlamentní \"pokrokový\" klub. Koncem března 1871 pronesl v parlamentní rozpravě následující slova: „\"Jedna věc pro nás znamená snad ještě více než ústava. To je naše národnost. Máme obavy, že vláda naší národnosti není přátelsky nakloněna. Nejmenším národnostem je dovoleno, aby se cítily jako Slovinci, Češi, Poláci, Ukrajinci; to má být nám Němcům zakázáno a my se máme spokojit s abstraktním rakoustvím. Máme se nechat vytlačit z pozic, které v Rakousku máme po stalení; máme vydat všechny naše univerzity, všechny školy a těšit se z úspěchů našich soukmenovců jen v tichém koutku\".“ V říjnu 1871 reagoval Knoll a jeho kolega Franz Schmeykal dokonce na projekt česko-rakouského vyrovnání návrhem, aby etnicky německé části Čech utvořily samostatnou korunní zemi monarchie, s vlastním sněmem a rozpočtem. Samostatným vystoupením mladoněmců se rozštěpila dosud jednotná Ústavní strana a zrodil se pokrokový proud rakouskoněmecké politiky (Německá pokroková strana). Knoll se angažoval v mladoněmeckém pokrokovém klubu v Ústí nad Labem.\n\n"}
{"id": "931789", "url": "https://cs.wikipedia.org/wiki?curid=931789", "title": "Kévin Olimpa", "text": "Kévin Olimpa\n\nKévin Olimpa (* 10. března 1988, Paříž) je francouzský fotbalový brankář, který momentálně působí ve francouzském klubu Girondins Bordeaux.\n\nOlimpa působil v mládežnických týmech a rezervě Girondins Bordeaux, kam přišel z fotbalové akademie Clairefontaine. První profesionální kontrakt podepsal 29. května 2008. V A-týmu Bordeaux debutoval 8. listopadu 2008 v zápase Ligue 1 proti AJ Auxerre, když v průběhu utkání ve 43. minutě nahradil zraněného Mathieu Valverdeho. Podařilo se mu udržet čisté konto, Bordeaux vyhrálo 2:0. Byl to jeho jediný ligový start v sezóně 2008/09, ve které Girondins vyhrálo francouzský titul.\n\nSezónu 2009/10 strávil na hostování v druholigovém francouzském týmu Angers SCO.\n\nOlimpa odehrál za francouzský reprezentační výběr U21 celkem 6 zápasů.\n\nOd roku 2012 je členem martinické fotbalové reprezentace.\n\n"}
{"id": "931792", "url": "https://cs.wikipedia.org/wiki?curid=931792", "title": "Matěj Kubíček", "text": "Matěj Kubíček\n\nMatěj Kubíček (14. ledna 1826 Bavorov – 1890 [\"uváděno též úmrtí roku 1891\"]) byl český římskokatolický kněz a politik, v 2. polovině 19. století poslanec Českého zemského sněmu.\n\nRoku 1849 byl vysvěcen na kněze. Po celou svou aktivní dráhu (1851–1891) působil jako farář v Česticích. Angažoval se ve vlasteneckých kruzích a z fary v Češticích utvořil centrum česky orientovaného duchovenstva. Shromáždil zde velkou knihovnu. Byl biskupským vikářem.\n\nV 60. letech 19. století se zapojil i do zemské politiky. V zemských volbách v Čechách v lednu 1867 byl zvolen na Český zemský sněm v kurii venkovských obcí (volební obvod Vimperk – Volyně). Mandát obhájil za týž obvod i v krátce poté konaných zemských volbách v březnu 1867. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Čeští poslanci tehdy na protest praktikovali politiku pasivní rezistence, kdy bojkotovali práci zemského sněmu, byli za neomluvenou absenci zbavováni mandátů a pak opětovně manifestačně voleni. Kubíček takto byl zbaven mandátu pro absenci v září 1868 a zvolen znovu v doplňovacích volbách v září 1869. Za svůj obvod byl do zemského sněmu zvolen i v řádných volbách v roce 1870 a volbách roku 1872. Česká pasivní rezistence tehdy trvala a tak po zbavení mandátu následovalo zvolení v doplňovacích volbách v říjnu 1873.\n\nVolební okrsek Vimperk – Volyně patřil k několika etnicky smíšeným a navzdory silné německojazyčné populaci v jeho jižní, horské části, v něm setrvale až do roku 1873 vítězil český kandidát Kubíček. Poté, co roku 1873 opět čeští poslanci demonstrativně nepřevzali mandáty, provedla německá většina na sněmu revizi hranic obvodů a vytvořila národnostně homogenní německý obvod Vimperk – Kašperské Hory – Nýrsko – Hartmanice, zatímco volyňskou (českou) část připojila k českému obvodu Strakonice. Za tento nový okrsek Strakonice – Volyně byl Kubíček zvolen v doplňovacích volbách v červenci 1874, na jaře 1875, v únoru 1876 a v dubnu 1877, Uspěl zde i v řádných volbách roku 1878 a volbách roku 1883.\n\nPoliticky patřil k Národní straně (staročeské).\n\n"}
{"id": "931793", "url": "https://cs.wikipedia.org/wiki?curid=931793", "title": "Rokycany (okres Prešov)", "text": "Rokycany (okres Prešov)\n\nRokycany jsou obec na Slovensku, v okrese Prešov v Prešovském kraji. V roce 2011 zde žilo 949 obyvatel.\n\nObec leží v Šarišské vrchovině v dolině potoku Svinka. Nadmořská výška území obce se pohybuje v rozmezí 297 až 497 m, střed obce je ve výšce 315 m n. m. Území je členěná nižší vrchovina s hluboko zařezanými údolími. Je tvořeno karpatským flyšem.\n\nČástečně zalesněné území tvoří 38,2 %, orná půda 26,8 % a ostatní zemědělská půda 24,4 %. Lesy jsou smíšené s převahou dubu a habru.\n\nObcí protéká potok Svinka, která je levostranným přítokem řeky Hornád, má dva pravostranné přítoky: Brežanský potok a Kvačanský potok. Jižní část obce odvodňuje Hlboký potok, který se vlévá do Svinky u obce Breznov.\n\nObec sousedí s katastrálním územím obcí Brežany, Kojatice, Bzenov, Janov a Bajerov.\n\nPrvní písemná zmínka o obci pochází z roku 1295, kde je nazývána Berky. Další hostorické názvy: v roce 1773 Rokiczany, 1786 Rokičani, 1920 Rokocany, od roku 1927 Rokycany, maďarsky Berki.\n\nV 15. století patřila hradu Sokol a od roku 1423 pod panství šlechtě z Pavloviec v Užské stolici. V roce 1429 byla obec věnována králem Zikmundem městu Košice. V letech 1880–1890 se značná část obyvatel vystěhovala. V roce 1958 bylo založeno JRD, v roce 1949byla zahájena autobusová doprava, v roce 1951 byla obec elektrifikována. V letech 1998 a 1999 zasáhla obec velká povodeň.\n\nV obci se nachází dva kostely.\n\n\n"}
{"id": "931795", "url": "https://cs.wikipedia.org/wiki?curid=931795", "title": "István Kozma (zápasník)", "text": "István Kozma (zápasník)\n\nIstván Kozma (27. listopadu 1939 Budapešť – 9. dubna 1970 tamtéž) byl maďarský zápasník, reprezentant v zápase řecko-římském, dvojnásobný olympijský šampión, trojnásobný mistr světa a mistr Evropy.\n\nTřikrát startoval na olympijských hrách. V roce 1960 na olympijských hrách v Římě vybojoval v těžké váze čtvrté místo. V roce 1964 na hrách v Tokiu v těžké váze a o čtyři roky později na hrách v Mexiku opět v této kategorii vybojoval zlatou medaili.\n\nV letech 1962, 1966 a 1967 vybojoval titul mistra světa, v roce 1965 stříbro, 1961 bronz a 1963 páté místo.\nV roce 1967 vybojoval zlato, v roce 1966 a 1968 stříbro na mistrovství Evropy.\n\nV roce 1967 byl vyhlášen maďarským Sportovcem roku. Zemřel v dubnu 1970 při dopravní nehodě. V roce 2007 byl FILA uveden do mezinárodní zápasnické síně slávy.\n\n"}
{"id": "931797", "url": "https://cs.wikipedia.org/wiki?curid=931797", "title": "Johnny Weissmüller", "text": "Johnny Weissmüller\n\nJohnny Weissmüller, rodné jméno Peter Johann Weissmüller, pokřtěný János Weißmüller (2. června 1904, Temešvár, Rakousko-Uhersko – 20. ledna 1984, Acapulco, Mexico) byl americký plavec a filmový herec, představitel role Tarzana.\n\nPůvodem byl Banátský Němec, narodil se roku 1904 v obci Freidorf, která je dnes součástí Temešváru. Když mu byl jeden rok, rodina se přestěhovala do Spojených států amerických. Jeho otec pracoval jako horník ve městě Windber (Pensylvánie), později žila rodina v Chicagu. V dětství prodělal obrnu, lékař mu nařídil jako terapii plavání. Jako student si přivydělával jako plavčík, jeho talentu si povšiml trenér William Bachrach a přivedl ho k závodnímu plavání. V roce 1921 se stal mistrem USA na tratích 50 a 220 yardů, v roce 1922 překonal světový rekord na 100 metrů. Aby získal americké občanství a mohl reprezentovat na Spojené státy americké na olympijských hrách, předložil rodný list svého mladšího bratra, který se narodil již v USA. V Paříži získal tři zlaté medaile a ještě jednu bronzovou, jako člen mužstva vodních pólistů. Na dalších hrách v Amsterodamu přidal do sbírky další dvě zlaté medaile. Údajně nebyl ve své závodní kariéře ani jednou poražen, stal se 52× mistrem Spojených států a vytvořil 67 světových rekordů.\n\nPo skončení plavecké kariéry začal předvádět plavky pro firmu BVD. Na filmovém plátně se poprvé představil roku 1929 jako statista v muzikálu \"Glorifying the American Girl.\" V roce 1932 ho W. S. Van Dyke obsadil do hlavní role filmu \"Tarzan, syn divočiny\" podle předlohy E. R. Burroughse. Po světovém úspěchu filmu natočil do roku 1948 ještě jedenáct pokračování. Na postavu Tarzana navázal další sérií o \"Jungle Jimovi\", ale ta už tolik diváků nezískala. Na Světové výstavě v New Yorku vystupoval ve vodní show spolu s Esther Williamsovou. V polovině padesátých let filmovou kariéru ukončil, pokoušel se nepříliš úspěšně podnikat v prodeji zahradních bazénů. Od roku 1965 byl předsedou \"Mezinárodní plavecké síně slávy\" ve Fort Lauderdale. V roce 1976 hrál sám sebe v nostalgické komedii \"Won Ton Ton, pes, který zachránil Hollywood\".\n\nByl pětkrát ženatý, se třetí manželkou Beryl Scottovou měl tři děti. Je jednou z osobností vyobrazených na obalu desky \"Sgt. Pepper's Lonely Hearts Club Band\".\n\n"}
{"id": "931798", "url": "https://cs.wikipedia.org/wiki?curid=931798", "title": "Železniční trať Bratislava–Marchegg", "text": "Železniční trať Bratislava–Marchegg\n\nŽelezniční trať Bratislava – Marchegg (v jízdním řádu pro cestující označená číslem 100) je dvoukolejná elektrizovaná trať na Slovensku, která spojuje Bratislavu a Marchegg a pokračuje dále na Vídeň, protíná ji státní hranice s Rakouskem. Trať je elektrizovaná, dvoukolejná po odbočku před hraničním přechodem.\n\nŽelezniční trať z Vídně do Bratislavy přes Marchegg byla otevřena 10. srpna roku 1848, byla první železniční tratí na Slovensku. Po vybudování úseku Bratislava – Vác spojovala od 16. prosince roku 1850 Vídeň s Budapeští. Po této trati jezdil i slavný Orient expres.\n\n\n"}
{"id": "931800", "url": "https://cs.wikipedia.org/wiki?curid=931800", "title": "Pavel Kožíšek", "text": "Pavel Kožíšek\n\nPavel Kožíšek (* 17. září 1970 v Hořicích v Podkrkonoší) je český iluzionista a kouzelník. Je majitelem Divadla kouzel. V prosinci 2019 otevřel ve Vodičkově ulici v Praze Muzeum fantastických iluzí. \n\nO kouzlení se začal zajímat už na základní škole v Miletíně a veřejně začal vystupovat již v době středoškolských studií na gymnáziu v rodných Hořicích. V sedmnácti letech vyhrál na mezinárodním festivalu v Brně mezinárodní cenu kouzel Grand Prix. V roce 1988, ještě než odmaturoval, byl přijat do Českého magického svazu. Po maturitě odešel roku 1989 do Prahy, kde vystudoval Filozofickou fakultu UK. V roce 2003 obhájil rigorózní práci na téma \"Moderní magie jako nástroj sociokulturní manipulace\".\n\nV roce 1994 se stal Mistrem republiky v moderní magii a roku 1996 vyhrál na světovém festivalu bavičů v Japonsku titul Mistr světa.\n\nVystupoval v seriálu režiséra Juraje Herze \"Černí baroni\", kde si zahrál roli kouzelníka. \n\nV roce 2003 otevřel v Líbeznicích u Prahy první a jediné Divadlo kouzel v České republice a v roce 2004 připravil pro tuto scénu show \"Magická esa\", kde iluze předvádí společně s modelkami, mezi něž se řadily Hana Mašlíková, Martina Dvořáková, Alena Prešnajderová či Denisa Grossmanová. Dříve mu asistovaly Elen Černá, Jitka Kocurová, Zuzana Rosáková, Martina Poulíčková a Daniela Maxová. \n\nV roce 2006 se oženil s Lucií Panošovou, se kterou má syny Matyáše (2003) a Jakuba (2008). \n\nV roce 2012 začal pořádat pro mladé zájemce o kouzelnické umění letní kouzelnické tábory. V roce 2018 otevřel v přízemí Divadla kouzel velký Zrcadlový labyrint. \n\nZahrál si ve filmech \"Černí baroni, Četnické humoresky, V.I.P. vraždy 2, Svatby v Benátkách\". Spolupracoval také jako odborný poradce na muzikálech \"Mýdlový princ\" a \"Alenka v kraji zázraků\", kde vymýšlel kouzelnické triky.\n"}
{"id": "931802", "url": "https://cs.wikipedia.org/wiki?curid=931802", "title": "Bekyně velkohlavá", "text": "Bekyně velkohlavá\n\nBekyně velkohlavá (\"Lymantria dispar\") je polyfágní druh motýla, jehož housenky poškozují listy dřevin žírem. V Česku patří její housenky mezi nejobávanější listožravé škůdce. Při přemnožení způsobují rozsáhlé holožíry.\n\nLYMADI\n\nPodle EPPO je pro patogena s označením bekyně velkohlavá (\"Lymantria dispar\") používáno více rozdílných názvů, například \"Ocneria dispar\", \"Phalaena dispar\" nebo \"Porthetria dispar\".\n\n\nAreálem rozšíření bekyně velkohlavé je Severní Afrika, celá Evropa, Malá a střední Asie a Severní Amerika. V Severní Americe, kam byla zavlečena v roce 1868, je vedena jako nebezpečný a vysoce škodlivý invazní druh. Rozšířila se z Medfordu v Massachusetts v roce 1868 nebo 1869, kvůli muži jménem Leopold Trouvelot. Záměrem bylo získat křížením s bourcem morušovým odolný druh hmyzu pro výrobu hedvábí.\n\nV Česku je bekyně velkohlavá běžným druhem.\n\nDospělec je okřídlený motýl. Rozpětí křídel je u samice asi 50 až 70 mm. Mají křídla bílá s pruhem a skvrnou. Samci mají rozpětí křídel asi 35 až 50 mm, jsou šedohnědí a menší.\n\nVylíhlé housenky jsou černé a postupně získávají typické žlutavě šedavé zbarvení s dvěma řadami, v přední části modrých a v zadní červených, bradavek (viditelné jako barevníé skvrny) s trsnatými žahavými chlupy.Dorůstají délky 5–6 cm.\n\nVejce je 1 mm velké, nejprve žlutozelené, později tmavě hnědé, bochánkovitého tvaru. Vajíčka jsou nakladena ve skupinkách 2,5 cm dlouhých a 1 cm širokých, nazývaných „hubky“ (nebo někdy „zrcátka“). Snůšky jsou pokryty chloupky.\n\nVe střední Evropě se šíří zavlečený východoasijský biotyp bekyně velkohlavé, jehož samičky jsou robustnější, a proto dobře létají i před vykladením vajíček.\n\nPřezimují vajíčka na kmenech stromů. Housenky se líhnou v době rašení. Zpočátku housenky žijí společně, ale netvoří zámotek, později žijí jednotlivě. Housenky se živí na listech v noci. Ve dne nejsou aktivní, schovávají se na zemi, ve stínu trávy a listů. První motýli se líhnou již koncem června. Hlavní vlna letu je však v průběhu července a srpna, někdy trvá až do září. Brzy po vylíhnutí se bekyně páří a většinou kladou všechna vajíčka najednou.\n\nMotýli se vyskytují v lesích, parcích a zahradách. Housenky se živí listy listnatých stromů, častým hostitelem je dub, někdy buk, líska, habr a kaštanovník, poškozují i okrasné a ovocné dřeviny. Často se vyskytuje v silničních stromořadích na jabloních, švestkách a lípách.\n\nBekyně zlatořitná je hostitelem mnoha druhů parazitů a kořistí predátorů. Housenkami bekyně se živí hmyzožraví ptáci – sýkory, kukačky a další. Housenky napadá jiný hmyz, jako například larvy brouka krajník pižmový. Mohou být parazitovány více než 100 druhy blanokřídlých parazitoidů (lumci, lumčíci, chalcidky aj.) Při přemnožení bývají nejvýznamnějšími činitely, které rychle omezí počet jedinců bekyně, mikroorganismy. Často virového původu (polyedrie) nebo bakterie (Bacillus thuringiensis), také někteří prvoci a některé druhy entomopatogenních hub (\"Entomophaga maimaiga\").\n\nBekyně velkohlavá působí tzv. plýtvavý žír, kdy nepravidelně ožrané listy a jejich zbytky padají na zem. Při holožíru jsou stromy téměř bezlisté. V květnu a červnu je na napadených stromech patrný společný žír housenek, v zimě jsou na kmenech přítomné kupičky vajíček. Je možná záměna s Jinými housenkami můr a motýlů.\n\nBekyně velkohlavá je považována za druh působící pravidelné kalamity. Kalamity trvají vždy 3–4 roky a opakují se zhruba po 10–20 letech. Bekyně velkohlavá způsobuje holožíry jak ovocných stromů, tak lesních porostů, především dubů.\n\nChloupky na povrchu housenky mohou způsobit alergické reakce. Jsou popsány i případy oslepnutí v důsledku zánětu očí způsobeném reakcí na chlupy housenek.\n\nNeevropské biotypy bekyně velkohlavé jsou předmětem karanténních opatření.\n\nÚčinné jsou přípravky obsahující bakterie \"Bacillus thuringiensis\". Například přípravek FORAY 48 B. Provádějí se postřiky dubových lesů, kde populační vlny bekyně vznikají. Je možná chemická ochrana s použitím feromonů. Agrotechnická opatření k tlumení zahrnují odstraňování vajíček a použití širokých lepových pásů kolem kmene.\n\n"}
{"id": "931804", "url": "https://cs.wikipedia.org/wiki?curid=931804", "title": "Hřbitov Slávičie údolie", "text": "Hřbitov Slávičie údolie\n\nHřbitov Slávičie údolie ( ) je s rozlohou 18,5 ha největším hřbitovem v Bratislavě. Byl založen v roce 1912 a původně byl určen pro chudé. Nachází se v městské části Karlova Ves v ulici Staré grunty, vedle rozsáhlého komplexu vysokoškolských kolejí (Mladosť a VŠ mesto Ľ. Štúra). Není situován na stejnojmenné blízké ulici Slávičie údolie, jež náleží do městské části Staré Město). V současnosti slouží pro pohřbívání významných osobnosti společenského, kulturního a sportovního života.\n\nHřbitov je snadno přístupný od Mlynské doliny. Nachází se u něj velké záchytné parkoviště. U vstupní brány je situována konečná zastávka (točna) autobusových linek MHD č. 31 (směr Trnavské mýto) a 39 (směr Súhvezdná). Název zastávky je \"Cintorín Slávičie údolie\".\n\n"}
{"id": "931808", "url": "https://cs.wikipedia.org/wiki?curid=931808", "title": "Cynthia Nixon", "text": "Cynthia Nixon\n\nCynthia Ellen Nixon (* 9. dubna 1966, New York City, New York, Spojené státy americké) je americká herečka nejvíce známá za ztvárnění Mirandy Hobbes v seriálu \"Sex ve městě\" (1998–2004), ve filmu \"Sex ve městě\" a i v jeho pokračování \"Sex ve městě 2\". Získala dvě ceny Screen Actors Guild Awards, dvě ceny Emmy, cenu Tony, cenu Grammy a cenu GLAAD Media Award. Nixon je taktéž politická aktivistka.\n\nNarodila se v New Yorku jako dcera herečky Anne Knoll a novináře Waltera E. Nixona. Absolvovala na Hunter College High School a navštěvovala Barnard College. Na jaře roku 1986 studovala v zahraničí v rámci programu Semester at Sea (Semestr za mořem).\n\nV letech 1988 až 2003 byla ve vztahu s učitelem a fotografem Dannym Mozesem. Mají spolu dvě děti, dceru narozenou v roce 1996 a syna narozeného v roce 2002. V roce 2004 Nixon začala chodit se vzdělávací aktivistkou Christine Marinoni. Nixon a Marinoni se zasnoubily v dubnu 2009. Marinoni porodila jejich syna v roce 2011. Nixon a Marinoni se vzaly v New Yorku dne 27. května 2012 a Nixon měla na sobě zelené šaty na míru od návrhářky Caroliny Herrery. Pokud jde o její sexuální orientaci, tak v roce 2007 poznamenala: \"Necítím, že bych se změnila. Celý život jsem byla s muži a nikdy předtím jsem se nezamilovala do ženy. Ale když jsem to udělala, nevypadalo to tak divně. Jsem prostě žena, která je zamilovaná do jiné ženy.\" V roce 2012 samu sebe označila jako bisexuálku.\n\nV říjnu 2006 jí během běžné lékařské prohlídky byla diagnostikována rakovina prsu. Ihned se rozhodla, že to široké veřejnosti neoznámí, protože by to vyvolalo velký rozruch, ale v dubnu 2008 během rozhovoru v pořadu \"Good Morning America\" prohlásila, že se jí její souboj s nemocí podařil vyhrát. Od té doby se stala aktivistkou v boji proti rakovině prsu.\n\nV roce 1984 během prvního roku na Barnard College změnila divadelní historii tím, že se současně objevila ve dvou populárních divadelních hrách, které režíroval Mike Nichols. Jednalo se o hry \"The Real Thing\", kde hrála dceru Jeremyho Ironse a Christine Baranski a \"Hurlyburly\", kde ztvárnila mladou ženu, která se setká se slizkými hollywoodskými vedoucími. Dvě divadla, kde se hry uváděly, byla od sebe pouze dva bloky a obě dvě její role byly krátké, takže mohla běžet z jednoho do druhého. Na filmovém plátně si zahrála roli Salieriho služky a vyzvědačky Lorl ve filmu \"Amadeus\", kde se v sedmnácti letech postavila vedle velkých herců.\n\nPoprvé se na obrazovce objevila v malé roli v seriálu \"To Tell the Truth\", kde pracovala její matka. Začala hrát ve dvanácti letech jako dívka, která se líbí bohatému spolužákovi v televizním speciálu \"The Seven Wishes of a Rich Kid\". Její broadwayský debut přišel v roli Dinah Lord v revivalu hry \"The Philadelphia Story\". Pendlovala mezi televizí, filmem a divadlem a účinkovala v projektech jako film \"My Body, My Child\", v divadelních hrách \"Prince of the City\" (1981), \"Lydie Breeze\" (1982) a \"I Am the Cheese\" (1983). V roce 1985 se objevila po boku Jeffa Danielse ve hře \"Lemon Sky\".\n\nJejí první větší vedlejší role přišla v roce 1986, když ztvárnila inteligentní dospívající dívku, která pomáhá svému příteli (Christopher Collet) ve vytváření nukleární bomby ve filmu \"Vražedné hry\" (1986). Byla součástí obsazení televizní \"Vražda Mary Phaganové\" (1988), kde se objevila po boku Jacka Lemmona a Kevina Spaceyho a ztvárnila dceru prezidentského kandidáta (Michael Murphy) v seriálu \"Tanner '88\" (1988). Svoji roli si zopakovala v pokračování z roku 2004 s názvem \"Tanner on Tanner\".\n\nNixon se od roku 2001 zajímá o veřejné vzdělávání. Je mluvčí Newyorské aliance pro kvalitní vzdělání. Podporuje organizace pro zdraví žen (s přesahem k tématům jako rakovina prsu, osvěta o sexu, apod.).\n\n19. března 2018 Nixonová vyzvala republikánského kandidáta Andrewa Cuoma na souboj o post guvernéra státu New York, coby liberální kandidát za demokratickou stranu. V první fázi byla na sněmu demokratů vyřazena, ale vytvořila petici a získala dostatečný počet podpisu podporující pokračování její kandidatury. Datum primárek je stanoveno na 13. září. Mezitím přijala zásady demokratické frakce Justice Democrats, za něž kandiduje.\n\n"}
{"id": "931810", "url": "https://cs.wikipedia.org/wiki?curid=931810", "title": "Franz Liebieg mladší", "text": "Franz Liebieg mladší\n\nFranz Liebieg mladší, \"Franz Freiherr von Liebieg\", uváděn též jako Franz Liebig (22. září 1827 Liberec – 9. prosince 1886 Vídeň), byl rakouský a český průmyslník a politik německé národnosti z rodiny Liebiegů, v 2. polovině 19. století poslanec Českého zemského sněmu a Říšské rady.\n\nPocházel z vlivné severočeské rodiny Liebiegů. Jeho otec Franz Liebieg (1799–1878) byl významným podnikatelem, stejně jako jeho strýc Johann Liebieg (1802–1870). V podnikání působil i jeho bratranec Heinrich Liebieg. Franz Liebieg mladší získal obchodnické vzdělání v tuzemsku i zahraničí a nastoupil roku 1845 do otcovy firmy, jejímž ředitelem se stal. Od roku 1859 zastával funkci viceprezidenta liberecké obchodní a živnostenské komory. Od roku 1862 zasedal v liberecké obecní samosprávě. Za své aktivity získal roku 1863 Řád Františka Josefa (rytířský kříž). V roce 1867 byl povýšen do šlechtického stavu (byl mu tehdy udělen Řád železné koruny 3. třídy), roku 1883 získal titul barona.\n\nV 60. letech 19. století se zapojil i do zemské a celostátní politiky. Podle některých zdrojů již roku 1866 usedl na Český zemský sněm. V řádných zemských volbách v lednu 1867 byl zvolen v městské kurii (obvod Liberec) do Českého zemského sněmu. Mandát ve sněmu obhájil za týž obvod i v krátce poté vypsaných volbách v březnu 1867 a následujících zemských volbách v roce 1870.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1868 (tehdy ještě Říšská rada nevolena přímo, ale tvořena delegáty jednotlivých zemských sněmů). 17. října 1868 složil poslanecký slib. Do vídeňského parlamentu se vrátil po změně ústavy, kdy uspěl v prvních přímých volbách do Říšské rady roku 1873, kdy byl zvolen za kurii městskou, obvod Liberec. A mandát obhájil za tento obvod i ve volbách do Říšské rady roku 1879. Rezignaci na poslanecký mandát oznámil na schůzi 30. listopadu 1880.\n\nProfiloval se jako německý liberál (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV 70. letech přesídlil do Vídně. Ke konci života již se neúčastnil politického dění, soustředil se na činnost ve své firmě a držel čestný post ředitele První rakouské spořitelny ve Vídni a členství ve správní radě Liberecké spořitelny. Byl aktivní v charitě a veřejně prospěšných institucích. Městu Liberec věnoval více než půl milionu zlatých. Díky jeho peněžnímu daru vyrostla následně i nová Liberecká radnice.\n\n"}
{"id": "931813", "url": "https://cs.wikipedia.org/wiki?curid=931813", "title": "Colossus", "text": "Colossus\n\nColossus může být:\n\n"}
{"id": "931814", "url": "https://cs.wikipedia.org/wiki?curid=931814", "title": "Colossus (počítač)", "text": "Colossus (počítač)\n\nColossus byl tajný britský počítač, navržený a postavený roku 1943 pro analýzu zachycených německých rádiových depeší zakódovaných přístroji typu Lorenz SZ. Počítač obsahoval 1500 elektronek (verze Colossus Mark II jich měla 2500), což znamená, že Colossus byl největším počítačem své doby (jeho nejbližší konkurent měl 150 elektronek). Uvedení počítače do provozu v roce 1944 zkrátilo luštění zachycených zpráv z týdnů na hodiny. Vylepšená verze Colossus Mark II je považována za první programovatelný elektronický počítač vůbec.\n\nNa počátku vzniku počítače Colossus stála neobvyklá rádiová zpráva, kterou zachytila britská policie. Místo dosud obvyklé Morseovy abecedy byl použit Baudotův kód, což naznačovalo, že Němci vyvinuli nové šifrovací stroje (jak se později ukázalo, šlo o typ Lorenz SZ). Zachycený telegram byl ihned předán k analýze Vládní škole kódů a šifer v Bletchley Park. Pro lepší zvládnutí nové šifry byla v Bletchley Park vytvořena samostatná jednotka, ale i tak dešifrování postupovalo velmi pomalu.\n\nV srpnu 1941 jeden z německých kryptografů udělal chybu, když dvě po sobě následující, mírně odlišné rádiové zprávy zašifroval stejným klíčem. Obě zprávy se Britům podařilo zachytit, což dovolilo získat poměrně dlouhou sekvenci generovanou šifrovacím strojem, a to umožnilo určit, že stroj používá 12 šifrovacích rotorů. Na principu šifrování rotory byly uspořádány prakticky všechny známé šifrovací stroje té doby (například M-209, Enigma).\nBrzy se ve spolupráci s inženýry z Dollis Hill podařilo sestavit šifrovací stroj, který reprodukoval algoritmus německé šifry. Podařilo se také vytvořit metodu dešifrování zpráv procházením všech druhy známých nastavení a klíče. To vyžadovalo hodně času: Britové byli schopni přečíst libovolnou německou šifrovanou zprávu, ale se zpožděním 6–8 týdnů od okamžiku zachycení.\n\nPro urychlení dekódování zpráv Tommy Flowers navrhl v roce 1943 společně s oddělením Maxe Newmana zcela nový dešifrovací stroj s názvem Colossus. Na začátku roku 1944 byl již v plném proudu poměrně rychlý automatický přepis zpráv.\n\nNa začátku konstrukce Colossu měl tým Maxe Newmana již k dispozici automatizovaný optomechanický systém pojmenovaný „Heath Robinson“, který umožňoval částečný výpočet šifrovacího klíče systému Lorenz SZ. Tento systém ale měl řadu nedostatků. Jedním z vážných problémů byla složitost synchronizace dvou vstupních pásek; v důsledku toho byl přístroj náchylný k chybám a měl nízkou rychlost čtení (do 1000 znaků za sekundu).\n\nTommy Flowers začal navrhovat Colossus „s čistým štítem“. Přes negativní postoj k elektronkám, rozšířený mezi jeho kolegy, se Flowers rozhodl simulovat celý proces šifrování právě na elektronkách. Došlo k významným změnám oproti systému Heath Robinson: nová architektura byla postavena na modulo 2 aritmetice, používaly se paměťové registry apod.\n\nVzhledem k tomu, že počet vstupních pásek klesl na jednu, odpadl problém se synchronizací a maximální rychlost čtení se zvýšila na 5000 znaků za sekundu. Kromě toho ve srovnání se strojem Heath Robinson nový stroj pracoval mnohem spolehlivěji. Nový systém se skládal z 1500 elektronek a dokázal dekódovat zprávu za dobu 2–3 hodin.\n\nBrzy se k týmu připojil Allen Coombs (později vedl projekt po Flowersově odchodu) a v létě 1944 byla dokončena nová verze Colossus Mark II, která se skládala z 2500 elektronek a běžela pětkrát rychleji než jeho předchůdce. Charakteristickým rysem této verze byla možnost programování. Coby (semi)programovatelný počítač Colossus Mark II představoval první stroj svého druhu.\n\nPo druhé světové válce počítače třídy Colossus ztratily využití z důvodu své úzké specializace. Vysoký stupeň utajení nedovolil poskytnout těmto strojům zasloužené místo v síni slávy historie výpočetní techniky, a to až do října 2000, kdy došlo k oficiálnímu odtajnění. Avšak informace o jejich existenci začaly prosakovat na veřejnost již od roku 1970.\n\nWinston Churchill osobně podepsal dekret o zničení strojů, nicméně některé počítače Colossus Mark II pracovaly jako stroje určené pro školení a pomocné úlohy do konce 50. let. V letech 1959–1960 byly zničeny zbývající kopie. Současně byly zničeny všechny výkresy a diagramy použité ke konstrukci.\n\nV roce 1994 skupina inženýrů, kterou vedl Tony Sale, začala pracovat na znovupostavení kopie stroje Colossus Mark II na základě dochovaných fotografií, záznamů a svědectví původních účastníků projektu. Obnova probíhala v bloku F v Bletchley Park, v místnosti, kde stál vůbec první Colossus. Rekonstruovaný stroj je nyní součástí sbírek Národního muzea počítačů v Bletchley Park ve městě Milton Keynes.\n\n"}
{"id": "931815", "url": "https://cs.wikipedia.org/wiki?curid=931815", "title": "Óminesandži", "text": "Óminesandži\n\nÓminesandži () je japonský buddhistický chrám sekty šugendó ležící na vrcholu hory Ómine v prefektuře Nara.\n\nChrám byl postaven na místě, kde se podle legendy zjevil Zaó gongen jako odpověď na modlitby En no Gjódži, zakladatele náboženství šugendó. Nejstarší dochované záznamy o chrámu pocházejí z roku 905. \n\nV červenci 2004 byl chrám spolu s dalšími památkami na poloostrově Kii zapsán na Seznam světového dědictví UNESCO pod názvem \"Posvátná místa a poutní stezky v pohoří Kii\". \n"}
{"id": "931818", "url": "https://cs.wikipedia.org/wiki?curid=931818", "title": "Matthieu Delpierre", "text": "Matthieu Delpierre\n\nMatthieu Delpierre (* 26. dubna 1981, Nancy, Francie) je francouzský fotbalový obránce, který hraje v německém klubu TSG 1899 Hoffenheim.\n\nDelpierre hrál ve Francii za Lille OSC, se kterým postoupil po sezóně 1999/00 z Ligue 2 do francouzské nejvyšší soutěže Ligue 1.\n\n1. července 2007 přestoupil jako volný hráč do německého týmu VfB Stuttgart poté, co mu Lille neprodloužilo smlouvu. Se Stuttgartem vyhrál v sezóně 2006/07 Bundesligu a dostal se do finále německého poháru (v téže sezóně). Jeho kvalitní výkony v obraně neunikly pozornosti anglického Arsenalu a německého Bayernu Mnichov. Zájem projevily i francouzské kluby Olympique Marseille a AS Saint-Étienne, ale Delpierre prodloužil kontrakt se Stuttgartem do léta 2012. 1. prosince 2009 byl trenérem Markusem Babbelem ustanoven novým kapitánem týmu. V lednu 2012 požádal trenéra Bruno Labbadiu, aby vybral nového kapitána Stuttgartu. Labadia jmenoval jeho nástupcem Serdara Tasciho.\n\nPo sezóně 2011/12 odešel po skončení smlouvy jako volný hráč do týmu ligového konkurenta TSG 1899 Hoffenheim.\n\nMatthieu Delpierre prošel francouzskými mládežnickými reprezentacemi U18, U20 a U21. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\n"}
{"id": "931819", "url": "https://cs.wikipedia.org/wiki?curid=931819", "title": "Zánártí", "text": "Zánártí\n\nZánártí (latinsky \") je část nohy člověka i jiných čtvernožců. U člověka spojuje hlezenní kloub s nártem a skládá se ze sedmi zánártních kostí:\n"}
{"id": "931820", "url": "https://cs.wikipedia.org/wiki?curid=931820", "title": "José Luis Chilavert", "text": "José Luis Chilavert\n\nJosé Luis Félix Chilavert González (* 27. červenec 1965, Luque) je bývalý paraguajský fotbalista, brankář. Mezinárodní federace fotbalových historiků a statistiků (IFFHS) ho třikrát zvolila světovým brankářem roku (1995, 1997, 1998) a roku 1999 pak 6. nejlepším brankářem 20. století. Roku 1996 byl vyhlášen nejlepším fotbalistou Jižní Ameriky. Zúčastnil se dvou mistrovství světa - roku 1998 a 2002, na tom prvním byl zvolen do all-stars týmu turnaje. Celkem za paraguajskou reprezentaci odehrál 74 zápasů a kuriozitou je, že vstřelil i 8 reprezentačních branek (což je světový rekord mezi brankáři), neboť s oblibou kopal penalty. V ligových zápasech takto vstřelil 46 gólů a je druhým nejvíce skórujícím gólmanem historie po Brazilci Rogério Cenim.\n\nRád také zahrával volné přímé kopy - na mundialu v roce 1998 se stal prvním brankářem v historii mistrovství světa, který zahrál volný přímý kop (v zápase proti Bulharsku, gól ale nepadl). S argentinským klubem CA Vélez Sársfield získal roku 1994 Pohár osvoboditelů a ve stejném roce i Interkontinentální pohár. S Racingem Štrasburk vyhrál roku 2001 francouzský pohár. Stal se mistrem tří zemí, Paraguaye (1984), Argentiny (1993, 1995, 1996, 1998) a Uruguaye (2003). Byl proslulý svou výbušnou povahou a řadou incidentů, s nichž nejznámější je zřejmě rvačka s kolumbijských útočníkem Faustinem Asprillou.\n\n"}
{"id": "931824", "url": "https://cs.wikipedia.org/wiki?curid=931824", "title": "New Haven Open at Yale 2013 – ženská dvouhra", "text": "New Haven Open at Yale 2013 – ženská dvouhra\n\nDo soutěže ženské dvouhry na tenisovém turnaji New Haven Open at Yale 2013 nastoupilo třicet hráček. Obhájkyní titulu byla světová devítka a třetí nasazená Petra Kvitová z České republiky.\n\nVítězkou se stala nenasazená rumunská tenistka Simona Halepová, která ve finále zdolala obhájkyni titulu a třetí nasazenou Petru Kvitovou v poměru dvakrát 6–2 a získala tak už čtvrtý titul na okruhu WTA v tomto roce.\n\nDvě nejvýše nasazené měly volný los do druhého kola\n\n"}
{"id": "931827", "url": "https://cs.wikipedia.org/wiki?curid=931827", "title": "Josh Safran", "text": "Josh Safran\n\nJoshua Safran, známý jako Josh Safran, je americký televizní producent a scenárista.\n\nAbsolvoval na Tisch School o Arts a získal titul Bachelor of Fine Arts.\n\nByl výkonným producentem a scenáristou pro seriál televize The CW \"Super drbna\" a stal se výkonným producentem a hlavním tvůrcem druhé a zároveň poslední řady televizního seriálu \"Smash\", který byl vysílán na stanici NBC. Spolu s režisérkou Shanou Feste napsal scénář na nadcházející romantickou komedii \"Endless Love\", remaku stejnojmenného filmu z roku 1981.\n\n"}
{"id": "931828", "url": "https://cs.wikipedia.org/wiki?curid=931828", "title": "Trap (hudební žánr)", "text": "Trap (hudební žánr)\n\nTrap je hudební žánr, který se na přelomu 90. let 20. století a nultých let 21. století vyvinul v USA z jižanského hip hopu. Je typický užitím dvou- nebo třídobých Hi-hatů a hlubokých tónů basového bubnu nejčastěji z bicího automatu Roland TR-808 míchaných se syntetizérem v celkově temném, zlověstném a pochmurném zvuku. Termín „trap“ je slangovým výrazem pro místo prodeje drog. Po roce 2010 se z experimentů s dubstepem zrodil subžánr trap EDM.\n\nŽánr dosáhl nejvyšší popularity po roce 2010, kdy se prosadila druhá vlna trapových umělců s novým zvukem a energií. Trapové písně v té době začaly obsazovat nejvyšší příčky hudebních žebříčků včetně Billboard Hot 100. Například v roce 2015 se píseň „Trap Queen“ od Fettyho Wapa umístila na 2. příčce žebříčku Billboard Hot 100, v roce 2016 následovaly singly „Panda“ od Desiignera (1. příčka), „Black Beatles“ od Rae Sremmurd a Gucciho Manea (1. příčka) nebo „Bad and Boujee“ od Migos (1. příčka). V roce 2017 například rapperka Cardi B uspěla se singlem „Bodak Yellow“ (1. příčka). Podobný úspěch zaznamenal také rapper Post Malone se singlem „Rockstar“ (1. příčka). V roce 2018 byl již trap dominujícím žánrem hip hopové hudby a slavil úspěch i na poli mainstreamové popové hudby. \n\nTrapová hudba je definována svou zlověstnou, bezútěšnou a syrovou atmosférou. Obsah se liší umělec od umělce. Mezi typické lyrické motivy patří pozorování útrap života v „pasti“ (anglický výraz trap), pouličního života, chudoby, násilí a autentických zážitků, jímž interpreti čelili.\n\nTrapová hudba využívá vícevrstvých, hlubokých, tvrdých a melodických syntezátorů, ostrých, nečistých a rytmických vířivých bubnů, hlubokých bicích z bicího automatu Roland TR-808, dvoj-, trojdobých a podobně dělených Hi-hatů a filmového a symfonického využití strunných, žesťových, dřevěných a klávesové nástroje, které mají vytvořit energickou, tvrdou, hlubokou a variantní atmosféru. Tyto primární charakteristiky by měly postihnout základní zvuk trapové hudby, jejich původ sahá k producentovi Shawtymu Reddovi. U trapu se můžeme setkat s celou škálou temp, od 100 BPM do 176 BPM, ale obvyklé tempo je kolem 140 BPM.\n\nZákladní znak trapové hudby, trojité údery hi-hat vířivých bubnů z bicího automatu Roland TR-808, lze datovat až do roku 1986 k DJ Kurtisovi Mantronikovi. V nultých letech se zrodily další bicí prvky u producentů DJ Toompa a Drumma Boye.\n\nTermín „trap“ je slangovým výrazem pro místo prodeje drog. Termín se zrodil v Atlantě, kde ho mezi prvními začali používat rappeři Cool Breeze, Dungeon Family, Outkast, Goodie Mob a Ghetto Mafia. Na přelomu tisíciletí se mezi novináři a fanoušky vžilo označení trapoví rappeři, které bylo určeno pro interprety z jihu USA, jejichž hlavním tématem textů byl prodej drog. \n\nBěhem nultých let se termín vžil i mezi jižanskými rappery a začal se čím dál tím více dostávat do rádií a do mainstreamové hudby. Úspěch se dostavil s první vlnou trapových umělců, do jejichž řad patří T.I., Young Jeezy, Gucci Mane, Yo Gotti nebo Rick Ross. Ti využívali produkci trapových hudebních producentů mezi nimiž lze zmínit například tyto: DJ Toomp, Fatboi, Drumma Boy, Shawty Redd, D. Rich a Zaytoven.\n\nNa konci první dekády 21. století se trap vyhoupl na vrchol a chystal se na příchod druhé vlny, která s sebou přinese mezinárodní úspěch. V přechodném období mezi první a druhou vlnou byl asi nejvytíženějším producentem Lex Luger, který během dvou let vytvořil kolem 200 skladeb. Z jeho tvorby začala vycházet nová generace hudebních producentů: 808 Mafia, Southside, Sonny Digital, TM88, Young Chop, DJ Spinz, Mike Will Made It a Metro Boomin.\n\nKolem roku 2012 se na přední místa hitparád začala dostávat také nová generace rapperů, kteří vytvořili nový zvuk trapu. Mezi prvními uspěli například Chief Keef nebo Future. Trapové písně v té době začaly obsazovat nejvyšší příčky hudebních žebříčků včetně Billboard Hot 100. Například v roce 2015 se píseň „Trap Queen“ od Fettyho Wapa umístila na 2. příčce žebříčku Billboard Hot 100, v roce 2016 následovaly singly „Panda“ od Desiignera (1. příčka), „Black Beatles“ od Rae Sremmurd a Gucciho Manea (1. příčka) nebo „Bad and Boujee“ od Migos (1. příčka). V roce 2017 například rapperka Cardi B uspěla se singlem „Bodak Yellow“ (1. příčka). Podobný úspěch zaznamenal také rapper Post Malone se singlem „Rockstar“ (1. příčka). V roce 2018 byl již trap dominujícím žánrem hip hopové hudby a slavil úspěch i na poli mainstreamové popové hudby. \n\nV textech se druhá vlna trapových rapperů stále věnuje komentování reality života v ghettech, násilí a chudobě. Vedle tohoto jsou velkým tématem také drogy, a to nejen jejich prodej, ale hlavně užívání. Interpreti tím autenticky reagovali na stále se zvyšující počet mladých američanů, kteří užívají drogy nebo prášky na předpis. Kolem roku 2017 se do trapové hudby začala také promítat témata duševních poruch a citů, význačným průkopníkem tohoto tématu byl XXXTentacion, který byl zavražděn v roce 2018 ve věku 20 let. Interpreti druhé vlny trapu také reagovali na proměnu hudebního trhu, hlavní důraz kladli na streamování své tvorby. Často své první velké úspěchy zaznamenali bez pomoci velkých nahrávacích společností, a to díky aktivitě na sociálních sítích a streamovacích službách, zejména SoundCloudu, ale také Spotify, YouTube apod.\n\nMezi úspěšné rappery druhé vlny lze řadit následující: 21 Savage, Cardi B, Fetty Wap, Future, Kodak Black, Lil Pump, Lil Uzi Vert, Migos, Post Malone, Rae Sremmurd, Travis Scott, XXXTentacion nebo Young Thug.\n\n\n\"(Jinak se Trap delí neoficiálne aj na \"old Trap\" a \"soft Trap\")\"\n"}
{"id": "931829", "url": "https://cs.wikipedia.org/wiki?curid=931829", "title": "Anatolij Roščin", "text": "Anatolij Roščin\n\nAnatolij Alexandrovič Roščin (; 10. března 1932 Gaverdovo, Sovětský svaz – 5. ledna 2016, Petrohrad, Rusko) byl sovětský zápasník, reprezentant v zápase řecko-římském, olympijský šampión, trojnásobný mistr světa a mistr Evropy. K zápasu se dostal poměrně pozdě, až v roce 1955, během svého působení u sovětského námořnictva. Olympijským šampionem se stal ve 40 letech.\n\nNa olympijských hrách startoval třikrát. V roce 1964 na hrách v Tokiu v těžké váze a o čtyři roky později na hrách v Mexiku ve stejné kategorii vybojoval stříbrnou medaili. V roce 1972 na hrách v Mnichově vybojoval zlatou medaili v supertěžké váze.\n\nV letech 1963, 1969 a 1970 vybojoval zlato, v roce 1967 a 1971 stříbro na mistrovství světa. V roce 1966 vybojoval zlato na mistrovství Evropy.\n\nV letech 1961, 1962, 1963, 1967 a 1971 vybojoval titul sovětského šampiona, v letech 1964, 1965, 1968 a 1972 byl druhý.\n\nRoščin se k zápasu dostal poměrně pozdě, až v roce 1955, během svého působení u sovětského námořnictva.\n\nPo svém triumfu na Mnichovské olympiádě 1972 ukončil aktivní sportovní kariéru. U zápasu pokračoval jako mezinárodní rozhodčí.\n\n"}
{"id": "931834", "url": "https://cs.wikipedia.org/wiki?curid=931834", "title": "Roman Skuhravý", "text": "Roman Skuhravý\n\nRoman Skuhravý (* 6. ledna 1975) je bývalý český fotbalový obránce a současný fotbalový trenér.\n\nJe bratrancem bývalého reprezentačního útočníka Tomáše Skuhravého.\n\nS fotbalem začínal v Přerově nad Labem, odkud odešel do Mladé Boleslavi. V osmnácti letech přestoupil do Jablonce, kde působil v letech 1993–2003. 24. dubna 1999 v utkání Jablonce proti Baníku Ostrava si smolně vstřelil dva vlastní góly. Jednou prostřelil i brankáře Ostravy a zápas skončil remízou 2:2.\n\nV roce 2000 odešel hostovat do Baníku Ostrava, ale krátce nato prodělal zranění kolena, čímž de facto skončila jeho kariéra. Po dobu dvou let nehrál fotbal, poté od února 2003 hostoval v nižší soutěži za Varnsdorf. V létě 2003 odešel do Plzně. S kariérou se loučil v roce 2004 ve Viktorii Plzeň, která sestoupila z první ligy.\n\nV letech 1996–1997 nastupoval za český reprezentační výběr do 21 let, odehrál celkem 8 zápasů a v přátelském utkání s Rakouskem vstřelil jeden gól (z pokutového kopu).\n\nS trénováním začínal u mládežnických týmů Jablonce. Od června 2012 byl asistentem trenéra A-mužstva Václava Kotala. Začátkem května 2013 po vysoké prohře 1:5 na hřišti Slavie Praha Kotal u mužstva skončil a tým převzal Roman Skuhravý. Do konce sezóny 2012/13 s týmem neprohrál (2 výhry a 2 remízy), což stačilo na konečné 4. místo v ligové tabulce. V sezóně slavil zisk českého fotbalového poháru po vítězství ve finále nad FK Mladá Boleslav, čímž si Jablonec zajistil start ve třetím předkole Evropské ligy 2013/14. Po konci sezóny podepsal s Jabloncem dvouletou smlouvu. Asistentem byl Pavel Drsek, trenérem brankářů zůstal Jan Stejskal. Na začátku nové sezóny 2013/14 (12. července 2013) získal s týmem český Superpohár, Jablonec porazil ligového šampiona, tým FC Viktoria Plzeň poměrem 3:2. Skuhravého začátek u jabloneckého A-mužstva byl tedy velmi úspěšný.\n\nRoman Skuhravý se inspiroval kvalitní prací německého trenéra Jürgena Kloppa v Borussii Dortmund. Ve třetím předkole Evropské ligy 2013/14 úspěšně sestavil základní jedenáctku i přes pochyby klubového šéfa Miroslava Pelty. Tu pak na hřišti vhodně prostřídal a Jablonec porazil norského soupeře Strømsgodset IF doma (2:1) i venku (3:1). V play-off předkole jeho tým narazil na favorizovaný španělský celek Betis Sevilla, s nímž odehrál doma více než vyrovnanou partii, ale kvůli nízké střelecké produktivitě prohrál 1:2. V odvetě dominoval soupeř z Pyrenejského poloostrova, který nasázel Jablonci šest branek (prohra Jablonce 0:6).\n\nPo sezoně 2013/14 v Jablonci skončil a na trenérské stoličce tohoto klubu ho nahradil Jaroslav Šilhavý. Před sezonou 2015/16 se stal hlavním trenérem klubu FK Varnsdorf, kde ho po skončení podzimní části soutěže nahradil Zdenko Frťala.\n\nNa začátku sezony 2016/17 převzal funkci hlavního trenéra v SFC Opava. Ve své úvodní sezóně dovedl Slezský FC Opava až do finále českého poháru (tým při své pouti vyřadil čtyři prvoligová mužstva: 1. FC Slovácko, FC Viktoria Plzeň, FC Zbrojovka Brno a FK Mladá Boleslav) a v lize skončil na třetím místě. Ve finále hraném 17. května 2017 na Andrově stadionu v Olomouci pak Opava podlehla 0:1 klubu FC Fastav Zlín. Následující ročník druhé ligy s Opavou vyhrál a zajistil tak postup do nejvyšší soutěže. Za své úspěchy byl jmenován trenérem roku Fortuna národní ligy 2017/18. V září 2018 ukončil kvůli rodinným důvodům své angažmá v Opavě a přijal místo trenéra u hlavního opavského konkurenta v boji o záchranu FK Dukla Praha.\n\n"}
{"id": "931836", "url": "https://cs.wikipedia.org/wiki?curid=931836", "title": "Winston-Salem Open 2013 – mužská dvouhra", "text": "Winston-Salem Open 2013 – mužská dvouhra\n\nDo soutěže mužské dvouhry na tenisovém turnaji Winston-Salem Open 2013 nastoupilo čtyřicet osm hráčů. Obhájcem titulu byl třetí nasazený americký tenista John Isner, který z turnaje odstoupil pro poranění kyčle. Pro zranění pravého ramena se odhlásil také nejvýše nasazený Čech Tomáš Berdych.\n\nZ pátého vítězství na okruhu ATP se radoval dvaatřicetiletý Rakušan Jürgen Melzer, kterému ve finále vzdal utkání za stavu 6-3 a 2-1 kvůli zdravotním problémům Francouz Gael Monfils.\n\nVšichni nasazení hráči měli volný los do druhého kola.\n\n"}
{"id": "931837", "url": "https://cs.wikipedia.org/wiki?curid=931837", "title": "Zaó gongen", "text": "Zaó gongen\n\nZaó gongen (: 蔵王権現) je jedním z buddhů japonského buddhismu. Jde o specificky japonského buddhu, který neexistuje v původním indickém buddhismu. Známé je jeho uctívání v chrámu Kinpusendži v prefektuře Nara. Výraz gongen (権現) znamená \"božstvo, které se zjevilo ve formě kami\".\n\nZaó gongen se podle legendy zjevil zakladateli sekty šugendó En no Gjódžovi v horách Kinpusen v Jošinu. Zaó gongen je splynutím buddhy Šákjamuniho (釈迦如来, \"Šaka njorai\"), bóddhisatvy Tisíciruké Kannon (千手観音, \"Sendžu Kannon\") a bódhisatvy Miroku (弥勒菩薩, \"Miroku bosacu\").\n"}
{"id": "931839", "url": "https://cs.wikipedia.org/wiki?curid=931839", "title": "Klempíř", "text": "Klempíř\n\nKlempíř (z něm. \"Klemperer\") je řemeslník pracující s plechem hlavně ve stavebnictví. Plech, nejčastěji pozinkovaný ocelový nebo měděný, stříhá, tvaruje (ohýbá) a spojuje pájením nebo skládaným spojem. K obvyklým klempířským výrobkům patří součásti okapů, oplechování střešních výlezů, vikýřů, komínů, krytí zdí a parapetů oken a balkonů, plechové střešní krytiny ad. Klempíř provádí i montáž a opravy klempířských výrobků.\n\nAutoklempíř je specializovaný klempíř provádějící opravy plechových částí karoserií automobilů.\n\n\n"}
{"id": "931843", "url": "https://cs.wikipedia.org/wiki?curid=931843", "title": "Přástevník americký", "text": "Přástevník americký\n\nPřástevník americký, též přástevníček americký, je motýl, jehož housenky poškozují listy žírem. V České republice poškozuje dřeviny v ovocných sadech, aleje, ale také například keře.\n\nHYPHCU\nPřástevník americký je původem ze Severní Ameriky. V polovině 20. století pronikl do Evropy, nyní je kromě Severní Ameriky rozšířen od Evropy po Asii. V Evropě je to v současnosti běžný druh a v Česku je potvrzen jeho výskyt.\n\nDospělec je okřídlený motýl. Rozpětí křídel dosahuje 25–36 mm. Zbarvení předních křídel je bílé s variabilním černým nebo hnědočerným tečkováním uspořádaným do řad. Zadní křídla jsou vždy čistě bílá.\n\nLarvy jsou drobné žlutavé, žlutozelené, dlouze ochlupené housenky, dorůstají délky 3,5 cm.\n\nVajíčka jsou kulatá, 0,5-0,7 mm velká, světle zelená, před líhnutím housenek šedá.\n\nPřezimují kukly. Motýli se líhnou na jaře. Na listy dřevin kladou skupiny vajíček a pokrývají je chloupky ze zadečku. Housenky spřádají listy do hnízd. V hnízdech okusují a listy. Do července se kuklí. Druh má ve Střední Evropě dvě generace, ačkoliv v Severní Americe má jen jednu. Od konce dubna do června trvá jedna generace, druhá se líhne v červenci a srpnu. Může se vyvinout i částečná třetí generace, ovšem housenky přes zimu hynou. Dospělci se líhnou ve večerních hodinách a nepřijímají potravu.\n\nHostitelskými dřevinami je obvykle ořešák, moruše, javor a topoly. Z ovocných dřevin přástevník americký poškozuje hrušně, kdouloně, lísky, meruňky, mišpule a révu vinnou. Napadá rovněž byliny, např. zelí, kukuřici, řepu aj.\n\nDruh je v současnosti napadán mnoha druhy většinou nespecifických parazitoidů. V průměru bývá udávána asi 10% parazitace kukel.\n\nVyskytuje se především v teplejších oblastech, do Česka proniká v mimořádně teplých letech.\n\nPoměrně často dochází k holožírům, obvykle však napadení vede jen k oslabení dřeviny. Napadení přástevníkem americkým se projevuje přítomností velkého množství drobných, žlutavých nebo žlutozelených housenek, které jsou zpočátku ve společném zápředku. Housenky spřádají listy do hnízd, a při jejich větším množství vzniká holožír. Housenky přástevníka je možné zaměnit s housenkami bekyně zlatořitné, její larvy však mají jiné zbarvení.\n\nHousenky v prvních instarech jsou velmi citlivé k přípravkům obsahujícím bakterie \"Bacillus thuringiensis\".\n\n"}
{"id": "931845", "url": "https://cs.wikipedia.org/wiki?curid=931845", "title": "Winston-Salem Open 2013 – mužská čtyřhra", "text": "Winston-Salem Open 2013 – mužská čtyřhra\n\nDo soutěže mužské čtyřhry na tenisovém turnaji Winston-Salem Open 2013 nastoupilo šestnáct dvojic. Obhájcem titulu byl mexicko-americký pár Santiago González a Scott Lipsky, který ve čtvrtfinále podlehl německé dvojici Andre Begemann a Martin Emmrich.\n\nVítězem se stala první nasazená dvojice Daniel Nestor a Leander Paes, kteří ve finále zvítězili nad filipínsko-britským párem Treat Conrad Huey a Dominic Inglot poměrem 7–6 a 7–5.\n\n"}
{"id": "931847", "url": "https://cs.wikipedia.org/wiki?curid=931847", "title": "Karl von Limbeck", "text": "Karl von Limbeck\n\nKarl von Limbeck (16. září 1818 Praha – 22. září 1901 Teplice), byl rakouský a český právník, soudce a politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl právník, soudce. Vystudoval práva na Karlo-Ferdinandově univerzitě v Praze. Zde složil roku 1845 první rigorózum. Po skončení školy nastoupil v únoru 1840 jako koncipient na komorní prokuraturu v Praze. V dubnu 1840 se stal auskultantem a v březnu 1850 asesorem u zemského soudu. 24. března 1855 byl jmenován zemským soudním radou a přidělen k zemskému trestnímu soudu, později k obchodnímu soudu. Od července 1862 byl přidělen k vrchnímu zemskému soudu v Praze. Od roku 1862 byl členem spolku Verein für Geschichte der Deutschen in Böhmen. Za jeho zásluhy mu byl udělen titul vrchního zemského soudního rady. Od března 1868 zastával post prezidenta krajského soudu v Litoměřicích. V květnu 1881 byl povýšen na dvorního radu. Publikoval též studie o jazykové otázce.\n\nV 60. letech 19. století se zapojil i do zemské a celostátní politiky. V doplňovacích volbách 6. března 1862 byl zvolen v kurii venkovských obcí (obvod Falknov – Kynžvart) na Český zemský sněm. Mandát ve sněmu obhájil za týž obvod i v řádných zemských volbách v lednu 1867 a v krátce poté vypsaných volbách v březnu 1867. V zemských volbách v roce 1870 se mezi zvolenými neuvádí, do sněmu se vrátil až ve volbách v roce 1872, nyní za velkostatkářskou kurii (svěřenecké velkostatky). V ní mandát obhájil ve volbách v roce 1878. Zasedal také v Říšské radě (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů).\n\nPoliticky patřil k takzvané Ústavní straně (liberální, centralistická formace, odmítající federalistické aspirace neněmeckých národností), respektive později k její šlechtické odnoži, Straně ústavověrného velkostatku.\n\nDo výslužby odešel v roce 1896, po 56 letech působení ve státní správě. Tehdy mu byl udělen Císařský rakouský řád Leopoldův. Byl čestným občanem Falknova. Na penzi pobýval v Teplicích. Zde zemřel v září 1901 po krátké nemoci.\n\nJeho otcem byl Johann Nepomuk Limbeck, viceprezident pražského apelačního soudu, bratr Johann Limbeck byl ředitelem České hypoteční banky. Manželkou byla od září 1858 Hermine Haase von Buchstein.\n\n"}
{"id": "931848", "url": "https://cs.wikipedia.org/wiki?curid=931848", "title": "Hřebenářové z Hřebene", "text": "Hřebenářové z Hřebene\n\nHřebenářové z Hřebene představovali jednu z větví hraběcího rodu Harrachů. V roce 1543–1547 se zmiňuje Václav Hřebenář z Hřebene a jeho bratr Jan. V roce 1543 byli ještě nezletilí. Jejich otcem byl Václav z Hřebene. Václavovi bratři byli Markvart Hřebenář z Hřebene, Purkart Hřebenář z Hřebene a Lipolt Hřebenář z Hřebene. Rod Hřebenářů vymřel v roce 1725. V erbu měli tři pštrosí péra s koulí.\n\n"}
{"id": "931858", "url": "https://cs.wikipedia.org/wiki?curid=931858", "title": "Roman Codreanu", "text": "Roman Codreanu\n\nRoman Codreanu (* 17. listopadu 1952 Vața de Sus − 26. května 2001 Arad) byl rumunský zápasník, reprezentant v zápase řecko-římském. V roce 1976 na olympijských hrách v Montrealu v kategorii nad 100 kg a v roce 1980 na hrách v Moskvě ve stejné kategorii vybojoval sedmé místo.\n\nV roce 1975 a 1978 vybojoval bronz a v roce 1974 páté místo na mistrovství světa. V roce 1978 vybojoval zlato, v roce 1979 stříbro a v roce 1974 bronz na mistrovství Evropy, v letech 80 a 83 vybojoval čtvrté, v roce 1975 páté a v roce 1976 šesté místo.\n\n"}
{"id": "931860", "url": "https://cs.wikipedia.org/wiki?curid=931860", "title": "JavaFX Script", "text": "JavaFX Script\n\nJavaFX Script, původně pojmenovaný F3 (Form Follows Function), je staticky typovaný deklarativní skriptovací jazyk, který je postaven na platformě Java. Jazyk byl vytvořen pro programování na platformě JavaFX. Kód JavaFX Scriptu je údajně až 5x úspornější než Javy. Syntaxe se podobá JavaScriptu. Jazyk poskytuje výhodu automatického data bindingu i plné podpory 2D grafiky, swingovských komponent a deklarativních animací.\n\nOd verze JavaFX 2.0, JavaFX Script už není podporován. Oracle to vysvětluje tím, že můžeme použít ostatní skriptovací jazyky podporující JVM, jako Groovy nebo Scala.\nVývoj jazyka se přesunul do projektu Visage.\n\nStaticky typovaný – To znamená, že datový typ každé proměnné, parametru i návratové hodnoty musí být znám již při překladu.\n\nDeklarativní – Jazyk popisuje čeho se má dosáhnout, ne však jak. Jako výsledek je jednodušší syntaxe oproti Javě. Vzhledem k tomuto rysu je JavaFX Script vhodný pro tvorbu komplexních GUI aplikací.\n\nData binding – Jedná se o obecnou techniku spojující logiku a uživatelské rozhraní. Pokud jsou správně nastaveny vazby, změní-li data hodnotu, tak elementy vázané k těmto datům se automaticky změní, platí i opačná závislost. Například změna stavu jedné GUI komponenty synchronizovaně změní jinou komponentu či datový model bez potřeby jakéhokoliv listeneru, který se používá třeba v Javě.\n\nVývoj v JavaFX Scriptu ulehčuje podpora většiny používaných IDE (Netbeans, Eclipse). Syntaktické a další chyby jsou programátorovi předávány při překladu (tzv. compile-time errors). Koncovka zdrojových souborů v jazyce JavaFX Script je fx.\n\nJavaFX kombinuje skriptovací jazyk JavaFX Script s množstvím vývojových nástrojů, grafických, audio a jiných knihoven médií včetně runtime prostředí. To vše zajišťuje sjednocený look and feel (vzhled a pocit) napříč různými zařízeními.\n\nJavaFX Script poskytuje 4 primitivní typy: String, Boolean, Number a Integer.\nProměnné jakéhokoliv typu je uvedena s klíčovým slovem var. Na rozdíl od Javy zde není třeba uvést datový typ při deklaraci, datový typ si interpret odvodí z jejího použití. Nicméně protože jde o staticky typový jazyk, nelze v průběhu životního cyklu datový typ měnit. Proměnné musí být pojmenovány v souladu s pravidly Javy.\n\nPříklad:\n\nJavaFX Script poskytuje de facto stejné operátory jako Java, plus některé unikátní navíc jako např. reverse (opačná sekvence), indexof (index sekvence), as (přetypování), atd.\n\nPro potřeby funkcí definuje JavaFX Script klíčové slovo function. Funkce reprezentuje znovupoužitelný blok kódu. Může obsahovat deklarace proměnných i návratový typ, obsah funkce se zapisuje do složených závorek. Funkce se používají zejména pro účely matematické nebo jako gettery a settery tříd. V kontrastu s Javou je možné deklarovat funkce, ale i proměnné mimo třídy. Procedury v JavaFX Scriptu mají vyhrazeno klíčové slovo operation a mohou obsahovat libovolné množství příkazů. \n\nPříklad: \n\nJsou obdobné jako v Javě.\n\nJavaFX Script obsahuje novinku kterou je výraz, který umožňuje deklarovat sekvenci. Výraz používá dva integery oddělené notací „..“ \n\nPříklad:\n\n[1..10 step 2] výraz zobrazuje sekvenci lichých čísel od 1 do 9 \n\nJazyk podporuje vyhazování výjimek prostřednictvím výrazu throw a jejich zachycování bloky try, catch, finally. V podstatě je to stejné jako v Javě s výjimkou pořadí výrazů catch, které se mohou objevit v jakémkoliv pořadí, oproti Javě kde je nutné uvést nejdřív hierarchicky nižší podtřídy.\n\nTřídy se vytvářejí s použitím klíčového slova class následovaného platným identifikátorem. Tělo třídy je ve složených závorkách, atributy začínají klíčovým slovem atribute. Chování poskytované třídou je poskytováno funkcemi. Přístup k třídám je dán modifikátory public, private, protected. Jazyk obsahuje také konstrukci static pro tvorbu třídních funkcí, atributů, nabízí se tedy možnost definovat tzv. utility třídy (viz např. Math poskytující různé matematické funkce). Instance tříd se na rozdíl od Javy nevytváří pomocí operátoru new, ale pomocí objektových literálů. \n\nPříklad: vytvoření objektu Adresa \n\nExistuje možnost dědění tříd, kdy se zdědí atributy a funkcionalita nadtřídy. K tomu slouží klíčové slovo extends. Navíc JavaFX Script má speciální bloky zajišťující bezpečnou inicializaci a post inicializaci hierarchie (bloky init a postinit). Na rozdíl od Javy se zde vyskytuje vícenásobná dědičnost, kdy třída může dědit od více tříd.\n\nOperátor new má opodstatnění při vytváření Java instancí. \n\nPříklad:\n\nPro potřeby data bindingu obsahuje JavaFX Script výrazy let a bind. Klíčové slovo let označuje závislá data, bind nezávislá. \n\nPříklad: \n\nAlternativa 1: \n\nAlternativa 2: \n\n\n"}
{"id": "931862", "url": "https://cs.wikipedia.org/wiki?curid=931862", "title": "New Haven Open at Yale 2013 – ženská čtyřhra", "text": "New Haven Open at Yale 2013 – ženská čtyřhra\n\nDo soutěže ženské čtyřhry na tenisovém turnaji New Haven Open at Yale 2013 nastoupilo šestnáct dvojic. Obhájcem titulu je americký pár Liezel Huberová a Lisa Raymondová, jehož členky nestartují společně.\n\nSpoluhráčkou Huberové se na turnaji stala španělská hráčka Nuria Llagosteraová Vivesová. Raymondová nastoupila po boku italské tenistky Flavie Pennettaové. Los obě dvojice svedl ke vzájemnému duelu v úvodním kole, z něhož vítězně vyšly Huberová s Llagosterovou Vivesovou.\n\nPrvní společní titul získala třetí nasazená indicko-čínská dvojice Sania Mirzaová a Čeng Ťie, když ve finále udalala druhý nasazený pár\nAnabel Medinaová Garriguesová a Katarina Srebotniková výsledkem 6–3 a 6–4.\n\n"}
{"id": "931868", "url": "https://cs.wikipedia.org/wiki?curid=931868", "title": "New Haven Open at Yale 2013", "text": "New Haven Open at Yale 2013\n\nNew Haven Open at Yale 2013, celým názvem s uvedením sponzora New Haven Open at Yale presented by First Niagara 2013, byl profesionální tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Cullman-Heyman Tennis Center. Konal se mezi 16. až 24. srpnem 2013 v americkém New Havenu, ležícím v Connecticutu, jako 45. ročník turnaje.\n\nJednalo se o poslední pátý díl ženské části US Open Series 2013, jakožto závěrečná příprava před newyorským grandslamem US Open 2013. Turnaj s rozpočtem 750 000 dolarů patřil do kategorie WTA Premier Tournaments.\n\nNejvýše nasazenou hráčkou ve dvouhře se stala světová pětka Sara Erraniová z Itálie, která ve druhém kole podlehla Rusce Jekatěrině Makarovové.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "931871", "url": "https://cs.wikipedia.org/wiki?curid=931871", "title": "Evropské juniorské hry v atletice 1966", "text": "Evropské juniorské hry v atletice 1966\n\n2. Evropské juniorské hry – sportovní závod pro atlety do 19 let organizovaný EAA se konal v Ukrajinské SSR a to v Oděse. Závod se odehrál od 24. září - 25. září 1966.\n\n"}
{"id": "931872", "url": "https://cs.wikipedia.org/wiki?curid=931872", "title": "Trophée des champions 2006", "text": "Trophée des champions 2006\n\nTrophée des champions 2006 byl zápas Trophée des champions, tedy francouzského fotbalového Superpoháru. Střetly se v něm týmy Olympique Lyonnais jakožto vítěz Ligue 1 ze sezóny 2005/06, a celek Paris Saint-Germain, který vyhrál ve stejné sezóně francouzský fotbalový pohár (Coupe de France).\n\nUtkání se odehrálo 30. července 2006 na Stade Gerland v Lyonu. O poločase byl stav 0:0, tým Olympique Lyonnais nakonec soupeře porazil až v penaltovém rozstřelu (5:4) a radoval se z triumfu. Pro Lyon to bylo šesté prvenství v soutěži (a páté v řadě), v minulosti trofej získal ještě v letech 1973 a 2002–2005. Paris Saint-Germain přišel o možnost získat třetí trofej ve francouzském Superpoháru.\n\n"}
{"id": "931873", "url": "https://cs.wikipedia.org/wiki?curid=931873", "title": "Maisie Williams", "text": "Maisie Williams\n\nMargaret Constance „Maisie“ Williams (* 15. dubna 1997 Anglie) je britská herečka. Její nejznámější rolí je postava Aryi Stark v seriálu \"Hra o trůny\".\n\nVyrůstala v Somersetu a navštěvovala střední školu Norton Hill School v Midsomer Norton.\n\nOd roku 2011 hraje Aryu Stark, divokou mladou dívku ze šlechtické rodiny, ve fantasy seriálu televize HBO, \"Hra o trůny\". Jedná se o její první roli. Byla první dětskou herečkou v pořadu, která v roli zabila někoho jiného. Za svůj výkon v roli získala obdiv a ocenění od kritiků i od diváků. Williams dále sbírala chválu i ve druhé sérii seriálu a HBO ji navrhlo pro zvážení na cenu Emmy v kategorii nejlepší herečka ve vedlejší roli. V roce 2012 získala dvě ceny Portal Award, pro nejlepší televizní herečku ve vedlejší roli a pro nejlepší mladou herečku. Ve věku patnácti let se stala nejmladším držitelem ceny v kategorii nejlepší herečka ve vedlejší roli. V březnu 2013 byla nominována na Young Artist Award v kategorii nejlepší mladá herečka ve vedlejší roli v televizním seriálu.\n\nV roce 2012 ztvárnila roli Loren Caleigh v seriálu BBC s názvem \"The Secret of Crickley Hall\". Také se objevila v komediální skeči skupiny Funny or Die s názvem \"The Olympic Ticket Scalper\" (v překladu \"Překupník se vstupenkami na olympiádu\"). Hrála v nezávislých snímcích \"Heatstroke\" (2012), \"Vyhrát zlatou\" (2013) a v krátkém filmu \"Corvidae\" (2013). Objevila se také ve vedlejší roli v deváté sérii kultovního britského seriálu \"Pán času\".\n\nWilliams uvedla, že její „první láskou“ je tanec.\n\n"}
{"id": "931874", "url": "https://cs.wikipedia.org/wiki?curid=931874", "title": "Winston-Salem Open 2013", "text": "Winston-Salem Open 2013\n\nWinston-Salem Open 2013 byl profesionální tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem v areálu Wake Forest University. Představoval nástupnický turnaj po událostech na Long Islandu a mužské části New Haven Open at Yale. Konal se mezi 18. až 24. srpnem 2013 v americkém Winston-Salemu, ležícím v Severní Karolíně, jako 45. ročník turnaje.\n\nTurnaj s rozpočtem 658 400 dolarů patřil do kategorie ATP World Tour 250. Jednalo se o poslední pátý díl mužské poloviny letní US Open Series 2013, jakožto závěrečné přípravy před čtvrtým grandslamem sezóny US Open 2013.\n\nNejvýše nasazeným hráčem ve dvouhře měl být pátý tenista světa Tomáš Berdych z Česka, který se však před zahájením odhlásil pro poranění pravého ramena. Z turnaje také odstoupil americký obhájce titulu John Isner pro zranění kyčle.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do turnaje z pozice náhradníka:\n\n\n\n"}
{"id": "931878", "url": "https://cs.wikipedia.org/wiki?curid=931878", "title": "Czesław Kwieciński", "text": "Czesław Kwieciński\n\nCzesław Kwieciński (* 20. ledna 1943 Romaškai, Litva) je bývalý polský zápasník, reprezentant v zápase řecko-římském. Pětkrát startoval na olympijských hrách, dvakrát vybojoval bronzovou medaili.\n\nV roce 1964 v Tokiu vypadl ve střední váze ve druhém kole a v roce 1968 v Mexiku ve stejné kategorii v kole čtvrtém. V roce 1972 v Mnichově a v roce 1976 v Montrealu vybojoval bronzovou medaili v lehké těžké váze. Ve stejné kategorii startoval také v roce 1980 v Moskvě, kde vypadl ve třetím kole.\n\nV roce 1970 a 1973 vybojoval stříbro, v roce 1965 bronz, v roce 1977 a 1979 páté místo na mistrovství světa. V roce 1972, 1974 a 1975 vybojoval čtvrté, v roce 1967 páté, v roce 1970 a 1978 šesté a v roce 1980 sedmé místo na mistrovství Evropy.\n\n"}
{"id": "931879", "url": "https://cs.wikipedia.org/wiki?curid=931879", "title": "Esen-tajši", "text": "Esen-tajši\n\nEsen-tajši ( , † 1454/1455) byl od roku 1439 ojratský vládce s titulem tajši, syn a následník Togon-tajšiho. Roku 1449 v bitvě u Tchu-mu zajal Jing-cunga císaře čínské říše Ming, nedokázal však svého úspěchu využít a přestože se roku 1453 prohlásil chánem Mongolska, jeho autorita upadla a záhy padl v boji proti vzbouřencům.\n\nEsen byl synem ojratského vládce, \"tajšiho\", Togona. Za života otce se vyznamenal ve válce s Mogulistánem. V bojích opakovaně porazil nepřítele a dokonce dvakrát zajal chána Mogulistánu Sultan Uwajs Chána. Roku 1439 po smrti otce převzal vládu nad Ojraty. Přes formální podřízenost mongolskému chánovi Togto Bukovi, manželu Esenovy sestry, byl faktickým vládcem Mongolů. V první polovině čtyřicátých let 15. století ovládl Chami na Hedvábné cestě a mongolská knížectví v Kan-su, ve druhé polovině téhož desetiletí si podrobil Urianchajce (na východě vnitřního Mongolska) a sjednotil tím Mongolsko.\n\nEsen udržoval diplomatické a obchodní styky s čínskou říší Ming. Mingové však odmítali svobodný obchod a omezovali kontakty na výměnu tributu přinášeného Mongoly za dary mingské vlády. Početnost poselstev vysílaných Esenem během čtyřicátých let vzrostla z několika málo set na tisíce mužů, až Číňané začali protestovat a roku 1449 poskytli Mongolům jen pětinu požadovaného zboží. Mongolové se rozhodli vzít si ho silou. Bezprostřední záminkou k válce bylo odmítnutí Esenovy žádosti o císařskou princeznu pro jeho syna.\n\nV červenci 1449 Mongolové zahájili rozsáhlou invazi do Číny. Na východě chán Togto Buka s Urianchajci zaútočil na Liao-tung. Druhá mongolská armáda vytáhla na Süan-fu a třetí, v čele s Esenem, postupovala na Ta-tchung. Proti Mongolům vytáhla narychlo shromážděná mingská armáda v čele se sebevědomým císařem Jing-cungem. Neschopné vedení mingské armády vyústilo v její drtivou porážku mnohem slabším Esenovým oddílem a zajetí Jing-cunga. Číňané ale po překonání šoku vybrali nového císaře, Jing-cungova bratra Ťing-tchaje, Esen nebyl schopen svůj úspěch využít k získání jakýchkoliv výhod a tak roku 1450 uzavřel s Mingy mír a Jing-cunga vrátil.\n\nV letech 1450–1451 potlačil vzpouru Urianchajců. Začátkem 50. let se dostal do konfliktu s chánem Togto Bukou, kvůli určení jeho nástupce, v bojích chánův mladší bratr Arbadžin přešel k Esenovi a chán zahynul. Esen Arbadžina oženil se svou dcerou a jmenoval novým chánem. Vzápětí ho však nechal zabít a chánem se prohlásil sám.\n\nNovým \"tajšim\" Ojratů poté Esen vybral svého staršího syna Amasandže. To vyvolalo vzpouru části Ojratů vedenou Alag Temürem, hodnostářem který se pokládal za vhodnějšího kandidáta na hodnost \"tajši\". Následovala bitva, ve které byl Esen poražen a brzy zahynul.\n"}
{"id": "931880", "url": "https://cs.wikipedia.org/wiki?curid=931880", "title": "Klid řízení", "text": "Klid řízení\n\nKlid řízení znamená dočasné přerušení občanského soudního řízení, jeho účelem je dát účastníkům řízení možnost a prostor, aby svůj spor vyřešili mimosoudně. Právně je upraven v § 110 a 111 občanského soudního řádu.\n\nNa klidu řízení se musí shodnout všichni účastníci, jinak soud návrhu nevyhoví a řízení nepřeruší. Ke klidu řízení ale může vést, mimo odvolací a dovolací řízení, také to, pokud se všichni účastníci bez omluvy nedostaví k jednání, případně pokud se nedostaví jen někteří a ti, kteří budou u jednání přítomni, to navrhnou. Soud též návrhu nevyhoví, pokud by se přerušení příčilo účelu řízení. Tato okolnost se posuzuje v každém případě zvlášť a zpravidla se účelu řízení příčí, jestliže jde o věc, kde účastníci řízení nemají možnost dispozice s právním vztahem. Účel řízení soud nezkoumá jen v případě rozvodu manželství, kde návrhu vyhoví vždy. Naopak nikdy nelze uvést do klidu řízení exekuční.\n\nKlid řízení trvá alespoň tři měsíce, jen ze závažných důvodů může soud vyhovět návrhu na jeho dřívější pokračování. Během přerušení nejsou nařizována žádná soudní jednání a také dochází k přetržení běhu všech lhůt, které tedy po pokračování v řízení začínají běžet znovu od počátku. Účastníci mají vytvořen dostatečný prostor, aby mohli dospět, třeba prostřednictvím mediace, k nějakému jinému ukončení sporu, než je rozsudek soudu. Mohou např. uzavřít smír. Po uplynutí tříměsíční lhůty je v řízení pokračováno na návrh kteréhokoli účastníka, aniž by o tom bylo vydáno rozhodnutí (pouze se např. nařídí soudní jednání). Není-li takový návrh podán do jednoho roku, soud řízení zastaví.\n"}
{"id": "931881", "url": "https://cs.wikipedia.org/wiki?curid=931881", "title": "Evropské juniorské hry v atletice 1964", "text": "Evropské juniorské hry v atletice 1964\n\n1. Evropské juniorské hry – sportovní závod pro atlety do 19 let organizovaný EAA se konal v hlavním městě Polska, ve Varšavě. Závod se odehrál od 18. září – 20. září 1964.\n\n"}
{"id": "931883", "url": "https://cs.wikipedia.org/wiki?curid=931883", "title": "Putnam County (Ohio)", "text": "Putnam County (Ohio)\n\nPutnam county je okres amerického státu Ohio založený 1. dubna 1820. Správním střediskem je město Ottawa. Pojmenovaný je podle účastníka francouzsko-indiánské války a americké války za nezávislost generála Israela Putnama.\n"}
{"id": "931884", "url": "https://cs.wikipedia.org/wiki?curid=931884", "title": "Ian Falconer", "text": "Ian Falconer\n\nIan Woodward Falconer (* 25. srpna 1959) je americký ilustrátor, komerčně úspěšný autor, scénograf a kostýmní návrhář. Narodil se v Ridgefieldu v Connecticutu, absolvoval soukromou střední školu The Cambridge School of Weston, na New York University vystudoval historii umění a na Parsons School of Design a Otis Art Institute malbu. Vytvořil třicítku titulních stran, velkou část z nich pro časopis The New Yorker. Jeho další práce se objevují ve světě opery, baletu a krásných umění. Nejvíce se proslavil knihami o prasátku Olivii a jeho dobrodružstvích, z nichž první vznikla jako neobvyklý dárek pro novorozenou neteř.\n\nPrasátko Olivie je smyšlená postava ze série dětských knih napsaných a ilustrovaných Ianem Falconerem.\n\nKritikou uznávaný knižní bestseller \"Olivie\" se dostal na seznam nejprodávanějších knížek pro děti deníku New York Times a získal ocenění Caldecott Honor za rok 2000. Druhá kniha o bujarém, vynalézavém a roztomilém prasátku \"Olivie zachraňuje cirkus\" se v deníku New York Times probojovala na seznam nejlepších ilustrovaných knih za rok 2001, titul \"Olivia… and the Missing Toy\" nominovala společnost American Booksellers Association na cenu Book Sense Book of the Year. \"Olivia Forms a Band\" získala v roce 2006 Child Magazine's Best Children's Book Award, s pokračováním \"Olivia Helps with Christmas\" vyhrál Falconer dětskou cenu pro ilustrátora roku v rámci Children's Choice Book Awards.\n\n\"Olivie\" ve světě dětských obrázkových knih vyčnívá především svým strohým minimalismem. Falconer se při jejím ilustrování inspiroval stylem Dr. Seusse a rozhodl se doprovodit ji úspornými černobílými obrázky příležitostně zvýrazněnými červenou, ke které v jednotlivých knihách vždy přidává jednu další doplňující barvu.\n\nKnihy o \"Olivii\" byly přeloženy do mnoha jazyků: francouzštiny, němčiny, španělštiny, portugalštiny, italštiny, nizozemštiny, čínštiny, japonštiny, dánštiny, švédštiny, finštiny, ruštiny, hebrejštiny a latiny. V roce 2013 vyšly první dvě knihy ze série také česky v nakladatelství B4U Publishing.\n\nV roce 2008 navázaly kabelová televize Nickelodeon a produkční společnost Chorion spolupráci a přetvořily úspěšnou knižní řadu v animovaný televizní seriál. Počítačově generovaný 3D seriál byl produkován animačním studiem Brown Bag Films, které získalo nominaci na cenu Oscar americké Akademie filmového umění a věd. Vysílání začalo 26. ledna 2009.\n\nV roce 2006 se Olivie stala jednou z osmi literárních postav, které se objevily na speciálních známkách vydaných americkou poštovní službou v rámci série „oblíbená zvířátka z knížek pro děti“.\n\nV roce 2011 se Chorion dala dohromady s vývojářskou společností Polin8 Media a vytvořila interaktivní aplikaci pro iPad nazvanou „Olivia Acts Out“ (Olivie a školní besídka). Aplikace je k dostání v internetovém obchodě iTunes.\n\nPod vedením Davida Hockneyho se Ian Falconer v roce 1987 podílel na návrzích kostýmů pro inscenaci \"Tristan a Isolda\", kterou uvedl soubor Los Angeles Opera, v roce 1992 spolu vytvořili scénu a kostýmy pro inscenaci \"Turandot\" pro Lyric Opera of Chicago. Pracoval na kostýmech pro inscenaci \"Žena beze stínu\" uvedenou v Královské opeře (Royal Opera House) v londýnské čtvrti Covent Garden. V roce 1996 Falconer navrhl scénu pro inscenaci eseje Davida Sedarise \"Santa Land Diaries\", která byla uvedena v Atlantic Theater Company. Pro studenty School of American Ballet při souboru New York City Ballet připravil dekorace a kostýmy představení \"Scènes de Ballet\" (1999) a \"Variations Sérieuses\" (2001), stejně jako pro inscenaci \"Pták Ohnivák\" (1999) uvedené v Boston Ballet. Falconerovým zatím posledním divadelním projektem je Stravinského \"Hra v karty\" s choreografií Petera Martinse. Všechna tato díla se dodnes hrají v divadlech po celých Spojených státech amerických.\n\nIan Falconer vytvořil také přes dvacet titulních stran pro časopis The New Yorker a navrhl alegorické vozy pro novou Main Street Electrical Parade v Disneylandu.\n"}
{"id": "931891", "url": "https://cs.wikipedia.org/wiki?curid=931891", "title": "Anatolij Larjukov", "text": "Anatolij Larjukov\n\nAnatolij Vladimirovič Larjukov (* 28. října 1970 Vladikavkaz) je bývalý ruský zápasník–judista, bronzový olympijský medailista z roku 2000. Od roku 1999 reprezentoval Bělorusko.\n\nPochází z kozácké osady Archonskaja nedaleko Vladikavkazu. Začínal se sambem pod vedením Šamila Abdulajeva v 10 letech. Později přešel k judu pod vedením Alika Bekuzarova. V roce 1992 dostal poprvé příležitost v reprezentaci tehdy Společenství nezávislých států vedené Vladimirem Kaplinem. Nominaci na olympijské hry v Barceloně však nevybojoval. V dalších letech patřil do širšího výběru ruské reprezentace ve váze do 71 (73) kg, ve které se krátce prosadil v roce 1997. V roce 1999 mu trenér Bekuzarov domluvil start za Bělorusko, jejichž judistickou reprezentaci vedli bratři Magomed a Kazbeg Ramazanové, původem z Kavkazu. Na mistrovství světa v Birminghamu v témže roce si sedmým místem zajistil účast na olympijských hrách v Sydney. V Sydney předváděl svůj typický, účelový styl boje vycházející z kvalitní fyzické přípravy a zaměřený výhradně na boj v úchopu s případnými kontratechnikami. V semifinále v zápase s Italem Giuseppe Maddalonim vedl ještě v poslední minutě na juko po dvou napomenutích Itala, ale chyboval a spadl na ippon po soupeřově strhu uki-waza. V souboji o třetí místo porazil Američana Jimmy Pedra a získal bronzovou olympijskou medaili. V dalších letech pokračoval v běloruských barvách a v roce 2004 se kvalifikoval na olympijské hry v Athénách. Athénský olympijský los mu však nebyl nakloněn, vypadl v úvodním kole s pozdějším vítězem Jihokorejcem I Won-huiem. Vzápětí ukončil sportovní kariéru. Žije v Moskvě a věnuje se trenérské práci. Jedno období vedl ruskou ženskou judistickou reprezentaci.\n\n\n"}
{"id": "931892", "url": "https://cs.wikipedia.org/wiki?curid=931892", "title": "Vojtěch Vladimír Klecanda", "text": "Vojtěch Vladimír Klecanda\n\nVojtěch Vladimír Klecanda (15. listopadu 1888 Praha – 22. dubna 1947 tamtéž) byl český legionář, československý důstojník a generál.\n\nPřed první světovou válkou pracoval u pobočky firmy Laurin & Klement v Charkově na Ukrajině. Hned v roce 1914 se přihlásil do České družiny a vyznamenal se jako vyzvědač a organizátor odporu v rakouské armádě. Působil ve štábu ruské armády jako velitel výzvědného oddílu a tlumočník a přičinil se o zřízení československého oddělení v zajateckém táboře u Kyjeva, odkud se pak rekrutovali čeští legionáři. Po Říjnové revoluci 1917 bojoval na Kavkaze, na Uralu a na Sibiři a byl generálním ubytovatelem československého armádního sboru v Rusku. Po návratu se stal zástupcem náčelníka Generálního štábu a v letech 1920 až 1922 studoval na Vysoké škole válečné v Paříži. Pak byl jmenován velitelem 1. brigády v Praze a v letech 1924 až 1929 působil jako vojenský přidělenec na vyslanectví v Paříži. Po návratu byl velitelem 2. divize v Plzni a od roku 1931 1. divize v Praze. Působil také jako významný funkcionář Svazu skautů RČS a dalších sportovních i mezinárodních organizací. Později cestoval po Severní Africe a Jižní Americe a psal cestopisné vzpomínky.\n\n\n\n\n"}
{"id": "931895", "url": "https://cs.wikipedia.org/wiki?curid=931895", "title": "Viktor Mlady", "text": "Viktor Mlady\n\nViktor Mlady, uváděn též jako Viktor Mladý (1826 Pětipsy – 12. července 1907 Cheb), byl rakouský a český právník a politik německé národnosti, v 2. polovině 19. století poslanec Českého zemského sněmu.\n\nProfesí byl doktor práv a notář.\n\nV 60. letech 19. století se zapojil i do zemské a celostátní politiky. V zemských volbách v lednu 1867 byl zvolen v městské kurii (obvod Vildštejn – Kynšperk – Hazlov) na Český zemský sněm. Mandát ve sněmu obhájil za týž obvod i v krátce poté vypsaných volbách v březnu 1867. Do sněmu se ještě vrátil ve volbách v roce 1878, nyní za velkostatkářskou kurii (nesvěřenecké velkostatky).\n\nPoliticky patřil k takzvané Ústavní straně (liberální, centralistická formace, odmítající federalistické aspirace neněmeckých národností), respektive později k její šlechtické odnoži, Straně ústavověrného velkostatku.\n\nZemřel po krátké nemoci v červenci 1907 v Chebu, kde byl také pohřben.\n\n"}
{"id": "931897", "url": "https://cs.wikipedia.org/wiki?curid=931897", "title": "Graceland (seriál)", "text": "Graceland (seriál)\n\nGraceland je americký kriminální dramatický seriál vysílaný na USA Network, který vytvořil Jeff Eastin. První díl měl premiéru 6. června 2013, poslední díl byl odvysílá 17. září 2015.\n\nSkupina agentů z různých donucovacích orgánů ve Spojených státech, včetně DEA, FBI a ICE, spolu žijí v Jižní Kalifornii ve zkonfiskovaném domě známém jako \"Graceland\". Je k nim přiřazen nováček Mike Warren, aby zde pokračoval po svém úspěšné studiu na akademii.\n\n"}
{"id": "931899", "url": "https://cs.wikipedia.org/wiki?curid=931899", "title": "GKK Etzenricht", "text": "GKK Etzenricht\n\nGKK Etzenricht jinak „HVDC krátká spojka“ byla postavená v Bavorsku, v místě rozvodny Etzenricht a sloužila k připojení německé a české elektrické sítě.\nGKK Etzenricht postavil a uvedl do provozu v roce 1993 Siemens. GKK Etzenricht dosáhla mezi německou a českou elektrickou sítí kapacity až 600 MW při napětí 160 kV .\nPo porovnání německé a české elektrické sítě v roce 1995 bylo rozhodnuto, že GKK Etzenricht je již zbytečná. V roce 1997 až 2009 byla GKK Etzenricht úplně rozebrána.\n\n\n"}
{"id": "931902", "url": "https://cs.wikipedia.org/wiki?curid=931902", "title": "Les Nouvelles Polyphonies Corses", "text": "Les Nouvelles Polyphonies Corses\n\nLes Nouvelles Polyphonies Corses je korsická hudební skupina, založená v roce 1991. Své první studiové album nazvané \"Les Nouvelles Polyphonies Corses\" a jeho producentem a zároveň aranžérem písní byl Hector Zazou. Vedle něj se na albu podíleli například saxofonista Manu Dibango, trumpetista Jon Hassell nebo klavíristé Rjúiči Sakamoto a John Cale. Druhé album s názvem \"In Paradisu\" vyšlo v roce 1996 a tentokrát byl jeho producentem a aranžérem písní John Cale a v jedné písni zpívala americká zpěvačka Patti Smith.\n\n"}
{"id": "931903", "url": "https://cs.wikipedia.org/wiki?curid=931903", "title": "Nejistota", "text": "Nejistota\n\nNejistota je duševní stav, v němž si člověk není jistý pravdivostí věty, nebo si není jistý účinky akce.\nO patologické nejistotě jedince jakožto charakteristice osobnosti pojednávají články úzkost, panická porucha a zejména obsedantně-kompulzivní porucha.\n\nNejistota, pokud jde o koncepci teorie rozhodování, je situace, ve které konkrétní rozhodnutí může způsobit různé účinky v závislosti na tom, která z možných stavů věcí nastane, vyznačující se tím, že jsou známy různé pravděpodobnosti.\n\nFormálně, rozhodnutí učiněná v podmínkách nejistoty nazýváme třída rozhodovacích problémů, ve kterých je alespoň jedno rozhodnutí, které nemá rozdělení pravděpodobnosti následků.\n\nPříklad: Máte nápad na nový produkt a chceme rozhodnout, zda otevřít společnost zabývající se výrobou a prodejem tohoto produktu. Nejsme schopni určit pravděpodobnost úspěchu naší společnosti, ale i přesto jsme se rozhodli ji dát šanci. Rozhodli jsme se tedy na základě nejistoty.\n\nV praxi je téměř vždy nejistota definována jako subjektivní pravděpodobnost výskytu následků.\n\n"}
{"id": "931906", "url": "https://cs.wikipedia.org/wiki?curid=931906", "title": "Dynastie Morlandů", "text": "Dynastie Morlandů\n\nDynastie Morlandů (v angličtině \"Morland Dynasty\") je série historických románů spisovatelky Cynthie Harrod-Eagles. Morlandovi jsou stará yorská rodina - spolu s jejími členy prožíváme významné okamžiky světových dějin (především britských). Série zatím obnáší 34 románů (35. díl vyjde v září 2013), začíná rokem 1434 a pokračuje až do 30. let 20. století.\n\n"}
{"id": "931908", "url": "https://cs.wikipedia.org/wiki?curid=931908", "title": "Sahara Blue", "text": "Sahara Blue\n\nSahara Blue je studiové album francouzského hudebního skladatele a hudebníka Hectora Zazou, vydané v roce 1992 u vydavatelství Crammed Discs. Vedle Zazoua samotného se na albu podílel například baskytarista Bill Laswell a různí zpěváci, například Lisa Gerrard, John Cale nebo Khaled.\n\nAutorem všech textů je básník Arthur Rimbaud mimo lidové písně „Harar et les Gallas“. Autoři hudby jsou uvedeni.\n"}
{"id": "931910", "url": "https://cs.wikipedia.org/wiki?curid=931910", "title": "Vitalij Makarov", "text": "Vitalij Makarov\n\nVitalij Valerijevič Makarov (* 23. června 1974 Těguldět, Tomská oblast) je bývalý ruský zápasník–judista, stříbrný olympijský medailista z roku 2004.\n\nVyrůstal v Tuapse odkud pochází jeho otec. Se sambem/judem začínal v 10 letech pod vedením Alexandra Aškenaziho. Po rozpadu Sovětského svazu v roce 1991 a odchodu trenéra Aškenaziho do Izraele se v roce 1993 dostal do vrchlového sportovního centra v Čeljabinsku, kde se připravoval po zbytek sportovní kariéry pod vedení Alexandra Millera. V ruské judistické reperzentaci se pohyboval od roku 1995 v lehké váze do 71 (73) kg. V roce 1996 prohrál nominaci na olympijské hry v Atlantě se Sergejem Kolesnikovem. V roce 1999 se druhým místem na mistrovství světa v Birminghamu kvalifikoval na olympijské hry v Sydney. Do Sydney však nepřijel v optimální formě a překvapivě vypadl v úvodním kole s Kazachem Askatem Šacharovem. Vše si vynahradil za čtyři roky na olympijských hrách v Athénách v roce 2004. V semifinále zvládl taktický zápas s Francouzem Danielem Fernandesem a ve finále se utkal s Jihokorejcem I Won-huiem. V pohledném finále s množstvím nástupů do technik prohrával od poloviny zápasu po Korejcově zvedačce s kombinací ko-uči-gake na juko. V poslední minutě se snažil bodový náskok smazat, ale soupeř byl na jeho levou uči-matu dobře připraven. V závěrečných sekundách se nechal hodit po kombinaci seoi-nage, ko-uči-gake na ippon a získal stříbrnou olympijskou medaili. Sportovní kariéru ukončil po vleklých zraněních v roce 2007. Věnuje se trenérské práci. V roce 2012 patřil k strůjcům úspěchu ruské judistické reprezentace na olympijských hrách v Londýně.\n\n\n"}
{"id": "931912", "url": "https://cs.wikipedia.org/wiki?curid=931912", "title": "Fred Anton Maier", "text": "Fred Anton Maier\n\nFred Anton Maier (15. prosince 1938 Nøtterøy – 9. června 2015 Nøtterøy) byl norský rychlobruslař.\n\nMezinárodně debutoval v roce 1960 na Mistrovství světa, kde však víceboj nedokončil. O rok později premiérově startoval na evropském šampionátu (12. místo), na tom světovém byl třináctý. Podobných výsledků v okolí 10. místa dosahoval i v následujících letech. Na Zimních olympijských hrách 1964 vybojoval dvě medaile – stříbro v závodě na 10 000 m a bronz na poloviční trati. Od poloviny 60. let se výsledkově ve víceboji zlepšoval, vrcholem jeho kariéry byla sezóna 1967/1968. Tehdy vyhrál Mistrovství Evropy i světa (navázal tak na světový bronz z předchozího ročníku), na zimní olympiádě získal zlatou medaili na pětikilometrové distanci a na dvojnásobné trati si dobruslil pro stříbro. Na světovém šampionátu naposled startoval o rok později (12. místo). Po sezóně 1969/1970 ukončil sportovní kariéru.\n\nV roce 1968 získal cenu Oscara Mathisena.\n\n"}
{"id": "931913", "url": "https://cs.wikipedia.org/wiki?curid=931913", "title": "Wenzel Neumann", "text": "Wenzel Neumann\n\nWenzel Neumann (2. února 1816 Příchovice – 2. února 1885 Příchovice), byl rakouský a český průmyslový podnikatel a politik německé národnosti, v 2. polovině 19. století poslanec Českého zemského sněmu a Říšské rady.\n\nOd mládí se zabýval kupeckým povoláním. Od roku 1835 měl ve své rodné obci vlastní firmu na obchod s potravinami. Roku 1838 zde spolu s dalšími podnikateli založil tkalcovnu vlny a bavlny, k níž roku 1849 přibyla ještě barvírna a tiskárna látek v osadě Tiefenbach (nyní Potočná). Od roku 1857 vedl firmu spolu se svým švagrem, od roku 1878 pak jako jediný vlastník. Kromě toho nadále vedl tkalcovnu v rodných Příchovicích.\nAngažoval se i ve veřejném životě. Od roku 1843 zasedal ve sboru obecních starších v Příchovicích. V roce 1852 se zde stal prvním radním a v období let 1856–1876 zastával funkci starosty. Zasloužil se o rozvoj místního školství. Při odchodu z funkce mu bylo v roce 1876 uděleno čestné občanství. Od roku 1864 byl též členem okresního zastupitelstva a v roce 1869 se stal členem liberecké obchodní a živnostenské komory, v níž setrval do roku 1878, načež byl jmenován jejím čestným členem. Téhož roku mu byl udělen i Řád Františka Josefa.\n\nPo obnovení ústavního života se počátkem 60. let 19. století zapojil i do zemské a celostátní politiky. V zemských volbách roku 1861 byl zvolen v kurii venkovských obcí (obvod Liberec – Jablonec – Tanvald) na Český zemský sněm. Zvolen byl coby nezávislý německý kandidát. Mandát ve sněmu obhájil za týž obvod i v zemských volbách v lednu 1867, v krátce poté vypsaných volbách v březnu 1867, následujících zemských volbách v roce 1870. a volbách v roce 1872.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1869 (tehdy ještě Říšská rada nevolena přímo, ale tvořena delegáty jednotlivých zemských sněmů). 11. prosince 1869 složil poslanecký slib. Opětovně sem byl zemským sněmem delegován roku 1870 (slib složil 10. listopadu 1870) a 1871. Do vídeňského parlamentu se dostal i po změně ústavy, kdy uspěl v prvních přímých volbách do Říšské rady roku 1873. Zvolen byl za kurii venkovských obcí, obvod Liberec, Český Dub, Jablonec atd. A mandát obhájil za tento obvod i ve volbách do Říšské rady roku 1879. Zde setrval do své rezignace na mandát, která byla sněmovně ohlášena v listopadu 1880.\n\nProfiloval se jako německý liberál (tzv. Ústavní strana). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). V zákonodárných sborech se zasazoval o hospodářské zájmy svého regionu, podporoval zejména rozvoj železniční sítě. Byl jmenován čestným občanem několika obcí.\n\nZemřel v únoru 1885 na \"ochrnutí plic\".\n\n"}
{"id": "931914", "url": "https://cs.wikipedia.org/wiki?curid=931914", "title": "Barchovický potok", "text": "Barchovický potok\n\nBarchovický potok je pojmenován po středočeských Barchovicích, jimiž protéká. Pramení ve Lhoteckém lese a délka jeho toku činí 5,0 km. Plocha povodí měří 11,0 km². Potok má několik menších přítoků, z nichž největší je Radlický potok, který přitéká zprava západně od Barchovic. Barchovický potok se vlévá do řeky Výrovky na jejím 42,5 říčním kilometru. Napájí Velký rybník v dolní části toku. Při prudkých deštích se silně rozvodňuje.\n"}
{"id": "931915", "url": "https://cs.wikipedia.org/wiki?curid=931915", "title": "Nárt", "text": "Nárt\n\nNárt (latinsky \"\") je část lidské nohy, tvořená pěti nártními kostmi spojujícími zánártí s prstci, jedná se tedy o podobnou úlohu, kterou na ruce plní záprstí. Podobně jako záprstní kosti, i kosti nártu nemají jednotlivá jména, ale jsou číslovány ze strany od palce, obvykle římskými číslicemi.\n\n"}
{"id": "931918", "url": "https://cs.wikipedia.org/wiki?curid=931918", "title": "21 (album, Adele)", "text": "21 (album, Adele)\n\n21 je druhé studiové album britské zpěvačky Adele. Bylo vydáno dne 24. ledna 2011 ve většině evropských zemí a bylo pojmenováno po věku zpěvačky během natáčení alba. Skládá se z důsledků zpěvaččina odloučení od svého partnera a zkoumá témata jako zlost, pomsta, zlomené srdce, sebezkoumání a odpuštění.\n\n"}
{"id": "931919", "url": "https://cs.wikipedia.org/wiki?curid=931919", "title": "Jírovec lysý", "text": "Jírovec lysý\n\nJírovec lysý (\"Aesculus glabra\") je středně velký opadavý listnatý strom. Rozšířený je především na středozápadě Spojených států amerických. Je státním stromem amerického státu Ohio.\n\nStrom dorůstá výšky 15 až 25 metrů. Listy jsou pětičetné (vzácně sedmičetné), dlanitě složené, 8 až 16 centimetrů dlouhé. Květy jsou uspořádány v latách. Každý kvítek dorůstá 2–3 centimetrů. Plodem je kulatá nebo podlouhlá ostnatá tobolka s jedním až třemi tmavě hnědými semeny.\n\nPlody jsou jedovaté pro skot. Obsahují kyselinu tříslovou. K jejímu získání indiáni plody blanšírovali, extrahovanou kyselinu pak využívali při zpracování kůže. Opečená a oloupaná semena přidávali do jídla zvaného „hetuck“.\n\n \n"}
{"id": "931920", "url": "https://cs.wikipedia.org/wiki?curid=931920", "title": "Harmonia Mundi", "text": "Harmonia Mundi\n\nHarmonia Mundi je francouzské hudební vydavatelství, specializující se na vydávání nahrávek klasické hudby, založené v roce 1958.\n\nZaložil jej v roce 1958 v Paříži francouzský hudební publicista Bernard Coutaz. V roce 1981 vydavatelství otevřelo pobočku v Londýně. V roce 1986 přesídlilo do francouzského Arles v departementu Bouches-du-Rhône a od roku 1988 se také věnuje distribuci knih. Zaměstnává několik stovek zaměstnanců (330 v roce 2008) a jeho obrat se pohybuje v desítkách milionů eur (60 milionů eur v roce 2008). V roce 2010, po Coutazově smrti, převzala vedení vydavatelství jeho vdova, Eva Coutaz.\n\nKromě klasické hudby vydává prostřednictvím své divize \"World Village\" také world music. Prostřednictvím své americké pobočky operuje také ve Spojených státech nebo ve Španělsku. Značku nelze zaměňovat s německým vydavatelstvím klasické hudby Deutsche Harmonia Mundi, což je divize koncernu Sony BMG.\n\n"}
{"id": "931924", "url": "https://cs.wikipedia.org/wiki?curid=931924", "title": "Trophée des champions 2005", "text": "Trophée des champions 2005\n\nTrophée des champions 2005 byl zápas Trophée des champions, tedy francouzského fotbalového Superpoháru. Střetly se v něm týmy Olympique Lyonnais jakožto vítěz Ligue 1 ze sezóny 2004/05, a celek AJ Auxerre, který vyhrál ve stejné sezóně francouzský fotbalový pohár (Coupe de France).\n\nUtkání se odehrálo 27. července 2005 na Stade de l'Abbé-Deschamps v Auxerre. O poločase byl stav 2:1 pro tým Olympique Lyonnais, který nakonec soupeře porazil poměrem 4:1 a radoval se z triumfu. Pro Lyon to bylo páté prvenství v soutěži (a čtvrté v řadě), v minulosti trofej získal ještě v letech 1973 a 2002–2004. Tým AJ Auxerre naopak přišel o možnost získat vůbec první trofej ve francouzském Superpoháru.\n\n"}
{"id": "931929", "url": "https://cs.wikipedia.org/wiki?curid=931929", "title": "François Jacob", "text": "François Jacob\n\nFrançois Jacob [\"fransoa žakob\"] (17. června 1920 Nancy – 19. dubna 2013 Paříž) byl francouzský lékař, fyziolog a genetik, který společně s J. Monodem vytvořil model operonu. Tento model, nazývaný také Jacob-Monodův model, popisuje výstavbu prokaryotických genů a vysvětluje, jak je jejich aktivita regulována. Za to obdržel Jacob roku 1965 společně s Monodem a André Lwoffem Nobelovu cenu za lékařství.\n\nVystudoval Lycée Carnot v Paříži a začal studovat medicinu na Sorbonně. Roku 1940 však studium přerušil a odjel do Londýna, kde se připojil k hnutí Svobodné Francie. Jako zdravotnický důstojník se účastnil bojů v severní Africe, kde byl zraněn. Byl pak zařazen ke druhé obrněné brigádě a v srpnu 1944 byl za invaze v Normandii opět těžce zraněn. Byl vyznamenán Řádem osvobození, nejvyšším válečným vyznamenáním za této války. Po sedmi měsících v nemocnici se vrátil do Paříže a roku 1947 dokončil studium mediciny, kvůli svým zraněním však nemohl pracovat jako chirurg, jak původně zamýšlel. Oženil se s klavíristkou Lisou Bloch a měl s ní čtyři děti. Začal studovat biologii, roku 1950 nastoupil do Pasteurova institutu v Paříži, kde pracoval u dr. André Lwoffa, a roku 1954 obhájil doktorát na téma \"Lysogonické baktérie a koncept proviru\". Roku 1956 se stal vedoucím laboratoře a roku 1960 samostatného oddělení buněčné genetiky na Pasteurově institutu. Roku 1964 byl jmenován profesorem na Collège de France.\n\nZabýval se zejména genetickými mechanismy v bakteriích a bakteriofázích a biochemickými účinky mutací. Studoval nejprve lysogenické bakterie a prokázal jejich schopnost inhibovat aktivitu genů profága. Od roku 1954 spolupracoval s Elie Wollmanem a snažili se zjistit povahu vztahů mezi profágem a genetickým materiálem bakterie. Práce vedla k definici bakteriální konjugace a umožnila zkoumání genetického materiálu bakterie. Vznikla tak řada nových konceptů například orientovaného genetického přenosu ze samečka na samičku, cirkularity bakteriálního chromosomu a koncept episomu. Výsledky shrnuli v knize \"Sexualita a genetika bakterií\".\n\nOd roku 1958 společně s J. Monodem studoval přenosy genetické informace a regulační cesty, které přizpůsobují aktivitu a synétu makromolekul v bakteriích. Roku 1963 společně se S. Brennerem předložil hypotézu replikonu, aby vysvětlil některé stránky buněčného dělení bakterií, a věnoval se tomuto dělení u bakterií, později i u buněk savců. Z těchto výzkumů vzešla řada nových konceptů, například messenger RNA (mRNA), regulátorových genů, operonů a alosterických proteinů. Roku 1970 publikoval knihu \"Logika živého: dějiny dědičnosti\", kde popsal dějiny biologického myšlení od 16. století až po molekulární genetiku.\n\nByl nositelem mnoha vědeckých cen a čestných doktorátů a byl členem řady vědeckých akademií. Byl vyznamenán velkým křížem Čestné legie a roku 1996 zvolen členem Francouzské akademie.\n\n\n\n\n"}
{"id": "931932", "url": "https://cs.wikipedia.org/wiki?curid=931932", "title": "Bernard Pauer", "text": "Bernard Pauer\n\nBernard Pauer, uváděn též jako Bernhard Pauer (7. června 1827 Pilníkov – 21. června 1908 Trutnov), byl rakouský a český lékař a politik německé národnosti, v 2. polovině 19. století starosta Trutnova, poslanec Českého zemského sněmu a Říšské rady.\n\nVystudoval medicínu na Karlo-Ferdinandově univerzitě v Praze a na Vídeňské univerzitě (jako student ve Vídni se zapojil do revolučního hnutí roku 1848, byl dočasně vězněn). Titul doktora všeobecného lékařství získal roku 1858. Nastoupil coby lékař do regionu Krušných hor, ale již od roku 1859 bydlel v Trutnově. Profesí byl sezónním lékařem v Janských Lázních. Je autorem turistického průvodce z lázní a okolí, vydaného roku 1875. Byl jmenován čestným občanem Janských Lázní, Maršova, Pilníkova a Trutnova a Svobody nad Úpou. Bydlel v Trutnově. Přispíval do listu \"Reichenberger Zeitung\".\n\nZastával i funkci starosty Trutnova. O svém působení na starostenském postu a také o zkušenostech z prusko-rakouské války napsal později vzpomínkovou knihu, nazvanou \"Trautenau 1866 Erinnerungen, Erlebnisse und Schriftstucke aus dem Kriegsjahr in und bei Trautenau\". Během války roku 1866 se osobně podílel na ošetřování zraněných, coby člen rakouské organizace Červeného kříže. Císař František Josef mu za to udělil zlatý záslužný kříž s korunou.\n\nV 60. letech 19. století zapojil i do zemské a celostátní politiky. V zemských volbách v lednu 1867 byl zvolen v kurii venkovských obcí (obvod Trutnov – Hostinné – Maršov – Žacléř) na Český zemský sněm. Mandát ve sněmu obhájil za týž obvod i v krátce poté vypsaných volbách v březnu 1867. Zasedal také v Říšské radě (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů). Podle některých zdrojů zasedal v Říšské radě až do roku 1873, v rejstříku funkčního období Říšské rady 1870–1871 ani 1871–1873 ovšem jeho jméno uvedeno není.\n\n"}
{"id": "931934", "url": "https://cs.wikipedia.org/wiki?curid=931934", "title": "Robert Prosinečki", "text": "Robert Prosinečki\n\nRobert Prosinečki (* 12. leden 1969, Schwenningen) je bývalý chorvatský fotbalista narozený v Německu. Hrával na pozici záložníka. V současnosti působí jako trenér bosenské reprezentace. Reprezentoval Jugoslávii (15 zápasů, 4 branky) a Chorvatsko (49 zápasů, 10 branek), s nímž získal bronzovou medaili na mistrovství světa roku 1998. Hrál i na světových šampionátech 1990 (ještě za Jugoslávii), 2002 a Euru 1996. S Crvenou Zvezdou Bělehrad vybojoval v sezóně 1990/91 Pohár mistrů evropských zemí. V anketě Zlatý míč, která hledala nejlepšího fotbalistu Evropy, se roku 1991 umístil na pátém místě.\n\n"}
{"id": "931935", "url": "https://cs.wikipedia.org/wiki?curid=931935", "title": "Hüseyin Özkan", "text": "Hüseyin Özkan\n\nHüseyin Özkan rodným jménem Chasan Bisultanov (* 20. ledna 1972 Argun, Sovětský svaz) je bývalý sovětský, ruský a turecký zápasník–judista čečenské národnosti, olympijský vítěz z roku 2000. Turecko reprezentoval od roku 1994.\n\nZápasení se věnoval od 9 let v rodném Argunu pod vedením Ibragima Ajubova. Judu se věnoval od 16 let, kdy si ho jako nadaného sportovce stáhnul do Groznyho Felix Kucel. V ruské seniorské reprezentaci se pohyboval od roku 1992 v superlehké váze do 60 kg. Koncem roku 1993 přijal z finančních důvodu nabídku reprezentovat Turecko, kde působil jako trenér krajan Leva Sultanov. K urychlení získání tureckého občanství podstoupil změnu jména na Hüseyin Özkan. V prvních letech se však výrazně neprosazoval z důvodu složité adaptace na nové prostředí a také z probíhajícího válečného konfliktu doma v Čečensku. V roce 1996 se přidaly problémy se shazováním váhy a v pololehké váze, ve které nově startoval, nebyl nominován na olympijské hry v Atlantě na úkor Bektaşe Demirela.\n\nPrůlom v sportovní kariéře přišel od roku 1997. V roce 2000 odjížděl jako favorit na jednu z medailí na olympijské hry v Sydney. Svým typickým defenzivním stylem a kontrachvaty se probojoval do finále, ve kterém kontroval technikou uči-mata-makikomi zvedačku Francouze Larbi Benboudaouda a získal zlatou olympijskou medaili. V roce 2003 si na podzim vážně poranil koleno a po prodělané operaci přišel o možnost bojovat o start na olympijských hrách v Athénách. Sportovní kariéru ukončil v roce 2006. V Turecku se věnuje trenérské práci.\n\nHüseyin Özkan byl levoruký judista, s nestandartním úchopem. Bojoval z hlubokého předklonu a útočil především z boje zblízka kontrachvaty. Jeho oblíbenou technikou bylo sode-curikomi-goši a uči-mata v kombinaci se strhem makikomi.\n\n\n\n"}
{"id": "931936", "url": "https://cs.wikipedia.org/wiki?curid=931936", "title": "Randall Woolf", "text": "Randall Woolf\n\nRandall Woolf (* 23. srpna 1959) je americký hudební skladatel. Studoval skladatelskou činnost u skladatelů Josepha Maneriho a Davida Del Trediciho na Harvardově univerzitě. V roce 1997 složil hudbu k baletu \"Where the Wild Things Are\" a v roce 1999 získal grant Guggenheim Fellowship. Jeho skladby hráli například Todd Reynolds, Jennifer Choi nebo Kathleen Supové; poslední jmenovaná je jeho manželkou.\n\nBěhem své kariéry několikrát spolupracoval s velšským hudebníkem a skladatelem Johnem Calem. Napsal aranžmá pro soundtracky k filmům s jeho hudbou \"Americké psycho\" (2000), \"Saint-Cyr\" (2000) a \"Y Mabinogi\" (2003). Později se postaral o aranžmá jeho písní z alba \"Paris 1919\" (1973) do orchestrální podoby, aby je Cale mohl hrát s orchestrem (poprvé v roce 2009). V roce 2013 pak napsal aranžmá pro smyčcový kvartet pro koncertní představení Caleova alba \"Music for a New Society\" (1982). Dále napsal smyčcová aranžmá pro řadu dalších Caleových jednorázových koncertů (například pro pařížské představení alba \"The Velvet Underground & Nico\" v dubnu 2016). Rovněž napsal aranžmá pro smyčce na album \"Undrentide\" (2000) hudebního uskupení Mediæval Bæbes, jehož byl Cale producentem.\n\n"}
{"id": "931937", "url": "https://cs.wikipedia.org/wiki?curid=931937", "title": "Kantonská Wikipedie", "text": "Kantonská Wikipedie\n\nKantonská Wikipedie je jazyková verze Wikipedie ve kantonštině. Byla založena 25. března 2006. V lednu 2020 obsahovala přes 76 000 článků a pracovalo pro ni 11 správců. Registrováno bylo přes 192 000 uživatelů, z nichž bylo kolem 240 aktivních. V počtu článků byla 74. největší Wikipedie.\n\n"}
{"id": "931946", "url": "https://cs.wikipedia.org/wiki?curid=931946", "title": "Benjamin Darbelet", "text": "Benjamin Darbelet\n\nBenjamin Darbelet [Banžaman Darbelé], (* 13. listopadu 1980, Dijon, Francie) je reprezentant Francie v judu. Je majitelem stříbrné olympijské medaile.\n\nV reprezentaci plnohodnotně nahradil odcházejícího Larbi Ben-Budauda.\n\nV roce 2004 si vybojoval nominaci na olympijské hry v Athénách. V prvních kole vyřadil nepříjemného Venezuelana takticky na body a ve druhém se střetnul s Jihokorejcem Čchojem. Jako v prvním kole to zkoušel takticky a byl krůček od výhry na hansoku-make. Čchoj však v posledních sekundách aktivní obranou nedal rozhodčímu záminku pro čtvrté napomenutí a zvítězil na wazari+juko (seoi-nage).\n\nV roce 2008 byl nominován na své druhé olympijské hry v Pekingu. Prvním kole po třech minutách upáčil Marokánce a ve druhém kole svedl taktickou bitvu s Kanaďanem Mehmedovičem. Kanaďan se rovněž nevydal a divácky nezáživný zápas skončil výhrou Francouze na koku. Ve čtvrtfinále se utkal s Rusem Gadanovem a v polovině zápasu se ujal vedení na juko. Tento náskok se snažil dovést až do konce. Dostal postupně dvě napomínání a bylo vyrovnáno. V samém závěru se mu však podařilo Rusa podmést a vyhrál na ippon. V semifinále se utkal se Severokorejcem Pakem a zápas opanoval. Vyhrál po dvou kontrech na ippon-wazari. Ve finále se utkal s obhájcem titulu Japoncem Učišibou. Neuplynula ani minuta, když ho Japonec poslal na zem a po ne-waza mu nasadil držení. Získal stříbrnou medaili.\n\nV dalších sezónách postupně přešel do mezi lehké váhy a pravidelně startoval na mistrovstvích světa. Na olympijské hry v Londýně se kvalifikoval podle žebříčku IJF, ale startovat mohl pouze jeden Francouz. Nominaci prohrál s mladším Legranem.\n\nV roce 2013 byl stále aktivní, ale možnosti startu na velkém podniku se s velkou pravděpodobnosti kvůli svému věku a konkurenci nedočká.\n\n"}
{"id": "931947", "url": "https://cs.wikipedia.org/wiki?curid=931947", "title": "Královské saúdské pozemní síly", "text": "Královské saúdské pozemní síly\n\nKrálovské saúdské pozemní síly (arabsky \"القوات البرية الملكية السعودية\") jsou jednou ze složek ozbrojených sil Saúdské Arábie. Představují hlavní pozemní bojovou sílu Saúdské Arábie. V aktivní službě mají přibližně 150 000 vojáků. Jejich počátky sahají do roku 1932, ve kterém Saúdská Arábie vznikla. Bojovaly proti Izraeli v první arabsko-izraelské válce a jomkipurské válce a proti Iráku ve válce v Zálivu. Účastnily se též srážek na jemensko – saúdskoarabské hranici.\n"}
{"id": "931948", "url": "https://cs.wikipedia.org/wiki?curid=931948", "title": "Ozbrojené síly Saúdské Arábie", "text": "Ozbrojené síly Saúdské Arábie\n\nOzbrojené síly Saúdské Arábie (arabsky \"القوات المسلحة الملكية السعودية\") se skládají z Královských saúdských pozemních sil, Královského saúdského letectva, Královského saúdského námořnictva, Královské saúdské protiletecké obrany, Saúdskoarabské národní gardy a dalších polovojenských jednotek. Byly založeny v roce 1944 a jejich vrchním velitelem je saúdskoarabský král Abdalláh ibn Abd al-Azíz. Bojovaly proti Izraeli v první arabsko-izraelské válce a jomkipurské válce a proti Iráku ve válce v Zálivu. Účastnily se též srážek na jemensko-saúdskoarabské hranici.\n"}
{"id": "931949", "url": "https://cs.wikipedia.org/wiki?curid=931949", "title": "Vojenské město krále Chálida", "text": "Vojenské město krále Chálida\n\nVojenské město krále Chálida (arabsky \"مدينة الملك خالد العسكرية\") je město na severovýchodě Saúdská Arábie. Bylo vybudováno americkou armádou v 70. a 80. letech 20. století pro ubytování příslušníků saúdskoarabských ozbrojených sil.\n"}
{"id": "931950", "url": "https://cs.wikipedia.org/wiki?curid=931950", "title": "Jevgenij Valentinovič Kasperskij", "text": "Jevgenij Valentinovič Kasperskij\n\nJevgenij Valentinovič Kasperskij (rusky \"Евгений Валентинович Касперский\", anglicky \"Eugene Kaspersky\", narozen 4. října 1965 v Novorossijsku, v bývalém SSSR) je jedním z předních světových expertů na bezpečnost informačních technologií. Vede globální společnost zabývající se IT bezpečností Kaspersky Lab, kterou založil společně se skupinou kolegů v roce 1997, poté co v 80. letech vyvíjel antivirové technologie. Kaspersky nyní působí v téměř 200 zemích s 30 pobočkami po celém světě.\n\nKasperskij se zajímal o matematiku už během puberty. Během docházky do školy navštěvoval také speciální mimoškolní kurzy pokročilé matematiky a fyziky organizované Moskevským institutem fyziky a technologií. Po výhře v matematické soutěži byl vybrán ke studiu na speciální technologické škole – Kolmogorově zvláštním centru pro studium věd na Moskevské státní univerzitě, kde pokračoval ve studiu fyziky a vyšší matematiky.\n\nV roce 1987 zakončil úspěšně studium na Matematické fakultě Vysoké školy KGB (v roce 1992 přejmenované na Institut kryptografie, telekomunikací a výpočetních věd na Akademii FSB) v Moskvě, kde studoval matematiku, kryptografii a výpočetní techniku. Absolvoval obor matematického inženýrství.\n\nPo dokončení studií začal Kasperskij pracovat v mnoho-oborovém výzkumném institutu obrany. Právě tady začal poprvé studovat počítačové viry, poté co v roce 1989 objevil virus Cascade. Po jeho analýze naprogramoval Kasperskij nástroj na jeho odstranění – první z mnoha dalších, které následovaly. Cascade byl prvním škodlivým programem v databázi Kaspersky Lab, která dnes obsahuje přes 100 milionů vzorků malwaru.\n\nV roce 1991 nastoupil Kasperskij do KAMI Information Technology Center, kde vedl malý tým spolupracovníků vyvíjejících Anti-Virus Toolkit Pro (AVP) – předchůdce Kaspersky Lab Anti-Virus, který přišel o několik let později. Jevgenij byl zodpovědný za to, že se AVP stal prvním antivirovým programem na světě, který odděloval software od antivirové databáze, což je dnes v tomto odvětví běžné. Také přišel s myšlenkou dát AVP první grafické uživatelské rozhraní.\n\nV listopadu 1992 vydal tým svůj první plnohodnotný produkt – AVP 1.0. V roce 1994 se umístil na prvním místě ve srovnávacích testech laboratoře Univerzity v Hamburku. Předvedl lepší výsledky detekce virů a jejich zneškodnění než většina tehdy běžných antivirových programů. Překvapivé výsledky přineslo AVP mezinárodní věhlas.\n\nVe stejné době začal tým prodávat licence svého unikátního know-how zahraničním IT firmám – což trvá dodnes (více než 80 IT společností licencuje technologie od Kaspersky Lab).\n\nV roce 1997 si Kasperskij se svými kolegy zaregistroval nezávislou společnost a stali se tak zakladateli Kaspersky Lab. Původně Kasperskij nechtěl používat své jméno v názvu firmy, ale jeho tehdejší manželka Natálie Kasperská (také jedna ze zakladatelek) ho k tomu nakonec přemluvila. V listopadu 2000 byl AVP přejmenován na Kaspersky Anti-Virus.\n\nOd založení společnosti až do roku 2007 byl Jevgenij Kasperskij šéfem antivirového výzkumu firmy. V roce 2007 se stal generálním ředitelem Kaspersky Lab. Dnes se soustředí na strategické vedení firmy, kvůli čemuž často cestuje po celém světě. Jeho kancelář je umístěná poblíž pracoviště bezpečnostních expertů – členů týmu Global Research and Analysis Team (GReAT) a Virus Labu, což je považováno za nervové centrum Kaspersky Lab. Kasperskij je zároveň spoluautorem několika patentů.\n\nJevgenij žije se svou třetí ženou a má tři děti. Jeden z jeho synů, Ivan, byl v roce 2011 unesen a po třech dnech osvobozen.\n\nJmění Jevgenije Kasperského bylo v roce 2011 odhadováno na 800 milionů dolarů, v přepočtu asi 15 miliard korun. Zatímco rád tvrdí, že vlastní „společnost, byt v Moskvě, BMW a nic jiného nepotřebuje,“ má slabost pro závody Formule 1 a auta Ferrari. V roce 2010 se dokonce stal sponzorem italského závodního týmu AF Corse Ferrari a rok poté začal sponzorovat závodní tým Scuderia Ferrari Formule 1. V dubnu 2013 podepsala Kaspersky Lab pětiletý kontrakt s Ferrari na poskytování kompletního zabezpečení IT sítě automobilové společnosti.\n\nJevgenij Kaspersky je popisován jako okázalý a veselý společník s velkým charisma. Na základě svých četných pracovních cest píše blog o místech, která navštívil. Vedle toho bloguje i o problematice IT bezpečnosti. Často navštěvuje exotické destinace, mezi jeho nejoblíbenější a nejnavštěvovanější patří vulkanický poloostrov Kamčatka na ruském dálném východě.\n\nV roce 2012 Kasperskij obdržel čestný doktorát věd na univerzitě v britském Plymouthu. Ve stejném roce byl jmenován mezi 25 největšími inovátory roku podle CRN.\n\nMezi jeho další významná ocenění patří:\n\nJevgenij Kasperskij už několik let veřejně deklaruje své obavy před možným „katastrofickým“ kybernetickým útokem na klíčovou infrastrukturu. Podporuje snahy o rozšíření smluv o nešíření zbraní o kybernetické zbraně a během svých přednášek a projevů zmiňuje současnou eskalaci kybernetických konfliktů, která by měla mezinárodní komunitu přimět k jednání.\n\nVzdělání v kybernetické bezpečnosti považuje za klíčový faktor v řešení kybernetických výzev – a to jak běžných uživatelů, tak zejména IT administrátorů, kteří jsou podle něj často nedostatečně vzděláni. Prosazuje také spolupráci mezi vládami a bezpečnostním průmyslem a zavedení univerzálních bezpečnostních standardů a pravidel.\n\n„Soukromý sektor – zejména IT a bezpečnostní odvětví a také určitá klíčová odvětví, pro něž je IT bezpečnost na předních místech v důležitosti – mají bohaté zkušenosti v kybernetickém boji, z nichž by státní orgány mohly výrazně profitovat.“\n\nKasperskij podporuje myšlenku internetového identifikačního průkazu pro důležité transakce – volby, online bankovnictví, komunikace s úřady, apod. „Jsem přesvědčen, že by světová internetová síť WWW měla být rozdělena do tří zón. Červená pro klíčové procesy, v níž by použití internetového ID bylo povinné. Pak žlutá zóna, kde je potřeba nějaká autorizace, například ověření věku při online prodeji alkoholu nebo dospělého obsahu. A nakonec zelená zóna (blogy, sociální sítě, zpravodajské servery, chaty…), která by byla o svobodě slova a kde by žádná autorizace nebyla třeba.“\n\nNovinář Noah Shachtman ve svém článku v časopise Wired v roce 2012 tvrdil, že má Jevgenij Kasperkij vazby na Kreml. Kasperskij tato tvrzení odmítá.\n\nJevgenij Kasperskij je členem mezinárodní poradní skupiny organizace International Multilateral Partnership Against Cyber Threats (IMPACT).\n\nV březnu 2013, po setkání mezi Jevgenijem Kasperskym, Ronaldem Noblem (generálním tajemníkem INTERPOLu) a Noborem Nakatanim (ředitelem sekce INTERPOL Global Complex for Innovation, IGCI), začala Kaspersky Lab oficiálně úzce spolupracovat s IGCI na snahách lepšího zabezpečení internetu.\n\n\n\n"}
{"id": "931951", "url": "https://cs.wikipedia.org/wiki?curid=931951", "title": "Rémy Riou", "text": "Rémy Riou\n\nRémy Riou (* 6. srpna 1987, Lyon, Francie) je francouzský fotbalový brankář, od roku 2017 hráč klubu Alanyaspor.\n\nRiou byl členem A-týmu Olympique Lyon od roku 2003 (působil střídavě i v rezervním týmu), ale nepřipsal si žádný ligový start. Sezónu 2006/07 strávil na hostování v FC Lorient. V Ligue 1 debutoval 4. listopadu 2006 proti domácímu celku Olympique de Marseille, v němž vychytal vítězství 1:0.\n\nV červenci 2007 přestoupil do AJ Auxerre, kde podepsal čtyřletou smlouvu.\n\nRiou byl členem francouzských mládežnických výběrů od kategorie U16. Zúčastnil se Mistrovství Evropy hráčů do 17 let v roce 2004, který domácí Francie vyhrála, když ve finále porazila Španělsko 2:1. Byl to první titul pro Francii v této věkové kategorii. Riou byl náhradním brankářem za týmovou jedničkou Benoîtem Costilem.\n\nZa mládežnický výběr U21 nastoupil ve 4 zápasech.\n\n"}
{"id": "931952", "url": "https://cs.wikipedia.org/wiki?curid=931952", "title": "Bejlomorka dřezovcová", "text": "Bejlomorka dřezovcová\n\nBejlomorka dřezovcová (\"Dasineura gleditchiae\") je hmyz poškozující listy sáním. Bejlomorky vytváří při sání hálky. V ČR je hostitelem bejlomorky dřezovcové především dřezovec trojtrnný.\n\nDASYGL\n\nPodle biolib.cz je pro organismus s označením bejlomorka dřezovcová (\"Dasineura gleditchiae\") používáno více rozdílných názvů, například \"Cecidomyia gleditchiae\".\n\nBejlomorka dřezovcová je původní v Severní Americe. V roce 1975 byl hmyz zavlečen do Evropy, byl rozpoznán v Nizozemí. Později bylo zjištěn na několika dalších místech. Na začátku 21. století se šíří po celé Evropě. V roce 2008, EPPO zařadilo druh bejlomorka dřezovcová (\"Dasineura gleditchiae\") na seznam invazivních druhů v Evropě.\n\nZápadní, jižní a střední část Evropy. Nizozemí 1975 (poprvé v Evropě), Itálie 1980, Velká Británie 1983, Švýcarsko 1990, Maďarsko 1992, Srbsko 1993, Polsko 1994-1996, Slovensko 1995 (Nitra), Řecko 1995, Španělsko 1996, Německo 1997, Česko 1997, Rakousko 2000, Francie 2005, Turecko 2005, Dánsko 2006. \n\nVýskyt bejlomorky dřezovcové je povrzen i v Česku.\n\nDospělec je asi 2-3 milimetry velký dvoukřídlý hmyz podobný komárům. Dlouhá obrvená tykadla jsou stejně dlouhá jako celé tělo. U dospělců je vyvinut sexuální dimorfismus. Samičky mají červenou hruď, zatímco u samci mají šedou hruď. \n\nHálky jsou asi 5 mm velké, špičaté, zelené, postupně červenající.\n\nBejlomorka dřezovcová přezimuje jako kukly v půdě. Dospělé mušky se líhnou od března do června. Samičky kladou vajíčka na mladé listy. Larvy se živí malými listy a způsobují tvorbu hálek. Na podzim larvy padají na zem a kuklí v půdě. V Evropě může mít 2 až 3 překrývající se generace ročně. Je vázána na dřezovec trojtrný \"Gleditsia triacanthos\", vyskytuje se v parcích a v zahradách.\n\nPřirozenými nepřáteli jsou v Kalifornii pavouci, draví brouci, ploštice a blanokřídlí.\n\nNa listech napadených rostlin se objevují kulaté, zašpičatělé hálky. Problematické může být silné napadení mladých dřevin. Ochrana rostlin však běžně není třeba. Při velmi silném napadení a chřadnutí mladých dřeviny lze použít insekticidy.\n\n"}
{"id": "931954", "url": "https://cs.wikipedia.org/wiki?curid=931954", "title": "GK Dürnrohr", "text": "GK Dürnrohr\n\nGK Dürnrohr jinak „HVDC krátká spojka“ byla postavená v Rakousku, v místě rozvodny Dürnrohr a sloužila k připojení rakouské a české elektrické sítě.\nGK Dürnrohr postavil a uvedl do provozu v roce 1983 Siemens. GK Dürnrohr dosáhla mezi Rakousko a českou elektrickou sítí kapacity až 550 MW při napětí 145 kV .\nPo propojení německé a české elektrické sítě v roce 1996 bylo rozhodnuto, že GK Dürnrohr je již zbytečná. V roce 2007 byla GK Dürnrohr úplně rozebrána.\n\n\n"}
{"id": "931955", "url": "https://cs.wikipedia.org/wiki?curid=931955", "title": "Seznam amerických torpédoborců", "text": "Seznam amerických torpédoborců\n\nSeznam amerických torpédoborců zahrnuje torpédoborce postavené pro americké námořnictvo. Za lodě stavěné v sérii je uvedena celá třída.\n\n\n\n\n\n\n"}
{"id": "931958", "url": "https://cs.wikipedia.org/wiki?curid=931958", "title": "Jiljí z Ratiboře", "text": "Jiljí z Ratiboře\n\nJiljí z Ratiboře byl český františkán činný na počátku 16. století. Jiljí byl někdy před rokem 1505 v Bechyni písařem iluminovaného rukopisu česky psané legendy o sv. Františku vzniklého podobně jako skupina dalších kodexů za finanční podpory fundátora bechyňského konventu Ladislava ze Šternberka, pro něhož byl kodex také určen. Rukopis obsahuje český překlad \"Legendy maior\" sv. Bonaventury, mezi jehož dvě části jsou vloženy výtahy z textů Bartoloměje z Pisy (1262–1347?) o prvopočátcích fungování Menších bratří. Václav Mostecký nalezl v textu legendy prvky jihočeského nářečí a hypoteticky vyslovuje jako jejího překladatele lidového misionáře a autora latinsko-českého slovníku Jana Bosáka Vodňanského, který mohl ve 20. letech pobývat v Bechyni a pracovat společně s Jiljím z Ratiboře. Jiljímu bývá, avšak nepodloženě, připisována také renesanční výzdoba rukopisu spočívající v 31 iniciálách a 72 figurálních miniaturách s františkánskou symbolikou i vazbou na Ladislava ze Šternberka. Neznámým způsobem se Legenda dostala do rukou profesora vídeňské univerzity Vincenze Weintridta, který ji v květnu 1819 daroval sběrateli českých památek hraběti Eugenu Czerninovi a od té doby se nachází v jindřichohradeckém zámku.\n\nV letech 1505–1521 Jiljí působil jako kazatel v plzeňském klášteře. Zde byl v roce 1505 písařem kodexu evangelií a epištol, jehož psací materiál a výzdobu opět hradil Ladislav ze Šternberka. Jiljí z Ratiboře zanechal na rukopise své osobité stopy, když v evangeliáři mimo jiné světce uvedl také patronku rodného Slezska svatou Hedviku a svého ochránce svatého Jiljí. Výzdoba kodexu spočívá v miniaturách obvyklých evangelijních témat a s postavami světců, mj. opakovaně Františka z Assisi, Kláry, Jiljího, Václava a v různých ozdobách na nepopsaných okrajích listů. Za autora iluminací bývá rovněž považován sám Jiljí, ale bez přímých důkazů.\nStejně jako první známé dílo Jiljího z Ratiboře (Legenda maior), nebyl ani tento kodex evangelií a epištol psán pro klášter, ale pro Ladislava ze Šternberka, „zvláštního dobrodince bratří,“ jak je výslovně zmíněno v jeho explicitu. Fr. Palacký jej údajně uvádí v hraběcí Waldsteinské knihovně na zámku v Duchově, K. Chytil jej v roce 1896 nalezl v „Fidgorově sbírce“, patrně v Rakousku, dnes je rukopis nezvěstný.\n"}
{"id": "931960", "url": "https://cs.wikipedia.org/wiki?curid=931960", "title": "Monika Šimůnková", "text": "Monika Šimůnková\n\nMonika Šimůnková (* 25. prosince 1972 Praha) je česká právnička, od února 2011 do října 2013 zmocněnkyně vlády pro lidská práva a od prosince 2019 zástupkyně veřejného ochránce práv.\n\nV letech 1987 až 1991 navštěvovala Gymnázium v Korunní ulici v Praze 2. Následně v letech 1991 až 1999 vystudovala Právnickou fakultu Univerzity Karlovy v Praze (získala titul Mgr.). V rámci studia absolvovala roční stipendijní pobyt na univerzitě v německém Pasově.\n\nV roce 2002 úspěšně složila advokátní zkoušku a působila v řadě právních kanceláří. V letech 2004 až 2010 pracovala jako právnička a zástupkyně ředitelky Nadace Naše dítě zaměřené na ochranu dětských práv. V nadaci iniciovala vznik bezplatné Linky právní pomoci. V minulosti byla členkou panelu odborníků ministerstva práce a sociálních věcí pro problematiku mezinárodních únosů dětí. Byla vedoucí projektu Internet Hotline, první české internetové horké linky pro boj s dětskou pornografií a pro bezpečnější internet. Jako odbornice na právní ochranu dětí se zabývala mimo jiné mezinárodními kauzami únosů dětí jedním z rodičů či nebezpečím zneužívání dětí prostřednictvím internetu.\n\nV únoru 2011 ji vláda Petra Nečase jmenovala svou zmocněnkyní pro lidská práva. Dne 17. října 2013 rezignovala na post vládní zmocněnkyně pro lidská práva poté, co byla odvolána z funkce ředitelky Sekce pro lidská práva Úřadu vlády, neboť vláda Jiřího Rusnoka dle jejího názoru tuto tematiku zanedbávala.\n\nDne 27. listopadu 2019 byla poslaneckou sněmovnou zvolena na místo zástupkyně veřejného ochránce práv. Do funkce byla nominována jak Senátem, tak i prezidentem Milošem Zemanem. Získala 89 hlasů, když její protikandidátka Lenka Marečková obdržela 29 hlasů. Úřadu zástupkyně veřejného ochránce práv se ujala dne 4. prosince 2019, kdy složila slib do rukou předsedy Poslanecké sněmovny PČR Radka Vondráčka. Ve funkci tak vystřídala Stanislava Křečka.\n"}
{"id": "931961", "url": "https://cs.wikipedia.org/wiki?curid=931961", "title": "Hronovka a Regnerka", "text": "Hronovka a Regnerka\n\nPrameny Hronovka a Regnerka (oba prameny jsou také nazývány Prdlavka) se nacházejí v hronovském parku nedaleko od Jiráskova rodného domku. Prameny objevil v 60. až 70. letech 19. století Regner Havlovický. Prameny byly objeveny, když si Regner všiml, že u pramene, kde voda vytéká jsou rezavě zabarvené usazeniny, a zanedlouho se ukázalo, že voda může být i léčivá. U pramenů byly jednu dobu, od roku 1869, dokonce malé lázně a možnost vykoupat se ve dvou vanách napuštěných vodou z pramenů, majitelem lázní byl otec Aloise Jiráska, ale lázně brzo zanikly. Od roku 1946 mají prameny vlastní prameník, který byl v roce 1977 předělán a od té doby chátrá. Voda byla i stáčena do lahví, ale to se neosvědčilo, protože voda z pramenů dlouho nevydržela. Prameník byl v roce 2013 kompletně přestavěn.\n\nVoda je alkalicko-železitá a je perlivá. Je zásaditá a při dlouhodobém užívaní může rozložit i žlučníkové nebo ledvinové kameny. Dále obsahuje vápník, jód, železo a síru, způsobující zvláštní zápach, pro který se jí říká Prdlavka.\n\n"}
{"id": "931964", "url": "https://cs.wikipedia.org/wiki?curid=931964", "title": "Józef z Tyśmienicy", "text": "Józef z Tyśmienicy\n\nJózef z Tyśmienicy OFM ( – 1543, Varšava) byl polský františkán, kněz, kantor a kazatel působící v první polovině 16. století. Působil jako iluminátor a písař konventu františkánů (polsky bernardynů) v Krakově, přičemž navazoval na dřívější písařskou práci Bernardyna z Żarnowca.\n\nPůsobil jako vedoucí skupiny františkánských písařů a iluminátorů v Krakově, která tvořila liturgické rukopisy pro další kláštery, což se mj, odrazilo v způsobu signování rukopisů: \"Joseph cum ceteris\". Z jeho dílny vzešel iluminovaný graduál z roku 1525.\n\nZemřel v roce 1543 ve Varšavě. \n"}
{"id": "931965", "url": "https://cs.wikipedia.org/wiki?curid=931965", "title": "Robert Krawczyk", "text": "Robert Krawczyk\n\nRobert Krawczyk (* 26. března 1978 Tarnovské Hory, Polsko) je bývalý polský zápasník–judista.\n\nS judem začínal na základní škole v Radzionkówě v kroužku. Od roku 1992 se připravoval v hornickém klubu Czarni v Bytůni pod vedením Zenona Mościckeho. Vrcholovou přípravu podstupoval ve spolupráci s Markem Pitułou. V polské seniorské reprezentaci se pohyboval od roku 1997. V roce 2000 si před domácím publikem ve Vratislavi zajistil třetím místem kvalifikaci na olympijské hry v Sydney. V Sydney však ukončil své snažení v úvodním kole. V roce 2004 patřil k favoritům na jednu z medaili na olympijské hry v Athénách a po příjemném nalosování se dostal do semifinále, kde narazil na mladého Ukrajince Romana Honťuka. V napínavém zápase ještě v posledních sekundách držel bodové vedení, ale závěrečný nápor Ukrajince nevydržel a dvě sekundy před koncem se nechal hodit technikou sumi-gaeši na ippon. V souboji o třetí místo nestačil na Brazilce Flávia Canta a obsadil konečné páté místo.\n\nV roce 2008 startoval na olympijských hrách v Pekingu opět jako favorit na jednu z medailí. Před branami čtvrtfinále ho však v takticky vedeném zápase zastavil Korejec Kim Če-pom. Obsadil sedmé místo. Po olympijských hrách v Pekingu přešel jako veterán do střední váhy. V roce 2012 se na své čtvrté olympijské hry v Londýně nekvalifikoval. Sportovní kariéry ukončil v průběhu roku 2013, když dostal trenérskou nabídku od belgického judistického svazu. V roce 2016 připravil k zisku bronzové olympijské medaile Dirka Van Tichelta.\n\nRobert Krawczyk byl levoruký judista s pravým úchopem (tzv. defenzivní styl) a s osobními technikami tai-otoši a ippon-seoi-nage prováděnými výhradně na levou stranu, jeho předností byly dále submisivní techniky–páčení.\n\n\n"}
{"id": "931967", "url": "https://cs.wikipedia.org/wiki?curid=931967", "title": "Aubrey Plaza", "text": "Aubrey Plaza\n\nAubrey Christina Plaza (narozena 26. června 1984) je americká herečka a stand-up komička, která si získala popularitu díky svému typickému deadpan (kamenná tvář) žánru komedie. Zahrála si roli April Ludgate v úspěšném seriálu \"Parks and Recreation\". Po spousty vedlejších rolích ve filmech, získala první hlavní roli v komediálním filmu v roce 2012 \"Vlastní zbraň podmínkou\".\n\nPlaza svoji kariéru začala jako stážistka. Poté, co vystoupila s vlastní improvizační skečovou show v Upright Citizens Brigade Theater, získala roli v online seriálu \"The Jeannie Tate Show\". Zahrála si také ve filmech jako jsou \"Komici\" a \"Scott Pilgrim proti zbytku světa\".\n\nAubrey Plaza se narodila ve městě Wilmington, Delaware, jako dcera Bernadetty, právní zástupkyně, a Davida Plazy, finančního poradce. Má dvě mladší sestry, Renee a Natalii, které později cituje jako svou inspiraci pro roli April Ludgate v televizním seriálu \"Parks and Recreation\".\n\nByla pojmenována podle skladby, dnes již bývalé, kalifornské skupiny Bread s názvem \"Aubrey\". Její otec je původem Portoričan a její matka má irské a britské předky. ,Na střední jsem byla snad jediné odlišné dítě, jsem poloviční Portoričanka. A ano, mám velmi početnou rodinu a tunu sestřenic a bratranců v Portoriku,\" řekla Plaza v rozhovoru.\n\nAubrey Plaza v roce 2002 dokončila Ursuline Academy v Delaware a v roce 2006 absolvovala newyorskou Tisch School of the Arts. Během studia na newyorské univerzitě prodělala mrtvici, která způsobila dočasné ochrnutí a expresivní afázii, z čehož se již ale úplně vyléčila.\n\nPlaza na začátku své kariéry absolvovala mnoho pracovních stáží. Jedna z jejích prací byla ,doslova vytapetovat koupelnu lepícími poznámkami.\" Pracovala také jako NBC page (více zde). Asistovala cenami ověnčenému scenáristovi/producentovi/režisérovi Bennetu Davlinovi.\n\nOd roku 2004 pravidelně vystupovala se svou improvizační skečovou komedií v Upright Citizens Brigade divadle. Zkusila si také stand-up komedii a účinkovala v Laugh Factory a The Improv. Plaza vystoupila v online seriálu \"The Jeannie Tate Show\" a zazářila v roli Robin Gibney v show \"Mayne Street\" na ESPN. Zahrála si v první epizodě \"Terrible Decisions with Ben Schwartz\" na webu Funny or Die.\n\nV současné době ztvárňuje roli April Ludgate, zaměstnankyni s kamennou tváří, v televizním seriálu \"Parks and Recreation\".\n\nV roce 2011 hostovala v seriálu \"Portlandia\".\n\nNa začátku roku 2012 si zahrála v hudebním videoklipu k písni \"Hollywood Forever Cemetery Sings\" skupiny Father John Misty (režie J. Tillman).\n\nV létě roku 2012 se dočkala své první hlavní role v celovečerním filmu. Po boku herce Marka Duplasse si zahrála ve komediálním filmu \"Safety Not Guaranteed\". Darius, role, kterou Plaza ztvárňuje, je investigativní internistka, která odpoví na inzerát: ,Hledám někoho, kdo se mnou bude cestovat zpět v čase. Tohle není vtip. Dostanete zaplaceno po návratu. Zbraně si vezměte vlastní. Udělal jsem to zatím pouze jednou. Bezpečnost nezaručena.\" \n\nNa Filmovém festivalu Sundance měl v roce 2014 premiéru film Life After Beth, pro který její přítel Jeff Beana napsal scénář a samotný film režíroval.\n\nV září 2014 bylo oznámeno, že propůjčí hlas Grumpy Cat do filmu stanice Lifetime \"Grumpy Cat's Worst Christmas Ever\". Film měl premiéru 29. listopadu 2014 a obdržel spíše negativní ohlas.\n\nAubrey Plaza je ve vztahu se scenáristou a režisérem Jeffem Baenou.\n\n"}
{"id": "931968", "url": "https://cs.wikipedia.org/wiki?curid=931968", "title": "Lokus (lingvistika)", "text": "Lokus (lingvistika)\n\nTermínem lokus se v lingvistice rozumí morfologické značení syntaktické závislosti. \n\n\n\n"}
{"id": "931971", "url": "https://cs.wikipedia.org/wiki?curid=931971", "title": "Dorsten", "text": "Dorsten\n\nDorsten je město v německé spolkové zemi Severní Porýní-Vestfálsko. Leží v zemském okrese Recklinghausen ve vládním obvodu Münster. Nachází se na rozhraní dvou oblastí, a to v severní části průmyslového Porúří a v jižní části země Münsterland. Dorsten je situován na řece Lippe asi 24 km východně od jejího ústí do Rýna. Protéká jím také kanál Wesel-Datteln. Dorsten je součástí Regionálního sdružení Porúří. Ve městě sídlí Židovské muzeum Vestfálska. V roce 2012 zde žilo přes 76 tisíc obyvatel.\n\nArcheologické nálezy ukazují, že oblast dnešního Dorstenu byla osídlena již v pravěku. Objevená pohřebiště vypovídají o osídlení v mladší době kamenné a později také v době bronzové. V 1. tisíciletí před našim letopočtem vznikla na území dnešního města zemědělská osada, která byla obývaná germánským kmenem Sugambrů. V roce 18 před našim letopočtem se oblast snažili obsadit Římané, ale byli poraženi a neuspěli. V roce 12 před našim letopočtem napadl germánský kmen Sugambrů římskou pevnost Drusua, ale byli vytlačeni zpět až za řeku Vezeru. Dorsten se tak dostal pod správu Římanů a stala se z něj pevnost Aliso. Pro Římany měla význam především poloha na řece Lippe. V roce 9 před našim letopočtem nechal Drusův bratr Tiberius přesídlit asi 40 tisíc Sugambrů do oblasti Dolního Porýní a v roce 4 před našim letopočtem musel čelit dalším germánským povstáním. Stále častější střety Germánů s Římany vedly v roce 9 našeho letopočtu k bitvě v Teutoburském lese, kde utrpěli Římané drtivou porážku a padl i jejich vůdce Publius Quinctilius Varus. V následujících letech žili v oblasti především Brukterové. Až do 5. století mělo místo charakter venkovské osady zvané Durstina. V roce 693 došlo k vpádu kmene Sasů ze severu. Dorsten se jako součást Franské říše zapojil do Saských válek pod vedením Karla Martela a později Karla Velikého.\n\nOd 8. století bylo město panstvím. Po dohodě kolínského kurfiřta a vévody z Kleve v roce 1175 bylo sídlo označováno jako villa Durstine a mělo charakter městysu. Městys se rozrůstal především díky výhodné podobě na řece Lippe (byl zde dlouhou dobu jediný most mezi městy Wesel a Haltern am See) a procházela tudy obchodní stezka do Kolína nad Rýnem. V roce 1251 získal Dorsten městská práva po dohodě kolínského arcibiskupa Konrada von Hochstadena a vévody z Kleve. V roce 1260 byl v okolí města vybudován vodní příkop a palisáda. Roku 1275 zde vznikla mincovna. V roce 1334 zde byly vybudovány první městské hradby. V období pozdního středověku v roce 1488 vznikl v Dorstenu františkánský klášter, který existuje dodnes. Od 14. století bylo město členem sdružení Hanzy. Od roku 1576 má Dorsten vlastní radnici. V letech 1588 a 1589 bylo ve městě zdokumentováno několik čarodějnických procesů. Během 16. století, především v období třicetileté války, došlo k útlumu obchodu ve městě a také činnost Hanzy byla na nějakou dobu pozastavena. V roce 1641 během třicetileté války byl Dorsten obléhán. Od roku 1816 bylo město součástí Pruska.\n\nBěhem 19. století zasáhla Dorsten průmyslová revoluce a začala se rozvíjet různá odvětví průmyslu, především textilní a hutní průmysl. Roku 1912 započala těžba uhlí. V roce 1933 byl starostou zvolen člen NSDAP, což ovlivnilo život ve městě. V průběhu druhé světové války bylo při náletech poničeno až 80 % historického jádra města. Dorsten byl na konci války osvobozen americkými vojáky. V 70. letech vznikl projekt na výstavbu města Neue Stadt Wulfen, který byl částečně realizován (Wulfen je dnes městskou částí Dorstenu). V roce 1978 byla v historickém centru města zřízena pěší zóna. Od 90. let došlo ke změnám v ekonomice města, byla pozastavena činnost uhelných dolů a došlo k posílení cestovního ruchu. Město se snaží navenek prezentovat jako „malé město na řece Lippe“ a „most mezi Münsterlandem a Porúřím“.\n\n1. srpna 1929 byla k městu přičleněna část obce Gahlen (dnes městská část Hardt). K 1. dubnu 1943 byly do Dorstenu sloučeny obce Hervest a Holsterhausen a počet obyvatel se pohyboval okolo 24 tisíc. V roce 1970 zde žilo necelých 40 tisíc obyvatel. K výraznému nárůstu obyvatel až na hodnotu 65 tisíc došlo v roce 1975, kdy byly k městu připojeny samostatné obce Altendorf-Ulfkotte, Lembeck, Östrich, Rhade a Wulfen a některé části dalších obcí. Nejvyššího počtu obyvatel dosáhlo město v roce 2001, kdy zde žilo přes 81 tisíc obyvatel. V roce 2012 měl Dorsten přes 76 tisíc obyvatel.\n\n\n\n"}
{"id": "931972", "url": "https://cs.wikipedia.org/wiki?curid=931972", "title": "SMS Baden", "text": "SMS Baden\n\nSMS Baden byla bitevní loď třídy \"Bayern\", sloužící německému císařskému námořnictvu, během první světové války. Patřila k nejmodernějším a nejlépe vyzbrojeným německým lodím, konkurovat jí mohla jen její sesterská loď SMS \"Bayern\". Za svou službu se loď zúčastnila jen jedné akce v roce 1918. Po válce, a odplutí německého loďstva do Scapa Flow, byla na příkaz admirála Ludwiga von Reutera potopena, ale britským námořníkům se loď podařilo zachránit najetím na pláž. Nakonec byla potopena při cvičení britského královského námořnictva dne 21. června 1921.\n\nLoď se začala stavět v roce 1912 v gdaňských loděnicích Schichau–Werke pod číslem 913. Po námořních zkouškách, byla spuštěna na vodu dne 30. října 1915. Stála 4 900 000 zlatých marek, a byla to poslední německá bitevní loď, která byla postavena až do známého \"Bismarcku\" ve 30. letech.\n\n\"Baden\" byl 180 metrů dlouhý, 30 metrů vysoký a jeho ponor činil 9,4 metru. Výtlak plavidla dosahoval hodnoty 32 200 tun, což z něj dělalo největší loď německého císařského námořnictva. K jeho pohonu sloužily tři sady turbín Schichau, které produkovaly výkon 41 964 kW, díky čemuž loď mohla plout maximální rychlostí 22,1 uzlu (zhruba 41 kilometrů v hodině). Výzbroj lodě tvořila nová děla ráže 381 mm, poprvé použitá na německých lodích této třídy. Děla se nacházela ve čtyřech dvoudělových věžích. Sekundární výzbroj tvořilo 16 kanónů ráže 150 mm, dále dva kanóny ráže 88 mm a pět torpédometů ráže 600 mm. Posádku tvořilo 42 důstojníku a 1129 mužů, dohromady tedy 1171 mužů, kteří byli připraveni dne 14. března 1917 s novou lodí přejít do akce.\n\nPlavidlo se stalo vlajkovou lodí německého císařského námořnictva a plavil se na ní Franz von Hipper. Během tohoto roku se nic mimořádného nedělo, pouze během doprovázení SMS \"Kaiser\" najela loď na dno u Cuxhavenu, avšak tato nehoda nezpůsobila prakticky žádné škody.\n\nV roce 1918 došlo k jediné významnější akci \"Badenu\". Akce byla uspořádána v souvislosti s britskými konvoji do Norska. Již v roce 1917 zaznamenaly německé lodě podružné úspěchy při potápění lodí v konvojích. David Beatty, velitel Royal Navy, se rozhodl, že bude konvoje chránit. Franz von Hipper vymyslel plán, podle něhož napadne ochranu konvojů, doufaje, že Beatty vyšle k jejich obraně část svých sil, které německé bitevní lodě zničí. Dne 23. dubna 1918 se naskytla příležitost. Hipper velící z paluby \"Badenu\" se snažil nalézt jádro britské flotily. To se mu však nezdařilo a navíc se bitevnímu křižníku SMS \"Moltke\" porouchal lodní šroub. Celá flotila se proto vrátila zpět na základnu. Od té doby se \"Baden\" žádné významnější vojenské operace nezúčastnil. \n\nKe konci války bylo nařízeno německým admirálům Hipperovi a Scheerovi, aby se pokusili bez ohledu na vlastní ztráty poškodit či zničit co nejvíce britských lodí. Měli tím vybojovat mírnější podmínky příměří. Den před plánovanou akcí se však posádky mnohých lodí, včetně \"Badenu\", vzbouřily a akce musela být zrušena. Tato událost vešla do dějin pod názvem Kielská vzpoura. Po válce byla loď, společně se zbytkem německého námořnictva, internována ve Scapa Flow.\n\n\"Baden\" zůstal ve Scapa Flow, kde se velitel německé flotily v internaci, admirál Reuter dozvěděl, že německé lodě si rozdělí vítězné státy. Proto vydal 21. června 1919 rozkaz k potopení celé flotily, kdy \"Baden\" měl být potopen mezi posledními loděmi. Britům se ale podařilo ho dostat na mělčinu, a proto se stal jedinou německou větší lodí, kterou se podařilo zachránit. V červenci 1919 došlo k jeho vyzvednutí a následné přísné britské kontrole, kteří byli překvapeni zjištěním, že většina jeho vybavení byla kvalitnější, než u nejlepších britských bitevních lodí třídy \"Queen Elizabeth\". Po této kontrole vyšlo rozhodnutí potopit \"Baden\" jako cíl dělostřelby z britských lodí. K tomu došlo dne 21. června 1921 při cvičných střelbách monitorem HMS Erebus.\n\n"}
{"id": "931973", "url": "https://cs.wikipedia.org/wiki?curid=931973", "title": "Robert Bork", "text": "Robert Bork\n\nRobert Heron Bork (1. března 1927 — 19. listopadu 2012) byl americký teoretik práva a soudce. Byl profesorem práva na Yale, specializoval se na antitrustovou politiku. Byl zastáncem doktríny ústavního originalismu, tedy přesvědčení, že má být Ústava Spojených států amerických vykládána v souladu s původními záměry jejich tvůrců, nikoliv v kontextu současné společnosti. V roce 1987 ho Ronald Reagan navrhl na funkci soudce Nejvyššího soudu, ale senát ho odmítl. Senátor Edward Kennedy o něm při jednání o jmenování soudcem řekl: „Amerika Roberta Borka je zemí, v níž budou ženy podstupovat pokoutné potraty, černoši budou obědvat v segregovaných jídelnách, zdivočelá policie se bude vlamovat do dveří občanů, školáci se nebudou smět učit evoluci, vláda bude moci cenzurovat autory a umělce dle svých rozmarů a dveře federálních soudů budou přibouchnuty před nosem milionům občanů, pro něž je soudnictví ochráncem – často jediným – jejich individuálních práv…“. Bork tato slova odmítl.\n"}
{"id": "931975", "url": "https://cs.wikipedia.org/wiki?curid=931975", "title": "Karl Pickert", "text": "Karl Pickert\n\nKarl Pickert (17. září 1835 Teleč – 8. října 1888 Praha) byl rakouský a český novinář a politik německé národnosti, v 2. polovině 19. století poslanec Českého zemského sněmu a Říšské rady.\n\nNarodil se v Teleči v západních Čechách v rodině zemědělce. Vystudoval na Malostranském gymnáziu v Praze a v letech 1854–1858 absolvoval Karlo-Ferdinandovu univerzitu v Praze, kde roku 1864 obdržel titul doktor filozofie. V roce 1861 spoluzaložil \"Verein für Geschichte der Deutschen in Böhmen\" (Spolek pro dějiny Němců v Čechách). Věnoval se žurnalistice. V roce 1867 založil v Praze týdeník \"Deutsche Volkszeitung\", který řídil až do svého odchodu do Vídně. V hlavním městě monarchie potom v letech 1871–1872 vedl jím založené noviny \"Deutsche Volkszeitung\".\n\nV 60. letech 19. století se zapojil i do zemské a celostátní politiky. V roce 1866 byl dodatečně zvolen za svůj domovský okres na Český zemský sněm. V řádných zemských volbách v lednu 1867 byl na Český zemský sněm zvolen v kurii venkovských obcí (obvod Žlutice – Bochov). Mandát obhájil za tentýž obvod i v krátce poté vypsaných volbách v březnu 1867, stejně jako v následujících zemských volbách v roce 1870. a volbách v roce 1872. Na mandát rezignoval roku 1873. V letech 1867–1871 byl navíc členem zemského výboru. Zasedal také v Říšské radě (celostátní zákonodárný sbor), kam ho vyslal zemský sněm roku 1870 (tehdy ještě Říšská rada nevolena přímo, ale tvořena delegáty jednotlivých zemských sněmů). 10. listopadu 1870 složil poslanecký slib. Opětovně sem byl zemským sněmem delegován roku 1871 (7. května 1872 opětovně složil slib). Na počátku 70. let prostřednictvím listu \"Deutsche Volkszeitung\" výrazně agitoval za silnější obhajobu národních zájmů českých a rakouských Němců. Ve volbách do Říšské rady roku 1873 ho ovšem porazil v západočeském volebním okrsku Anton Waldert.\n\nV 70. letech, během dočasného ústupu z aktivní politiky, se plně soustředil na novinářskou profesi. Roku 1873 se přestěhoval do Litoměřic, kde zakoupil tiskárnu a převzal regionální list \"Leitmeritzer Zeitung\". V roce 1882 spoluzakládal a až do své smrti vedl noviny \"Der deutsche Landwirt\". Byl předsedou \"Svazu německých novinářů v Čechách\".\n\nV 1. polovině 80. let se navrátil do zákonodárných sborů. V listopadu 1885 byl v doplňovacích volbách zvolen znovu na Český zemský sněm, nyní za kurii venkovských obcí (obvod Šluknov – Haňšpach). A ve volbách do Říšské rady roku 1885 (Říšská rada už nyní volena přímo) byl za kurii venkovských obcí, obvod Děčín, Rumburk atd., zvolen i do vídeňského parlamentu. Na zemském sněmu zastupoval frakci \"Deutschliberale Partei\" na Říšské radě německý \"Fortschrittsklub\" (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana). V rámci německé liberální strany patřil k jejím hlavním představitelům.\n\nJeho opětovnou politickou dráhu ukončila dlouhá nemoc, jíž posléze podlehl. Zemřel v říjnu 1888 Praze (v privátní klinice dr. Blocha), pohřben byl v Litoměřicích. Jeho místo v Říšské radě zaujal Julius Lippert. Hlavní politický deník českého tábora, Národní listy, označil v zprávě o úmrtí Pickerta za řečníka, který „\"vynikal neobyčejnou vášní a jízlivostí, jako německonacionální agitátor bezohlednou nevraživostí proti všelikému snažení národa českého\".“ Německý deník Bohemia v obsáhlém nekrologu o Pickertovi mluví jako o „\"jednom z nejvýznamnějších a nejvlivnějších členů německé liberální strany\",“ který byl „\"nejnenáviděnější a neúnavný, nejbojovnější i nejpracovitější\".“ Jeho pohřbu v Litoměřicích se zúčastnila německá politická reprezentace z celých Čech.\n\n"}
{"id": "931976", "url": "https://cs.wikipedia.org/wiki?curid=931976", "title": "Kliment Bosák", "text": "Kliment Bosák\n\nKliment zvaný Bosák dle své řeholní příslušnosti k františkánům s možným příjmením Ursin byl autor textů duchovních písní činný v první polovině 16. století. Ve františkánském řádu působil jako kazatel v Jindřichově Hradci. Jako i další řeholníci v té době však inklinoval k tehdy nově se objevujícímu Luteránství a církevní řád opustil, myšlenky reformace se jasně odrážejí v Klimentem napsaných textech písní (např. důraz na autoritu Bible, popření spasitelné moci lidských skutků). Kliment, pokud toto bylo jeho světské (křestní) jméno, mohl být totožný s jindřichohradeckým františkánským kazatelem a přívržencem luteránství Benediktem z Plzně (řeholní jméno), kterého roku 1524 usilovali františkáni z bechyňského kláštera z konfesních důvodů zajmout a zavřít do klášterního vězení. Vzhledem k vydání jeho písní v tzv. habrovanském kancionálu mohl rovněž působit v širší skupině habrovanských či dalších náboženských skupin na jižní Moravě. Jeho přízviskem či příjmením bylo \"Ursin\", neboť jméno \"Kliment Ursin\" se nachází v akrostichu jeho písně \"Král náš věčný požehnej\".\n\nFrantiškánská historiografie Klimenta Bosáka ztotožnila s o 50 let dříve žijícím a rovněž v Jindřichově Hradci působícím Klimentem de Dithmaria († 1486 nebo 1487).Tato chybná interpretace se pak tradovala v historických zpracování františkánských dějin i v moderní době.\nČasto uváděná účast Klimenta Bosáka na tzv. hromničním sjezdu podobojích roku 1524 v Praze je nedoložená. Není vyloučeno, že Kliment (pokud šlo o jeho světské jméno) byl totožný s jindřichohradeckým kazatelem Benediktem z Plzně, který šířil luteránství a bechyňští spolubratři se jej neúspěšně pokoušeli roku 1524 v klášteře zajmout a uvrhnout do klášterního vězení. Zatím nevyřešenou otázkou je možnost ztotožnění Klimenta Bosáka s bratrským knězem Klimentem († 4. 7. 1561 v Přerově), který byl ordinován v Prostějově roku 1537, působil v Jaroměřicích a kterého rovněž jako skladatele písní uvádí Jan Blahoslav.\n\nOd Klimenta Bosáka je známo 15 dochovaných křesťanských písní. Podle hudebního historika Karla Konráda nebo františkána Bonaventury Wilhelma složil ke všem, nebo přinejmenším části svých písní i nápěv, Dobroslav Orel nicméně doložil použití melodie některých jeho písní u starších českých a zejména latinských zpěvů. Jeho písně byly populární jak v katolickém, tak v evangelickém prostředí. Antonín Koniáš ve svém \"Klíči\" nicméně nařizoval kancionály pod Klimentovým jménem odstranit. Přesto týž Koniáš do svého kancionálu zařadil nejméně tři Klimentovy písně.\n\nKlimentem složené texty písní\n\nKlimetovi rovněž připisované písně:\nPíseň \"K svaté Kateřině\" byla nesprávně připisována Klimentu Bosákovi, dle akrostichu: JOHANNES lze toto dílo jasně přiřadit k františkánu Janu Vodňanskému.\n\nDnes nezvěstné písně: \"Písničky tři o vrchnosti\", \"O lstivém utrhání\", \"O ženách lstivých\" měly být podle Jungmanna obsaženy v knize roku 1563.Kliment Bosák byl pravděpodobně autorem mnohem většího počtu písní. Zatím nezvěstné zůstává dochování Klimentova kancionálu, o němž je zmínka v pozůstalosti tiskaře Jiřího Melantricha a který jej zřejmě vytvořil ve větším i menším formátu. Antonín Koniáš registruje Klimentův kancionál v osmerkovém formátu z roku 1607 a dále nedatovaný v kvartovém formátu.\nKliment měl být rovněž autorem nezvěstného polemického spisu \"O pravdě spasitedlné\". Ze známých útržků, které uvedl Jan Blahoslav ve své Gramatice české lze usuzovat, že dílo bylo napsáno pod vlivem německé reformace.\n\nVydání a edice Klimentových písní:\n"}
{"id": "931983", "url": "https://cs.wikipedia.org/wiki?curid=931983", "title": "Etymologický slovník", "text": "Etymologický slovník\n\nEtymologický slovník podává poučení o vzniku a vývoji slov (jejich etymologii). Některé výklady se považují za věrohodné, jiné jsou spíše domněnkami; někdy existuje více (více nebo méně pravděpodobných) možných řešení.\n\n\n\n\n\nO původu frazémů, tedy přísloví, rčení a ustálených obratů pojednává \"Slovník české frazeologie a idiomatiky\", případně popularizační práce jako \"Zakopaný pes\", \"222x proč se říká\", \"Zákulisí slov\", \"Nejde jen o slova\", \"Zahrada ochočených slov: jazyková zákampí\", \"Jazykové sloupky\" Českého rozhlasu; \"Jádro pudla\" Josefa Krátkého; \"Tisíciletá\", \"Jazyčník\", \"Otisky\" Dušana Šlosara aj.\n\n\n"}
{"id": "931984", "url": "https://cs.wikipedia.org/wiki?curid=931984", "title": "Huron County (Ohio)", "text": "Huron County (Ohio)\n\nHuron County je okres amerického státu Ohio založený v roce 1809. Správním střediskem je město Norwalk. Okres byl pojmenovaný na počest indiánského kmene Huronů, kteří dříve žili v okolí Velkých jezer.\n\n"}
{"id": "931988", "url": "https://cs.wikipedia.org/wiki?curid=931988", "title": "Svatý Alberich", "text": "Svatý Alberich\n\nSvatý Alberich (též \"Alberik\") byl po Robertovi z Molesme druhým opatem v Citeaux. Katolická církev jej uctívá jako světce.\n\nO svatém Alberichovi je pouze málo věrohodných informací. Poté, co bylo sv. Robertovi nařízeno, aby se vrátil do Molesme, stal se opatem v Citeaux. Tuto funkci vykonával v letech 1099–1109. Je autorem řádových stanov, předepisujících manuální práci mnichů a přísné dodržování Řehole sv. Benedikta. Připisuje se mu rovněž zavedení typického cisterciáckého hábitu (bílá tunika, černý škapulíř s kapucí a kožený pás). Zemřel v roce 1109, a po něm byl zvolen opatem sv. Štěpán Harding.\n\n\n"}
{"id": "931989", "url": "https://cs.wikipedia.org/wiki?curid=931989", "title": "GK Vídeň-Jihovýchod", "text": "GK Vídeň-Jihovýchod\n\nGK Vídeň-Jihovýchod (z německého \"Gleichstromkupplung\", tedy „HVDC krátká spojka“) byla postavená v Rakousku ve Vídni a sloužila k připojení rakouské a maďarské elektrické sítě. GK Dürnrohr postavil a uvedl do provozu v roce 1993 Siemens. GK Vídeň-Jihovýchod dosáhla mezi rakouskou a maďarskou elektrickou sítí kapacity až 600 MW při napětí 142 kV . Po porovnání rakouské a maďarské elektrické sítě v roce 1996 bylo rozhodnuto, že GK Vídeň-Jihovýchod je již zbytečná. V roce 2007 byla GK Vídeň-Jihovýchod úplně rozebrána.\n\n"}
{"id": "931990", "url": "https://cs.wikipedia.org/wiki?curid=931990", "title": "Przemysław Matyjaszek", "text": "Przemysław Matyjaszek\n\nPrzemysław Matyjaszek (* 24. dubna 1978 Ruda Śląska, Polsko) je bývalý polský zápasník–judista.\n\nS judem začal v 7 letech v Bytůni pod vedením Piotra Wichera. Jeho osobním trenérem byl v hornickém klubu Czarni Zenon Mościński. V polské seniorské reprezentaci se pohyboval od roku 1996, ale teprve v roce 2004 se kvalifikoval na své první olympijské hry v Athénách, kde vypadl v úvodním kole. S úřadujícím mistrem světa Korejcem Hwang Hui-tem vydržel na tatami třicet sekund. V roce 2006 změnil váhovou kategorii na polotěžkou do 100 kg a tato změna mu prospěla. V roce 2008 se kvalifikoval na olympijské hry v Pekingu. V pvrvních kolech měl štěstí na papírově slabší soupeře a ve čtvrtfinále nestačil na Nizozemce Henka Grola. V opravách předvedl výborný výkon a v boji o třetí místo vyzval Ázerbájdžánce Movluda Miralijeva. V polovině zápasu se ujal vedení na šido, které však minutu před koncem ztratil po soupeřově výpadu seoi-nage. Obsadil 5. místo. Aktivní sportovní kariéru ukončil v roce 2011. Věnuje se trenérské práci.\n\nPrzemysław Matyjaszek byl pravoruký judista s osobní technikou sumi-gaeši a uči-mata.\n\n\n"}
{"id": "931991", "url": "https://cs.wikipedia.org/wiki?curid=931991", "title": "Štěpán Harding", "text": "Štěpán Harding\n\nŠtěpán Harding (1059, Dorset- 1134, Citeaux) byl po smrti sv. Albericha opatem v Citeaux. Katolická církev jej uctívá jako světce.\n\nŠtěpán Harding pocházel z Anglie. V dospělosti vstoupil do benediktinského opatství Molesme ve Francii. Odtud po čase odešel, a spolu s Robertem z Molesme a Alberichem (později rovněž svatořečenými) založil klášter v Citeaux, čímž byl položen základ v pozdější době velice významného cisterciáckého řádu. Nový klášter se velice rychle rozvíjel, i přesto, že jeho hlavní iniciátor Robert byl donucen k návratu do Molesme.\n\nPo Robertovi se představeným v Citeaux stal Alberich, a po Alberichově smrti v roce 1109 Štěpán Harding. Dbal na důsledné zachovávání slibu chudoby, v případě potřeby dokonce chodil sám žebrat. Roku 1116 se stal generálním opatem cisterciáckého řádu. Zemřel roku 1134 v pověsti svatosti.\n\n\n"}
{"id": "931992", "url": "https://cs.wikipedia.org/wiki?curid=931992", "title": "Starý zákupský most", "text": "Starý zákupský most\n\nStarý zákupský most v dnešní Mostecké ulici v Zákupech byl původně silniční přes Svitávku u kaple svaté Anny a morového hřbitova, nyní je na něj vjezd autům zamezen. Spolu s řadou renovovaných soch a křížů je chráněn jako kulturní památka České republiky.\n\nZkraje mostu je několik kamenných soch světců, které byly v roce 2012 zrenovovány. Jsou to sochy svatého Fabiána, Šebestiána (kterým je zasvěcen i nedaleký zákupský kostel), svaté Apoleny (také zvané Apolonie) a Barbory. Spolu se sochami a křížem je silniční most od roku 1958 zapsán do soupisu celostátně chráněných kulturních památek pod číslem 31746/5-3436.\n\nSochy byly po roce 1945 postupně ničeny, jedna shozena do vody, některé byly odvezeny do českolipského muzea. \n\nV roce 2013 se socha svaté Apoleny s pozlacenými kleštěmi stala terčem vandala, zloděje kovů, který způsobil škodu za 10 tisíc korun. \nPůvodní kříž na mostě byl doplněn v roce 2012 novým, pojmenovaným Křížem usmíření. Ten symbolizuje sepětí původních a současných obyvatel města.\n\nV předpolí mostu je jednak kaple svaté Anny na místě již zaniklého morového hřbitova, čtyři nově zrenovované sochy a několik starých dřevěných stavení, z nichž č. 147 v Mostecké ulici je zapsáno jako kulturní památka (44849/5-3438).\n\n"}
{"id": "931999", "url": "https://cs.wikipedia.org/wiki?curid=931999", "title": "Benjamin Behrla", "text": "Benjamin Behrla\n\nBenjamin \"Benny\" Behrla (* 31. srpna 1985 Emsdetten, Západní Německo) je bývalý německý zápasník–judista.\n\nS judem začínal v 7 letech v rodném Emsdettenu v klubu Koriouči pod vedením Horsta Brunse a později pokračoval v Gronau v klubu Judo Mugen pod vedením Barta Rossy. Vrcholově se připravoval v klubu TSV Hertha Walheim (trenér Oliver Rychter) a SUA Witten (trenér Andreas Reeh). V německé seniorské reprezentaci vedené Frankem Wienekem a jeho asistentem Danielem Gürschnerem se pohyboval od roku 2006 v polotěžké váze. V roce 2008 bojoval o nominaci na olympijské hry v Pekingu s Michaelem Jurackem a Dmitri Petersem a uspěl. V úvodním kole olympijského turnaje vyřadil na ippon technikou seoi-nage jednoho z favoritů Ruslana Gasymova z Ruska. V dalším kole však nestačil na tvrdého Mongola Tüvšinbajara. V opravách nejprve vyřadil Japonce Keidži Suzukiho, ale následně definitině ukončil svojí olympijskou misi v zápase s Korejcem Čang Song-ho. V dalších letech se v německé reprezentaci na post reprezentační jedničky neprosazoval. V roce 2012 se na olympijské hry v Londýně nekvalifikoval. Vzápětí ukončil aktivní sportovní kariéru. Judu se věnuje na amatérské úrovni v rámci ligových soutěží.\n\nBenjamin Behrla byl pravoruký judista s osobní technikou ko-uči-gake a ko-soto-gake. Měl výborné strhy joko-sutemi-waza, především sambistická kombinace s nástupem do kata-gurumy dokončeno strhem uki-waza.\n\n\n"}
{"id": "932000", "url": "https://cs.wikipedia.org/wiki?curid=932000", "title": "Izák z Hvězdy", "text": "Izák z Hvězdy\n\nBlahoslavený Izák z Hvězdy byl cisterciáckým opatem, teologem a filosofem. Katolická církev jej uctívá jako světce.\n\nIzák pocházel z Anglie kde se narodil mezi lety 1110 a 1120. V mládí se přesunul do Francie, kde studoval. Jeho učiteli byli Petr Abélard a Gilbert de Porrée. Získal značné vzdělání teologické a filosofické. Po studiích Izák nějaký čas samostatně působil v Chartres a Poitiers. Ve 40. letech 12. století vstoupil v Citeaux do cisterciáckého řádu. Stal se po čase opatem kláštera Stella (Hvězda) u Poitiers. Kvůli kritice krále Jindřicha II. musel klášter Stella opustit. Uchýlil se i s částí mnichů do kláštera Ré, kde zemřel v roce 1178.\n\nIzák ve svých spisech používá, po vzoru sv. Augustina, psychologický přístup. Hlavním bodem jeho pojetí eklesiologie je mystické Tělo Kristovo. Izákova mariologie staví na analogii Panny Marie s Církví.\n\n"}
{"id": "932002", "url": "https://cs.wikipedia.org/wiki?curid=932002", "title": "Seznam dílů seriálu Daria", "text": "Seznam dílů seriálu Daria\n\nToto je seznam dílů seriálu \"Daria\". Americký animovaný seriál \"Daria\" vznikl v roce 1997 a stanice MTV ho vysílala do roku 2002. V České republice ho uvedla nejprve kabelová stanice Supermax. Byly natočeny také dva televizní filmy.\n\n<onlyinclude></onlyinclude>\n\n"}
{"id": "932007", "url": "https://cs.wikipedia.org/wiki?curid=932007", "title": "Jean-Alain Boumsong", "text": "Jean-Alain Boumsong\n\nJean-Alain Boumsong-Somkong (* 14. prosince 1979, Douala, Kamerun) je bývalý francouzský fotbalový obránce a reprezentant kamerunského původu, který je momentálně bez angažmá. Jeho postem je pozice stopera (středního obránce). Byl považován za nástupce kapitána francouzské reprezentace Marcela Desaillyho.\n\nBoumsong hrál postupně v klubech Le Havre AC, AJ Auxerre, Rangers FC, Newcastle United, Juventus FC, Olympique Lyon a Panathinaikos FC.\n\nByl členem francouzských mládežnických výběrů. Zúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nV A-týmu Francie debutoval 20. června 2003 na Konfederačním poháru FIFA 2003 proti reprezentaci Japonska (výhra 2:1). Tento turnaj Francie vyhrála.\n\nReprezentační trenér Francie Jacques Santini jej zařadil do kádru pro EURO 2004, na turnaji si připsal jeden epizodní start v závěru třetího zápasu základní skupiny B se Švýcarskem (výhra 3:1). Francie vypadla ve čtvrtfinále s pozdějším vítězem šampionátu Řeckem.\n\nNový reprezentační trenér Francie Raymond Domenech jej využíval v kvalifikaci na Mistrovství světa 2006 v Německu a také jej vzal na samotný turnaj, kde francouzský tým dokráčel až do finále 9. července proti Itálii. Tam ale vítězné tažení \"Les Bleus\" skončilo, po výsledku 1:1 po prodloužení následoval penaltový rozstřel, který Francie prohrála v poměru 3:5. Boumsong se neobjevil ani v jednom zápase, neboť se do reprezentace vrátil stoper Lilian Thuram.\n\nNa EURU 2008 konaném ve Švýcarsku a Rakousku Francie nebyla úspěšná, vypadla již v základní skupině C („skupina smrti“ - nejtěžší základní skupina na turnaji) po remíze 0:0 s Rumunskem a porážkách 1:4 s Nizozemskem a 0:2 s Itálií. Jean-Alain Boumsong-Somkong nastoupil jako střídající hráč pouze v utkání proti Itálii, místo v základní sestavě měl jisté opět Thuram.\n\n"}
{"id": "932009", "url": "https://cs.wikipedia.org/wiki?curid=932009", "title": "Chansons des mers froides", "text": "Chansons des mers froides\n\nChansons des mers froides (nebo také v angličtině \"Songs from the Cold Seas\") je studiové album francouzského hudebního skladatele a hudebníka Hectora Zazou, vydané v roce 1994 u vydavatelství Taktic Music. Stejně jako u předchozího alba \"Sahara Blue\" z roku 1992, i zde si Zazou pozval několik zpěváků. Jsou to například Björk, Siouxsie Sioux, Värttinä, Suzanne Vega nebo John Cale, který se podílel i na předchozím albu.\n\n"}
{"id": "932011", "url": "https://cs.wikipedia.org/wiki?curid=932011", "title": "Troisdorf", "text": "Troisdorf\n\nTroisdorf je město v německé spolkové zemi Severní Porýní-Vestfálsko. Leží v zemském okrese Rhein-Sieg ve vládním obvodu Kolín. Město leží na soutoku řek Sieg a Agger. Řeka Sieg protéká dále na západ a vlévá se do Rýna. Město se nachází v Kolínské nížině na pravém břehu Rýna mezi městy Kolín nad Rýnem a Bonn. Svou polohou je také součástí regionu Bergisches Land. V roce 2012 zde žilo přes 72 tisíc obyvatel.\n\nNejstarší známky osídlení dnešního Troisdorfu sahají do roku 832, kdy existovaly osady na území dnešních městských částí Eschmar a Sieglar. V roce 1075 je Torisdorf zmiňován pod názvem Truhtesdorf v dokumentech benediktinského opatství města Siegburg. K rozvoji města došlo v 19. století s příchodem průmyslové revoluce. Ve druhé polovině 19. století zde byly otevřeny dvě železnice a město se stalo významné pro průmysl. V následujících letech zde vznikla řada továren, mimo jiné například továrna na výrobu rozbušek. V roce červenci 1961 došlo v Troisdorfu ke dvěma masivním explozím, při kterých bylo město poškozeno. Během studené války sídlil v Troisdorfu 14. belgický dělostřelecký prapor. Městská práva získal Troisdorf v roce 1952. V srpnu 1969 po obecních reformách bylo k městu připojeno několik okolních obcí: obec Sieglar (dnešní městěské části Bergheim, Eschmar, Kriegsdorf, Müllekoven, Oberlar, Sieglar a Spich) a obce Friedrich-Wilhelms-Hütte a Altenrath.\n\nAž do 19. století žil ve městě malý počet obyvatel. Poté, co město zasáhla industrializace, začala populace růst. V roce 1895 zde žilo 2825 obyvatel, zatímco v roce 1968 to bylo již přes 18 tisíc obyvatel. V srpnu 1969 po začlenění několika obcí do města vzrostla populace až na 48 tisíc obyvatel. V roce 2012 měl Troisdorf přes 72 tisíc obyvatel.\n\nTorisdorf bývá v současné době někdy označován jako \"průmyslové město uprostřed zeleně\" díky své poloze. Město sousedí s dalšími městy, která leží nedaleko: na severu jsou to města Kolín nad Rýnem a Rösrath, na východě města Lohmar a Siegburg, jihovýchodně leží město Sankt Augustin, na jihu se rozprostírá Bonn a na jihozápadě pak Niederkassel.\n\n\n"}
{"id": "932013", "url": "https://cs.wikipedia.org/wiki?curid=932013", "title": "Daniel Evans", "text": "Daniel Evans\n\nJméno a příjmení Daniel Evans nosí více osobností:\n\n"}
{"id": "932019", "url": "https://cs.wikipedia.org/wiki?curid=932019", "title": "Y Mabinogi", "text": "Y Mabinogi\n\nY Mabinogi (anglickým názvem \"Otherworld\") je velšský animovaný film režiséra Dereka W. Hayese z roku 2003. Hlavní role ve filmu hrají tři kamarádi, které hrají Daniel Evans, Jenny Livsey a Matthew Rhys. Ti se vydají na plavbu lodí a objeví bránu do Mabinogi a dostanou se tak do středověku.\n\nHudbu k filmu složil John Cale a o orchestraci jeho skladeb se postaral Randall Woolf.\n\n"}
{"id": "932020", "url": "https://cs.wikipedia.org/wiki?curid=932020", "title": "Bejlomorka lipová", "text": "Bejlomorka lipová\n\nBejlomorka lipová (\"Didymomyia tiliacea\") je hmyz poškozující listy sáním. Bejlomorky vytváří při sání na listech hálky. V ČR jsou hostitelem bejlomorky lipové především lípy druhů \"Tilia cordata\" a \"Tilia platyphyllos\". Bejlomorka lipová je zařazována mezi invazivní organismy.\n\nPodle Catalogue of life je pro hmyz s označením bejlomorka lipová (\"Didymomyia tiliacea\") používáno více rozdílných názvů, například \"Cecidomyia frauenfeldi\" nebo \"Hormomyia reaumuriana\".\n\nJsou záznamy o rozšíření v Německu v období pliocénu (Strauss 1977), v současnosti zahrnuje areál rozšíření Evropu, Rusko a Gruzii. V Evropě je běžným druhem, objevuje se i v Česku, ale její výskyt není častý.\n\nDospělec je asi 3-4 milimetry velký dvoukřídlý hmyz podobný komárům s hnědavou hrudí a žlutavě zbarveným zadečkem, na němž jsou tmavé příčné pruhy.\n\nHálka je v průměru 6–8 mm velká, zřetelná na obou stranách listu. Zprvu je hálka žlutavá až světle zelená, později přechází až do červenavého či fialového zbarvení. Na spodní straně listu je polokulovitá, na horní straně listu zašpičatělá.\n\nBejlomorka lipová přezimuje uvnitř opadlé vnitřní hálky. Na jaře se uvnitř hálky zakuklí. Dospělé mušky se líhnou v průběhu dubna a května. Samičky kladou vajíčka na mladé listy lípy. Larvy se živí malými listy a způsobují tvorbu hálek. Vylíhlé larvy se vyvíjí uvnitř vznikající hálky. Postupem své tvorby hálka tvrdne a kolem larvy se vytváří samostatná vnitřní část, která se i s larvou posléze uvolní. V Evropě může mít jednu generaci ročně.\n\nJeho hostiteli jsou lípy druhu lípa malolistá \"Tilia cordata\" a lípa velkolistá \"Tilia platyphyllos\"., dále existují záznamy o výskytu na lípě stříbrné (\"Tilia tomentosa\") a na kříženci lípy velkolisté a lípy malolisté nazývanému lípa evropská (\"Tilia x vulgaris\" syn. \"Tilia × europaea\") Bejlomorka lipová se vyskytuje všude tam, kde rostou hostitelské dřeviny, v lesích, parcích, zahradách i stromořadích. Šíří se díky okřídleným dospělcům.\n\nNa listech lip vznikají velké, kulaté, zelené, postupem vegetace barevně zbarvující se a zasychající hálky v usychajících oblastech listu, ve skupinách. Omezuje tak asimilační plochu listu. V některých případech může snížit estetickou hodnotu dřeviny pro některé pozorovatele. V úhrnu převážně neškodná.\n\nOchrana rostlin běžně není třeba. Při velmi silném opakovaném napadení a chřadnutí mladých dřeviny lze použít na jaře insekticidy, porýt půdu pod stromy.\n\n"}
{"id": "932022", "url": "https://cs.wikipedia.org/wiki?curid=932022", "title": "Tolminska korita", "text": "Tolminska korita\n\nTolminska Korita česky Tolminské soutěsky je společný název pro soutěsky řek Tolminky a Zadlaščice, které se nachází v Julských Alpách na nejnižším místě Triglavského národního parku ve výšce 180 m n. m. na okraji obce Tolmin. Tolminska Korita jsou jednou z nejatraktivnějších míst Tolminského regionu.\n\nTolminska Korita byla uvedena na seznam přírodních památek Slovinska jako oblast s výjimečnými přírodními vlastnostmi.\n\nPrvní oficiální popis Tolminské soutěsky vydal v roce 1954 Anton Melik v publikaci Julské Alpy zaostřeno na krasového jevy a přítomnost ledovce. Samostatná stezka má asi 2 km a její projití trvá cca 1-2 hodiny. Trasa vás provede kolem soutoku řek Tolminka a Zadlaščica, Medvědí hlavy, přes Ďáblův most, Zadlašskou jeskyně (Danteho jeskyně) a k termálnímu prameni.\n\nJedná se o nejnižší místo značené trasy Tolminska Korita, kde se říčka Zadlaščica vlévá do Tolminky v nadmořské výšce 180 m n. m. Prakticky se jedná o jediný soutok v ve skalních soutěskách na území Slovinska.\n\nVe velmi úzké soutěsce řeky Zadlaščica je mezi skalami nad vodou zaklíněn balvan připomínající hlavu medvěda. Toto místo bývá na většině fotografií.\n\nHudičevův most je postaven 60m nad řekou Tolminka přímo v soutěsce. Vzhledem ke své poloze s hlubokým údolím je zván jako Ďáblův most.\n\nTato jeskyně je spíše známá jako Danteho jeskyně. Ve 14. století ji prý navštívil Dante Alighieeri a její hrůzostrašnost ho inspirovala k dílu Peklo.\n\nNa jednom z konců kaňonu Tolminska Korita pak dojdete k termálnímu prameni, který teplotu až 21°C. \n\n"}
{"id": "932024", "url": "https://cs.wikipedia.org/wiki?curid=932024", "title": "Alonzo, muž bez rukou", "text": "Alonzo, muž bez rukou\n\nAlonzo, muž bez rukou nebo také Neznámý (v anglickém originále \"The Unknown\") je americký němý filmový horor režiséra Toda Browninga. Hlavní roli ve filmu hraje Lon Chaney, který ztvárnil postavu cirkusového vrhače nožů Alonza. Na jedné ruce má dva palce a proto se snaží je zakrýt tím, že předstírá, že nemá ruce. Později se zamiluje do Nanon (Joan Crawfordová) a ruce si nechá uříznout.\n\n"}
{"id": "932026", "url": "https://cs.wikipedia.org/wiki?curid=932026", "title": "Brasilotitan", "text": "Brasilotitan\n\nBrasilotitan („Brazilský titán“) byl rod sauropodního dinosaura, který žil v období svrchní křídy na území Brazílie. První fragmentární fosílie tohoto velkého býložravce byly popsány roku 2013 týmem paleontologů pod druhovým jménem \"B. nemophagus\". Holotyp sestává z čelistní kosti, krčních a křížových obratlů, prstní kosti a fragmentů pánevních kostí. Fosílie byly objeveny nedaleko města Presidente Prudente ve státě São Paulo. Zajímavá je neobvyklá stavba čelistní kosti tohoto sauropoda. Zřejmě šlo o vývojově blízkého příbuzného rodů \"Antarctosaurus\" a \"Bonitasaura\".\n\n\n"}
{"id": "932027", "url": "https://cs.wikipedia.org/wiki?curid=932027", "title": "Sid a Nancy", "text": "Sid a Nancy\n\nSid a Nancy je britský životopisný film režiséra Alexe Coxe z roku 1986. Pojednává o hudebníkovi Sidu Viciousovi (Gary Oldman) a jeho přítelkyni Nancy Spungen (Chloe Webb).\n\nNa soundtracku k albu byly použity písně Joe Strummera („Love Kills“), Johna Calea („She Never Took No for an Answer“) nebo skupiny The Pogues („Haunted“).\n\nPunková ikona Sid Vicious a jeho životem nasáklá láska k drogám a jeho přítelkyni Nancy Spungen. Tento životopisný film pojednává o příchodu Sida k punkové skupině Sex Pistols, kde spíše tvořil ikonu skupiny, nežli roli hudebníka. Se slávou přicházejí peníze a s penězi drogy. To se zamlouvalo Nancy, s kterou později Sid začal chodit a společně utvořili bouřlivé pouto plné vzájemného pochopení a sympatií. Společně s heroinem. \n\n"}
{"id": "932031", "url": "https://cs.wikipedia.org/wiki?curid=932031", "title": "Římskokatolická farnost Vinařice", "text": "Římskokatolická farnost Vinařice\n\nŘímskokatolická farnost Vinařice (lat. \"Winarzicium\", starší češtinou \"Winařic\") je územní společenství římských katolíků ve Vinařicích u Loun a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1352 je v místě doložená plebánie. Farnost byla kanonicky obnovena roku 1720. Matriky jsou vedeny od roku 1724.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Louny, jehož součástí je i farnost Vinařice, která je tak spravována \"excurrendo\".\n\nŘímskokatolická farnost Vinařice\n\n"}
{"id": "932032", "url": "https://cs.wikipedia.org/wiki?curid=932032", "title": "Viersen", "text": "Viersen\n\nViersen je město v německé spolkové zemi Severní Porýní-Vestfálsko. Je správním centrem zemského okresu Viersen ve vládním obvodu Düsseldorf. Město je součástí regionu Dolní Porýní. Leží přibližně 8 km severozápadně od Mönchengladbachu, asi 15 km jihozápadně od Krefeldu a 20 km východně od nizozemského města Venlo. V roce 2012 zde žilo téměř 75 tisíc obyvatel.\n\nViersen je výsledkem regionální reformy z roku 1970, kdy vznikl sloučením tří samostatných měst Viersenu, Dülkenu a Süchtelnu. Již dříve, v roce 1968, byla samostatná obec Boisheim připojena k Dülkenu. Před sloučením měst se jejich historický vývoj lišil. Zatímco města Dülken (včetně obce Boisheim) a Süchteln náležela k vévodství Jülich, Viersen byl exklávou nizozemského vévodství Geldry. Po Vídeňském kongresu roku 1815 se oblast stala součástí Pruského království a od roku 1822 náležela města Rýnské provincii. Zatímco pohraniční města Dülken a Süchteln se rychle rozvíjela, Viersen se stal panstvím pod správou Kolína nad Rýnem a ten o rozvoj města příliš neusiloval. I proto se Viersen svou strukturou liší od bývalých měst Dülkenu a Süchtelnu, což je patrné například na městských hradbách a v centru města. K většímu rozvoji sídel došlo v 19. století během průmyslové revoluce. Hlavním odvětvím, které se rozvíjelo, byl textilní průmysl. Rozvoji napomohla také výstavba železnic a silnic v okolí. Během druhé světové války byla část měst poničena. Po válce se také zastavil rozvoj textilního průmyslu, naopak došlo k rozvoji hutního a potravinářského průmyslu.\n\n1. ledna 1970 došlo ke sloučení samostatných měst Viersenu (tzv. Alt-Viersen), Dülkenu a Süchtelnu a také ke vzniku zemského okresu Viersen, který nahradil dřívější zemský okres Kempen-Krefeld. Město Krefeld získalo status městského okresu a menší Kempen byl začleněn do nového zemského okresu Viersen. Odpor obyvatel ke sloučení měst se projevil především v Dülkenu, kde lidé nesouhlasili s názvem města Viersen.\n\nVe středověk a novověku mělo město jen několik set obyvatel. V roce 1818 zde žilo asi 3500 obyvatel. Průmyslová revoluca napomohla k rychlému rozvoji města. Na počátku 20. století žilo ve městě 25 tisíc obyvatel. V roce 1969 měl Viersen asi 44 tisíc obyvatel, v Dülkenu žilo přes 22 tisíc obyvatel a Süchteln byl obydlen 18 tisíci obyvateli. Po sloučení měst v roce 1970 žilo ve Viersenu více než 85 tisíc obyvatel. Historického maxima dosáhl počet obyvatel v roce 1972, kdy zde žilo přes 87 tisíc obyvatel. V roce 2012 měl Viersen přes 74 tisíc obyvatel.\n\n\n"}
{"id": "932033", "url": "https://cs.wikipedia.org/wiki?curid=932033", "title": "Dzierżoniów Śląski", "text": "Dzierżoniów Śląski\n\nDzierżoniów Śląski (německy Reichenbach) je hlavním nádražím pro okresní město Dzierżoniów. Slouží již od roku 1855 (do r. 1945 jako \"Reichenbach\", do r. 1946 jako \"Rychbach\").\n\nVe staniční budově se nachází bar a prodejna lístků (dnes již nefungující). U samotného nádraží pak najdete dvě nástupiště spojené podchodem.\n\n"}
{"id": "932035", "url": "https://cs.wikipedia.org/wiki?curid=932035", "title": "Mistrovství světa v atletice do 17 let 1999", "text": "Mistrovství světa v atletice do 17 let 1999\n\n1. mistrovství světa v atletice do 17 let se uskutečnilo ve dnech 16. – 18. července 1999 v polském městě Bydhošti.\n"}
{"id": "932037", "url": "https://cs.wikipedia.org/wiki?curid=932037", "title": "Franz Josef Arnold", "text": "Franz Josef Arnold\n\nFranz Josef Arnold (18. ledna 1888, Ústí nad Labem – 15. února 1962, Pasching) byl československý městský architekt německé národnosti a vedoucí stavebního odboru v Ústí nad Labem, kde se stal autorem celé řady staveb, které výrazně ovlivnily podobu města. Ve 20. letech 20. století působil jako vůbec první vedoucí místní pobočky Metznerbundu (sdružení německých výtvarných umělců z Čech). Po druhé světové válce byl pro svůj německý původ z Československa vysídlen.\n\nNarodil se v rodině bednáře (Binder) Franze Josefa Arnolda. Rodina žila v Ústí nad Labem, kde studoval na střední škole. Ve studiích následně pokračoval v Drážďanech, a to na Technické univerzitě a Akademii umění. Během první světové války byl odveden do armády a utrpěl zranění. Po válce se vrátil do Ústí nad Labem, kde spolupracoval s architektem dr. Erstem Krobem. Na počátku své tvorby se klonil k neoklasicismu, postupně však přešel k „abstrahovanému vnímání v duchu nové věcnosti“.\nJe autorem řady obytných domů (mimo jiné tzv. S–domů v ulicích Na Vlnovce a Mezidomí ve čtvrti Klíše, a dalších staveb v ulicích Palachova, Pasteurova, U Nemocnice, Klíšská, Resslova, Na Popluží, Masarykova), zdravotnické školy v Palachově ulici (dříve Německé dívčí reformní reálné gymnázium), nebo pavilonu bývalé okresní a posléze Masarykovy nemocnice. Po přesídlení nemocnice do nového areálu získala poslední zmíněnou stavbu a zbytek komplexu Univerzita J. E. Purkyně za účelem vybudování univerzitního kampusu. Arnoldovu budovu, v minulosti sloužící jako porodnice, se rozhodla strhnout a na jejím místě postavit novostavbu pro potřebu dvou svých fakult. Tento záměr kritizovali historici a někteří architekti, kteří se obrátili na Ministerstvo kultury s žádostí o prohlášení stavby kulturní památkou. Ministerstvo však žádost nepodpořilo a stavba byla na podzim 2013 zbourána.\n\nV polovině 30. let se podílel projekčně či pouze organizačně na výstavbě druhého mostu přes řeku Labe (autor konstrukce Josef Melan) a společně s tehdejším německým starostou Leopoldem Pölzlem se zasadil, aby byl pojmenován po novém československém prezidentovi Edvardu Benešovi. V pozici ústeckého městského architekta setrval i během druhé světové války. Po jejím skončení se stal údajně, dle Zdeňka Bárty, 31. července 1945 jednou z obětí tzv. Ústeckého masakru, kdy došlo k lynčování německých civilistů. Řada z nich tehdy byla shozena z Benešova mostu do řeky Labe – mezi nimi i Arnold, ale i matky s dětmi v kočárcích.Toho nakonec z hromady mrtvých těl pod palbou ostřelovačů zachránil jeho dospívající syn. Pavel Prouza v rámci své dizertace tuto událost vyvrací jako smyšlenou: oba, otec i tehdy dvanáctiletý syn Dietmar, hned druhý den ráno po masakru v rámci odsunu německého obyvatelstva ve zdraví opustili město.\nArnold zemřel ve věku 74 let v hornorakouském Paschingu.\n\n"}
{"id": "932041", "url": "https://cs.wikipedia.org/wiki?curid=932041", "title": "Vysněná Amerika", "text": "Vysněná Amerika\n\nVysněná Amerika (v anglickém originále \"House of America\") je velšský dramatický film režiséra Marca Evanse z roku 1997. Děj filmu se odehrává na jihu Walesu (natáčení probíhalo v okolní vesnice Banwen), kde žije matka se třemi dětmi v dospělém věku. Hlavní role ztvárnili Siân Phillips (matka), Matthew Rhys (Boyo), Steven Mackintosh (Sid) a Lisa Palfrey (Gwenny). Autorem hudby k filmu je velšský hudebník a skladatel John Cale. Film získal čtyři ocenění BAFTA Cymru (kostýmy, výprava, režie, drama) a cenu za nejlepší režijní debut na Stockholmském mezinárodním filmovém festivalu.\n\n"}
{"id": "932044", "url": "https://cs.wikipedia.org/wiki?curid=932044", "title": "Daniel Evans (herec)", "text": "Daniel Evans (herec)\n\nDaniel Evans (* 31. července 1973 Rhondda, Wales) je velšský herec a divadelní režisér. Studoval ve velštině na škole Ysgol Gyfun Garth Olwg ve vesnici Church Village a v letech 1991−1994 studoval na Guildhall School of Music and Drama v Londýně. Po ukončení vzdělání se věnoval hraní v divadle a později se začal věnovat i hraní v seriálech a filmech.\n\n"}
