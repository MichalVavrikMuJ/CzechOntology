{"id": "873298", "url": "https://cs.wikipedia.org/wiki?curid=873298", "title": "Kanton Le Tampon-3", "text": "Kanton Le Tampon-3\n\nKanton Le Tampon-3 ( ) byl francouzský kanton v departementu Réunion v regionu Réunion. Tvořila ho pouze část města Le Tampon. Zrušen byl při reformě francouzských kantonů v roce 2014.\n"}
{"id": "873300", "url": "https://cs.wikipedia.org/wiki?curid=873300", "title": "Kanton Le Tampon-4", "text": "Kanton Le Tampon-4\n\nKanton Le Tampon-4 ( ) byl francouzský kanton v departementu Réunion v regionu Réunion. Tvořila ho pouze část města Le Tampon. Zrušen byl při reformě francouzských kantonů v roce 2014.\n"}
{"id": "873302", "url": "https://cs.wikipedia.org/wiki?curid=873302", "title": "Kanton Saint-Denis-1", "text": "Kanton Saint-Denis-1\n\nKanton Saint-Denis-1 ( ) je francouzský kanton v departementu Réunion v regionu Réunion. Tvoří ho pouze část města Saint-Denis.\n"}
{"id": "873303", "url": "https://cs.wikipedia.org/wiki?curid=873303", "title": "Kanton Saint-Denis-2", "text": "Kanton Saint-Denis-2\n\nKanton Saint-Denis-2 ( ) je francouzský kanton v departementu Réunion v regionu Réunion. Tvoří ho pouze část města Saint-Denis.\n"}
{"id": "873304", "url": "https://cs.wikipedia.org/wiki?curid=873304", "title": "Kanton Saint-Denis-3", "text": "Kanton Saint-Denis-3\n\nKanton Saint-Denis-3 ( ) je francouzský kanton v departementu Réunion v regionu Réunion. Tvoří ho pouze část města Saint-Denis.\n"}
{"id": "873305", "url": "https://cs.wikipedia.org/wiki?curid=873305", "title": "Kanton Saint-Denis-4", "text": "Kanton Saint-Denis-4\n\nKanton Saint-Denis-4 ( ) je francouzský kanton v departementu Réunion v regionu Réunion. Tvoří ho pouze část města Saint-Denis.\n"}
{"id": "873306", "url": "https://cs.wikipedia.org/wiki?curid=873306", "title": "Římskokatolická farnost Kuřívody", "text": "Římskokatolická farnost Kuřívody\n\nŘímskokatolická farnost Kuřívody (něm. \"Hühnerwasser\") je územní společenství římských katolíků v Kuřívodech a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nKuřívody byly původně městem, které fakticky zaniklo po roce 1947. Z původní zástavby se dodnes dochoval pouze farní kostel sv. Havla, zámek a budova bývalé fary (dnes sídlo vedení města Ralsko).\n\nFarní kostel je v Kuřívodech poprvé uváděn v roce 1279. V hmotě stavby se dochoval dodnes (jedinou mladší přístavbou je kostelní věž z roku 1722). Má podobu jednoduchých venkovských sakrálních staveb gotické doby (obdélná loď a čtvercový presbytář), v tomto případě však realizovanou v dosti zvětšeném měřítku. V roce 1724 proběhly barokní stavební úpravy v prostoru lodi. Ve druhé půli 20. století se kostel octl ve vojenském prostoru a byl postupně zdevastován. V 90. letech začala jeho postupná obnova, která pokračuje dodnes.\n\nOd roku 2007 je farnost administrována excurrendo z Mimoně, v kostele jsou pravidelné katolické bohoslužby, a několikrát v roce též bohoslužby pravoslavné.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "873307", "url": "https://cs.wikipedia.org/wiki?curid=873307", "title": "Kanton Saint-Denis-5", "text": "Kanton Saint-Denis-5\n\nKanton Saint-Denis-5 ( ) byl francouzský kanton v departementu Réunion v regionu Réunion. Tvořila ho pouze část města Saint-Denis. Zrušen byl při reformě francouzských kantonů v roce 2014.\n"}
{"id": "873308", "url": "https://cs.wikipedia.org/wiki?curid=873308", "title": "Kanton Saint-Denis-6", "text": "Kanton Saint-Denis-6\n\nKanton Saint-Denis-6 ( ) byl francouzský kanton v departementu Réunion v regionu Réunion. Tvořila ho pouze část města Saint-Denis. Zrušen byl při reformě francouzských kantonů v roce 2014.\n"}
{"id": "873309", "url": "https://cs.wikipedia.org/wiki?curid=873309", "title": "Kanton Saint-Denis-7", "text": "Kanton Saint-Denis-7\n\nKanton Saint-Denis-7 ( ) byl francouzský kanton v departementu Réunion v regionu Réunion. Tvořila ho pouze část města Saint-Denis. Zrušen byl při reformě francouzských kantonů v roce 2014.\n"}
{"id": "873310", "url": "https://cs.wikipedia.org/wiki?curid=873310", "title": "Kanton Saint-Denis-8", "text": "Kanton Saint-Denis-8\n\nKanton Saint-Denis-8 ( ) byl francouzský kanton v departementu Réunion v regionu Réunion. Tvořila ho pouze část města Saint-Denis. Zrušen byl při reformě francouzských kantonů v roce 2014.\n"}
{"id": "873311", "url": "https://cs.wikipedia.org/wiki?curid=873311", "title": "Kanton Saint-Denis-9", "text": "Kanton Saint-Denis-9\n\nKanton Saint-Denis-9 ( ) byl francouzský kanton v departementu Réunion v regionu Réunion. Tvořila ho pouze část města Saint-Denis. Zrušen byl při reformě francouzských kantonů v roce 2014.\n"}
{"id": "873312", "url": "https://cs.wikipedia.org/wiki?curid=873312", "title": "Kanton Sainte-Marie", "text": "Kanton Sainte-Marie\n\nKanton Sainte-Marie ( ) je francouzský kanton v departementu Réunion v regionu Réunion. Tvoří ho pouze město Sainte-Marie.\n"}
{"id": "873316", "url": "https://cs.wikipedia.org/wiki?curid=873316", "title": "Kanton Ax-les-Thermes", "text": "Kanton Ax-les-Thermes\n\nKanton Ax-les-Thermes ( ) je francouzský kanton v departementu Ariège v regionu Midi-Pyrénées. Tvoří ho 14 obcí.\n\n"}
{"id": "873321", "url": "https://cs.wikipedia.org/wiki?curid=873321", "title": "Kuvajtské námořnictvo", "text": "Kuvajtské námořnictvo\n\nKuvajtské námořnictvo je součástí ozbrojených sil Kuvajtu. Současné námořnictvo vzniklo po získání nezávislosti země v roce 1961. Jeho hlavními úkoly jsou hlídkování a pobřežní obrana. Hlavní základnou námořnictva je Ras al Qalaya. Jádro kuvajtské floty tvoří 10 raketových člunů, které doplňuje necelá stovka menších plavidel. Personál k roku 2005 tvořilo cca 2200 mužů. \n\nKuvajtské námořnictvo po svém vzniku provozovalo především menší hlídkové lodě. Velký nárůst jeho bojových kapacit znamenalo dodání osmi raketových člunů, typů TNC-45 a FPB-57 německé loděnice Lürssen. Prakticky celé námořnictvo ale bylo zničeno během války v Zálivu v letech 1990-1991. Iráčané zajmuli všechna lavidla s výjimkou dvou raketových člunů. Ty unikly do bezpečí a podílely se na pozdějším osvobození země. Zbylá plavidla byla zničena či těžce poškozena silami spojenců.\n\nV lednu 2016 bylo oznámeno, že Kuvajtské námořnictvo objednalo u loděnice Abu Dhabi Shipbuilding (ADSB) v Abú Dhabí celkem osm zásobovacích pobřežních lodí a rychlých vyloďovacích člunů.\n\n\n\n\n\n"}
{"id": "873324", "url": "https://cs.wikipedia.org/wiki?curid=873324", "title": "Donna Vekićová", "text": "Donna Vekićová\n\nDonna Vekićová, nepřechýleně \"Vekić\", (* 28. června 1996 Osijek) je chorvatská profesionální tenistka. Ve své dosavadní kariéře vyhrála na okruhu WTA Tour dva singlové turnaje, když triumfovala na dubnovém Malaysian Open 2014 a červnovém AEGON Open Nottingham 2017. V rámci okruhu ITF získala pět titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v říjnu 2019 na 20. místě a ve čtyřhře pak v srpnu 2018 na 170. místě. Trénuje ji Němec Torben Beltz.\n\nV roce 2011 se stala juniorskou mistryní Chorvatska. V září 2012 si zahrála premiérové finále na okruhu WTA Tour, když na uzbeckém Taškent Open podlehla rumunské hráčce Irině-Camelii Beguové ve dvou setech.\n\nV chorvatském fedcupovém týmu debutovala v roce 2012 utkáním základního bloku 1. skupiny zóny Evropy a Afriky proti Polsku, v němž prohrála dvouhru s Urszulou Radwańskou a po boku Mijaćikové také čtyřhru. Do roku 2019 v soutěži nastoupila k šestnácti mezistátním utkáním s bilancí 9–7 ve dvouhře a 0–1 ve čtyřhře.\n\nDo antukového French Open 2019 byl jejím partnerem švýcarský tenista Stan Wawrinka.\n\nPři premiéře v hlavní soutěži turnaje WTA Tour se na uzbeckém Taškent Open probojovala do finále dvouhry. Stala se tak nejmladší účastnicí boje o titul na tomto ženském okruhu za předešlých šest let. V posledním zápase turnaje však podlehla Rumunce Irině-Camelii Beguové po dvousetovém průběhu.\n\nNa premiérovém grandslamu v hlavní soutěži – Australian Open, zaznamenala debutovou výhru, když v prvním kole porazila Andreu Hlaváčkovou, aby následně byla nad její síly turnajová desítka a bývalá světová jednička Caroline Wozniacká z Dánska. Na antukovém French Open nestačila v první fázi na Američanku Mallory Burdetteovou.\n\nNa navazující travnaté události AEGON Classic prošla do druhého finále v kariéře. Ve druhém kole vyřadila osmou nasazenou Urszulu Radwańskou, poté rumunskou turnajovou trojku Soranu Cîrsteaovou a v semifinále vítězku turnaje z roku 2009 Magdalénu Rybárikovou. Z finále odešla poražena od Slovenky Daniely Hantuchové ve dvou setech.\n\nVe Wimbledonu nenašla v otevíracím duelu recept na Češku Petru Cetkovskou. Na posledním majoru roku US Open si poradila s kolumbijsou hráčkou Marianou Duqueovou Mariñovou. Ve druhé fázi ji vyřadila favorizovaná Rumunka Simona Halepová.\n\nNa úvod sezóny se pokles formy projevil prohrami v prvních kolech druhého ročníku Shenzhen Open, grandslamu Australian Open, a to v ženské dvouhře, čtyřhře i smíšené soutěži, a následné události Pattaya Open.\n\nPo obdržení divoké karty na kalifornském Indian Wells Masters vyřadila polskou kvalifikantku Olivii Rogowskou, aby poté skončila na raketě světové dvanáctky Dominiky Cibulkové. Na floridském Miami Masters zvládla kvalifikační klání proti Alle Kudrjavcevové a Johanně Larssonové. V prvním kole hlavní soutěž zdolala další kvalifikantku a japonskou veteránku Kimiko Dateovou Krummovou. Ve druhém zápasu přešla přes 28. nasazenou Rusku Světlanu Kuzněcovovou. Ve třetím kole ji však stopku vystavila hráčka elitní desítky Petra Kvitová.\n\nNa mexickém Monterrey Open postoupila přes Španělku Garbiñe Muguruzaovou díky dvěma zvládnutým tiebreakům. Ve druhém kole ji zastavila další zástupkyně českého tenisu Karolína Plíšková.\n\nNa dubnovém Malaysian Open v Kuala Lumpur se dočkala prvního titulu na okruhu WTA Tour, když ve finále přehrála světovou desítku Dominiku Cibulkovou. O vítězce rozhodla až zkrácená hra třetího dějství. Na cestě do finále zůstaly na její raketě Čan Jung-žan, Kristýna Plíšková a Čang Šuaj.\n\n"}
{"id": "873325", "url": "https://cs.wikipedia.org/wiki?curid=873325", "title": "American Helicopter XH-26 Jet Jeep", "text": "American Helicopter XH-26 Jet Jeep\n\nAmerican Helicopter XH-26 Jet Jeep (továrním označením Model XA-8) byl americký lehký experimentální vrtulník vyvinutý roku 1951 společností American Helicopter Company na zakázku letectva USA a armády USA na skládací helikoptéru, kterou by bylo možno shazovat z letadla např. sestřeleným pilotům (air-droppable helicopter). Stroj by bylo možno využít i k dalším účelům, např. k pozorování a průzkumu. XH-26 byl poháněn dvěma pulzačními motory umístěnými na koncích listů hlavního rotoru (na každém listu jeden motor).\n\nPřepravní úsek americké armády (US Army Transportation Corps) si v roce 1950 zadal požadavek na lehkou neozbrojenou jednomístnou helikoptéru, která mohla být shazována ze vzduchu vojákům v těžkém terénu a poté rychle složena pomocí základního nářadí. Uplatnila by se především jako záchranný vrtulník pro sestřelené piloty. Měla také sloužit i jako pozorovací a průzkumný stroj. Společnost American Helicopter Company dostala zakázku v červnu 1951 na základě jejího návrhu modelu XA-8. První z pěti vyrobených prototypů se poprvé vznesl do vzduchu v lednu 1952.\n\nTrup vrtulníku ve tvaru zaoblené pyramidy byl hliníkový, pouze zadní část byla ze sklolaminátu. Ve složeném stavu mohla být přepravována i v menším vozidle jako byl např. vojenský Jeep. Dva muži ji dokázali složit za cca 20 minut. XH-26 neměl žádný vnitřní motor nebo převodovou soustavu jako většina ostatních helikoptér. Jako pohon sloužila dvojice pulzačních motorů XPJ49 navržených rovněž firmou American Helicopter Company a umístěných na koncích listů hlavního rotoru (na každém listu jeden motor). Motory startovaly interním systémem na stlačený vzduch. Protože nebylo třeba jejich zahřátí, vrtulník mohl vzlétnout do 30 sekund. Pulzační motory nevytvářely kroutící moment, malý řemenem poháněný ocasní rotor sloužil tedy pouze ke zlepšení ovladatelnosti. Jedinými součástkami, které bylo třeba po určité době provozu vyměnit, byly malé levné přívodní lopatky. Jejich výměna byla záležitostí minut. Vrtulník XH-26 mohl teoreticky létat na jakékoli palivo.\n\nOzbrojené složky US Army a USAF obdržely celkem 5 prototypů XH-26, které se ukázaly jako odolné stroje s maximální rychlostí 135 km/h a dostupem cca 2 130 m. Nicméně pulzační motory produkovaly hodně hluku a vykazovaly ztrátu výkonu. Z těchto důvodů shledala armáda tyto stroje nevhodné (stejně jako obdobné typy s náporovými motory). I s ohledem na náklady byl program zrušen. Uvažovalo se o nahrazení pulzačních motorů náporovými, což se nikdy neuskutečnilo.\n\n USA\n\nData z :\n\n\n\n\n"}
{"id": "873331", "url": "https://cs.wikipedia.org/wiki?curid=873331", "title": "Julia Putincevová", "text": "Julia Putincevová\n\nJulia Antonovna Putincevová, (* 7. ledna 1995 Moskva) je ruská profesionální tenistka, od června 2012 reprezentující Kazachstán. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala šest titulů ve dvouhře.\n\nNa žebříčku WTA byla ve dvouhře nejvýše klasifikována v únoru 2017 na 27. místě a ve čtyřhře pak v témže měsíci na 318. místě.\n\nV sezóně 2010 se probojovala do semifinále juniorské dvouhry ve Wimbledonu, kde ji zastavila Češka Kristýna Plíšková. Následně si zahrála finále juniorky US Open, v němž nestačila na Američanku Taylor Townsendovou. V roce 2011 odešla poražena z boje o singlový titul na americkém Orange Bowlu.\n\nV kazašském fedcupovém týmu debutovala v roce 2014 utkáním 1. skupiny zóny Asie a Oceánie proti Indonésii, v němž vyhrála dvouhru nad Vitou Medianovou a v páru s Galinou Voskobojevovou i čtyřhru. Kazašskám tak přispěla dvěma body k vítězství 3:0 na zápasy. Do roku 2019 v soutěži nastoupila k patnácti mezistátním utkáním s bilancí 9–4 ve dvouhře a 3–4 ve čtyřhře.\n\nPremiérové finále na okruhu WTA Tour si zahrála na únorovém St. Petersburg Ladies Trophy 2017, kde vyřadila dvě hráčky elitní světové desítky. Ve čtvrtfinále na její raketě dohrála ruská světová osmička Světlana Kuzněcovová a v semifinále pátá tenistka klasifikace Dominika Cibulková. Ve finále pak podlehla 23leté Kristině Mladenovicové, čímž se Francouzka dostala do vedení poměru vzájemných duelů na 3:2. V průběhu zápasu již Mladenovicová vedla 6–2 a 5–2, ale nedokázala utkání doservírovat. Rozhodla tak až závěrečná sada, v níž si vypracovala náskok 5–1 na gamy. Proměnila však až pátý mečbol za výsledného skóre 6–4. Na žebříčku WTA se následně Putincevová posunula na dosavadní kariérní maximum, když 6. února 2017 figurovala na 27. místě.\n\nV nejvyšší grandslamové kategorii prošla po výhře nad Španělkou Carlou Suárezovou Navarrovou do čtvrtfinále French Open 2016, v němž ji vyřadila obhájkyně trofeje a světová jednička Serena Williamsová.\n\nNa antukovém Nürnberger Versicherungscupu 2018 vyřadila v úvodním kole nejvýše nasazenou světovou desítku Sloane Stephensovou, aby ji ve druhé fázi zastavila další Američanka Alison Riskeová. Z druhého finále WTA odešla poražena na zářijovém Guangzhou International Women's Open 2018 v Kantonu, v němž nestačila na Číňanku Wang Čchiang po hladkém dvousetovém průběhu.\n\n"}
{"id": "873337", "url": "https://cs.wikipedia.org/wiki?curid=873337", "title": "Silvia Costaová", "text": "Silvia Costaová\n\nSilvia Costa Acosta-Martínez (* 4. května 1964 La Palma, Pinar del Río) je bývalá kubánská atletka, jejíž specializací byl skok do výšky.\n\nV roce 1979 získala zlatou medaili na Mistrovství Střední Ameriky a Karibiku v mexickém Guadalajaru. Zlato vybojovala také na následujícím šampionátu v Santo Domingo v roce 1981, kde zvítězila výkonem 185 cm, v roce 1985 v Nassau na Bahamách a v roce 1989 v portorickém San Juan. Prvních úspěchů v mezinárodní konkurenci dosáhla v roce 1983, kdy získala stříbrnou medaili na světové letní univerziádě v kanadském Edmontonu a obsadila 10. místo na prvním MS v atletice v Helsinkách.\n\n19. ledna 1985 vybojovala společně s Polkou Danutou Bułkowskou a Kanaďankou Debbie Brillovou bronzovou medaili na světových halových hrách (předchůdce halového MS v atletice) v Paříži. Všechny tři výškařky měly stejný technický zápis a bronz získaly za překonanou výšku 190 cm. Dvoumetrovou hranici poprvé v kariéře překonala 13. července 1985 na závodě Meeting Areva v Paříži. 3. září 1985 v japonském Kóbe si vylepšila osobní maximum na 201 cm a tímto výsledkem vybojovala titul univerzitní mistryně světa. Její výkon dodnes patří k rekordům letní univerziády. Těsně pod stupni vítězů, na 4. místě skončila na druhém ročníku MS v atletice 1987 v Římě.\n\nV letech 1988 – 1992 sbírala úspěchy především na šampionátech Střední Ameriky a Karibiku. V roce 1992 poprvé v kariéře reprezentovala na Letních olympijských hrách, které se konaly v Barceloně. V šestnáctičlenném finále nakonec obsadila výkonem 194 cm 6. místo. Na halovém MS 1993 v Torontu skončila na děleném 7. místě (194 cm). Jejím největším úspěchem je zisk stříbrné medaile na MS v atletice 1993 ve Stuttgartu, kde překonala 197 cm. Mistryní světa se tehdy stala její krajanka Ioamnet Quinterová, která zdolala 199 cm a bronz vybojovala Sigrid Kirchmannová z Rakouska. Zúčastnila se také světového šampionátu v Göteborgu v roce 1995, kde se ji nepodařilo postoupit z kvalifikace. Mezi její úspěchy patří také tři stříbrné medaile z Panamerických her (Caracas 1983, Indianapolis 1987, Mar del Plata 1995). Atletickou kariéru ukončila v roce 1996.\n\nV letech 1984, 1985, 1987 a 1993 ji patřilo ve světových tabulkách nejlepších výkonů 6. místo, v roce 1988 3. místo a roku 1994 2. místo, když výše v sezóně skočila jen původem Němka, později Slovinka Britta Bilačová. Dne 9. září 1989 na mítinku v Barceloně si vylepšila hodnotu osobního rekordu na 204 cm. Tento její výkon byl v roce 1989 nejlepším v její disciplíně.\n\nDvoumetrovou hranici a vyšší zdolala celkově devětkrát.\n\n\n"}
{"id": "873339", "url": "https://cs.wikipedia.org/wiki?curid=873339", "title": "María Teresa Torrová Florová", "text": "María Teresa Torrová Florová\n\nMaría Teresa Torrová Florová, rodným jménem \"María Teresa Torró Flor\" (* 2. května 1992 Villena) je španělská profesionální tenistka. Ve své dosavadní kariéře na okruhu WTA Tour vyhrála jeden turnaj ve dvouhře, když triumfovala na marrákešském Grand Prix SAR La Princesse Lalla Meryem 2014. Připsala si také jeden turnajový vavřín ve čtyřhře poté, co s krajankou Garbiñe Muguruzaovou dokázaly opanovat lednový Moorilla Hobart International 2013 po finálovém vítězství nad párem Tímea Babosová a Mandy Minellaová. V rámci okruhu ITF získala dvanáct titulů ve dvouhře a jeden ve čtyřhře. Ten poslední v srpnu 2015 v Praze, kde ve finále porazila českou tenistku Denisu Allertovou.\n\nNa žebříčku WTA byla ve dvouhře nejvýše klasifikována v květnu 2014 na 47. místě a ve čtyřhře byla nejvýše také na 47. místě v červnu 2015. Trénuje ji Cesar Fábregas a připravuje se v tenisové akademii Juana Carlose Ferrera.\n\nNa nejvyšší grandslamové úrovni debutovala ve dvouhře Australian Open 2013. V juniorské kategorii si zahrála s krajankou Larou Arruabarrenovou Vecinovou finále čtyřhry na French Open 2010, z něhož odešly poraženy maďarsko-americkým párem Tímea Babosová a Sloane Stephensová po setech 2–6 a 3–6.\n\nV španělském fedcupovém týmu debutovala v roce 2013 alicantijským čtvrtfinále druhé světové skupiny proti Ukrajině, kde zdolala Julii Bejgelzimerovou a po boku Nurie Llagosteraové Vivesové prohrála čtyřhru. Španělsko přesto zvítězilo 3:1 na zápasy postoupilo do baráže.\n\nV sevillském čtvrtfinále Světové skupiny Fed Cupu 2014 proti České republice prohrála druhou dvouhru s Klárou Koukalovou. Španělky celý duel ztratily poměrem 2:3. V následné barcelonské baráži o udržení ve Světové skupině s Polkami dokázala nejdříve zdolat Urszulu Radwańskou a v dalším singlu nestačila na starší ze sester Agnieszku Radwańskou. Španělky po porážce 2:3 spadly do druhé světové skupiny. Do roku 2015 v soutěži nastoupila ke třem mezistátním utkáním s bilancí 2–2 ve dvouhře a 0–1 ve čtyřhře.\n\n"}
{"id": "873347", "url": "https://cs.wikipedia.org/wiki?curid=873347", "title": "Loprais", "text": "Loprais\n\nLoprais je příjmení, jež má více osobností:\n\n"}
{"id": "873350", "url": "https://cs.wikipedia.org/wiki?curid=873350", "title": "Krumlovské vévodství", "text": "Krumlovské vévodství\n\nKrumlovské vévodství (německy \"Herzogtum Krumau\") bylo české titulární a později i schwarzenberské alodiání vévodství rozkládající se v jižních Čechách okolo Českého Krumlova.\n\nMimo své správní a sídlení město se vévodství skládalo z panství Krumlov, Netolice, Volary a Prachatice. Jeho existence trvala 290 let počínaje rokem 1628, kdy byl titul vévody udělen Janu Oldřichovi z Eggenberka a poté opět roku 1723 Adamu Františkovi ze Schwarzenbergu až do zrušení šlechtických titulů v Československu roku 1918.\n\nV roce 1719 se stalo základem pro vznik Schwarzenberského dominia v jižních Čechách, přičemž v roce 1758 za vlády Josefa I. Adama za Schwarzenbergu bylo krumlovské vévodství prohlášeno Marií Terezií alodiálním, tj. neoddělitelným vévodstvím knížat ze Schwarzenbergu.\n\nSoučasným pretendentem a 17. vévodou krumlovským je český politik Karel Schwarzenberg jako Karel I. (případně Karel VII.), 10. vévoda krumlovský z rodu Schwarzenbergů.\n\n6. listopadu 1611 zemřel Petr Vok z Rožmberka, poslední vladař Domu rožmberského a zároveň poslední mužský potomek Rožmberků. Po 309 letech tak zaniklo tzv. Rožmberské dominium, které po tři století představovalo vlastní stát ve státě na velké části území jižních Čech, čímž byla narušena společenská i hospodářská kontinuita celého regionu v době, kdy postupně vrcholily náboženské spory v Čechách a Rakousích spojené s Třicetiletou válkou.\n\nČeský Krumlov, residenční sídlo Rožmberků, a přiléhající statky s Netolicemi, Prachaticemi atd. byly poté darovány roku 1622 Janu Oldřichu z Eggenbergu, představiteli původně štýrského rodu Eggenbergů, za jeho služby císaři Ferdinandovi II. Avšak teprve roku 1628 povýšil Ferdinand II. z pozice českého krále celé krumlovské panství v rámci Českého království na knížectví, nadále také s dědičným titulem vévody. K vévodství pak byla následně připojena další panství, například Orlík nebo Zvíkov.\n\nZnakem vévodství bylo pět červených pětilistých růží (2,1,2) na stříbrném štítě, s červeno-stříbrnými přikryvadly. Na rodinných klenotech se používala stříbrná orlice nesoucí erbovní znamení pěti červených růží. Symbolika znaku přímo odkazovala na dědictví Rožmberského dominia a Vévodství Krumlovské tak mělo být v jižních Čechách jeho přímým pokračovatelem. Tento erb však používali pouze Eggenbergové, neboť Schwarzenbergové jej neměli udělený. Samotný titul \"vévody krumlovského\" nosila pouze vládnoucí hlava rodu.\n\nPo vymření Eggenbergů po meči, vdova po Janu Kristiánovi I. Marie Arnoštka z Eggenberka, rozená ze Schwarzenberka, odkázala krumlovské panství svému synovci Adamu Františkovi ze Schwarzenberka, kterému roku 1723 Karel VI. při korunovaci na českého krále opětovně udělil vévodský titul. Adam František tak získáním Krumlovského vévodství a jeho spojením s třeboňským a hlubockým panstvím založil v jižních Čechách nové, v historii již třetí dominium, tentokrát Schwarzenberské\". \"Český Krumlov byl opět zvolen jako sídelní město a během vlády Adama Františka a jeho syna Josefa I. Adama byl monumentálně přestavěn. Právě během vláda Josefa I. Adama bylo vévodství v roce 1758 prohlášeno Marií Terezií za alodiální, tj. neoddělitelný majetek knížat z rodu Schwarzenbergů.\n\nV následujících staletích bylo vévodství zcela integrováno ve Schwarzenberské dominium. Po rozdělení schwarzenberského rodu roku 1802 mezi bratry Josefa II. a Karla Filipa na tzv. primogenituru a sekundogenituru zůstal vévodský titul starší větvi hlubocko-krumlovské, tedy primogenituře v osobě hlavy rodu knížete Josefa II.\n\nV roce 1841 v rámci celého Schwarzenberského dominia zabíralo vévodství 870 km² a čítalo 45.000 obyvatel z 230.000 schwarzenberských poddaných. Se zrušením poddanství roku 1848, kdy dominium přišlo o dvě třetiny své původní rozlohy, se již titul vztahoval jen na zbylý vrchnostenský majetek, výrazně menší. V následujících letech během vlády Jana Adolfa II. byl však započat schwarzenberský ekonomický zázrak, který byl spojen s nebývalým rozvojem hospodářství a průmyslu v jižních Čechách včetně Českokrumlovska.\n\nVévodství formálně zaniklo v době vlády knížete Jana Nepomuka II. spolu s ostatními šlechtickými tituly v Československu v roce 1918. Na českém území tak dnes existuje ve formě pretencí, nicméně titulatura \"vévoda z Krumlova\" je nadále běžně užívána v zemích, které šlechtické tituly právně uznávají.\n\nPoslední titulárním vévodou, který držel krumlovský zámek a přiléhající rodové statky v osobním vlastnictví, byl JUDr. Adolf Schwarzenberg. Ten musel pro svůj odpor vůči nacismu po obsazení pohraničí a následně i zbytku Československé republiky nacistickým Německem roku 1939 uprchnout do exilu, z nějž se však po válce kvůli narůstající moci komunistů ve státě nemohl navrátit. Celý jeho majetek včetně českokrumlovských statků byl pak protiústavně vyvlastněn zákonem Lex Schwarzenberg.\n\nJelikož byl JUDr. Adolf Schwarzenberg bezdětný, přenechal titul vévody svému adoptivnímu synovi, který přežil věznění v koncentračním táboře Buchenwald, JUDr. Jindřichu Schwarzenbergovi, jež se stal roku 1950 16. vévodou krumlovským a zároveň posledním krumlovským vévodou ze schwarzenberské primogenitury. Ten sám však postrádal mužského dědice a proto adoptoval svého příbuzného Karla Schwarzenberga, představitele mladší orlické větve Schwarzenbergů, který je od roku 1965 17. vévodou krumlovským. Budoucím následníkem je jeho nejstarší syn Jan Nepomuk (III.).\n\n\n"}
{"id": "873353", "url": "https://cs.wikipedia.org/wiki?curid=873353", "title": "Vpád (Hvězdná brána: Hluboký vesmír)", "text": "Vpád (Hvězdná brána: Hluboký vesmír)\n\nVpád (v originále Incursion) je 19. a 20. 1. řady americko-kanadského sci-fi seriálu .\n\nPlukovník David Telford v těle Dr. Rushe má už jen pět minut života, ale stále odmítá vypovídat. Když vyčerpá veškerou zásobu vzduchu, Camile Wrayová popadne vysílačku poručíka Matthewa Scotta a pokouší se přesvědčit Dr. Adama Brodyho, aby obnovil životní podporu v místnosti. Plukovník Everett Young nařizuje Brodymu na prosbu nereagovat. Scott začíná argumentovat v Telfordův prospěch, ale Young trvá na tom, že on ví co dělá a seržant Greer tlačí Scotta zpět, když se pokusí zasáhnout. Telford se začíná dusit. Young odpočítává čas na svých hodinkách a pak nařídí Brodymu vpustit vzduch do místnosti. Young křísí Telforda a osvobodí jej tak od vymývání mozku Luciánskou aliancí. Telford odhalí, že Luciánská aliance se chystá přijít na \"Destiny\".\n\nYoung vysvětluje situaci posádce. Místnost s bránou je hermeticky uzavřená a ve všech přilehlých chodbách jsou umístěny stráže. Civilistům je nařízeno zůstat ve svých kajutách, pokud nastane invaze. SGC je informováno o umístění základny Luciánské Alliance a posílají tam loď \"George Hammond\". Pokud budou mít štěstí, tak bude základna zničena ještě před invazí, jinak se bude muset posádka \"Destiny\" bránit sama. Young poté mluví s poručíkem Tamarou Johansenovou a žádá ji, aby zůstala vzadu v případě, že Alliance pronikne ven z místnosti s bránou. Young vysvětluje, že má v plánu vypustit vzduch z místnosti, jakmile Alliance projde bránou.\n\nRush se probouzí v Telfordově těle s velkou řeznou ránou na ruce. Velitelka Kiva se chtěla ujistit, že Rush nehrál svůj předchozí téměř smrtelný zážitek. Plukovník Samantha Carterová přilétá nad planetu s lodí \"George Hammond\". Příslušenství základny je však stíněno proti transportu, proto vysílá flotilu F-302 k pozemnímu útoku. Když útok začne, Kiva chce po Rushovi vědět jestli mohou vytočit \"Destiny\". Rush potvrzuje, že ano, ale dodává, že to zničí planetu. Kiva mu nařizuje, aby to udělal. Její skupina se evakuuje skrze bránu i Dr. Rushem. Carterová je přinucena opustit oblast dříve než planeta exploduje a dvě stíhačky F-302 jsou ztraceny.\n\nNa \"Destiny\" Eli Wallace sleduje video Dr. Daniela Jacksona o Luciánské Allianci. Přichází k němu Chloe Armstrongová. \"Destiny\" vypadne z FTL, aby mohl přijmout příchozí červí díru. Když vojáci Alliance vstoupí na loď, Young se připravuje vypustit vzduch, ale váhá když uvidí mezi nimi Dr. Rushe. Young se rozhodne raději zkusit diplomatický přístup. Komunikační spojení mezi Telfordem a Rushem se přerušilo, a tak je v místnosti s bránou ve skutečnosti Telford. Kiva mu drží u hlavy pistoli, protože si stále myslí, že je to Dr. Rush a obviňuje ho ze smrti z více než sta jejích lidí. Telford vykřikne jméno otce Kivy Masim a potvrdí tak svou totožnost. Kiva pak skloní zbraň. Young informuje vojáky Alliance, že jsou obklíčeni a zamčení v místnosti, a že může kdykoliv vypustit vzduch. Požaduje, aby složili zbraně. Kiva nařizuje svým lidem otevřít dveře pomocí zařízení, které dokáže odemknout zámky lodi. Vojáci Alliance odchází z místnosti s bránou a zahajují útok na posádku. Rush míří do kontrolní místnosti následovaný TJ. V následné přestřelce jsou zajati čtyři důstojníci Alliance posádkou \"Destiny\" zatímco deset členů posádky je zajato vojáky Alliance. Mezi zajatci jsou TJ, seržant a desátník Rivers.\n\nVojáci Alliance zaujali pozice v místnosti s bránou a okolních chodbách. Zastavili se, aby se vyhnuli další konfrontaci, ale jejich technologie dokáže otevřít všechny dveřní zámky. Každý pokus o útok na ně bude mít za následek smrt rukojmích. Kiva informuje Younga vysílačkou, že se nehodlá vzdát. Prohlašuje, že chce pouze \"Destiny\" a slibuje, že nechá posádku na palubě nebo ji vylodí na obyvatelné planetě, jestliže se vzdají. Young odpovídá, že stále může vypustit vzduch ze sekcí obsazených Aliancí. Kiva se rozhodne popravit TJ, Rileyho a Riverse, aby ukázala, že to myslí vážně, ale Telford jí od toho odrazuje argumentujíce, že to přinutí Younga zaútočit. Místo toho navrhuje alternativní plán, který je dostane okolo blokády do kontrolní místnosti, a to skrz jednu z poškozených sekcí lodi. Kiva souhlasí, ale hrozí, že rukojmí zemřou pokud Telford selže.\n\nYoung použije komunikační kameny, aby informoval generála Jacka O'Neilla o situaci. O'Neill jej kárá za jeho váhání a říká, že situace měla být rozhodnuta ihned. Jako příklad použije Carterovou a její nevyhnutelné opuštění stíhaček F-302 při útoku na základnu Luciánské Alliance. Nakonec informuje Younga, že jestli situaci nedokáže vyřešit sám, tak jej může nahradit někým jiným. Young ujišťuje O'Neilla, že \"Destiny\" Allianci nevydá.\n\nV kontrolní místnosti si Rush uvědomí, že \"Destiny\" nespustila odpočítávání, a že měla skočit okamžitě do FTL.\n\nTelford vede skupinu skrze loď. V jedné z chodeb se zastaví a aktivuje panel, aby zkontroloval jejich pozici. Informuje tak Younga o jeho aktivitách. Když skupina dorazí k jedněm z uzamčených dveří, voják Alliance se chystá je otevřít. Avšak dříve než spustí odemykací zařízení, začne skrze porušený trup lodi nade dveřmi pronikat intenzivní modré světlo. Muž začne hořet. Energie po celé lodi náhle kolísá. Telford otvírá dveře a ptá se jestli Younga jestli to provedl on. Young tvrdí, že ne. Telford žádá o vysílačku, zavírá dveře a míří zpět.\n\nKiva obviňuje Younga ze smrti jejího vojáka, ale Young říká, že za to nemůže. Kiva pak žádá zdravotnické materiály. Camile to vidí jako neškodné gesto, ale Rush argumentuje jinak. Young souhlasí s Rushem a plánuje ukončit situaci ihned.\n\nPlukovník Everett Young mluví vysílačkou s velitelkou Kivou. Informuje jí, že má zdravotnické materiály, které požadovala, ale požaduje při výměně osobní setkání. Seržant Ronald Greer předstírá, že je zdravotník, aby se mohl vyměnit za poručíka Tamaru Johansenovou. Nadporučík Matthew Scott vede útočný tým, který je připraven na rozkaz zaútočit. Když se obě strany setkají, Kiva nařizuje TJ zkontrolovat dodávku. Náhle vypadne energie a obě strany jsou v pohotovosti. Greer vytáhne svou zbraň a míří na Kivu. Young říká TJ, aby přešla k němu, ale Kiva hrozí, že TJ zastřelí, jestliže se nevrátí a upozorní Younga, že rukojmí budou zabiti, jestliže se Kiva nevrátí. TJ vyhoví a skupina Luciánské aliance ustoupí do místnosti s bránou. Young nařizuje Greerovi nestřílet na Kivu. V odplatě za pokus o překvapení, Kiva zabije jednoho z rukojmích, desátníka Riverse a nařizuje TJ, aby to oznámila Youngovi.\n\nJeden z vojáků Luciánské aliance jménem Koz je poslán pomáhat TJ při operaci Varra. Mezitím v jídelně Camile Wrayová navrhuje Youngovi, že všichni můžou být zachráněni, jestliže se jednoduše vzdají. Young odmítá tento způsob jednání argumentujíce, že Kiva by zabila každého, koho by nepotřebovala ve chvíli, kdyby získala kontrolu nad \"Destiny\". Kiva říká vysílačkou Youngovi, že si přeje mluvit s Wrayovou. Kiva se rozhodne obnovit jejich původní dohodu: vyměnit čtyři rukojmí za čtyři vězně a navíc chce také jídlo a vodu na dobu tří dnů. Wrayová souhlasí s podmínkou, že jídlo a voda budou poskytnuty také rukojmím.\n\nDr. Nicholas Rush mezitím zjistí, proč selhává energie \"Destiny\". \"Destiny\" vystoupila z FTL poblíž binárního pulsaru, který jednou za 46 minut a 37 sekund vyšle proud gama záření k \"Destiny\". Zatím všechny chrání štíty a trup lodi, ale štíty dlouho nevydrží a až selžou, všichni zemřou.\n\nZanedlouho dochází k dohodnuté výměně rukojmích, u které je přítomna i Wrayová. Kiva dostává domluvené jídlo a vodu. TJ zatím dokončí operaci Varra. Varro po probuzení děkuje TJ za záchranu, ale TJ jeho vděk odmítá s tím, že by to udělala pro kohokoliv.\n\nEli Wallace a se v neprozkoumané části \"Destiny\" dostanou do místnosti s konzolí a kontaktují posádku.\n\nMezitím Dr. Rush přijde na to, jak vyřešit problém s nastartováním FTL. Někdo však musí jít ven z lodi. Přístup do těchto částí lodi však kontroluje Kiva. Young se chce s Kivou domluvit, ale ta požaduje, aby se posádka vzdala a předala jí kontrolu nad lodí. Plukovník Telford Younga tajně přesvědčí, aby souhlasil a vysvětlí mu svůj plán. Young řekne Kivě, že souhlasí, pokud se nebudou mstít na posádce.\n\nDr. Rush s Brodym odejdou do jiné části lodi, aby unikli zajetí a mohli převzít kontrolu nad lodí zpět až jim to Telford umožní. Dr. převede kontrolu nad systémy \"Destiny\" Kivě. Greer se Scottem jdou ven z lodi opravit FTL. Kiva ovšem objeví Telforda, jak převádí zpět kontrolu lodi Rushovi a oba na sebe navzájem vystřelí. Najde je voják Luciánské aliance jménem Dannic, který převezme velení. Greerovi se Scottem se podaří opravit FTL, ale dochází jim čas, než dojde opět k záblesku gama záření a Dannic je nechce pustit zpět do lodi, protože si myslí, že je podrazili a Kivu s Telfordem postřelil nějaký ukrytý voják. Dr. Rush navrhuje Scottovi, aby s Greerem šli na příď lodi, kudy se mohou dostat zpět. Eli je poblíž tohoto vstupu a Dr. Rush jej posílá, aby vstup Greerovi a Scottovi otevřel.\n\nDannic odděluje vojáky od civilistů a chce vojáky postřílet. Na ošetřovně se Varro ptá vysílačkou Dannica co je děje. Dannic chce, aby zraněné vojáky přivedli k němu. TJ okamžitě odmítá léčit Kivu jestli to udělají. Jeden z vojáků se rozhodne napadnout své uchvatitele. Při zápasu z Varrem se spustí automatická zbraň, střílí po celé místnosti a zabije několik lidí. Varro vojáka odzbrojí a zabije jej. Výstřely byla zasažena i TJ, která leží na zemi.\nScott, Greer a Eli spěchají k přídi lodi, ale Brody myslí, že to nestihnou. Vojáci Aliance, kteří oddělili vojáky od civilistů se chystají je popravit. Young se upřeně dívá ke stropu a odmítá pokleknout před popravou. Nastává další pokles energie lodi způsobený výbojem záření z pulsaru.\n"}
{"id": "873355", "url": "https://cs.wikipedia.org/wiki?curid=873355", "title": "Jiří Skála", "text": "Jiří Skála\n\nJiří Skála (* 10. října 1973, Plzeň, Československo) je bývalý český fotbalový obránce a záložník, později trenér.\n\nV české lize hrál za FC Viktoria Plzeň, SK Slavia Praha, FK Teplice, FK Mladá Boleslav a SK Dynamo České Budějovice. Nastoupil ve 290 ligových utkáních a dal 25 gólů. V kvalifikaci Ligy mistrů UEFA nastoupil ve 2 utkáních a v Evropské lize UEFA a její kvalifikaci nastoupil v 19 utkáních a dal 1 gól. Za reprezentaci do 21 let nastoupil ve 14 utkáních. Vítěz Českého poháru 1999.\n\nPo skončení aktivní kariéry pracoval jako asistent a trenér mládeže v SK Dynamo České Budějovice a FC Viktoria Plzeň.\n\n\n"}
{"id": "873356", "url": "https://cs.wikipedia.org/wiki?curid=873356", "title": "Jarmucká kultura", "text": "Jarmucká kultura\n\nJarmucká kultura je neolitická kultura v Levantu. Je to první keramická kultura na území Izraele a jedna z nejstarších v celém Levantě. Je pojmenována podle řeky Jarmuk, která protéká vedle hlavního naleziště u kibucu Ša'ar ha-Golan na úpatí Golanských výšin.\n\nPrvní jarmucké osídlení bylo nalezeno ve 30. letech 20.století v Megidu, ale nebylo identifikováno jako svébytná neolitická kultura. Až roku 1949 prof. Moše Štekelis při vykopávkách na severním břehu Jarmuku u Ša'ar ha-Golan jako první rozpoznal její jedinečnost. Lokalita je datována do let 6400–6000 př. n. l. (7. tisíciletí př. n. l.) a její velikost je asi 20 hektarů, což by bylo jedno z největších sídel té doby na světě.\n\nVykopávky Hebrejské univerzity prováděly dvě expedice - Štekelisova (1949–1952) a Josefa Garfinkela (1989–90, 1996–2004), která objevila základy velikých budov (250 až 700 m²). Tyto budovy rozdělovaly ulice, jež jsou dokladem komunitního stavebního plánu. Byla vykopána hlavní ulice asi tři metry široká a dlážděná, která je jednou z nejstarších dochovaných ulic na světě.\n\n\n"}
{"id": "873362", "url": "https://cs.wikipedia.org/wiki?curid=873362", "title": "László Bíró", "text": "László Bíró\n\nLászló József Bíró (29. září 1899 Budapešť – 24. listopadu 1985 Buenos Aires) byl maďarský vynálezce židovského původu. Proslavil se jako vynálezce kuličkového pera.\n\nBíró pracoval jako žurnalista, ale zajímal se i o malování. V roce 1931 sestrojil první prototyp kuličkového pera, když si všiml, že inkoust používaný při tisku novin schne rychleji a nezanechává skvrny, jako obyčejná tužka. Snažil se použít tento inkoust v plnicím peru, což se mu však nepodařilo, neboť byl příliš hustý. Ve spolupráci se svým bratrem Györgym, který byl chemik, vymyslel nový typ pera, ve kterém použil kuličku, která se pohybem pera po papíru otáčí a roznáší přitom inkoust na povrch papíru.\n\nV roce 1938, kdy se začala protižidovská opatření v Maďarsku, Bíró spolu se svým bratrem zemi opustili a odešli do Paříže, kde si patentoval svůj vynález. V Paříži mu odchod do Argentiny doporučil Augustin Justo. Bíró se až na argentinském velvyslanectví dozvěděl, že A. Justo je argentinský prezident.\n\n10. června 1943 Bíró spolu s bratrem v Argentině předložili další patent a založili Biro Pens of Argentina (v Argentině se kuličkové pero dosud nazývá „birome“). Britská vláda patent odkoupila, aby mohli piloti Royal Air Force používat tento nový druh pera, neboť umožňovalo psaní i ve vysokých nadmořských výškách, bez rozlévání inkoustu.\n\nV 60. letech 20. století se kuličkové pero rozšířilo do celého světa. V mnoha zemích se kuličkové pero nazývá jednoduše „Biro“ nebo „biropen“. V Argentině se dosud Den vynálezců oslavuje 29. září, v den Bíróvých narozenin.\n"}
{"id": "873367", "url": "https://cs.wikipedia.org/wiki?curid=873367", "title": "Bitva o Belgii", "text": "Bitva o Belgii\n\nBitva o Belgii, nebo též Belgické tažení bylo součástí větší akce Bitvy o Francii, ofenzivního tažení Německa během druhé světové války. Trvala přes 18 dní v květnu roku 1940 a skončila německou okupací Belgie a následnou kapitulací Belgické armády.\n\n10. května 1940, napadly německé ozbrojené síly (Wehrmacht) Lucembursko, Nizozemsko a Belgii, v rámci operačního plánu Fall Gelb. Spojenci věřili, že Belgie bude dalším německým cílem a proto se pokusili německou armádu v Belgii zastavit. Po tom co se Francie plně odhodlala uskutečnit svůj plán na zastavení Němců mezi 10. až 12. květnem, Němci začali uskutečňovat druhou fázi svého plánu. Prolomení nebo průřez přes Ardeny, s cílem ovládnout kanál La Manche. Německá armáda dosáhla kanálu během pěti dnů a začala obkličovat spojenecké armády. Němci postupně zmenšovali obklíčení a tlačili spojenecké jednotky do moře. Belgická armáda kapitulovala 28. května 1940, čímž ukončila bitvu o Belgii.\n\nBěhem bitvy o Belgii se také odehrála první tanková bitva války, bitva o Hannut. V té době byla největší tankovou bitvou v dějinách ačkoli později byla překonána bitvami během afrického tažení a během bojů na východní frontě. Bitva o Belgii též zahrnuje bitvu o pevnost Eben Emael, první leteckou strategickou operaci zahrnující použití pouze parašutistů, k dobytí dobře chráněného a vyzbrojeného vojenského komplexu, navíc se skutečností že obránci byli ve značné přesile.\n\nNěmci uvádějí, že během osmnácti dnů ostrých bojů byla Belgická armáda tuhým protivníkem a mluví o \"mimořádné odvaze\" jejích vojáků. Kolaps belgického vojska ale donutil spojence opustit kontinentální Evropu. Britské námořnictvo následně evakuovalo z belgických přístavů spojenecké jednotky v rámci operace Dynamo a umožnilo tak Britské armádě uprchnout a později pokračovat ve vojenských operacích. Němci okupovali Belgii až do zimy 1944-1945, kdy byla po tvrdých bojích právě v Ardenském pohoří, osvobozena spojenci, především pak armádou Spojených států.\n"}
{"id": "873374", "url": "https://cs.wikipedia.org/wiki?curid=873374", "title": "Karel V. ze Schwarzenbergu", "text": "Karel V. ze Schwarzenbergu\n\nKarel V. Schwarzenberg, německy \"Karl Friedrich Johann Alfons Ignaz Alexander Fürst zu Schwarzenberg\" (26. února 1886, Praha – 6. září 1914, Vukovar), byl kníže z orlické větve rodu Schwarzenbergů, rakousko-český velkostatkář a dědeček českého politika Karla Schwarzenberga.\n\nV mládí mu byl poručníkem jeho strýc Bedřich Schwarzenberg, který zasedal v říšském sněmu společně s Tomášem Garriguem Masarykem. Chodil na gymnázium s Janem Masarykem.\n\nJeho manželkou byla Eleonora, rozená hraběnka Clam-Gallasová, která se po jeho smrti znovu provdala, a to do českého vlasteneckého hraběcího rodu Kinských.\n\nJeho mladší bratr Jan (\"Johann von Nepomuk Erkinger Alfred Joseph Peter zu Schwarzenberg\") se stal po druhé světové válce rakouským občanem. Byl velvyslancem Rakouska v Itálii (1947–1955), Velké Británii (1955–1966) a posléze u Svatého stolce, tedy ve Vatikánu (1966–1969).\n\nV roce 1913 zavedl na svém panství Orlík češtinu jako výlučný úřední jazyk. Byl dědičným členem panské sněmovny a místodržitelský koncipista v.v. \n\nJUDr. Karel Bedřich kníže Schwarzenberg, majorátní pán na Orlíku, záložní c. a k. poručík v hulánského pluku čís. 2., jeden ze šlechticů, upřímně česky smýšlejících a cílících, zemřel dne 6. září ve věku teprve 28 let ve Vukovaru ve Slavonii, napsal magazín Světozor ve svém vydání z 18. září 1914. Karel zemřel na úplavici jako ordonanční důstojník rakousko-uherské armády na srbské frontě. Pohřeb se konal na Orlíku 12. září 1914. Rakev byla uložena do rodinné hrobky Schwarzenbergů.\n\nKarel V. se oženil 5. února 1910 ve Vídni s Eleonorou, rozenou Clam-Gallasovou (4. listopad 1887, Frýdlant v Čechách – 31. květen 1967 Vídeň, ve Vídni byla také pochována), dcerou hraběte Františka Clam-Gallase (26. července 1854, Liberec – 20. ledna 1930, Frýdlant) a Marie Hoyos-Sprinzenstein (1858–1938). Měli spolu dva syny:\n\nVdova Eleonora se podruhé vdala 7. června 1921 v Praze za Zdenka Radslava Kinského (14. červenec 1896, Chlumec nad Cidlinou - 1. leden 1975 Řím). Spolu měli tři děti (dva syny a jednu dceru):\n\nNevlastní sourozenci z obou manželství Eleonory se stýkali.\n\n\n"}
{"id": "873377", "url": "https://cs.wikipedia.org/wiki?curid=873377", "title": "Německá demokratická republika na Letních olympijských hrách 1980", "text": "Německá demokratická republika na Letních olympijských hrách 1980\n\nNěmecká demokratická republika na Letních olympijských hrách 1980 reprezentovala výprava 346 sportovců (222 mužů a 124 žen) v 17 sportech.\n\n"}
{"id": "873380", "url": "https://cs.wikipedia.org/wiki?curid=873380", "title": "Mohamed Traoré", "text": "Mohamed Traoré\n\nMohamed Traoré (* 17. května 1993, Conakry, Guinea) je bývalý guinejský fotbalový útočník. Začínal v menším klubu FC Touba v Conakry. Po kolapsu po zápase s Baníkem Ostrava v srpnu 2013 zaviněném srdeční příhodou musel ukončit svou profesionální kariéru.\n\nNa soupisku A-mužstva Brna byl poprvé napsán v listopadu 2012 před zápasem se Spartou Praha. Během něj (11. listopadu) si také připsal ligový debut, když odehrál 10 minut utkání. Brno prohrálo venku 0:2. Na jaře 2013 působil na střídavý start v SK Líšeň (odehrál 1 zápas).\n\nPrvní ligový gól za Zbrojovku vstřelil 29. července 2013 v dohrávce 2. kola sezóny 2013/14 proti Bohemians 1905, podílel se na výrazné výhře Zbrojovky 5:1. 26. srpna 2013 po zápase s domácím Baníkem Ostrava (prohra 1:2) zkolaboval a následně se podrobil operaci srdce. Po ní již nemohl v profesionální kariéře pokračovat. Za Zbrojovku nastoupil celkem k 17 ligovým zápasům, vsítil 1 gól. Přibližně rok po srdeční příhodě začal hrát fotbal na krajské úrovni v celku AFK Tišnov.\n\nAktuální k 15. lednu 2013\n\n"}
{"id": "873382", "url": "https://cs.wikipedia.org/wiki?curid=873382", "title": "Ošklivý chlapeček", "text": "Ošklivý chlapeček\n\nOšklivý chlapeček ( „The Ugly Little Boy“) je vědeckofantastická povídka spisovatele Isaaca Asimova, která vyšla poprvé v září 1958 v časopise \"Galaxy Science Fiction\" pod názvem „Lastborn“. Byla následně zařazena do povídkové sbírky \"Nine Tomorrows\" (1959) již pod autorovým názvem „The Ugly Little Boy“. Česky vyšla např. ve sbírce \"Sny robotů\" (1996).\n\nPříběh pojednává o neandertálském dítěti, které se ocitlo v budoucnosti. Je to jedna ze tří autorových nejoblíbenějších povídek vedle „Dvěstěletý člověk“ (anglicky „The Bicentennial Man“) a „Poslední otázka“ (anglicky „The Last Question“). Robert Silverberg povídku rozšířil do románové podoby, která má v češtině název \"Dítě času\" (v angličtině se jmenuje stejně jako povídka \"The Ugly Little Boy\", pouze ve Velké Británii nese název \"Child of Time\").\n\n\nVýsledkem experimentů firmy Stasis Inc. s cestováním v čase je přenos neandrtálského dítěte z minulosti. Dítě nemůže opustit vymezený prostor kvůli vysokým ztrátám energie a časovým paradoxům. Pro jeho péči je najata zdravotní sestra slečna Fellowsová. Ta je zpočátku dítětem odpuzována, ale posléze si jej zamiluje jako vlastní a pojmenuje si jej Timmie. Uvědomí si, že Timmie je mnohem inteligentnější než si původně myslela. K zuřivosti ji dovádí novinové titulky, které Timmieho nazývají „opičím chlapcem“. Její láska k Timmiemu ji často přivádí ke střetům se zájmy zaměstnavatele, pro firmu je totiž chlapec více pokusný objekt než lidská bytost.\n\nStasis Inc. dojde k závěru, že pokus Timmie již zajistil maximum publicity a výsledků pozorování a je načase zahájit nový projekt. Tím má být přenos středověkého sedláka do přítomnosti. Timmie má být vrácen zpět do své doby. Slečna Fellowsová bojuje proti tomuto rozhodnutí, protože ví, že Timmie ve své době nepřežije. Už se adaptoval na současnost a naučil se mnohé z dovedností. Rozhodne se chlapce dostat pryč z laboratoří, což se jí nepodaří. Nakonec se vrací do minulosti společně se „svým“ Timmiem.\nČesky vyšla povídka v následujících sbírkách nebo antologiích:\n\nPod názvem Ošklivý chlapeček:\n\nV roce 1977 povídku zpracoval do televizního filmu o délce 26 minut britsko-kanadský režisér Barry Morse. Film nese shodný název \"The Ugly Little Boy\" a roli sestry Fellowsové ztvárnila v Londýně narozená herečka Kate Reid.\n\n\n"}
{"id": "873390", "url": "https://cs.wikipedia.org/wiki?curid=873390", "title": "Volební právo (povídka)", "text": "Volební právo (povídka)\n\nVolební právo ( „Franchise“) je krátká vědeckofantastická povídka spisovatele Isaaca Asimova, která vyšla poprvé v srpnu 1955 v časopise \"If: Worlds of Science Fiction\". Byla následně zařazena do povídkových sbírek, např. \"Earth Is Room Enough\" (1957) a \"Robot Dreams\" (1986). Česky vyšla ve sbírce \"Sny robotů\" (1996). V povídce je zmíněn obrovský počítač zvaný Multivac (pojatý jako větší a složitější verze existujícího Univacu), který lze nalézt i v dalších autorových povídkách, např. „Úhel pohledu“, „Žertéř“, „Poslední otázka“ a dalších.\n\n\nV budoucnosti (vzhledem k datu vydání povídky) se společnost Spojených států postupně změní v „elektronickou demokracii“. Před volbami počítač Multivac vybere z obyvatel jednu osobu, která zodpoví jen několik otázek a Multivac podle odpovědí a mnoha dalších dat určí výsledek voleb. Odpadají tak nákladné kampaně a vyhrocené předvolební situace, vybraný jedinec se pak většinou stane slavným (na druhou stranu může být i „zatracen“, pokud se vývoj po volbách bude ubírat špatným směrem).\n\nPro volby v roce 2008 byl vybrán Norman Muller, občan Bloomingtonu v Indianě. On si však není vůbec jist, zda dokáže unést zodpovědnost. Obává se, že výsledek voleb bude neslavný a on bude haněn. Když je převezen do tajného podzemního komplexu, kde se nachází obrovský Multivac, chce to mít co nejrychleji za sebou. Po sérii otázek se uvolní, probudí se v něm vlastenectví a dostaví se pocit hrdosti na to, že reprezentoval celé voličstvo „první a největší Elektronické demokracie“.\n"}
{"id": "873392", "url": "https://cs.wikipedia.org/wiki?curid=873392", "title": "Rozhledna na hoře Všech svatých", "text": "Rozhledna na hoře Všech svatých\n\nRozhledna na hoře Všech svatých (německý název \"Moltketurm\", polský název \"Wieża widokowa na Górze Wszystkich Świętych\") se nachází na stejnojmenné hoře u Nowe Rudy v okrese Kladsko, ve Vladzické vrchovině (polský název \"Wzgórza Włodzickie\"), jejíž nejvyšší vrchol sahá do výše 648 m n. m. Obdobná vyhlídková věž se také nachází na hoře svaté Anny (polský název \"Góra Świętej Anny\") 647 m n. m., v sousedství Nowe Rudy.Tato věž byla v minulosti veřejnosti nepřístupná, neboť byla využita pro televizní převaděč.\n\nStávající rozhledně předcházela dřevěná věž o výšce 2,8 m, která zde stála od roku 1889, neboť se jednalo o velice oblíbené místo turistů. Dne 12. června roku 1913 byl položen základní kámen pro výstavbu nové věže.\nStavba byla dokončena v témže roce. Kruhová věž vysoká 15 metrů byla postavena z místního pískovce s charakteristickou červenou barvou (polský název \"piaskowiec budowlany\"). Ve své době nesla věž jméno německého polního maršála Helmutha Karla Bernharda von Moltke (německý název \"Moltketurm\"), jehož rodina poskytla finanční podporu na výstavbu věže. Reliéf jeho podobizny je umístěn nad vchodem do věže.\n\nV 80. letech 20. století začala věž pomalu chátrat, zhroutil se balkón i schody. Později byla věž částečně zrekonstruována. Nedaleko věže se dříve nacházela i horská chata pojmenovaná \"„Lucasbaude“\". I dnes jsou na místě patrné zbytky základů této chaty.\n\nV roce 2011 byla dokončena kompletní rekonstrukce věže.\n\nNa vrchol hory vede několik turistických stezek.\nPo červené turistické značce se lze na vrchol hory vydat z vesnic Vambeřice, Ścinawka Średnia, odtud lze pak pokračovat ke Stříbrné hoře (polský název \"Srebrna Góra\"), kde se nachází jedna z největších horských pevností tohoto typu v Evropě.\n\nNa vrchol hory se lze také dostat po zelené turistické značce a to z Nowé Rudy přes horu svaté Anny (polský název \"Góra Świętej Anny\").\n\nZ vrcholu věže je kruhový výhled na Javoří hory (polský název \"Góry Suche\"), Soví hory (polský název \"Góry Sowie\"), Bardské hory (polský název \"Góry Bardzkie\"), za dobré viditelnosti i na Sněžku a Krkonoše.\n\n\n"}
{"id": "873393", "url": "https://cs.wikipedia.org/wiki?curid=873393", "title": "Therese Schwarzenbergová", "text": "Therese Schwarzenbergová\n\nTherese Schwarzenbergová, německy Therese Fürstin zu Schwarzenberg, česky Tereza kněžna ze Schwarzenbergu (* 17. února 1940 Vídeň) je rakouská lékařka, jejímž manželem je podruhé Karel Schwarzenberg (sňatky 1967 a 2008).\n\nJejí rodné jméno podle šlechtické tradice je v plném znění v češtině „Tereza hraběnka z Hardeggu na Kladsku a v Machlandu“. V němčině znělo původně \"Angela Theresa Johanna Maria Gräfin zu Hardegg auf Glatz und im Machlande\".\n\nTherese Schwarzenbergová pochází z rodu rakouských hrabat z Hardeggu. Hardeggové jsou stará štýrská šlechtická rodina, od roku 1495 hraběcí, usedlá také na Moravě. Na počátku 16. století drželi jako léno Koruny české také hrabství kladské, později byli vlastníky panství Letovice. V 19. století vlastnili mj. panství Hrušovany nad Jevišovkou. Již koncem 15. století se stali majiteli hradu Hardegg na rakousko-moravském pomezí, a to koupí po původním v roce 1483 vymřelém rakouském a moravském panském rodu Hardeků, jejichž predikát (v němčině zní rovněž \"Hardegg\") převzali. Původně se dnešní Hardeggové jmenovali „svobodní páni Prüschenkové“ (Prueschenk von Stettenberg). Jindřich (Heinrich) Prüschenk-Hardegg byl v roce 1499 povýšen na hraběte.\n\nOtcem Therese Schwarzenbergové byl Johann Hardegg, pocházející z nynější mladší linie hrabat z Hardeggu (Hardegg-Kadolz). Její matka byla Johannova druhá manželka hraběnka Johanna Firmian. Therese má ještě bratra (Dr. Friedrich Hardegg) a sestru. Otec byl čelným nacistou, od roku 1930 (v Rakousku ilegálním) členem NSDAP a později rovněž členem SA.\n\nSama Therese Schwarzenbergová se od nacismu v dospělosti důsledně distancovala. O jejím vztahu k otci je známo, že ji otázky na nacistickou minulost jejího otce rozesmutní. „My děti nemůžeme za své rodiče,“ prohlásila „se slzami v očích“. „Otec o období nacismu doma nemluvil. A když už, tak jsme se zpravidla hádali.“ Vztahy mezi jejím otcem a Karlem Schwarzenbergem byly napjaté. „Chovali se k sobě zdvořile a odtažitě.“\n\nVystudovala lékařství na Vídeňské univerzitě, kde promovala v roce 1966. Zajímala se o celostní medicínu a alternativní přístupy k léčbě. V roce 1974 ukončila činnost jako praktická lékařka. V letech 1981-1983 studovala postgraduálně homeopatickou medicínu u profesora Dorcsiho v nemocnici v městě Lainz. Poté ještě v roce 1983 otevřela svou vlastní praxi zaměřenou na homeopatii. Později po určitou dobu působila jako lékařka v africké Keni a dodnes se tam stará o jednu nemocnici. Je autorkou knih \"Má cesta zpátky do života : vyznání lékařky\" (v originále \"Mein Weg zurück ins Leben: Bericht einer Ärztin\") z roku 1995 a \"Krebs - heilende Krankheit? Konfliktlösung statt Chemo und Skalpell\" (Rakovina - léčivá nemoc? Řešení konfliktů místo chemoterapie a skalpelu) vydané v roce 2001. Dále provozuje biodynamické zemědělství.\n\nV roce 1967 se v Seefeld-Kadolz, Dolní Rakousy provdala za Karla Schwarzenberga, který o ni usiloval již od setkání na banketu pro nezadané aristokraty v roce 1957.\n\nMají spolu syna Jana Nepomuka Ondřeje (* 13.12. 1967, německy plným jménem podle rodinné tradice \"Johannes Nepomucenus Andreas Heinrich Joseph Karl Ferdinand Johannes Evangelist die Heiligen Drei Könige Achaz Michael Maria Erbprinz von Schwarzenberg\") a dceru Annu Karolínu (* 1968, německy plným jménem podle rodinné tradice \"Anna Carolina Antoinette Elisabeth Theresia Olga Adelheid Maria Prinzessin von Schwarzenberg\"), provd. Morgan. Manželkou syna Johannese byla maďarsko-rakouská baronka Diana Elisabeth Orgovanyi-Hanstein, jejich svatba se konala v roce 2010. Od roku 2017 je podruhé ženatý s italskou šlechtičnou Francescou Riario-Sforza. Manžel Anny Karolíny Peter Morgan je Angličan a autor úspěšných filmových scénářů, avšak rodina s pěti dětmi žije nyní v Rakousku.\n\nRoku 1979 přivedla Schwarzenbergová na svět druhého syna Karla Filipa (německy původně plným jménem podle rodinné tradice \"Karl Philipp Ernst Ferdinand Alwig Kilian Prinz von Schwarzenberg\"). Jak se později ukázalo, jeho skutečným otcem byl rakouský průmyslník a politik Thomas Prinzhorn, který v roce 1988 Karla Filipa adoptoval. Karel Filip používá od roku 1990 jen příjmení Prinzhorn. V roce 2009 se oženil s Annou Marií roz. hraběnkou von und zu Eltz z Německa.\n\nO Vánocích roku 1992 utrpěla těžký úraz při lyžování. Na dva roky ochrnula, nejprve od hlavy na celém těle, ale po úspěšné rehabilitaci se „opět postavila na nohy“.\n\nManželé Schwarzenbergovi se v roce 1988 rozvedli, ovšem nadále zůstali přáteli. Znovu se vzali 22. srpna 2008; jejich druhá svatba se konala v tichosti na zámku Obermurau ve Štýrsku. Tento zámek byl postaven předkem rodu Schwarzenbergů v roce 1623 a dodnes jim patří. Schwarzenbergová později uvedla, že: „Rozvod byl potřebný a nám oběma bylo snad od začátku jasné, že spolu jednou zase budeme schopní žít“.\n\nTherese Schwarzenbergová má rakouské občanství a žije ve Vídni nebo na již jmenovaném zámku Obermurau v obci Murau, který je v majetku jejího manžela a ve správě jejího staršího syna.\n\n"}
{"id": "873394", "url": "https://cs.wikipedia.org/wiki?curid=873394", "title": "Římskokatolická dómská farnost u svatého Štěpána Litoměřice", "text": "Římskokatolická dómská farnost u svatého Štěpána Litoměřice\n\nŘímskokatolická dómská farnost u svatého Štěpána Litoměřice (lat. \"Litomericium\", něm. \"Leitmeritz\") je územní společenství římských katolíků na Dómském pahorku v Litoměřicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území litoměřického dómského pahorku. Je kompletně obklopená správním územím farnosti u Všech svatých Litoměřice. Jedná se, co do územního rozsahu, o nejmenší farnost litoměřické diecéze.\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě pochází z roku 993, kdy byl zmiňován dnes již zbořený kostel sv. Jiří ve Svatojiřské ulici v Litoměřicích. Farnost byla zřízena současně s biskupstvím roku 1655. Od tohoto roku jsou také vedeny matriky.\n\n\n"}
{"id": "873396", "url": "https://cs.wikipedia.org/wiki?curid=873396", "title": "Galerie Opatov", "text": "Galerie Opatov\n\nGalerii Opatov byla pražská galerie, kterou založil v prosinci 1984 Jaroslav Krbůšek.\n\nVznik galerie souvisí časově se zákazem Jazzové sekce, která mimo publikací o hudbě vydávala také samizdatové edice výtvarnických monografií Situace (s doprovodnými texty Karla Srpa) a pomáhala tak narušit nedobrovolnou izolaci výtvarníků, kteří nemohli vystavovat. Tehdejší aktivní člen Jazzové sekce Jaroslav Krbůšek se rozhodl prolomit tuto izolaci ještě více a založil vlastní polooficiální galerii.\n\nProstor k výstavám vytvořil v předsálí tehdejšího Obvodního kulturního střediska na pražském Jižním Městě, které původně k těmto účelům nebylo určeno ani zařízeno. Pro vznik a fungování galerie však byly příznivé jiné podmínky – její poloha vzdálená od centra Prahy, a proto méně vystavená pozornosti stranických orgánů a zejména dlouhotrvající nemožnost zdejší výtvarné komunity vystavovat v oficiálních výstavních síních, které kontroloval normalizační Svaz českých výtvarných umělců.\n\nKolem galerie se postupně vytvořilo společenství výtvarníků, teoretiků umění, fotografů, literátů, disidentů a zájemců o výtvarné umění, kteří vernisáže vnímali především jako příležitost k vzájemnému setkávání. Díky fotografce Haně Hamplové jsou vernisáže výstav velmi dobře dokumentovány a soubor fotografií tak tvoří unikátní svědectví o dobové atmosféře, zachycuje neopakovatelné situace i vzácné tváře lidí dnes již nežijících.\n\nV průběhu let zde vystavovala celá řada výtvarníků, zakladatelů mezinárodního renomé českého výtvarného umění z let šedesátých a sedmdesátých, v té době režimem jen trpěných nebo přímo zakázaných.\n\nIdeologický dohled kulturního odboru MěNV Prahy 4 však neustával, a proto některé vernisáže byly zároveň i posledním dnem výstavy, jiné byly zakázány úplně, další později, z nějakých nepochopitelných politických důvodů. V roce 1986 byla těsně před vernisáží zakázána výstava signatářky Charty 77 Olgy Karlíkové a následně Aleše Veselého, v roce 1988 výstava Tomáše Rullera, která pak byla nahrazena významnou performancí 8.8.88 v blízkém okolí galerie. Galerie Opatov, jejíchž název se během doby nepatrně měnil (původně Galerie KS Opatov, pak Galerie studio Opatov), byla svoji razancí a koncepčním výstavním programem ve své době jediným podobným svobodomyslným zařízením v Praze. Galerie pak fungovala až do konce roku 1992, kdy její činnost Jaroslav Krbůšek ukončil. \n\n\n\n"}
{"id": "873404", "url": "https://cs.wikipedia.org/wiki?curid=873404", "title": "David Stav", "text": "David Stav\n\nRabi David Šlomo Stav ( , narozený 1960 v Jeruzalémě) je izraelský rabín a neúspěšný kandidát na vrchního rabína Izraele ve volbách v roce 2013. Je rabínem města Šohamu, předseda sdružení rabínů \"Cohar\", rabínem mládežnické organizace \"Ezra\" a mluvčím \"Jednoty hesder ješiv\".\nNarodil se roku 1960 Šmuelovi a Hadase Stavovým. Studoval na ješivě Merkaz ha-rav.\nVyučoval na ješivě \"Or Ecijon\", byl rabínem v Belgii. Roku 1998 založil s r. Juvalem Cherlowem ješivu \"Orot Ša'ul\", kterou spolu vedli do roku 2009. Je spoluzakladatelem nadace \"Cohar\", která má za cíl dialog se sekulární částí izraelské společnosti a mimo jiné organizaci náboženských svatebních obřadů pro ni.\n\nSe ženou Avivou mají devět dětí.\n\nVolby vrchního aškenázského rabína Izraele proběhly v létě 2013. Rabína Stava podporovalo mimo jiné 170 členů sionistické rabínské organizace \"Bejt Hilel\". On sám prosazoval větší vstřícnost rabinátu k sekulární izraelské společnosti.\n"}
{"id": "873412", "url": "https://cs.wikipedia.org/wiki?curid=873412", "title": "Gramatika a fonetika udmurtštiny", "text": "Gramatika a fonetika udmurtštiny\n\nPísmena ф, х, ц, щ se používají jen ve slovech vypůjčených z ruštiny.\nVe většině případů se přízvuk padá na konec slova, to platí i pro vypůjčená slova: \"школа «škola», машина «auto»\"; jen v novodobých vypůjčeních se přízvuk zachovává svou polohu: культура, контейнер apod.\nZa negaci je přízvučná první samohláska: \"ум мынӥське «nejdeme»\".\n\nUdmurtština jako další ugrofinské jazyky je převážně aglutinační. Ale občas potkáváme i flektivní prvky, například slovesná koncovka \"–э (–е)\" poukazuje na třetí osobu, jednotné číslo a přítomný čas.\n\nRůzné skupiny slov můžou mít jinou morfologickou strukturu. Slova se mohou skládat z jednoho kmene: \"ки «ruka», син «oko», пу «dřevo»\", nebo kmene a jiných částí, tak se například slovo \"валъёсмылы «naším koňům»\" rozpadá na tyto díly: \"вал-йос-мы-лы, kde вал-\" je kmenem, \"-йос-\" poukazuje na množné číslo, \"-мы-\" je formou přivlastňování první osoby singuláru, \"-лы\" je tvarem dativu.\n\nSubstantivum v udmurtštině má kategorie pádů, čísla a přivlastňování. Není kategorie rodu, a tak slova s významem pohlaví jsou odvozena od různých kmenů:\n\n\"атай, айи, бубы «otec»; анай, мумы, нэмэ «matka»; пиосмурт «muž»; кышномурт «žena»; пичи пи «kluk»; пичи ныл «holka»; ош «býk»; скал «kráva»; атас «kohout»; курег «kouře»\" apod.\n\nPodstatná jména mají jednotné a množné číslo. Singulárem je samotný kmen slova, plurál se tvoří sufixy –ос, –ёс. Morfém –ос se připojuje ke kmenu končícímu samohláskou:\n\"корка – коркаос «dům – domy», укно – укноос «okno – okna», бусы – бусыос «pole – pole», кизили – кизилиос «hvězda – hvězdy», писпу – писпуос «strom – stromy»\".\n\nVe vypůjčených slovech končících na \"–ия\", \"–ие\" se před sufixem –ос písmena \"я\" a \"е\" ne píšou: \"комиссия – комиссиос, совещание – совещаниос\".\nMorfém –ёс připojíme ke kmenům, které končí měkkou či tvrdou souhláskou, nebo \"й\", přičemž tvrdost se označuje tvrdým znakem \"ъ\", měkkost měkkým \"ь\":\n\"уж – ужъёс «práce – práce», район – районъёс «čtvrť – čtvrtě», гурезь – гурезьёс «hora – hory», уй – уйёс «noc – noci», мастерской – мастеркойёс «dílna – dílny»\".\n\nPříznačným pro udmurtštinu je použití singuláru na místě hromadných podstatných jmen, například \"сяська но губи бичаны «sbírat květiny a houby (doslovně květina, houba sbírat)»\". Poslední dobou pod vlivem ruštiny se množné číslo používá častěji, tak na rozdíl od jiných uralských jazyků, v udmurtštině substantiva spojená s číslovkou 2 a více, má tvar plurálu:\n\"вить братъёс «pět bratrů», трос муртъёс «hodně lidí», кык пыжъёс «dva čluny»\"\n\nSubstantiva \"pluralia tantum\" v udmurtštině od začátku nebyla, párové pojmy většinou mají tvar singuláru: \"син «oči», куас «lyže»\". V současné době pluralia tantum už můžeme potkat: \"крыктоос «dvojčata», ӧтёнъёс «přivolaní», быръёнъёс «volby»\".\n\nV udmurtštině, stejně jako v dalších ugrofinských jazycích, podstatná jména mají kategorii přivlastňování. Vyjadřuje se pomocí sufixu:\n\nTyto sufixy jsou geneticky spojeny se zájmeny. Taková příbuznost je patrná i v dalších ugrofinských jazycích.\nPoužití posesivních sufixů v přivlastňovacích konstrukcích je nutné, přičemž slovo ukazující na majitele je vždy v genitivu nebo ablativu:\n\n\"колхозлэн машинаез «auto zemědělského družstva (doslovně – auto zemědělského družstva (jeho)»\" a tak dál.\n\"дышетӥсьёслэн съездзы «konference učitelů»\"\n\"милям гуртмы «naše vesnice»\"\n\"соослен гуртсы «jejich vesnice»\"\n\"коркалэсь липетсэ «střechu domu»\"\n\"Маялэн эшес Лия «Mája má kamarádku Liju (doslovně – u Máji kamarádka (její) Lija»\"\n\"Маялэн рая апаез дышетӥсь «Mája má starší sestru učitelku (doslovně – u Máji starší sestra (její) učitelka\"»\n\nPodstatná jména můžou nahrazovat adjektiva:\n\n\"ӝӧк кук «nožka stolu (doslovně – stůl nožka)»\"\n\"парсь кӧй «vepřové sádlo (doslovně – vepř sádlo)»\"\n\"школа сад «školní zahrada (doslovně – zahrada škola)» vyjadřuje nějakou školu vůbec, ale школалєн садєз poukazuje na konkrétní známou školu.\"\n\"Зуринской средней школалэн садез бадӟым «zahrada Zurinské střední školy je velká»\"\n\nPřivlastňovací sufix 1 osoby jednotného čísla se může používat pro vyjádření lásky, mazlení při oslovení:\n\n\"Изь, изь, гыдыке, нуныкав, чебере… «spi, spi holubiček můj, děťátko moje, hezoučky můj… »\"\n\"Тон чебер апае, туж уно курадӟид. Чебере, мусае, бӧрдылӥд, куректӥд «Ty hezoučká sestro moje, hodně trpěla. Kráska má, drahá má, plakala, truchlila».\"\n\nUdmurtština má 15 pádů. Podle významu se pády člení na dvě skupiny – subjektivní, objektivní (nominativ, genitiv, akuzativ, ablativ, dativ, abessiv, instrumentál, adverbiál) a lokální (inessiv, illativ, elativ, egressiv, prolativ, terminativ, approximativ).\nSkloňovaní je dvojí – obecné a s přivlastňováním. Životná podstatná jména se skloňují jen podle pádů subjektivní a objektivní skupiny (i když se pro zvířata používá v nominativu tázací zájmeno \"ма? «co?»\"). Výjimkou jsou jen povolání, která můžou mít koncovky některých lokálních pádů.\n\nSufix množného čísla se vždy připojujeme před pádovým morfémem, například:\n\n\"Кинъёслы? «komu? (pl.)» – адямиослы «lidem», валъёслы «koňům» – dativ\"\n\"Кинъёсын? «s kým? (pl.)» – адямиосын «s lidmi», валъёсын «s koňmi» – instrumentál\"\n\"Кинъёстэк? «bez koho? (pl.)» – адямиостэк «bez lidí», валъёстэк «bez koní» – abessiv\"\n\"Кытын? «kde?» – гуртъёсын «ve vesnicích», бусыосын «na polích» – inessiv\"\n\n\nPádové sufixy přivlastňovacího skloňování se v akuzativu, genitivu, ablativu, dativu, adverbiálu, abessivu, aproximativu dávají za kmen a přivlastňovací sufix; ve všech jiných pádech – před sufixem.\n\nTabulka spojení pádových sufixů s přivlastňovacími:\nJeden majitel\n\nTabulka spojení pádových sufixů s přivlastňovacími:\nVíce majitelů\n\nPomocí sufixu \"–он (-ён)\", -н se substantiva tvoří od kteréhokoliv slovesa:\n\"вераськыны – вераськон «mluvit, konverzace»\"\n\"узырмына – ухырмон «obohacovat, obohacování»\"\n\"сисьмыны – сисьмон «hnit, hnití»\"\n\"портыны – портон «vrtat, vrtání»\"\n\"висьыны – висён «být nemocný, nemoc»\"\n\nPomocí sufixu \"–чи\" se substantiva s významem druhu činnosti tvoří od jiných podstatných jmen:\n\"вуз – вузчи «zboží, prodavač»\"\n\"арган – арганчи «harmonika, harmonikář»\"\n\nSubstantiva s významem předmětů s konkrétními účely, nářadí, připojují sufixy \"–эт (-ет')\"\n\"пыкет – пыкыны «podepřít, podpěra»\"\n\"юрттэт – юрттыны «pomáhat, pomoc»\"\n\nSložená podstatná jména jsou velice rozšířená v udmurtštině. Slova mezí sebou se spojují dvěma způsoby – souřadicím a podřadicím, například:\nSouřadicí: \"шутбур «štěstí (doslovně – štěstí, dobro)», пудо-живот «dobytek (doslovně – zvíře, dobytek)»; тусьты-пуньы «nádobí (doslovně – hrnek, lžíce)», ымныр «tvař (doslovně – nos, ústa)»\".\nSložená podstatná jména první slovo u kterých samostatně se nepoužívá: \"жуг-жаг «smetí, nečistota, plevel (doslovně – жаг «smetí»)», нымы кибы «drobný hmyz (doslovně – muška, hmyz)»\".\nPodřadicí: \"эмеспи «zeť» (пи «syn»), сурсву «Březová šťáva» (ву «voda»), иськавын «příbuzný» (вын «mladší bratr»)\" a další.\n\nAdjektiva v udmurtštině odpovídají na otázky \"кыче? кычеез? «jaký? jaká? jací?\" apod.», ve větě je převážně přísudkem nebo přívlastkem. Pokud je přívlastkem v prepozici ke slovu, které označuje – nemá číslo a pád: \"горд флагъёс «červené vlajky (doslovně – červená vlajky)»\".\n\nShodu adjektiv-přívlastků se substantivy v čísle potkáváme jen zřídka, například když chceme zvýraznit rys předmětu, a použijeme proto sufix \"–эсь (–есь)\": \"посёлок шорын бадӟымесь коркаос сыло «uprostřed vesnice stojí velké domy»\".\n\nShoda adjektiv se substantivy v čísle je nutná, jen když přídavné jméno je přísudkem stojícím s podmětem, který je podstatným jménem ve množném čísle. Tvoří se plurál sufixy \"–эсь (–есь)\": \"магазинлэн укноосыз бадӟымесь «okna v obchodě jsou velká»\".\n\nV udmurtštině u adjektiv existují zdůrazňovací sufixy \"эз (-ез), -ыз\", které se dávají před pádovými v akuzativu, genitivu, ablativu, dativu, adverbiálu, abessivu, aproximativu, a ve všech jiných pádech – za sufixy, přičemž v akuzativu, innesivu a illativu se zdůrazňovací sufixy splývají s pádovými.\n\"Бускельеслэн бадӟымез пизы армиысь бертиз ини «starší sousedský syn už se ale vrátil z armády» – zdůraznění na slově starší.\"\n\nTabulka skloňovaní přídavných jmen se zdůrazňovacími sufixy\n\nAdjektiva v udmurtštině mají dvě stupně porovnání – komparativ a superlativ. Komparativ se tvoří pomocí morfémů \"–гес\" nebo \"–гем\":\n\"тӧдьыгес (тӧдьыгем) дэра «více bílý ocas»\"\n\"капчигес (капчигем) гын сапег «více lehké válenky»\"\n\"ӵемгес (ӵемгем) пуж «více časté řešeto»\"\n\"шергес (шергем) сын «více řídký hřeben»\"\n\"Гордэсьгем яблокъёсты, корзинаосы бырйыса, Онисен Палашен нуизы пинал утён корка «více zčervenalá jablka položily do košíků Onisa a Palaša, a odnesly je do dětského domova»\".\n\nVe větách se substantivem v ablativu, se komparativ vyjadřuje bez sufixu:\n\"Юш лым язь лымлэсь ческыт «polévka z okouna je chutnější polévky z jelce».\"\n\nSuperlativ nemá sufixy, vyjadřuje se komparativem a posilujícími slovy: \"туж, укыр, самой, юг-юг, тём-тём, ӵыж- ӵыж, чиль-чиль, быг-быг\", které sjednocuje společný význam \"«velmi, velice, moc»\":\n\"юг-юг тӧдьы лымы «velice bílý sníh»\"\n\"ӵыж-ӵыж горд намер «velmi červený ostružiník»\"\n\"тём-тём пеймыт уй «moc černá noc»\"\n\"чиль-чиль сьӧд сапег «velmi černá bota »\"\n\"быг-быг небыт валес «velice měkká postel»\"\n\"туж чебер мунё «velmi pěkná panenka»\"\n\"укыр усто арганчи «velice nadaný harmonikář»\"\n\"самой чебер юртъер «nejkrásnější budova»\"\n\nSloveso se v udmurtštině časuje, může být přechodným či nepřechodným, má způsoby, osobu, číslo, slovesný rod. Počáteční formou všech sloves je infinitiv, který má koncovku \"–ны\": \"гырыны «orat», мыныны «jít, jet»\".\nTvary přítomného času, se tvoří od infinitivu pomocí sufixů \"–ськ–, –о–\".\n\nČasování slovesa v přítomném čase. I konjugace, \"сылыны «stát»\"\n\nnegace\n\nČasování slovesa v přítomném čase. II konjugace, \"ужаны «pracovat»\"\n\nnegace\n\n\"Мон тодӥсько еюлэмыд тынад туж умой «Vím, že tvé srdce je velice velkorysé»\"\n\"Школаын кыкетӥ нуналзэ ни бадӟым праздниклы дасясько. Дасяськжэн Эшкабей Ондӥ кивалтэ «ve škole už se druhý den připravují k velkému svátku. Přípravu řídí Eškabej Ondy»\"\n\"Пазьгем зарниос выллем ӝужало италмас сяськаос, шуръёс кузя юг-юг сяськаясько льӧмпуос «zlatem se jiskří květ upolínu podél řek – sněhobílá střemcha»\"\n\nBudoucí čas se tvoří připojením sufixů \"–о–, (–ё–)\" pro I konjugaci, a sufixu \"–ло–\", pro II.\n\nČasování slovesa v budoucím čase. I konjugace\n\nnegace\n\nČasování slovesa v budoucím čase. II konjugace\n\nnegace\n\n\"— Сержант, сыл-ай! Ойдо тодматском: перелётын тӥ мон бӧрсьы лободы «Seržante, počkejte! Seznámíme se – za letu budete letět se mnou»\"\n\"Чипеез вуэн уд кышкаты «štiku ve vodě ne vystrašíš»\"\n\"Шундыез мешоке уд куты «slunce do pytle ne schováš»\"\n\nPrvní minulý čas pro I konjugace se v udmurtštině tvoří pomocí sufixu \"–и– (–ӥ–)\", II konjugace sufixem \"–а– (–я–)\".\n\nČasování slovesa v prvním minulém čase. I konjugace\n\nnegace\n\nČasování slovesa v prvním minulém čase. II konjugace\n\nnegace\n\nPo měkce souhlásce následuje \"–я–\" místo \"–а–\", například: \"дасяй «připravoval jsem», ӧз дася «my, vy, oni, ony nepřipravovali (y, a)», дасяды «připravovali jste».\"\n\nPrvní minulý čas vyjadřuje děj, který se odehrál do okamžiku promluvy, a mluvčí byl, nebo prý byl očitým svědkem tohoto děje:\n\"Нюлэсъёс съӧрысь лымшор палась шуныт тӧлъёс шокчизы «ze zálesí z jihu zavanuly teplé větry»\"\n\"Граждан ож бырем бере, Спиридон Васильевичез Ижевске ыстӥзы «po ukončení občanské války Spiridona Vasiloviče poslali do Iževsku»\"\n\"Куазь пеймыт луиз, синмад ке но донгид, уд адзы «už nastala tma jako v pytli – nic není vidět»\"\n\nDruhý minulý čas se tvoří sufixem \"–м–\".\n\nČasování slovesa v druhém minulém čase. I konjugace\n\nnegace\n\nČasování slovesa v druhém minulém čase. II konjugace\n\nnegace\n\nDruhý minulý čas vyjadřuje děj, který už se odehrál, a mluvčí nebyl očitým svědkem tohoto děje, a mluví o něm ze slov jiných lidí, nebo nějakého zdroje:\n\"Самолёт сиёнэн груззэ Дон вылэ куштэм «letadlo náklad s potravinami hodilo do Donu»\"\n\"Инэз но бус выллем пурысь пилем возъям «A oblohu zatáhnulo černým mrakem, podobnému mlze»\"\n\"Улэм-вылэм поп. Солэн, пе, ляльчиез вылэм «bylo, nebylo žil kněz. Měl, říkají, pracovníka»\"\n\nRozkazovací způsob II osoby singuláru I konjugace se tvoří odebráním hlásky \"–ы\" a infinitivní koncovky \"–ны\": \"мыны-ны «jít» — мын «jdi», нуы-ны «nést» — ну «nes», тыры-ны «skládat» — тыр «slož», сёты-ны «dát» — сёт «dej», куры-ны «požádat» — кур «požadej»\".\n\nMnožné číslo rozkazovacího způsobu sloves I konjugace se tvoří přidáním \"–э (–е)\": \"мынэ «jděte», нуэ «neste», кошке «odejděte», пире «nastupte»\". Spolu s tetou formou dá se používat i koncovku \"–лэ\":\" мынэ — мынэлэ «jděte», кошке — кошкелэ «odejděte», пыре — пырелэ «nastupte»\".\n\nRozkazovací způsob plurálu II konjugace končí na \"–лэ\": \"кырӟалэ «zpívejte», дисялэ «oblékejte», вералэ «mluvte»\".\nImperativ třetí osoby se tvoří analytickým způsobem, přidáním pomocného slova \"мэд\": \"мед пыроз «ať si zajde», мед пырозы «ať si zajdou», мед лыдзоз «ať si přečte»\"\n\nPodmiňovací způsob se tvoříme sufixem \"–сал\":\n\nnegace\n\n\"Та участокез турнаны жытозь вуысалмы «do večera bychom stihli skosit tento pozemek»\"\n\"Мын вал Кыть Надя доры улыны. Нунызэ утялтыны юрттысалыд «šla bys bydlet k Nadě Kyt. Pomáhala bys pečovat o dítěti»\"\n\nS částicí \"мэд\" se vyjadřuje přání:\n\"Со тани, монэ татысь лэзъыны косыса, Семён мед валэктысал «jen kdyby řekl Semenovi, aby mě pustili sem»\"\n\nZvratná slovesa se tvoří pomocí sufixů \"-ськ- (-ск-), -исък- (-йськ-)\": \"дӥсяськыны «oblékat se» (дӥсяны «oblékat»), кутчаськыны «obout se» (кутчаны «obout»), сынаськыны «česat se» (сыпа- ны «česat»), кылиськыны «svléknout se» (кыльыны «svléknout»)\".\nZvratná slovesa se sufixem \"-ськ- (-ск-), -исък- (-йськ-)\" můžou být v trpném rodu: \"гражданъ-ёсын ньыль арлы бырйиське «volí se občany jednou za čtyři roky»\"\nSlovesa se sufixem \"-т-\", vyjadřují donucení něco udělat: \"вурытыны «donutit šit» (вурыны «šit»), ужатыны «donutit pracovat» (ужаны «pracovat»)\"\n\nV udmurtštině se používají slovesa se sufixy \"-мъяськ-, -мтэяськ-, -тэмъяськ-\", které vyjadřují kategorii předstírání, například:\n\"Лыдземъяськыны «předstírat čtení; předstírat že čteš» (лыдзыны «číst»), ужамъяськыны «předstírat práci; předstírat že pracuješ» (ужаны «pracovat»)\"\n\"— Кыче карасин? — паймемъясышз Кирла «Který petrolej? – zahrál překvapení Cyril»\nТодымтэяськыны «předstírat, že nic neví»\"\n\"Ӟичы выдэм но лултэмъяськем. «Liška si lehla, a předstírala mrtvou». (doslovně «předstírala, že nemá duši»; лултэм «bezdušní, neživotní»)\"\n\"Сое пбян понна, мон турнамъяськи «abych ho oklamal předstíral jsem, že kosím»\nиземъяськыны «předstírat spánek; předstírat, že spíš»\"\nSlovesa se sufixy \"-тэмъяськ-, -мтэяськ-\" také vyjadřují předstíraní, a jsou odvozená od adjektiv nebo příčestí na \"–тэм, -мтэ\" pomocí sufixu \"–яськ\": \"катьтэм «bezmocný» — катьтэмъяськыны «předstírat bezmocného»\"\n\nPříčestí se tvoří od kmenů sloves sufixy \"–ись (-ӥсь), -сь, -эм, -м, -мтэ, -оно (-ёно), -но, -онтэм, -нтэм, -мон, -эмын, -мын\":\n\"изись «spící», мынӥсь «jdoucí», лыдзём книга «přečtená kniha», кимным киоссэ «zmrzly ruce»\" apod.\n\nPřechodníky tvoří sufixy \"–са, -тэк, -ку, -тозь, -мон, -мтэен, -эмен, -мэн, -эмысь, -мысь\": \"куты-са «chytiv», ужа-са «pracuje»\"\n\"вуж кырӟанъёсты кырӟа-са пукэ «sedí zpívaje písně»\"\n\nSkloňování osobních zájmen\n\nVzájemně-osobní zájmena mají krátký a plný tvar.\n\nPlný tvar má na začátku slova místo \"ог-, одӥг-,\" a je to v podstatě množina: \"одйг-огмы «my jeden druhého», одйг-огды «vy jeden druhého»\" a tak dále.\n\"Нырысьсэ соос ог-огзы шоры секыт мылкыдын учкизы, ог-огзэс валатэк вераськизы но люкиськизы. «Poprvé oni se dívali na sebe se skleslým výrazem, povídali si a se rozešli nechápaje jeden druhého»\"\n\"Ог-огзэстпы азьпалтыны турттыса выллем, куараос кылӥсь- кизы «Jakoby přerušuje jeden druhého, zazněly hlasy»\"\n\nZájmena přivlastňovací se požívají se sufixy \"-эз (-ез), -ыз,\" skloňují se podle subjektivních objektivních pádů, shodují se s podstatným jménem kromě pádu v čísle a osobě. \"мынам ручкае «moje tužka» тынад ручкаед «tvoje tužka» солэн ручкаез «jeho, její tužka»\" a tak dále.\n\nŘádové číslovky se tvoří od základních pomocí sufixu \"–этӥ (–етӥ)\", s skloňují se podle substantiv a adjektiv.\n\"сюре укмыс сю кызь куать «tisíce devět set dvacet šest» — сюре укмыс сю кызь куатвтӥ арозь «do tisíce devět set dvacet šestého roku»\"\n\nUdmurtština je příznačná tím, že zachovala syntaktické rysy prauralského jazyka, ale také má hodně novátorství, například věty s indoevropskými vazbami větných členů. Skupina podmětu stojí za přísudkem – \"Вормон нуал «Den vítězství», вечки зор «drobný déšť», ми гуртамы дыртӥськом «my domů spěcháme»\". Za starých dob ve větě bylo pořadí SOV \"(Дед Мороз салам ваиз «Děda Mraz dárek přinesl»)\", ale poslední dobou se sloveso často nachází před předmětem a příslovečným určením: \"ми манӥськом театре «my jdeme do divadla»; ӝит отын учкомы «večer si tam prohledneme film»\".\nČasto se vedlejší věta nachází před hlavní: \"со умой мурт шуыса, ваньмас тодо «doslovně – že je dobrý člověk, všechny vědí»\".\n\n\n\n\n\n\n"}
{"id": "873413", "url": "https://cs.wikipedia.org/wiki?curid=873413", "title": "Kythéra", "text": "Kythéra\n\nKythéra (Kythira, ) je ostrov v Jónském souostroví. Leží nedaleko mysu Maleas na jihovýchodě Peloponésu. Od roku 2006 je spolu se sousedním ostrůvkem Antikythéra součástí řeckého kraje Attika, největším sídlem je Chora.\n\nVe starověku ostrov postupně ovládali Argos, Sparta a Athény, ve 2. století př. n. l. zažil krátké období nezávislosti, kdy razil vlastní mince, pak ho ovládli Římané. Od 13. století do roku 1797 byl součástí Benátské republiky pod názvem \"Cerigo\". Pak tvořil s ostatními Jónskými ostrovy Republiku sedmi ostrovů, která vznikla jako společný rusko-turecký protektorát, pak byla pod ochranou napoleonské Francie a nakonec patřila Angličanům, až v roce 1864 přešla pod správu samostatného Řecka.\n\nPovrch ostrova je velmi členitý, pobřeží lemují písečné pláže, ale mnohé z nich jsou kvůli strmým útesům přístupné jen z moře. Okolní moře je velmi bouřlivé, v oblasti se také vyskytují častá zemětřesení; k největšímu došlo v roce 1903, zatím poslední ostrov postihlo v lednu 2006. Hlavním zdrojem příjmů pro ostrovany je rybolov a výroba olivového oleje, vyhlášený je svou kvalitou zdejší med z aromatických bylinek. Ještě počátkem 20. století žilo na Kythéře okolo patnácti tisíc lidí, od té doby se ostrov vylidňuje v důsledku emigrace.\n\nPodle pověsti se na Kythéře narodila bohyně Afrodita. Antoine Watteau na tento námět namaloval obraz \"Nalodění na Kythéru\".\n\n"}
{"id": "873414", "url": "https://cs.wikipedia.org/wiki?curid=873414", "title": "Veľká Mača", "text": "Veľká Mača\n\nVeľká Mača ( ) je obec na Slovensku, v okrese Galanta v Trnavském kraji. Žije zde  obyvatel. V roce 2001 se 85% obyvatel hlásilo k maďarské národnosti. \n\nV roce 2018 byl v obci zabit slovenský investigativní novinář Ján Kuciak a jeho snoubenka Martina Kušnírová.\n\n"}
{"id": "873420", "url": "https://cs.wikipedia.org/wiki?curid=873420", "title": "Římskokatolická farnost Archlebov", "text": "Římskokatolická farnost Archlebov\n\nŘímskokatolická farnost Archlebov je územní společenství římských katolíků s farním kostelem sv. Šebestiána a Rocha v děkanátu Hodonín.\n\n\nArchlebov býval v nejstarších dobách přifařen do Žarošic. V patnáctém století byla v obci postavena kaple. Ta na přelomu šestnáctého a sedmnáctého století zchátrala a poté byla v roce 1639 opravena. Během následujících let se ukázalo, že je pro obyvatele Archlebova malá a tak v letech 1729 až 1731 byl postaven nový prostornější chrám.\nArchlebov byl od doby zřízení žarošické farnosti přifařen do Žarošic. Kněží docházeli do zdejšího kostela pravidelně každou třetí neděli v měsíci sloužit mši svatou, pohřbívat zemřelé a o svátcích konali zde bohoslužby dle svých možností. Od roku 1752 se v archlebovském kostele konaly pravidelné bohoslužby. V roce 1784 byla v Archlebově zřízena tzv. lokálie, to znamená, že tuto část žarošické farnosti dostal na starost kněz, který zde trvale bydlel. Knězi se říkalo lokální kaplan. V roce 1859 byla lokálie povýšena na samostatnou farnost. Od 1. října 1969 byly k archlebovské farnosti přifařeny sousední Dražůvky, které do té doby spadaly pod duchovní správu do Želetic. Přehled kněží působících v Archlebově je známý od konce 18. století.\n\nFarnost byla od 1. dubna 2006 spravována excurrendo R. D. Josefem Večeřou, farním vikářem z farnosti Žarošice. Od 1. srpna 2016 byl ustanoven administrátorem excurrendo R. D. Mgr. Josef Pohanka. Toho od srpna 2017 jako farář vystřídal D. ThLic. ICLic. Maximilián Vladimír Filo, OPraem. S platností od 1- srpna 2019 byl administrátorem excurrendo ustanoven opět R. D. Mgr. Josef Pohanka.\n\nOd sedmnáctého století je dochovány údaje o šesti kněžích, rodácích z Archlebova, posledním byl P. Tomáš Ždánský, dlouholetý farář v Žarošicích.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. březen. Adorační den připadá na 5. dubna..\n\nVe farnosti se pravidelně pořádá tříkrálová sbírka. V roce 2014 se při ní vybralo 26 890 korun, o rok později 28 854 korun.. Při sbírce v roce 2016 se vybralo v Archlebově 31 912 korun a ve Dražůvkách 7 418 korun. V roce 2018 činil výtěžek sbírky v Archlebově 31 113 korun, v Dražůvkách pak 7 478 korun. \n\n"}
{"id": "873421", "url": "https://cs.wikipedia.org/wiki?curid=873421", "title": "Magnetoelektrický přístroj", "text": "Magnetoelektrický přístroj\n\nMagnetoelektrický (deprézský) měřící přístroj je typ elektromechanického zařízení využívaný na měření elektrických veličin - zejména elektrického proudu a napětí. Elektromechanické zařízení využívá ke svému chodu tepelných, dynamických nebo magnetických účinků elektrického proudu. Magnetoelektrický přístroj využívá magnetických účinků elektrického proudu.\n\nDo otočné cívky (viz obrázek) je přiváděn elektrický proud, který vybudí okolo cívky magnetické pole. Protože se cívka nachází ve stabilním magnetickém poli permanentního magnetu, vznik nového magnetického pole indukovaného měřeným proudem způsobí nerovnováhu sil. Vzájemné působení obou magnetických polí se vyrovná natočením cívky. Na cívce je připevněna ručička, která po otočení cívky ukáže na příslušnou hodnotu proudu na ciferníku.\n\nTakto je možné měřit pouze stejnosměrný proud nebo napětí. V případě měření střídavého signálu je nutné proud nejdříve usměrnit - v takovémto případě musí přístroj obsahovat navíc usměrňovač. U harmonických střídavých signálů měří přístroj jejich střední hodnotu, z níž lze v případě sinusového průběhu dopočítat efektivní hodnota. Pokud není průběh střídavého harmonického proudu sinusový (na ten je stupnice kalibrovaná), nelze efektivní hodnotu signálu z naměřené střední hodnoty určit (výjimkou jsou průběhy, kde přepočtové vztahy známe - trojúhelník, obdélník, pila atd.)\n"}
{"id": "873423", "url": "https://cs.wikipedia.org/wiki?curid=873423", "title": "Gáň", "text": "Gáň\n\nGáň je obec na Slovensku, leží v okrese Galanta v Trnavském kraji. Žije zde obyvatel.\n\nPrvní písemná zmínka o obci Gáň sa zachovala v listině z roku 1113.\n\nV obci se nachází římskokatolický kostel Svaté rodiny (původně sv. Ondřeje) z 12. století. K raně románské stavbě byla později přistavěna sakristie. Stavba, která byla v 17. století zpustlá a opuštěná, prošla v následujícím století rekonstrukcí v barokním stylu, původní románský vzhled nicméně zůstal do jisté míry zachován.\n\n\n"}
{"id": "873426", "url": "https://cs.wikipedia.org/wiki?curid=873426", "title": "Římskokatolická farnost Lindava", "text": "Římskokatolická farnost Lindava\n\nŘímskokatolická farnost Lindava (něm. \"Lindenau\") je územní společenství římských katolíků v Lindavě a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nNejstarší zmínka o Lindavě je z 90. let 14. století. Původně zde existovala samostatná duchovní správa, která však v pozdější době zanikla. Dnešní farní kostel byl vybudován v letech 1699-1702, a byl filiální ke Cvikovu. Farnost zde byla obnovena v roce 1722. Duchovní správce zde sídlil až do poloviny 20. století, kdy začala být farnost administrována ex currendo ze Sloupu v Čechách, a později ze Cvikova.\n\nBarokní farní kostel je zasvěcen sv. apoštolům Petrovi a Pavlovi. Zařízení kostela je novobarokní z 19. století, varhany pocházejí z roku 1934 od firmy Rieger z Krnova. Na kostelní věži se nachází zvon z roku 1419, který je nejstarším zvonem na území litoměřické diecéze. Ve 20. století byl kostel mnohokrát vykraden. V jeho sousedství stojí značně zchátralá budova bývalé fary.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "873427", "url": "https://cs.wikipedia.org/wiki?curid=873427", "title": "Pankow", "text": "Pankow\n\nPankow [] je třetí městský obvod Berlína, který vznikl v roce 2001 sloučením dřívějších obvodů Pankow, Prenzlauer Berg a Weißensee.\n\nMěstský obvod Pankow se skládá ze 13 částí:\n\nV západoněmeckém a západním tisku se slovo „Pankow“ používalo jako synonymum pro východoněmeckou vládu.\n"}
{"id": "873429", "url": "https://cs.wikipedia.org/wiki?curid=873429", "title": "Ragú", "text": "Ragú\n\nRagú (francouzsky \"ragoût\") je pokrm z nakrájeného dušeného masa, vnitřností nebo výjimečně i zeleniny. Podává se s hustou pikantní omáčkou, která je výsledkem pomalého dušení.\n\nPoprvé se zmiňuje již v roce 1642. Název pochází ze staré francouzštiny, sloveso „\"ragoûter\"“ lze přeložit jako povzbudit či nadchnout chuť.\n\nRagú se připravuje z rozmanitých druhů masa (kromě jiného i z drůbeže, zvěřiny i ryb) či\nzeleniny, pokrájených na kostky stejné velikosti. Tento základ se dusí ve vývaru z ryb, zeleniny nebo masa, někdy v zahuštěné omáčce, obvykle ochucené bylinkami a kořením.\n\nRozlišují se dva zkladní druhy ragoût– hnědé a bílé. Hnědé se připravuje z masa osmahlého s trochou mouky na rozpáleném tuku. Bílé ragú se připravuje vařením masa v bílé omáčce na základě čistého vývaru masového nebo zeleninového, zahuštěného smetanou a zásmažkou; omáčka má konzistenci bešamelu.\n\nV širším významu lze výrazem ragoût označit rozmanitá jídla ze surovin rozkrájených na části různé velikosti a dušených v omáčce, podávaných jako samostatné jídlo, příloha nebo druh husté omáčky, jako je např. provensálské \"ratatouille\", italská boloňská omáčka (\"ragù alla bolognese\"), maďarské lečo (\"lecsó\") a \"pörkölt\" nebo ve střední Evropě populární guláše, anglické \"stew\" či polský bigos.\n\n\n"}
{"id": "873431", "url": "https://cs.wikipedia.org/wiki?curid=873431", "title": "Vitry-le-François", "text": "Vitry-le-François\n\nVitry-le-François je francouzská obec v departementu Marne v regionu Grand Est. V roce 2009 zde žilo 13 686 obyvatel. Je centrem arrondissementu Vitry-le-François.\n\n"}
{"id": "873437", "url": "https://cs.wikipedia.org/wiki?curid=873437", "title": "Obětní kámen", "text": "Obětní kámen\n\nObětní kameny jsou formou posvátných kamenů, používaných k obětem. Jejich užívání je doloženo od pravěku až po novověkou lidovou kulturu.\n\nDůležitou roli měly například u Slovanů. Například na Pskovsku se ještě ve 20. století obětovalo na kamenech, které měli stejnou funkci podle archeologických nálezů už v době bronzové. V mazovské vesnici Kołbiel se zase o Velikonocích lidé vkládali do prohlubenin v kameni peníze a zbytky jídla. Tyto obětiny nazývali \"joście\". V Čechách byl nalezen pravděpodobný obětní kámen například u Jezeří. U Východoslovanů jsou podobné kameny nazývány sledovik.\n"}
{"id": "873438", "url": "https://cs.wikipedia.org/wiki?curid=873438", "title": "Kanton La Bastide-de-Sérou", "text": "Kanton La Bastide-de-Sérou\n\nKanton La Bastide-de-Sérou ( ) je francouzský kanton v departementu Ariège v regionu Midi-Pyrénées. Tvoří ho 13 obcí.\n\n"}
{"id": "873439", "url": "https://cs.wikipedia.org/wiki?curid=873439", "title": "Kanton Les Cabannes", "text": "Kanton Les Cabannes\n\nKanton Les Cabannes ( ) je francouzský kanton v departementu Ariège v regionu Midi-Pyrénées. Tvoří ho 25 obcí.\n\n"}
{"id": "873440", "url": "https://cs.wikipedia.org/wiki?curid=873440", "title": "Kanton Le Fossat", "text": "Kanton Le Fossat\n\nKanton Le Fossat ( ) je francouzský kanton v departementu Ariège v regionu Midi-Pyrénées. Tvoří ho 13 obcí.\n\n"}
{"id": "873442", "url": "https://cs.wikipedia.org/wiki?curid=873442", "title": "Kanton Le Mas-d'Azil", "text": "Kanton Le Mas-d'Azil\n\nKanton Le Mas-d'Azil ( ) je francouzský kanton v departementu Ariège v regionu Midi-Pyrénées. Tvoří ho 14 obcí.\n\n"}
{"id": "873444", "url": "https://cs.wikipedia.org/wiki?curid=873444", "title": "Kanton Oust", "text": "Kanton Oust\n\nKanton Oust ( ) je francouzský kanton v departementu Ariège v regionu Midi-Pyrénées. Tvoří ho osm obcí.\n\n"}
{"id": "873445", "url": "https://cs.wikipedia.org/wiki?curid=873445", "title": "Kanton Pamiers-Est", "text": "Kanton Pamiers-Est\n\nKanton Pamiers-Est ( ) je francouzský kanton v departementu Ariège v regionu Midi-Pyrénées. Tvoří ho 10 obcí.\n\n"}
{"id": "873446", "url": "https://cs.wikipedia.org/wiki?curid=873446", "title": "Kanton Pamiers-Ouest", "text": "Kanton Pamiers-Ouest\n\nKanton Pamiers-Ouest ( ) je francouzský kanton v departementu Ariège v regionu Midi-Pyrénées. Tvoří ho 12 obcí.\n\n"}
{"id": "873450", "url": "https://cs.wikipedia.org/wiki?curid=873450", "title": "Delivered at terminal", "text": "Delivered at terminal\n\nDelivered At Terminal (zkratka DAT) je mezinárodní dodací doložka Incoterms.\n\nPovinností prodávajícího je uhradit přepravu na terminál s výjimkou nákladů spojenými s proclením zboží. Dovozce na sebe přijímá také odpovědnost za veškerá rizika až do doby, kdy je zboží vyloženo na terminálu.\n"}
{"id": "873452", "url": "https://cs.wikipedia.org/wiki?curid=873452", "title": "Delivered At Place", "text": "Delivered At Place\n\nDelivered At Place (zkratka je DAP, ) je mezinárodní dodací doložka Incoterms.\n\nProdávající hradí náklady přepravy zboží na sjednané místo s výjimkou nákladů za proclení zboží. Prodávající na sebe zároveň přejímá odpovědnost za případná rizika až do doby, kdy je zboží připraveno k vyložení kupujícím.\n"}
{"id": "873455", "url": "https://cs.wikipedia.org/wiki?curid=873455", "title": "Německá demokratická republika na Letních olympijských hrách 1976", "text": "Německá demokratická republika na Letních olympijských hrách 1976\n\nNěmecká demokratická republika na Letních olympijských hrách 1976 reprezentovala výprava 267 sportovců (154 mužů a 113 žen) v 17 sportech.\n"}
{"id": "873456", "url": "https://cs.wikipedia.org/wiki?curid=873456", "title": "Røst", "text": "Røst\n\nRøst je obec a souostroví v kraji Nordland na severu Norska. Rozkládá se asi 100 km západně od města Bodø a 115 km severně od polárního kruhu. Administrativní centrum se nachází na hlavním ostrově Røstlandet v nejjižnější oblasti Lofotského souostroví, kde také žije většina obyvatel. Zde se rovněž nalézá malé letiště. Celé souostroví čítá na 365 ostrovů či ostrůvků.\n\nPůsobením teplého Severoatlantského proudu je zdejší klima velmi mírné; letní měsíce jsou chladné, v zimě je teplota okolo bodu mrazu. Větrno je zde takřka neustále, přičemž krajina obydlených ostrovů je v podstatě plochá, s nadmořskou výškou pouhých 11 metrů.\n\nZ místního letiště je rychlé spojení do Bodø. Trajektem pak rovněž do Bodø (asi 4 hodiny) a na sousední souostroví Værøy, na severovýchodě.\n\nNejvětší příjem má Røst z rybolovu a s odvětvími s ním spojenými. Od ledna do dubna probíhá hlavní výlov tresek, jejichž valná část se potom suší a vyváží do zahraničí, především do Itálie.\nKromě toho je zde jeden obchod se smíšeným zbožím, menší hotel a hrstka zařízení restauračního typu.\n\nV roce 1432 zde se svými muži ztroskotal Benátčan Pietro Querini, který s sebou nazpět domů přivezl rovněž sušené tresky (angl.\"stockfish\"), jež tímto v Benátském království proslavil. Ty se odsud postupně rozšířily i do kuchyní jiných krajů dnešní Itálie.\n"}
{"id": "873458", "url": "https://cs.wikipedia.org/wiki?curid=873458", "title": "František Strnad", "text": "František Strnad\n\nFrantišek Strnad (7. února 1944 Přerov – 18. ledna 2012) byl český politik, počátkem 21. století poslanec Poslanecké sněmovny za ČSSD.\n\nAbsolvoval stavební fakultu Vysokého učení technického v Brně. Od počátku 80. let 20. století žil v Břeclavi. Byl ženatý, měl syna. Po patnáct let učil na střední průmyslové škole v Břeclavi.\n\nPo roce 1989 se v Břeclavi podílel na obnově sociální demokracie. V komunálních volbách roku 1994 neúspěšně kandidoval do zastupitelstva města Břeclav za ČSSD. Zvolen sem byl v komunálních volbách roku 1998 a opětovně neúspěšně sem kandidoval v komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako stavební inženýr, v roce 2002 coby poslanec, roku 2006 jako důchodce a v roce 2010 coby autorizovaný stavební inženýr. V období let 1998–2002 byl místostarostou města.\n\nVe volbách v roce 2002 byl zvolen do poslanecké sněmovny za ČSSD (volební obvod Jihomoravský kraj). Byl členem sněmovního výboru pro sociální politiku a zdravotnictví a výboru pro vědu, vzdělání, kulturu, mládež a tělovýchovu. Ve sněmovně setrval do voleb v roce 2006.\n\n"}
{"id": "873460", "url": "https://cs.wikipedia.org/wiki?curid=873460", "title": "Max Spielmann", "text": "Max Spielmann\n\nMax Spielmann (3. dubna 1881, Kroměříž – 20. června 1970, Wiesbaden) byl německy hovořící židovský architekt z Moravy, působící zejména za první republiky. Jeho nejznámější realizací je bankovní dům pro firmu Petschek v Praze - Petschkův palác, lidově zvaný \"\"Pečkárna\"\".\n\nNarodil se v roce 1881 v Kroměříži do rodiny místního nadučitele chlapecké obecné školy Hermanna Spielmanna a Auguste Spielmannové, rozené Kohn. Rodina pocházela z Pohořelic u Brna.\n\nV letech 1901-1905 studoval na vídeňské technice, poté na německé technice v Praze, kde po studiích zůstal činný a kde záhy začal projektovat.\n\nPo celou dobu svého působení pracoval Max Spielmann přednostně pro bohatou židovskou klientelu. Charakteristickým rysem jeho návrhů je inspirace architekturou klasicizujícího baroka či klasicismu. Všem budovám je společný akcent na monumentalitu, honosnost a reprezentativnost.\n\nOd roku 1934 působil Spielmann v Brně, roku 1938 přesídlil do francouzského města Nice, kde jako jeden z mála z celé rodiny přežil válku. Po válce byl v Československu označen za osobu německé národnosti a nepodařilo se mu uchovat si československé občanství. V roce 1956 přesídlil do Wiesbadenu, kde 20. června 1970 zemřel.\n\nNejstarší známou realizací Maxe Spielmanna je obytný a obchodní dům bratří Picků na Karlově náměstí čp. 28/559 z roku 1911. Další jeho realizace vila Hanse Budischowského z roku 1914 v Třebíči předznamenává směr jeho další práce pro rodinu Petschkovu.\n\nPrvní realizací pro Petschkovy je bankovní palác v ulici Politických vězňů čp. 931/20, který byl vybudován v letech 1922-1927. Fasáda banky i interiéry přes svoji kamennou těžkopádnost naznačuje směr, ve kterém navrhl bubenečské vily pro členy rodiny Petschků — Friedricha Petschka (dnes sídlo ruského velvyslanectví), Marianne Gellertové, rozené Petschkové (původně Velvyslanectví Čínské lidové republiky, dnes Památník národního písemnictví) a Otto Petschka (dnes rezidence velvyslance USA). Další bubenečskou vilou je vila ve Wolkerově ulici čp. 568/16.\n\n"}
{"id": "873462", "url": "https://cs.wikipedia.org/wiki?curid=873462", "title": "Seznam postav hry Tekken", "text": "Seznam postav hry Tekken\n\nToto je seznam postav hry Tekken.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "873465", "url": "https://cs.wikipedia.org/wiki?curid=873465", "title": "Kanton Castillon-en-Couserans", "text": "Kanton Castillon-en-Couserans\n\nKanton Castillon-en-Couserans ( ) je francouzský kanton v departementu Ariège v regionu Midi-Pyrénées. Tvoří ho 26 obcí.\n\n"}
{"id": "873466", "url": "https://cs.wikipedia.org/wiki?curid=873466", "title": "Kanton Foix-Rural", "text": "Kanton Foix-Rural\n\nKanton Foix-Rural ( ) je francouzský kanton v departementu Ariège v regionu Midi-Pyrénées. Tvoří ho 24 obcí.\n\n"}
{"id": "873467", "url": "https://cs.wikipedia.org/wiki?curid=873467", "title": "Kanton Foix-Ville", "text": "Kanton Foix-Ville\n\nKanton Foix-Ville ( ) je francouzský kanton v departementu Ariège v regionu Midi-Pyrénées. Tvoří ho pouze město Foix.\n"}
{"id": "873468", "url": "https://cs.wikipedia.org/wiki?curid=873468", "title": "Kanton Sainte-Croix-Volvestre", "text": "Kanton Sainte-Croix-Volvestre\n\nKanton Sainte-Croix-Volvestre ( ) je francouzský kanton v departementu Ariège v regionu Midi-Pyrénées. Tvoří ho 12 obcí.\n\n"}
{"id": "873470", "url": "https://cs.wikipedia.org/wiki?curid=873470", "title": "Kanton Saint-Girons", "text": "Kanton Saint-Girons\n\nKanton Saint-Girons ( ) je francouzský kanton v departementu Ariège v regionu Midi-Pyrénées. Tvoří ho 14 obcí.\n\n"}
{"id": "873472", "url": "https://cs.wikipedia.org/wiki?curid=873472", "title": "Kanton Saint-Lizier", "text": "Kanton Saint-Lizier\n\nKanton Saint-Lizier ( ) je francouzský kanton v departementu Ariège v regionu Midi-Pyrénées. Tvoří ho 16 obcí.\n\n"}
{"id": "873474", "url": "https://cs.wikipedia.org/wiki?curid=873474", "title": "Kanton Tarascon-sur-Ariège", "text": "Kanton Tarascon-sur-Ariège\n\nKanton Tarascon-sur-Ariège ( ) je francouzský kanton v departementu Ariège v regionu Midi-Pyrénées. Tvoří ho 20 obcí.\n\n"}
{"id": "873475", "url": "https://cs.wikipedia.org/wiki?curid=873475", "title": "Kanton Quérigut", "text": "Kanton Quérigut\n\nKanton Quérigut ( ) je francouzský kanton v departementu Ariège v regionu Midi-Pyrénées. Tvoří ho sedm obcí.\n\n"}
{"id": "873476", "url": "https://cs.wikipedia.org/wiki?curid=873476", "title": "Kanton Lavelanet", "text": "Kanton Lavelanet\n\nKanton Lavelanet ( ) je francouzský kanton v departementu Ariège v regionu Midi-Pyrénées. Tvoří ho 21 obcí.\n\n"}
{"id": "873477", "url": "https://cs.wikipedia.org/wiki?curid=873477", "title": "Kanton Saverdun", "text": "Kanton Saverdun\n\nKanton Saverdun ( ) je francouzský kanton v departementu Ariège v regionu Midi-Pyrénées. Tvoří ho 14 obcí.\n\n"}
{"id": "873478", "url": "https://cs.wikipedia.org/wiki?curid=873478", "title": "Kanton Massat", "text": "Kanton Massat\n\nKanton Massat ( ) je francouzský kanton v departementu Ariège v regionu Midi-Pyrénées. Tvoří ho šest obcí.\n\n"}
{"id": "873479", "url": "https://cs.wikipedia.org/wiki?curid=873479", "title": "Kanton Mirepoix", "text": "Kanton Mirepoix\n\nKanton Mirepoix ( ) je francouzský kanton v departementu Ariège v regionu Midi-Pyrénées. Tvoří ho 35 obcí.\n\n"}
{"id": "873482", "url": "https://cs.wikipedia.org/wiki?curid=873482", "title": "Kanton Varilhes", "text": "Kanton Varilhes\n\nKanton Varilhes ( ) je francouzský kanton v departementu Ariège v regionu Midi-Pyrénées. Tvoří ho 18 obcí.\n\n"}
{"id": "873483", "url": "https://cs.wikipedia.org/wiki?curid=873483", "title": "Kanton Vicdessos", "text": "Kanton Vicdessos\n\nKanton Vicdessos ( ) je francouzský kanton v departementu Ariège v regionu Midi-Pyrénées. Tvoří ho 10 obcí.\n\n"}
{"id": "873487", "url": "https://cs.wikipedia.org/wiki?curid=873487", "title": "Kanton Aubin", "text": "Kanton Aubin\n\nKanton Aubin ( ) je francouzský kanton v departementu Aveyron v regionu Midi-Pyrénées. Tvoří ho čtyři obce.\n\n"}
{"id": "873494", "url": "https://cs.wikipedia.org/wiki?curid=873494", "title": "365 (číslo)", "text": "365 (číslo)\n\nTřista šedesát pět je přirozené číslo. Následuje po číslu třista šedesát čtyři a předchází číslu třista šedesát šest. Řadová číslovka je \"třistašedesátý pátý\" nebo \"třistapětašedesátý\". Římskými číslicemi se zapisuje CCCLXV.\n\nTřista šedesát pět je\n\n365 dnů je zaokrouhlená doba oběhu Země kolem Slunce.\n\n365 je počet dní nepřestupného roku\n\n"}
{"id": "873504", "url": "https://cs.wikipedia.org/wiki?curid=873504", "title": "Třída Al-Boom", "text": "Třída Al-Boom\n\nTřída Al-Boom je třída raketových člunů kuvajtského námořnictva postavená na základě typu TNC 45 německé loděnice Lürssen. Celkem bylo postaveno šest jednotek této třídy. Pět člunů bylo zničeno během války v Zálivu na počátku 90. let. V aktivní službě zůstala jediná přeživší loď v podobě člunu \"Al-Sanbouk\", který také v letech 1994–1995 prošel modernizací.\n\nVšech šest jednotek třídy postavila, na základě své typové řady TNC 45 (číslo značí délku trupu v metrech), německá loděnice Lürssen. Čluny \"Al-Boom\", \"Al-Betteel\", \"Al-Sanbouk\", \"Al-Saadi\", \"Al-Ahmadi\" a \"Al-Abdali\" byly dokončeny v letech 1983–1984.\n\nHlavňovou výzbroj po dokončení tvořil jeden dvouúčelový 76mm kanón OTO Melara v dělové věži na přídi a dva 40mm kanóny Breda-Bofors v dvouhlavňové věži. Údernou výzbroj tvoří čtyři francouzské protilodní střely MM40 Exocet. \"Al-Sanbouk\" má výzbroj doplněnu o dva 7,62mm kulomety. Radary jsou typů Sea GIRAFFE 50HC, Decca 1226C a 9LV-200. Pohonný systém tvoří čtyři diesely MTU. Nejvyšší rychlost dosahuje 41 uzlů.\n\nPět ze šesti jednotek bylo zajato Iráčany po jejich invazi do Kuvajtu. Následně je během války v Zálivu zničilo letectvo spojenců. Pouze \"Al-Sanbouk\" dokázal uniknout do bezpečí a zůstal ve službě i po válce.\n\n"}
{"id": "873506", "url": "https://cs.wikipedia.org/wiki?curid=873506", "title": "DAT", "text": "DAT\n\nSpojení písmen D, A, T může mít více významů:\n\n"}
{"id": "873507", "url": "https://cs.wikipedia.org/wiki?curid=873507", "title": "Třída Al-Instiqlal", "text": "Třída Al-Instiqlal\n\nTřída Al-Instiqlal je třída rychlých dělových člunů kuvajtského námořnictva postavená na základě typu FPB-57 německé loděnice Lürssen. Celkem byly postaveny dvě jednotky této třídy. Zatímco \"Sabhan\" (P5704) byl zničen během války v Zálivu na počátku 90. let, sesterská loď \"Instiqlal\" (P5702) se k roku 2008 nacházela v rezervě.\n\nObě jednotky této třídy postavila, na základě své typové řady FPB-57 (číslo značí délku trupu v metrech), německá loděnice Lürssen ve Vegesacku. Čluny \"Sabhan\" a \"Instiqlal\" byly dokončeny roku 1984.\n\nRadary jsou typů Sea GIRAFFE 50HC, Decca 1226C a 9LV-228. Hlavňovou výzbroj tvoří jeden dvouúčelový 76mm kanón OTO Melara v dělové věži na přídi a 40mm dva kanóny Breda-Bofors v dvouhlavňové věži. Pohonný systém tvoří čtyři diesely MTU. Nejvyšší rychlost dosahuje 36 uzlů.\n\n\"Sabhan\" byl zajat Iráčany po jejich invazi do Kuvajtu. Následně jej během války v Zálivu dne 29. ledna 1991 zničily síly spojenců. \"Instiqlal\" unikl do bezpečí a zůstal ve službě i po válce.\n\n"}
{"id": "873508", "url": "https://cs.wikipedia.org/wiki?curid=873508", "title": "Advokátní přímus", "text": "Advokátní přímus\n\nAdvokátní přímus označuje povinnost být zastoupen advokátem v určitém řízení před soudem a účastník takového řízení se pak proto nejen nemůže hájit sám, ale nemůže se nechat zastupovat i tzv. obecným zmocněncem. Ve stanovených případech jsou však z tohoto pravidla umožněny výjimky, zejména tehdy, pokud sám účastník řízení má vysokoškolské právnické vzdělání. \n\nPovinnost být zastoupen advokátem v českém právu nastává:\n\nZvolený nebo ustanovený advokát nosí v případech, kdy je zastoupení jeho prostřednictvím povinné, vždy talár.\n\n"}
{"id": "873510", "url": "https://cs.wikipedia.org/wiki?curid=873510", "title": "Šíjové projasnění", "text": "Šíjové projasnění\n\nŠíjové projasnění je vyšetření nuchálního úhlu, které se provádí v 11.-13. týdnu těhotenství. Měří se při něm nahromadění tekutin vzadu na krku dítěte. V tomto období mají všechny děti na tomto místě určité množství tekutin. U dětí s Downovým syndromem je toto množství zvýšené.\n"}
{"id": "873512", "url": "https://cs.wikipedia.org/wiki?curid=873512", "title": "Třída Um Al Maradim", "text": "Třída Um Al Maradim\n\nTřída Um Al Maradim je třída raketových člunů kuvajtského námořnictva postavená na základě francouzské typové řady \"Combattante I\" / P-37 BRL. Celkem bylo postaveno osm jednotek této třídy. Všechny jsou v aktivní službě.\n\nVšech osm jednotek třídy postavila, na základě své typové řady \"Combattante I\", francouzská loděnice Construction Mecaniques de Normandie (CMN) v Cherbourgu. Plavidla pomohla zacelit těžké ztráty námořnictva, utrpěné ve válce v Zálivu. Nesou jména \"Um Al Maradim\" (P3711), \"Ouha\" (P3713), \"Failaka\" (P3715), \"Maskan\" (P3717), \"Al Ahmadi\" (P3719), \"Al Fahaheel\" (P3721), \"Al Yamook\" (P3723) a \"Al Garoh\" (P3725). Do služby vstupovaly v letech 1998–2000.\n\nPlavidla nesou bojový řídící systém Thales Tavitac. Dále nesou radar pro řízení palby Bae Systems Seaspray, optotronický systém řízení palby Sagem Najir Mk 2, 3D vyhledávací radar Thales MRR a navigační radar Racal. Hlavňovou výzbroj tvoří jeden 40mm kanón v dělové věži na přídi, jeden 20mm kanón Giat M621 na zádi a dva 12,7mm kulomety. Údernou výzbroj představují čtyři lehké podzvukové protilodní střely MBDA Sea Skua s dosahem 15 km. V případě potřeby mohou být vybaveny dvojitým vypouštěcím zařízením Simbad pro protiletadlové řízené střely velmi krátkého dosahu Mistral. Pohonný systém tvoří dva diesely MTU a dvě vodní trysky KaMeWa. Nejvyšší rychlost dosahuje 30 uzlů.\n"}
{"id": "873513", "url": "https://cs.wikipedia.org/wiki?curid=873513", "title": "Kanton Entraygues-sur-Truyère", "text": "Kanton Entraygues-sur-Truyère\n\nKanton Entraygues-sur-Truyère ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "873514", "url": "https://cs.wikipedia.org/wiki?curid=873514", "title": "Kanton Espalion", "text": "Kanton Espalion\n\nKanton Espalion ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "873516", "url": "https://cs.wikipedia.org/wiki?curid=873516", "title": "Miroslav Svoboda (politik ČSSD)", "text": "Miroslav Svoboda (politik ČSSD)\n\nMiroslav Svoboda (* 30. března 1962) je český politik, v letech 2002 až 2010 a pak 2011 až 2013 poslanec Poslanecké sněmovny za ČSSD.\n\nV období let 1982-1990 pracoval v technickém vedení vysílacích pracovišť v Československém rozhlasu Praha. Po roce 1989 byl podnikatelem v oboru komunikační a zabezpečovací techniky. Do roku 1989 byl členem KSČ. Do ČSSD vstoupil roku 1994. Stal se místopředsedou Obvodního výkonného výboru ČSSD Praha 10 a Krajského výkonného výboru ČSSD Praha.\nV komunálních volbách roku 1998 neúspěšně kandidoval do zastupitelstva městské části Praha 10 za ČSSD. Zasedl sem dodatečně v roce 2000. Zvolen sem byl pak v komunálních volbách roku 2002 a komunálních volbách roku 2010. Profesně se k roku 1998 uvádí jako podnikatel, v roce 2002 coby poslanec a roku 2010 jako ekonom. Mezitím byl v komunálních volbách roku 2006 za ČSSD zvolen do zastupitelstva městské části Praha 11.\n\nVe volbách v roce 2002 byl zvolen do poslanecké sněmovny za ČSSD (volební obvod Praha). Byl členem sněmovního rozpočtového výboru. Poslanecký mandát obhájil ve volbách v roce 2006. Byl členem rozpočtového výboru a místopředsedou výboru pro obranu. Kandidoval i ve volbách v roce 2010, ale nebyl zvolen. Do sněmovny nicméně nastoupil dodatečně v březnu 2011 jako náhradník poté, co rezignoval Martin Pecina. Zasedl do rozpočtového výboru.\n\nV červenci 2011 Svobodu vyzvalo vedení ČSSD k rezignaci na stranické funkce kvůli kauze údajně opsané diplomové práce. Odchod ze sněmovny vedení strany nepožadovalo, ale prohlásilo, že vývoj kauzy bude zohledněn při jeho zařazení na kandidátní listinu v příštích volbách. Svoboda odmítl rezignovat s tím, že stejně zastává je funkci předsedy krajské kontrolní komise pro Prahu. Podezření na plagiátorství své diplomové práce odmítl jako nepodložená a účelově formulovaná vnitrostranickými oponenty. Předmětem kauzy byla Svobodova diplomová práce na Vysoké škole finanční a správní. Ta byla podle informací tisku z velké části opsaná. Nacházel se v ní souvislý úsek deset stran opsaný z jiné práce. Na odhalení Svoboda reagoval s tím, že „\"Je mi to celé nesmírně trapné. Titul ale vracet nebudu, vystudoval jsem totiž řádně. Chodil jsem tam pět a půl roku. Teď hledám cestu, zda mohu práci otevřít a předělat, aby bylo vše v pořádku\".“\n\nV senátních volbách roku 2010 byl kandidátem ČSSD za senátní obvod č. 22 - Praha 10. V 1. kole získal 18 % hlasů a nepostoupil do 2. kola.\n\n"}
{"id": "873517", "url": "https://cs.wikipedia.org/wiki?curid=873517", "title": "Kanton Estaing", "text": "Kanton Estaing\n\nKanton Estaing ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "873523", "url": "https://cs.wikipedia.org/wiki?curid=873523", "title": "Miroslav Svoboda", "text": "Miroslav Svoboda\n\nJméno a příjmení Miroslav Svoboda má více nositelů:\n\n"}
{"id": "873528", "url": "https://cs.wikipedia.org/wiki?curid=873528", "title": "Circuit of the Americas", "text": "Circuit of the Americas\n\nCircuit of the Americas je okruh, který se nachází v USA poblíž města Austin v Texasu. Tento okruh byl otevřen v roce 2012. Na tomto okruhu se jezdí od roku 2012 Formule 1 a od roku 2013 se zde jezdí MotoGP. Okruh navrhl návrhář Herman Tilke. Je to první okruh v USA, který by speciálně postaven pro závody Formule 1. Okruh má být „směsicí“ slavných zatáček z okruhů Silverstone (Maggotts, Backetts a Chapel), Hockenheimring (stadion) a tureckého Istanbul Racing Circuit (několikrát lomená zatáčka č. 8). Zajímavá je také první zatáčka tohoto okruhu, která se zvedá na několika desítkách metrů o 42 m.\n"}
{"id": "873531", "url": "https://cs.wikipedia.org/wiki?curid=873531", "title": "Lotte Reinigerová", "text": "Lotte Reinigerová\n\nCharlotte \"Lotte\" Reinigerová (2. června 1899, Berlín - 19. června 1981) byla německá animátorka a režisérka.\n\nLotte Reinigerová se narodila v Berlínské čtvrti Charlottenburg. Už jako dítě byla fascinována čínským a indonéským stínovým divadlem. Později, jako teenager, byla ovlivněná tvorbou herce a režiséra Paula Wegenera a navštěvovala ho na přednáškách o animaci. Později se zapojila do herecké společnosti, kam Wegener náležel, a pracovala na vkládaných titulcích pro jeho filmy a přitom vystřihovala siluety podle tváří herců.\n\nZa práci na titulcích a krysách Wagnerova \"Der Rattenfänger von Hameln\" (\"Krysaře z Hameln\") byla Reinigerová přijata do animačního studia se vznešeným názvem Institut kulturního výzkumu. Zde se setkala se svým budoucím kameramanem a režisérem Karlem Kochem; od roku 1921 jí byl také manželem. První samostatná režijní práce Lotte Reinigerové byla na filmu \"Das Ornament des verliebten Herzens\", kde si jednak ověřila funkčnost a efektnost způsobu animace a zároveň zavedla mnoho metod a pravidel tohoto žánru. Zde bylo poprvé naplno vyzkoušeno animování vystřihovaných postav a výsledný snímek byl velmi kladně přijat. V průběhu následujících let Lotte Reinigerová pracovala na několika menších filmech anebo spolupracovala s jinými tvůrci, například animovala dravce v první části germánské ságy o Nibelunzích od Fritze Langa.\n\nPrvním výrazným filmem Lotte Reinigerové je animovaný fantaskní příběh o lásce prince Ahmeda a víly Peri Banu, který čerpá inspiraci v pohádkách Tisíce a jedné noci. \"Dobrodružství prince Ahmeda\", jehož animace trvala téměř čtyři roky, bylo těžké dostat do distribuce, ale s podporou režiséra Jeana Renoira se po roce podařila projekce v Paříži a snímek byl vřele přijat jak odbornou kritikou, tak i laickým publikem. Ovšem do konce své šedesátileté kariéry už nikdy nevytvořila celovečerní film. Spolupráce na hraném snímku \"Die Jagd nach dem Glück\" byla přerušena nečekanou událostí, kdy do Německa dorazil zvukový film a dodatečné dabování novými herci se nesetkalo s úspěchem.\n\nSe vzestupem nacismu se manželé rozhodli emigrovat, avšak nemohli najít zemi, kde by dostali trvalá víza. Roky 1933 až 1944 trávili cestováním a hledáním nového domova, a tak s nimi podle možností spolupracovali Jean Renoir v Paříži a Luchino Visconti v Římě. Nějakým způsobem dokončují dalších dvanáct snímků, tedy až od roku 1939, kdy se konečně usadili v Londýně. Lotte Reinigerová poté navrhla logo pro Anglickou poštu (General Post Office) se siluetou korunky a logo Národní společnosti neslyšících (NDCS). Také roku 1953 vytvořila ilustrace pro spisovatele Lancelyna Greena a jeho knihu o rytířích. Poté animovala sérii více než tuctu filmů inspirovaných pohádkami bratří Grimmů.\n\nJejí styl je ojedinělý mezi velkými postavami animovaného filmu díky specifické animační technice asijských stínoher za použití krajkově jemné siluety.\n\nLotte Reinigerová zemřela ve věku 82 let v Německu.\n\n\npřehled krátkých filmů na \n"}
{"id": "873533", "url": "https://cs.wikipedia.org/wiki?curid=873533", "title": "Dick Forsman", "text": "Dick Forsman\n\nDick Forsman (* 1953 Helsinky) je finský ornitolog a fotograf.\n\nForsman studoval zoogenetiku na univerzitě v Helsinkách a patří mezi přední evropské ornitology se specializací na dravce. V obdobích 1992–1993 a 1984–1991 byl předsedou finského Rariteettikomitean. Vydal řadu ornitologických příruček a průvodců.\n\n\n"}
{"id": "873536", "url": "https://cs.wikipedia.org/wiki?curid=873536", "title": "Rheinmetall", "text": "Rheinmetall\n\nRheinmetall AG je německý strojírenský koncern, který byl založen roku 1889.\n\nJe to jeden z největších výrobců vojenského materiálu a zbraní v Německu i v Evropě. Sídlo společnosti se nachází ve městě Düsseldorf. Výrobní závody jsou ve městech Düsseldorf, Kassel a Unterlüß.\n\nV roce 1889 podnikatel a vynálezce Heinrich Ehrhardt založil malou společnost na výrobu zbraní a střeliva. Později společnost rozšířila sortiment a začala vyrábět děla. Do začátku první světové války se společnost stala největším výrobcem zbraní v Německu. Od ledna 1914 zaměstnávala více než 8000 lidí, v roce 1915 zaměstnávala 14 000 lidí a před koncem války se počet zvýšil na 48 000.\n\nDo konce roku 1917 společnost vyráběla denně více než 2,5 mil. nábojů a granátů, více než 500 pistolí, pušek a kulometů a 50 různých dělostřeleckých zbraní. Po uzavření smlouvy ve Versailles v červenci 1919 bylo Německu zakázáno vyrábět zbraně velké ráže, což společnost Rheinmetall citelně postihlo. V důsledku toho musela přejít na civilní výrobu.\n\nRoku 1933 Rheinmetall koupila zkrachovalou železniční společnost Borsig a určitou dobu potom nesla název \"Rheinmetall-Borsig\". Od poloviny 30. let 20. století začala intenzivně zvyšovat výrobu zbraní. Vyráběly se pistole, kulomety, samopaly, protitankové kanóny, houfnice a obrněné vlaky. V roce 1937 její divize \"Alkett\" zřídila nedaleko Berlína výrobu tanků, které byly vykazovány kvůli smlouvě jako zemědělské traktory. V roce 1941 došlo ke změně vedení společnosti. Rheinmetall byl podřízen státnímu koncernu Reichswerke Hermann Göring, který byl zodpovědný za správu vojenských továren v Německu. Od té doby společnost postupně zvyšovala výrobu a stala se z ní jedna z předních zbrojovek v Evropě.\n\n"}
{"id": "873538", "url": "https://cs.wikipedia.org/wiki?curid=873538", "title": "Elektromagnetický měřicí přístroj", "text": "Elektromagnetický měřicí přístroj\n\nElektromagnetický měřící přístroj je typ elektromechanického zařízení používaný k měření elektrických veličin jako elektrický proud a napětí. Využívá magnetické účinky elektrického napětí. \n\nMěřené napětí je přivedeno na pevný a pohyblivý segment (viz obrázek), které se tím zmagnetizují ve stejné polaritě a začnou se odpuzovat. Síly se vyrovnají pootočením osy, na které je připojen pohyblivý segment a zároveň ručička, která na ciferníku ukáže hodnotu měřené veličiny. \n\nElektromagnetický měřicí přístroj (voltmetr nebo ampérmetr) měří stejnosměrné i střídavé veličiny - není tedy třeba zapojovat jej s usměrňovačem jako např. magnetoelektrický měřicí přístroj. Elektromagnetický měřicí přístroj udává efektivní hodnotu harmonického průběhu.\n"}
{"id": "873539", "url": "https://cs.wikipedia.org/wiki?curid=873539", "title": "Schifferstadt", "text": "Schifferstadt\n\nSchifferstadt je město v okresu Rhein-Pfalz-Kreis, v Německé spolkové zemi, Porýní-Falc.\n\nNa znaku města Schifferstadt je znázorněno: Německy: \"„In Blau ein stilisiertes goldenes Schiff mit vorne angelehntem, aufrechtem goldenem Ruder, daraus wachsend ein silbernes Kreuz.“\" “V modrém poli zlatá stylizovaná loď s vpravo položeným zlatým veslem a vyrůstajícím stříbrným křížem.”\n\n"}
{"id": "873546", "url": "https://cs.wikipedia.org/wiki?curid=873546", "title": "FV101 Scorpion", "text": "FV101 Scorpion\n\nFV101 Scorpion je pásové obrněné vozidlo britského původu (někdy označované jako \"lehký tank\"), které patří do řady bojových průzkumných vozidel – \"Combat Vehicle Reconnaissance (Tracked)\", ve zkratce \"CVR(T)\".\n\nFV101 Scorpion byl navržen jako rychlé a lehké průzkumné vozidlo s možností leteckého transportu. Jeho pancéřování tvoří z velké části slitina hliníku. Kanón ráže 76 mm typu L23A1 je schopen střelby municí L29 HESH, L24 HE, L32 (dýmová), L33 (kartáč).\n\nDo vozidla byl standardně montován benzinový motor \"Jaguar\" s obsahem 4,2 l, který byl vybrán pro dobrý poměr výkon/hmotnost. Někteří zákazníci však preferovali dieselový motor \"Perkins\", protože má delší životnost a je u něj menší riziko vzniku požáru. Všechny modely jsou schopny dosáhnout maximální rychlost okolo 80 km/h.\n\nVýrobcem Scorpionů byla britská společnost Alvis Vickers. Vyrobilo se jich více než 3000 ks. Scorpiony byly nasazeny do služby v britských ozbrojených silách roku 1973. Scorpion je jedno z nejrychlejších pásových bojových vozidel na světě. Scorpion byl jako jediné britské obrněné vozidlo nasazen roku 1982 v argentinsko-britské válce o Falklandy, protože kvůli malému plošnému zatížení mohl jako jedno z mála tehdejších obrněných vozidel operovat v tamějších podmínkách.\n\nScorpion byl v Británii vyřazen ze služby kvůli nevyhovujícímu kanónu L23A1. Použitím podvozku ze Scorpionu a věže z britského průzkumného vozidla FV721 Fox později vznikl lehký tank \"Sabre\".\n\nScorpion je vybaven, s výjimkou 90mm verzí, kanónem ráže 76 mm. Ve vozidle je 40 ks nábojů pro kanón (33 ks u 90mm verze). Sekundární výzbroj tvoří kulomet 7,62 mm se zásobou 3000 ks nábojů a granátomety.\n\nScorpion 90 (exportní verze) je vyzbrojen 90mm kanónem M-A1 vybaveným úsťovou brzdou. Byl dodán do Indonésie, Malajsie a Venezuely.\n\nBelgie (701 ks), Botswana, Brunej, Chile, Indie, Írán, Irsko, Jordánsko, Malajsie (26 ks – 90mm kanón), Indonésie (100 ks – 90mm kanón), Nový Zéland, Omán, Filipíny (41 ks), Španělsko, Thajsko, Spojené království, Venezuela (90 ks).\n\n"}
{"id": "873562", "url": "https://cs.wikipedia.org/wiki?curid=873562", "title": "Rost", "text": "Rost\n\nRost může být:\n\n\n"}
{"id": "873571", "url": "https://cs.wikipedia.org/wiki?curid=873571", "title": "Třída Doğan", "text": "Třída Doğan\n\nTřída Doğan je třída raketových člunů tureckého námořnictva postavená na základě typu FPB 57 německé loděnice Lürssen. Celkem bylo postaveno osm jednotek této třídy. Druhá čtyřčlenná skupina je někdy označována jako třída Rüzgar. Na třídu později navázala mírně upravená třída \"Yıldız\".\n\nTřída byla vyvinuta na základě typové řady FPB 57 (číslo značí délku trupu v metrech) německé loděnice Lürssen. První jednotku postavila loděnice Lürssen ve Vegesacku a ostatních sedm turecká loděnice Taskizak v Istanbulu. První série člunů, pojmenovaných \"Doğan\" (P 340), \"Marti\" (P 341), \"Tayfun\" (P 342) a \"Volkan\" (P 343), byla do služby zařazena v letech 1977–1980. Druhá série \"Rüzgâr\" (P 344), \"Poyraz\" (P 345), \"Girbet\" (P 346) a \"Fırtına\" (P 347) následovala v letech 1986–1988.\n\nPlavidla nesou bojový řídící systém TACTICOS, optotronický systém řízení palby LIOD Mk 2, navigační radar Decca TM 1226 a radar pro řízení palby WM-28/41. Hlavňovou výzbroj tvoří jeden dvouúčelový 76mm kanón OTO Melara Compact v dělové věži na přídi a 35mm dvojkanón Oerlikon ve věži na zádi. Doplňují je dva 7,62mm kulomety. Údernou výzbroj tvoří až osm protilodních střel RGM-84A Harpoon. V době míru plavidla běžně nesou pouze čtyři střely. Pohonný systém tvoří čtyři diesely MTU 16V956 TB91. Nejvyšší rychlost dosahuje 36,5 uzlu.\n\n"}
{"id": "873573", "url": "https://cs.wikipedia.org/wiki?curid=873573", "title": "Kanton Réquista", "text": "Kanton Réquista\n\nKanton Réquista ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "873575", "url": "https://cs.wikipedia.org/wiki?curid=873575", "title": "Kanton Saint-Chély-d'Aubrac", "text": "Kanton Saint-Chély-d'Aubrac\n\nKanton Saint-Chély-d'Aubrac ( ) je francouzský kanton v departementu Aveyron v regionu Midi-Pyrénées. Tvoří ho dvě obce.\n\n"}
{"id": "873581", "url": "https://cs.wikipedia.org/wiki?curid=873581", "title": "Kanton Saint-Geniez-d'Olt", "text": "Kanton Saint-Geniez-d'Olt\n\nKanton Saint-Geniez-d'Olt ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "873582", "url": "https://cs.wikipedia.org/wiki?curid=873582", "title": "Kanton La Salvetat-Peyralès", "text": "Kanton La Salvetat-Peyralès\n\nKanton La Salvetat-Peyralès ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "873583", "url": "https://cs.wikipedia.org/wiki?curid=873583", "title": "Kanton Sévérac-le-Château", "text": "Kanton Sévérac-le-Château\n\nKanton Sévérac-le-Château ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "873584", "url": "https://cs.wikipedia.org/wiki?curid=873584", "title": "Kanton Vézins-de-Lévézou", "text": "Kanton Vézins-de-Lévézou\n\nKanton Vézins-de-Lévézou ( ) je francouzský kanton v departementu Aveyron v regionu Midi-Pyrénées. Tvoří ho čtyři obce.\n\n"}
{"id": "873585", "url": "https://cs.wikipedia.org/wiki?curid=873585", "title": "Kanton Sainte-Geneviève-sur-Argence", "text": "Kanton Sainte-Geneviève-sur-Argence\n\nKanton Sainte-Geneviève-sur-Argence ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "873586", "url": "https://cs.wikipedia.org/wiki?curid=873586", "title": "Kanton Baraqueville-Sauveterre", "text": "Kanton Baraqueville-Sauveterre\n\nKanton Baraqueville-Sauveterre ( ) je francouzský kanton v departementu Aveyron v regionu Midi-Pyrénées. Tvoří ho 10 obcí.\n\n"}
{"id": "873587", "url": "https://cs.wikipedia.org/wiki?curid=873587", "title": "Kanton Belmont-sur-Rance", "text": "Kanton Belmont-sur-Rance\n\nKanton Belmont-sur-Rance ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "873589", "url": "https://cs.wikipedia.org/wiki?curid=873589", "title": "Kanton Villefranche-de-Rouergue", "text": "Kanton Villefranche-de-Rouergue\n\nKanton Villefranche-de-Rouergue ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "873590", "url": "https://cs.wikipedia.org/wiki?curid=873590", "title": "Kanton Villeneuve", "text": "Kanton Villeneuve\n\nKanton Villeneuve ( ) je francouzský kanton v departementu Aveyron v regionu Midi-Pyrénées. Tvoří ho 10 obcí.\n\n"}
{"id": "873591", "url": "https://cs.wikipedia.org/wiki?curid=873591", "title": "Kanton Peyreleau", "text": "Kanton Peyreleau\n\nKanton Peyreleau ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "873593", "url": "https://cs.wikipedia.org/wiki?curid=873593", "title": "Kanton Pont-de-Salars", "text": "Kanton Pont-de-Salars\n\nKanton Pont-de-Salars ( ) je francouzský kanton v departementu Aveyron v regionu Midi-Pyrénées. Tvoří ho osm obcí.\n\n"}
{"id": "873595", "url": "https://cs.wikipedia.org/wiki?curid=873595", "title": "Kanton Saint-Rome-de-Tarn", "text": "Kanton Saint-Rome-de-Tarn\n\nKanton Saint-Rome-de-Tarn ( ) je francouzský kanton v departementu Aveyron v regionu Midi-Pyrénées. Tvoří ho osm obcí.\n\n"}
{"id": "873596", "url": "https://cs.wikipedia.org/wiki?curid=873596", "title": "Kanton Saint-Sernin-sur-Rance", "text": "Kanton Saint-Sernin-sur-Rance\n\nKanton Saint-Sernin-sur-Rance ( ) je francouzský kanton v departementu Aveyron v regionu Midi-Pyrénées. Tvoří ho 14 obcí.\n\n"}
{"id": "873598", "url": "https://cs.wikipedia.org/wiki?curid=873598", "title": "Kanton Salles-Curan", "text": "Kanton Salles-Curan\n\nKanton Salles-Curan ( ) je francouzský kanton v departementu Aveyron v regionu Midi-Pyrénées. Tvoří ho čtyři obce.\n\n"}
{"id": "873603", "url": "https://cs.wikipedia.org/wiki?curid=873603", "title": "Arthur Oncken Lovejoy", "text": "Arthur Oncken Lovejoy\n\nArthur Onken Lovejoy (10. říjen 1873, Berlín – 30. prosinec 1962, Baltimore) byl americký filozof.\n\nV počátku své filozofické dráhy ostře vystoupil proti pragmatismu, v USA velmi vlivnému myšlenkovému směru, a to zejména v článku \"The Thirteen Pragmatisms\" z roku 1908.\n\nPozději rozvinul koncept tzv. dějin idejí. V letech 1910-1938 vedl na Johns Hopkins University známý debatní kroužek \"History of Ideas Club\", který navštěvovali přední intelektuálové (mj. René Wellek, Leo Spitzer, Isaiah Berlin, Michel Foucault, Christopher Hill ad.). Roku 1940 rovněž založil časopis \"Journal of the History of Ideas\".\n\nVe svém klíčovém díle \"The Great Chain of Being\" z roku 1936 vyslovil názor, že se na světě nakonec uskuteční \"všechny možnosti Bytí\".\n\nV 50. letech se začal dosti věnovat politice, zaujal přitom pozice mccarthismu a žádal vyloučení členů komunistické strany z akademických pracovišť.\n\n\n"}
{"id": "873606", "url": "https://cs.wikipedia.org/wiki?curid=873606", "title": "Savo Joksimović", "text": "Savo Joksimović\n\nSavo Joksimović (v srbské cyrilici Саво Јоксимовић, 1913, Buče, Berane, Černá Hora - 1980, Bělehrad, SFRJ) byl jugoslávský generálplukovník černohorské národnosti, veterán druhé světové války (partyzánského boje). \n\nV roce 1935 vstoupil do Komunistické strany Jugoslávie a od roku 1941 se účastnil ozbrojeného boje proti okupantům. Po válce se podílel se na procesech spojených s bojem proti stoupencům \"Rezoluce Informbyra\", kterou - stejně jako celé tehdejší vedení jugoslávských komunistů - tvrdě odsoudil. Akce, kterým v závěru 40. let Joksimović velel, byly rázné a metody postupu proti prosovětsky laděným členům Komunistické strany byly velmi blízké těm sovětským. Byly zřizovány výjimečné (válečné) soudy a vyhlašován mimořádný stav Joksimović také zastával funkci ministra vnitra SR Černé Hory. V poválečných letech jeho kariéra v JLA probíhala velmi úspěšně, a Joksimović se nakonec stal i generálplukovníkem. 27. listopadu 1953 byl vyznamenán Řádem hrdiny lidu. \n\nZemřel v roce 1980 v Bělehradě, kde je také pochován na Novém hřbitově (Novom groblju).\n"}
{"id": "873608", "url": "https://cs.wikipedia.org/wiki?curid=873608", "title": "Constant Alexandre Famin", "text": "Constant Alexandre Famin\n\nConstant Alexandre Famin (1827, Paříž - 1888) byl francouzský fotograf.\n\nNarodil se v roce 1827 v Paříži. Mezi jeho nejznámější práce patří z velké části fotografie krajiny a oblasti venkova, na kterých zachytil pracující rolníky na poli, nebo jako se starají o svá zvířata. Používal techniku albuminového tisku. Celá řada jeho děl je ve sbírkách pařížského Musée d'Orsay. Zemřel v roce 1888.\n\n"}
{"id": "873611", "url": "https://cs.wikipedia.org/wiki?curid=873611", "title": "Snares", "text": "Snares\n\nOstrovy Snares ( \"Snares Islands\") je skupina lidmi neobývaných ostrovů a ostrůvků nacházejících se v Tichém oceánu asi 200 km jižním směrem od Nového Zélandu.\n\nSouostroví je tvořeno dvěma skupinami ostrovů. Ta rozlohou větší se skládá z největšího ostrova North East Island (2,8 km²), menšího Broughton Island 0,48 km²) a řady drobných skalnatých ostrůvků Alert Stack, Daption Rock, Rocky Islet, Ho Ho Islet. Druhá skupina nazývána Western Chain je vzdálena asi 5 km západně. Je tvořena poledníkovým směrem ležící řadou drobných, nízkých ostrůvků z nichž ty větší se jmenují Tahi, Rua, Toru, Wha a Rima (což v maorštině znamená 1, 2, 3, 4 a 5) a menší Vancouver Rock, Seal Reef atd.\n\nOstrovy vznikly vyzdvižením mořského dna, jsou tvořeny převážně žulou a dosahují nejvyšší nadmořské výšky 152 m. Oba \"větší\" ostrovy North East Island a Broughton Island jsou stejně jako ostatní ohraničeny strmými útesy, pouze z východní strany spadají k hladině poměrně pozvolna a lze tudy na ně vystoupit. Vnitrozemí obou ostrovů je porostlo košatými, průměrně 5 m vysokými stromy \"Olearia lyalli\". Jejich skalnatá okolí pokrývají trsnaté trávy nebo rašeliniště. Menší ostrůvky mají obvykle holý žulový povrch a místy sporé traviny.\n\nPoměrně teplé a větrné počasí s roční průměrnou teplotou +11 °C je ovlivněno teplým mořským Leeuwinovým proudem od pobřeží Austrálie. Na ostrovech často prší, za rok asi 1200 mm.\n\nSouostroví pro Evropany objevili v roce 1791 současně kapitáni dvou britských lodí William Broughton a George Vancouver. Maoři z Nového Zélandu tyto ostrovy již dávno znali, neexistují však doklady o jejich osídlení. V roce 1842 se staly součásti Nového Zélandu.\n\nOstrovy nebyly nikdy lidmi obývány, ani lovci tuleňů tam neměli své základny. Pro záchranu případných trosečníků bylo na ostrově postaveno skladiště s potravinami a nejnutnějším vybavením, byl také učiněn neúspěšný pokus s vysazení koz. Protože ostrovy jsou přímo na trase lodí plující od Austrálie k Hoornskému mysu nebo na východní pobřeží Nového Zélandu připravovala se tam i výstavba majáku; otevřením Panamského průplavu však tyto lodní trasy pozbyly na významu.\n\nV současnosti využívají bývalé skladiště (Station Point) učenci z novozélandské University of Canterbury, sídlící v třetím největším městě Christchurch, kteří studují ojedinělý vývoj tamní bioty neovlivněné lidskou přítomností nebo nepůvodními zvířaty.\n\nMimo již výše zmíněné stromové \"Olearia lyalli\" jsou na větších ostrovech, hlavně na chráněné východní straně, porosty \"Anisotome acutifolia\", \"Brachyglottis stewartiae\", tlustice \"Crassula moschata\", hebe \"Hebe elliptica\", řeřichy \"Lepidium oleraceum\", \"Stilbocarpa robusta\" společně s trsy trávy \"Poa astonii\". Na podmáčených místech a poblíž rašelinišť vyrůstají sleziník \"Asplenium obtusatum\", žebrovice \"Blechnum durum\", hvězdoš \"Callitriche antarctica\" a kapradiny \"Polystichum astonii\", \"Polystichum tennantiana\" a \"Polystichum vestitum\". Rostou tam i nepůvodní druhy lipnice roční (\"Poa annua\") a ptačinec prostřední (\"Stellaria media\").\n\nHnízdí zde nespočitatelné množství ptačích párů, bylo pozorováno 99 druhů. Obsazují kdejakou skalnatou plošinku nebo vhodné místo na zemi mezi travinami a kameny k vytvoření hnízda. Za nejpočetnější druh je považován buřňák temný který se tam vyskytuje v počtu asi 5 milionů, druhým nejpočetnějším je buřník obecný. Dále následují albatros Bullerův a albatros snarský. Velmi početní jsou také buřňáci, rybáci, chaluhy i racci. Asi ve stovce kolonií tam hnízdí i endemický tučňák snárský v počtu asi 25 000 párů. Rozsáhlé jsou také kolonie mořských savců lachtana Forsterova a lachtana novozélandského.\n\nV roce 1961 bylo souostroví novozélandskou vládou prohlášeno za přírodní rezervaci a vstup na ostrovy byl zakázán. V současnosti tam smějí výhradně na speciální povolení badatelé zabývající se životem tamních ptáků. Pro ostatní zájemce jsou pořádány pouze okružní plavby lodí ze kterých lze pouze z povzdálí pozorovat život na kostrově.\n\nRoku 1998 tuto oblast prohlásilo UNESCO za součást Celosvětového dědictví s názvem \"Novozélandské subantarktické ostrovy\".\n\n\n"}
{"id": "873617", "url": "https://cs.wikipedia.org/wiki?curid=873617", "title": "Wayne Ferreira", "text": "Wayne Ferreira\n\nWayne Ferreira (15. září 1971 Johannesburg, JAR) je bývalý profesionální jihoafrický tenista. V roce 1992 získal na olympijských hrách v Barceloně stříbrnou medaili ve čtyřhře. Jeho bratrem je bývalý tenista Ellis Ferreira.\n\nJako junior byl světovou jedničkou ve čtyřhře a světovou šestkou v singlu. V roce 1989 vyhrál titul ve čtyřhře na US Open.\nFerreira přešel mezi dospělé v roce 1989. První deblový titul na okruhu ATP vyhrál v roce 1991 v Adelaide.\nRok 1992 byl jeho průlomovým rokem, který dobře začal už na Australian Open. Tady se Ferreira dostal hned do semifinále. V červnu vyhrál také premiérový singlový titul ATP v londýnském Queen´s Clubu.\nDalší triumf přidal jen o pár týdnů později v New Yorku. Pro čtyřhru se dal dohromady s krajanem Pietem Norvalem a společně získali stříbrnou medailí na olympijských hrách v Barceloně.\nPo úspěchy nabitém ročníku vyšel v roce 1993 Ferreira naprázdno. Následující rok si ale vše vynahradil, když získal rovnou pět titulů. O rok později přidal další čtyři vavříny.\n\nMezi Ferreirovy největší úspěchy patří tituly na turnajích Masters v Torontu (1996) a Stuttgartu (2000). K singlovým úspěchům přidal v roce 2000 také vítězství na Hopman Cupu po boku s Amandou Coetzerovou.\nFerreira drží nejdelší sérii v účastech na grandslamech za sebou mezi muži. Mezi Australian Open 1991 a US Open 2004 nevynechal jediný grandslamový turnaj a posbíral tak 56 účastí. Největšími úspěch na těchto turnajích byla dvě semifinále na Australian Open v roce 1992 a 2003.\nBěhem kariéry nastřádal 15 titulů v singlu a 11 v deblu. Ve dvouhře byl nejvýše šestým (1995) a ve čtyřhře devátým mužem (2001).\nProfesionální kariéru skončil v roce 2005, ale dál hraje soutěže veteránů.\n"}
{"id": "873618", "url": "https://cs.wikipedia.org/wiki?curid=873618", "title": "Římskokatolická farnost u Všech svatých Litoměřice", "text": "Římskokatolická farnost u Všech svatých Litoměřice\n\nŘímskokatolická farnost – děkanství u Všech Svatých Litoměřice (lat. \"Litomericium\") je územní společenství římských katolíků v Litoměřicích a okolí. Farnost organizačně spadá do litoměřického vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě pochází z roku 993, kdy byl zmiňován dnes již zbořený kostel sv. Jiří ve Svatojiřské ulici v Litoměřicích. Staré děkanství pochází z neznámého roku, matriky však byly vedeny již od roku 1626.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Litoměřic. Patří do něho:\n\nŘímskokatolická farnost u Všech svatých Litoměřice\n\n"}
{"id": "873622", "url": "https://cs.wikipedia.org/wiki?curid=873622", "title": "Pražští madrigalisté", "text": "Pražští madrigalisté\n\nPražští madrigalisté je komorní hudebně-pěvecký soubor původem z Prahy. Těleso zniklo v roce 1967 profesionalizací souboru „Noví pěvci madrigalů a komorní hudby“ pod vedením Miroslava Venhody. \n\nZakladatelem a uměleckým vedoucím souboru byl Miroslav Venhoda. Pražští madrigalisté – soubor nejprve Národního muzea a od roku 1974 České filharmonie, byl složen z osmi pěvců smíšeného posazu a čtyř hudebníků ovládajících historické nástroje. Třináctým byl vedoucí souboru Miroslav Venhoda u cembala či moldánek. \n\nV době, kdy soubor spadal pod Národní muzeum mohl využívat vlastního depozitáře hudebních nástrojů. Madrigalisté po celou dobu své existence uváděli abonentní řadu koncertů 17.17 na schodišti hlavní historické budovy Národního muzea s propracovanou tematickou dramaturgií. \n\nPražští byl velmi rozsáhlý: od nejstraší hudby (gregoriánský chorál, gotická ars antiqua, ars nova, přes renesanční frotoly, madrigaly, moteta, responsoria, mše, po barokní formy. Hudba období klasicismu byla uváděna výjimečně, a skladby období romantismu téměř programově chyběla. Naproti tomu byla hojně zastoupena hudba 20. století, často v kontextu s historickou tvorbou. \n\nStežejní repertoár tvořila zejména hudba renesanční polyfonie z děl autorů: Claudia Monteverdiho, Carla Gesualda, Lucy Marenzia, Orlanda di Lasso, Tomáse de Victoria, Cristóbala de Morales, Josquina Despreze, Johhna Dowlanda ad. Některé skladby byly psány přímo pro Pražské madrigalisty, z autorů jmenujme např. Dalibora C. Vačkáře, Petra Ebena, Václava Kučery, Ilju Hurníka, Igora Chauna ad. \n\nSoubor vystupoval v mnoha zemích Evropy a v USA a Kanadě a na významných festivalech, Salzburger festspiele, Berliner bienale, na festivalu ve Swetzingenu, Paříži, New Yorku, Bělehradě, Miláně atd. Natočili mnoho gramofonových desek pro různé společnosti.\n\nVýznamní členové: \n\n\n"}
{"id": "873628", "url": "https://cs.wikipedia.org/wiki?curid=873628", "title": "Luksika Kumkhumová", "text": "Luksika Kumkhumová\n\nLuksika Kumkhumová, (* 21. července 1993 Chantaburi) je thajská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2013 osm titulů ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v říjnu 2014 na 85. místě a ve čtyřhře v únoru téhož roku na 139. místě.\n\nNa nejvyšší grandslamové úrovni debutovala v hlavní soutěži na Australian Open 2013, kde po výhře nad švédskou hráčkou Sofií Arvidssonovou postoupila do druhého kola. S Kanaďankou Eugenií Bouchardovou se probojovaly v soutěži juniorské čtyřhry do semifinále Australian Open 2010.\nDo roku 2013 neodehrála žádný zápas v thajském fedcupovém týmu.\n\n"}
{"id": "873631", "url": "https://cs.wikipedia.org/wiki?curid=873631", "title": "Sacha Jonesová", "text": "Sacha Jonesová\n\nSacha Jonesová, nepřechýleně \"Sacha Jones\" (* 8. listopadu 1990 Auckland) je profesionální tenistka narozená na Novém Zélandu. Tento stát reprezentovala do sezóny 2012, odkdy startuje za Austrálii. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2013 deset titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v říjnu 2012 na 150. místě a ve čtyřhře pak v témže měsíci na 169. místě.\n\nV novozélandském fedcupovém týmu debutovala v roce 2007 utkáním základního bloku 1. skupiny zóny Asie a Oceánie proti Indii, v němž vyhrála dvouhru nad Uberoiovou. Do roku 2012 v soutěži nastoupila k dvanácti mezistátním utkáním s bilancí 6–6 ve dvouhře a 2–2 ve čtyřhře. Za australské fedcupové družstvo neodehrála k sezóně 2013 žádný zápas.\n\nNarodila se v listopadu 1990 v největším novozélandském městě Aucklandu do rodiny australského otce a novozélandské matky. Nový Zéland reprezentovala do sezóny 2012. Na jejím počátku oznámila, že posledním turnajem odehraným v barvách tohoto státu, byl lednový ASB Classic 2012, konaný v jejím rodném městě. Následně začala nastupovat za Austrálii, kde také žije v queenslandské Noose.\n\nPrvní výhru v hlavní singlové soutěži turnaje okruhu WTA zaznamenala na lednovém Moorilla Hobart International 2012 v tasmanském Hobartu, kde v prvním kole porazila německou hráčku Kristinu Barroisovou bez ztráty sady. Ve druhé fázi ji vyřadila Izraelka Šachar Pe'erová.\n\nV hlavní soutěži grandslamu debutovala v ženské čtyřhře Australian Open 2012, kde s krajankou Bojanou Bobusicovou přešly v úvodním kole přes lotyšsko-ruský pár Līga Dekmeijereová a Maria Kondratěvová, ale ve druhé fázi soutěže skončily.\n\nNa rakouském turnaji Gastein Ladies 2012 nejdříve zdolala Julii Bejgelzimerovou, aby jí ve druhém kole vystavila stopku Francouzka Alizé Cornetová.\n\nPrvní zápas ve dvouhře hlavní soutěže Grand Slamu odehrála po zisku divoké karty s Češkou Kristýnou Plíškovou na Australian Open 2013, které podlehla ve dvou sadách.\n\n"}
{"id": "873634", "url": "https://cs.wikipedia.org/wiki?curid=873634", "title": "Midori (prohlížeč)", "text": "Midori (prohlížeč)\n\nMidori (緑, japonský výraz pro zelenou barvu) je svobodný víceplatformní webový prohlížeč používající zobrazovací jádro WebKit a grafické rozhraní GTK+. Je napsaný v jazyce C s moduly programovanými také v jazyce Vala a běžně dostupný pro Linux a unixové systémy obecně, ale i například pro MS Windows. Vzhledem k nižším nárokům na hardware je implicitním (přednastaveným, [diˈfoːlt]) prohlížečem některých odlehčených linuxových distribucí, například SliTazu, SystemRescueCd, Bodhi Linuxu, Trisquelu mini, starších verzí Raspbianu a WattOSu R5; v době minulé pak bylo Midori implicitním prohlížečem elementary OS „Freya“.\n\nMidori je zveřejněno pod licencí GNU LGPL a jako přednastavený internetový vyhledávač má službu DuckDuckGo.\n\n\"Halloweenská\" verze 6.0 (konec října 2018) prohlížeče přišla s jádrem kompletně přepsaným v jazyce Vala s přihlédnutím („in mind“) ku GTK+3 a WebKitu 2. Zjednodušení a vyšší výkonnosti doznala rozšíření (\"extensions\").\n"}
{"id": "873635", "url": "https://cs.wikipedia.org/wiki?curid=873635", "title": "Dušan Susko", "text": "Dušan Susko\n\nDušan Susko (* 17. března 1965) je bývalý československý fotbalista.\n\nHrál za KPS Brno, Slavii Praha, České Budějovice, Zbrojovku Brno a FC Viktoria Plzeň. V československé a české lize nastoupil ve 34 utkáních a dal 1 gólů.\n\n"}
{"id": "873636", "url": "https://cs.wikipedia.org/wiki?curid=873636", "title": "Tomáš Heřman", "text": "Tomáš Heřman\n\nTomáš Heřman (* 23. listopadu 1969) je bývalý český fotbalista, útočník.\n\nV československé lize nastoupil v 1 utkání. V české lize hrál za FC Viktoria Plzeň a FK Teplice. V české lize nastoupil ve 142 utkáních a dal 24 gólů. Po skončení ligové kariéry pokračoval v belgických soutěžích za KFC Turnhout, AEC Mons a KV Kortrijk. V belgické nejvyšší soutěži nastoupil v 10 utkáních.\n\n"}
{"id": "873644", "url": "https://cs.wikipedia.org/wiki?curid=873644", "title": "Mario Praz", "text": "Mario Praz\n\nMario Alcibiade Praz (6. září 1896, Řím – 23. března 1982, Řím) byl italský literární kritik, novinář, překladatel z angličtiny a historik umění, jeden z nejcitovanějších ve 20. století.\n\nProslulé jsou jeho analýzy romantické literatury, především role morbidity a sadistické sexuality v ní (zejm. u Baudelaira, Flauberta či Wilda), a to v knize \"La carne, la morte e il diavolo nella letteratura romantica\", která vyšla roku 1930 (anglicky jako \"The Romantic Agony\"), a kterou napsal během svého pobytu ve Velké Británii. Známá byla též jeho soukromá sbírka neoklasicistního umění, neoklasicismu věnoval též práci \"Gusto neoclassico\" z roku 1939. \"Palazzo Primoli\", místo jeho sbírky, bylo roku 1995 otevřeno jako muzeum.\n\n\n"}
{"id": "873652", "url": "https://cs.wikipedia.org/wiki?curid=873652", "title": "Rodez", "text": "Rodez\n\nRodez je francouzské město v regionu Midi-Pyrénées, hlavní město (prefektura) departementu Aveyron. V roce 2009 zde žilo 24 358 obyvatel. Je centrem arrondissementu Rodez.\n\n"}
{"id": "873653", "url": "https://cs.wikipedia.org/wiki?curid=873653", "title": "Seznam kulturních památek v Dolním Bukovsku", "text": "Seznam kulturních památek v Dolním Bukovsku\n\n"}
{"id": "873654", "url": "https://cs.wikipedia.org/wiki?curid=873654", "title": "Seznam kulturních památek v Záboří", "text": "Seznam kulturních památek v Záboří\n\n"}
{"id": "873668", "url": "https://cs.wikipedia.org/wiki?curid=873668", "title": "Firestone XR-9", "text": "Firestone XR-9\n\nFirestone XR-9 (továrním označením Model 45) byl americký lehký experimentální vrtulník vyvinutý ve 40. letech 20. století společností Firestone Aircraft Company pro americké armádní letectvo (USAAF). Byly postaveny pouze 2 kusy (XR-9B později přeznačený na XH-9B plus jeden civilní exemplář).\n\nModel 45B neboli označením armádního letectva XR-9 Rotocycle \nModel 45C neboli označením armádního letectva XR-9A \nRevidovaný Model 45C neboli označením armádního letectva XR-9B a později přeznačený na XH-9B \nModel 45D \nModel 50 \n\n USA\n\nData z :\n\n\n\n"}
{"id": "873684", "url": "https://cs.wikipedia.org/wiki?curid=873684", "title": "Kellett XR-10", "text": "Kellett XR-10\n\nKellett XR-10 (později přeznačen na XH-10) byl americký vojenský transportní vrtulník vyvinutý ve 40. letech 20. století společností Kellett Autogiro Corporation pro potřeby amerického armádního letectva (USAAF). Helikoptéra měla být schopná přepravy vojáků, zraněných osob nebo nákladu. Když první prototyp uskutečnil v dubnu 1947 první vzlet, šlo tou dobou o největší a nejvýkonnější vrtulník v USA. Stejně jako předchozí typ Kellett XR-8 měl i XR-10 dva protiběžné prolínající se synchronizované nosné rotory (tato koncepce je v angličtině občas nazývána pojmem „synchropter“).\n\nNávrh firmy Kellett Autogiro Corporation byl letectvem USA přijat na úkor návrhů společností Sikorsky, Bell a Platt-LePage.\n\nXR-10 měl dva prolínající se synchronizované třílisté hlavní nosné rotory, které rotovaly každý v opačném směru. Tímto se vyrovnával kroutící moment a vrtulník nepotřeboval ocasní rotor. Na konci trupu byla trojice svislých ocasních ploch přichycená k jedné vodorovné ocasní ploše. Motory se nacházely v gondolách po bocích robustního kovového trupu. Specifikem XR-10 byla schopnost letu s obvyklou zátěží při pohonu pouze jedním motorem a to až do výšky 1 400 m.\n\nPrvní ze dvou prototypů vzlétl 24. dubna 1947. Během letových zkoušek se vyskytly problémy s rotory, když se za letu zkřížily dva listy. Po opravě testy pokračovaly až do 3. října 1949, kdy došlo k havárii prvního prototypu, při níž zahynul Dave Driskill, hlavní zkušební pilot společnosti Kellett. Projekt byl ukončen krátce poté. Plánovaná 16-místná civilní varianta se nikdy nerealizovala.\n\n USA\n\n\n\n\n\n"}
{"id": "873694", "url": "https://cs.wikipedia.org/wiki?curid=873694", "title": "Calixto Martínez", "text": "Calixto Martínez\n\nCalixto Ramón Martínez Arias je nezávislý kubánský novinář, který byl od 16. září 2012 do 9. dubna 2013 vězněn komunistickým režimem. Před zatčením psal o opětovném propuknutí cholery na východě ostrova, ačkoli kubánská vláda oficiálně tvrdila, že nemoc je po krátkodobém výskytu v létě 2012 v zemi již vymýcena. Objevil také pět tun humanitární pomoci, zaslané na pomoc Kubě Světovou zdravotnickou organizací (WHO), která kvůli špatným skladovacím podmínkám podléhala zkáze na letišti v Havaně.\n\nMartínez byl obviněn z \"neúcty\" (angl. \"disrespect\") k bývalému a současném prezidentovi země, tedy Fidelu a Raúlovi Castro. Hrozil mu tak trest odnětí svobody až na tři roky. Datum soudu však nebylo nikdy stanoveno a Martínez se nedozvěděl ani důvod propuštění.\n\nKubánská vláda přiznala výskyt cholery 13. července 2012 , již 28. srpna však prohlásila nemoc za vymýcenou s tím, že se objevila ve 417 případech, přičemž tři lidé zemřeli. V polovině ledna 2013 vláda oficiálně přiznala, že cholera na ostrově skutečně opět vypukla. Stalo se tak poté, co přibylo případů nemocných nejen ve východokubánské provincii Granma, ale také v hlavním městě Havaně. Úřady potvrdily 51 případů, spekulovalo se ale až o stovkách nakažených a nejméně jednom mrtvém. \n\nV závěru ledna 2013 organizace Amnesty International prohlásila Martíneze za vězně svědomí a kubánským úřadům adresovala požadavek na jeho okamžité propuštění. \n\nZhruba od počátku března 2013 držel Martínez po nějakou dobu hladovku, kterou protestoval proti svému věznění. Po zahájení hladovky byl přesunut do malé cely bez osvětlení, záchoda či přikrývek a byly mu odepřeny vycházky ven.\n\n"}
{"id": "873695", "url": "https://cs.wikipedia.org/wiki?curid=873695", "title": "Břevnovský klášterní pivovar", "text": "Břevnovský klášterní pivovar\n\nBřevnovský pivovar navazuje na nejstarší doložený pivovar v Česku v břevnovském klášteře založeného už roku 993. Výroba piva byla v historii několikrát přerušena a obnovena až roku 2011. Zařízení pivovaru je převážně české výroby. Pivo se plní přímo v pivovaru do skleněných nebo PET lahví a soudků. \"Břevnovský Benedict\" také čepují v restauraci přímo v areálu kláštera a řadě dalších českých podniků.\n\nBřevnovský klášter byl založen pražským biskupem sv. Vojtěchem a knížetem Boleslavem II. v roce 993. Pivovar vznikl jako součást jeho hospodářského zázemí. Za husitských válek byl celý klášter včetně pivovaru téměř zničen a podle klášterní kroniky k výstavbě nového pivovaru došlo roku 1720. Na obnově a opravách se podílel zejména Kilián Ignác Dientzenhofer a roční výroba piva poté dosáhla až 5 000 hl. Pivovar byl v roce 1889 zrušen hlavně z důvodu nedostatečné kapacity sklepa a objekt zbourán při rozšiřování Patočkovy ulice v roce 1953. Na tradici výroby piva navázala roku 2011 společnost \"Břevnovský klášterní pivovar sv. Vojtěcha\" a pivovar umístila v barokním objektu bývalých stájí. Pivo dle této receptury a pod dohledem technologů z klášterního pivovaru je pod značkou Praha 993 vařeno od roku 2017 také v jihokorejském městě Busan. Společnost tam také plánuje vybudovat svůj vlastní pivovar.\n\n\n"}
{"id": "873696", "url": "https://cs.wikipedia.org/wiki?curid=873696", "title": "Ušanka", "text": "Ušanka\n\nUšanka (rusky \"ушанка\", finsky \"turkislakki\"), někdy též beranice, je zimní kožešinová čepice s odklopnými chránítky na uši. Český název pochází z ruštiny a je odvozen od slova uši (\"уши\").\n\nZrod ušanky je spojován s bělogvardějskými oddíly admirála Kolčaka, mezi kterými se v letech 1918-1919 rychle rozšířila plátěná čepice s kšiltem a odklopnými chránítky na uši. Ve 30. letech 20. století byla zavedena do výstroje finské armády a po roce 1941 se stala standardní zimní výstrojí Rudé (a později i Sovětské) armády, v níž nahradila dřívější pokrývku hlavy, jíž byla buďonovka. Odtud byla převzata do výstroje ostatních armád Varšavské smlouvy.\n\n"}
{"id": "873698", "url": "https://cs.wikipedia.org/wiki?curid=873698", "title": "Kalpak", "text": "Kalpak\n\nKalpak (turecky \"kalpak\", bulharsky, srbsky a kyrgyzsky \"калпак\") je vysoký klobouk, který nosí muži na Balkáně, v Turecku a ve Střední Asii. Je turkického původu. Z jeho názvu klobouku pochází označení etnické skupiny Karakalpaků (v doslovném překladu „\"černý kalpak\"“) v severním Uzbekistánu.\n"}
{"id": "873700", "url": "https://cs.wikipedia.org/wiki?curid=873700", "title": "Kellett XR-8", "text": "Kellett XR-8\n\nKellett XR-8 byl americký dvoumístný vojenský experimentální vrtulník vyvinutý během druhé světové války společností Kellett Autogiro Corporation.\n\nSpolečnost Kellett předložila americkému armádnímu letectvu (USAAF) návrh na helikoptéru se 2 protiběžnými prolínajícími se synchronizovanými nosnými rotory (tato koncepce je v angličtině občas nazývána pojmem „synchropter“ a přezdívána „egg-beater“, šlehač vajec), v Německu tuto koncepci používal letecký konstruktér Anton Flettner, poprvé ji užil na stroji Flettner Fl 265. Návrh byl přijat a byly postaveny 2 prototypy, XR-8 se tak stal prvním vrtulníkem této koncepce v USA.\n\nKvůli technickým potížím (zejména s rotorovým systémem) byl program zrušen. Jeden prototyp byl umístěn do Národního muzea letectví a kosmonautiky (Smithsonian National Air and Space Museum) ve Washingtonu, D.C.\n\nNástupcem se stal stroj Kellett XR-10 vyrobený po skončení války.\n\n\nData z: \n\n\n\n\n"}
{"id": "873727", "url": "https://cs.wikipedia.org/wiki?curid=873727", "title": "Německá demokratická republika na Letních olympijských hrách 1972", "text": "Německá demokratická republika na Letních olympijských hrách 1972\n\nNěmecká demokratická republika na Letních olympijských hrách 1972 reprezentovala výprava 297 sportovců (231 mužů a 66 žen) v 18 sportech.\n"}
{"id": "873729", "url": "https://cs.wikipedia.org/wiki?curid=873729", "title": "Oměj vlčí mor", "text": "Oměj vlčí mor\n\nOměj vlčí mor, někdy udáván jako oměj vlčí, (\"Aconitum lycoctonum\") je druh rostliny z čeledi pryskyřníkovité (\"Ranunculaceae\").\n\nJedná se asi o 50–120 cm vysokou vytrvalou rostlinu s podzemním vícehlavým oddenkem.\nPočet chromozómů je 2n=16.\n\nJedná se o taxonomicky obtížný okruh, je rozlišováno více poddruhů i blízce příbuzných druhů. V České republice jsou známy 2 poddruhy. Více rozšířen je oměj vlčí pravý (\"Aconitum lycoctonum\" subsp. \"lycoctonum\"), který je rozšířen roztroušeně od nížin až do hor, chybí v severních Čechách. Zpravidla roste v suťových lesích svazu \"Tilio-Acerion\", méně dubohabřinách sv. \"Carpinion\", také v křovinách a v horských oblastech ve vysokostébelných nivách. Má kališní lístky vně chlupaté, květní stopky zakřiveně chlupaté, nežláznaté, semeníky a měchýřky lysé nebo řidčeji zakřiveně chlupaté, nejsou žláznaté.\n\nOměj vlčí žláznatý (\"Aconitum lycoctonum\" subsp. \"vulparia\") je z České republiky znám pouze z vrchu Křižák od obce Ktiš. Hojnější je pak v alpské oblasti v Rakousku. Vyznačuje se rovně chlupatými květními stopkami, kde se často nachází i žláznaté chlupy, semeníky a měchýřky jsou rovně chlupaté, žláznaté nebo lysé.\n\nV sousedním Rakousku je rozlišován ještě \"Aconitum lycoctonum\" subsp. \"pauciflorum\", který má kališní lístky vně lysé, jen na okraji brvité a lysé květní stopky. Je považován za endemit Alp.\n\nV Rakousku jsou rozlišovány ještě dva příbuzné druhy, a to \"Aconitum lupicida\" a \"Aconitum ranunculifolium\". Jinde jsou rozlišovány i další poddruhy a příbuzné druhy. Například v severní Evropě roste druh \"Aconitum septentrionale\", který někteří autoři řadí také pod \"Aconitum lycoctonum\". Na rozdíl od středoevropských rostlin má modré až fialové květy.\n\nRozšíření není snadné přesně stanovit, záleží na taxonomii. Roste ve většině Evropy, chybí v části Středomoří a na severozápadě Evropy.\n\n\n\n \n"}
{"id": "873736", "url": "https://cs.wikipedia.org/wiki?curid=873736", "title": "Marcel Švejdík", "text": "Marcel Švejdík\n\nMarcel Švejdík (* 30. srpna 1973, Praha) je český fotbalový záložník.\n\nHrál za FC Viktoria Plzeň, FC Petra Drnovice, FC Union Cheb, FC Svit Zlín, Bohemians Praha, na Slovensku za MŠK Žilina, v Německu za BSV Eintracht Sondershausen a FSV Wacker 90 Nordhausen a doma za SK Sparta Krč. V české lize nastoupil ve 137 utkáních a dal 8 gólů.\n\nNa podzim 2000 jej vyřadila Viktoria Plzeň z kádru a Švejdík odcestoval začátkem roku na testy do izraelského klubu Rishon-Le Zion, ale angažmá nedostal. V únoru 2001 podepsal půlroční smlouvu s MŠK Žilina.\n\n"}
{"id": "873746", "url": "https://cs.wikipedia.org/wiki?curid=873746", "title": "Gabriel Bonnot de Mably", "text": "Gabriel Bonnot de Mably\n\nGabriel Bonnot de Mably (14. březen 1709, Grenoble – 2. duben 1785, Paříž) byl francouzský historik a politický myslitel.\n\nPředložil rovnostářský program zmírnění majetkové nerovnosti. Uznával právo lidu na revoluci, pokud je lid přesvědčen, že se podřizuje nespravedlivým či nerozumným zákonům.\n\nMably se stal vzorem pro legislativu francouzské revoluce.\n\n\n"}
{"id": "873750", "url": "https://cs.wikipedia.org/wiki?curid=873750", "title": "Martin Svědík", "text": "Martin Svědík\n\nMartin Svědík (* 27. června 1974) je bývalý český fotbalový útočník a současný fotbalový trenér.\n\nHrál za FC Baník Ostrava, SK Sigma Olomouc, FC Příbram a AFK Atlantik Lázně Bohdaneč. V české nejvyšší soutěži nastoupil ve 31 utkáních a dal 4 góly. Kdysi velká naděje, hráč reprezentační jedenadvacítky, za kterou odehrál 3 zápasy a vstřelil jeden gól. Jeho kariéru zabrzdila vážná zranění kolen.\n\nZápasy Martina Svědíka v české reprezentaci do 21 let\nGóly Martina Svědíka v české reprezentaci do 21 let\nOd roku 2008 byl hlavním trenérem FK Pardubice, které dovedl do 2. ligy, kde klub obsadil 7. místo. Po sezóně 2012/13 se stal trenérem FC Baník Ostrava. V sezoně 2014/15 byl oficiálně veden kvůli chybějící trenérské licenci jako asistent Tomáše Bernadyho, fakticky však byl hlavním trenérem. V podzimní části do zimní přestávky vytáhl Baník až na 5. místo, ale ani to se vedení Baníku nezdálo dost a Svědíka v prosinci 2014 odvolalo. Argumentovalo špatným herním projevem. V prosinci 2014 se stal asistentem Dušana Uhrina mladšího v týmu FK Dinamo Minsk. Dlouho ale nevydrželi a na jaře 2015 byli oba odvoláni. Od srpna 2015 se stal trenérem české reprezentace do 20 let a asistentem U21.\n\nV prosinci 2016 klub FK Mladá Boleslav potvrdil, že od 1. ledna 2017 se stane novým hlavním koučem A-mužstva po odvolaném Leoši Kalvodovi Martin Svědík. V červnu 2017 se stal novým trenérem Dušan Uhrin, ale Martin Svědík v realizačním týmu zůstal. Později však v klubu skončil.\n\nV lednu 2018 se stal novým hlavním trenérem A-mužstva FC Vysočina Jihlava a nahradil tak odvolaného Ivana Kopeckého.\n\n11. listopadu 2018 se stal trenérem prvoligového klubu 1. FC Slovácko. Uherskohradišťský klub za něj Jihlavě zaplatil dva miliony korun.\n\n"}
{"id": "873753", "url": "https://cs.wikipedia.org/wiki?curid=873753", "title": "Glendale (Kalifornie)", "text": "Glendale (Kalifornie)\n\nGlendale je město v okresu Los Angeles County ve státě Kalifornie ve Spojených státech amerických. K roku 2010 zde žilo 191 719 obyvatel. S celkovou rozlohou 79,212 km² byla hustota zalidnění 2 400 obyvatel na km².\n\nV Glendale se nachází jedna z největších arménských komunit (34,1% obyvatel města se hlásí k arménské národnosti) v USA. Pochází odsud hudebník Captain Beefheart a herec Paul Walker.\n\n"}
{"id": "873755", "url": "https://cs.wikipedia.org/wiki?curid=873755", "title": "Arcata", "text": "Arcata\n\nArcata je město v okresu Humboldt County ve státě Kalifornie ve Spojených státech amerických. K roku 2010 zde žilo 17 231 obyvatel. S celkovou rozlohou 28,473 km² byla hustota zalidnění 610 obyvatel na km².\n"}
{"id": "873756", "url": "https://cs.wikipedia.org/wiki?curid=873756", "title": "Horňany", "text": "Horňany\n\nHorňany jsou obec na Slovensku, v okrese Trenčín v Trenčínském kraji. V roce 2015 zde žilo 462 obyvatel. V obci je římskokatolický kostel Neposkvrněného početí Panny Marie z 19. století.\n\n\n"}
{"id": "873759", "url": "https://cs.wikipedia.org/wiki?curid=873759", "title": "San Bruno", "text": "San Bruno\n\nSan Bruno je město v okresu San Mateo County ve státě Kalifornie ve Spojených státech amerických. K roku 2010 zde žilo 41 114 obyvatel. S celkovou rozlohou 14,188 km² byla hustota zalidnění 2 900 obyvatel na km².\n\nNarodil se zde hudebník Ron „Pigpen“ McKernan. Sídlí zde také společnost YouTube (vlastněná Googlem)\n"}
{"id": "873761", "url": "https://cs.wikipedia.org/wiki?curid=873761", "title": "Římskokatolická farnost Slunečná", "text": "Římskokatolická farnost Slunečná\n\nŘímskokatolická farnost Slunečná (dříve německy \"Sönneberg\" nebo \"Sonneberg\") je územní společenství římských katolíků ve Slunečné a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarní kostel Nanebevzetí Panny Marie na Slunečné byl vybudován již v letech 1846-1850 jako filiální k Horní Libchavě. V roce 1880 byla Slunečná ustavena samostatnou farností. Duchovní správu zde původně vykonával Řád Maltézských rytířů (řádový znak je dodnes nad vchodem do bývalé fary). Ve 20. století se duchovní správy farnosti ujala litoměřická diecéze. V kostele nejsou ve 2. dekádě 21. století pravidelné bohoslužby, a fara naproti kostelu je soukromým majetkem.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "873766", "url": "https://cs.wikipedia.org/wiki?curid=873766", "title": "Mil Mi-38", "text": "Mil Mi-38\n\nMil Mi-38 (nebo též Euromil Mi-38 podle názvu mezinárodního konsorcia zastřešujícího společnosti Eurocopter Group, Mil a Kazan Helicopters) je víceúčelový vrtulník střední kategorie navržený konstrukční kanceláří Mil. Původně nesl označení Mi-8M a měl nahradit stárnoucí helikoptéry Mi-8 a Mi-17. Je plánováno jeho využití ve vojenském i civilním sektoru. První let proběhl 22. prosince 2003.\n\n\n\n\n\n\n"}
{"id": "873775", "url": "https://cs.wikipedia.org/wiki?curid=873775", "title": "Maurice Sarrail", "text": "Maurice Sarrail\n\nMaurice Paul Emmanuel Sarrail (6. dubna 1856, Carcassonne – 23. březen 1929, Paříž) byl francouzský generál z dob první světové války.\n\nNarodil se 6. dubna 1856, čtyři roky po nástupu Napoleona III. na trůn v jihofrancouzském Carcassonne. Do prestižní francouzské vojenské akademie (\"École Spéciale Militaire\") v Saint-Cyru vstoupil v roce 1875. Školu vystudoval 1. října 1877 jako třetí nejlepší žák ročníku. Sloužil v Alžírsku a zúčastnil se také tažení na jihu Tuniska. Současně měl hodnost podporučíka (\"Sous-lieutenant\") pěchoty. Mezi lety 1883 a 1885 studoval na vyšší francouzské vojenské škole – na \"Válečné akademii\" (\"École supérieure de guerre\"). V říjnu 1882 byl povýšen na poručíka (\"Lieutenant\"), v roce 1887 do hodnosti kapitána (\"Capitaine\") a o deset let později v roce 1897 byl jmenován šéfem praporu. Po vypuknutí nechvalně známé Dreyfusovy aféry v roce 1900 si ho francouzský ministr války generál André vybral jako svého poradce a stali se dobrými přáteli. Ve funkci poradce zůstal až do roku 1907. Od února 1901 do února 1904 byl ředitelem akademie (\"École Militaire d'Infanterie\") v Saint-Maixent-l'École. Rok po svém jmenování ředitelem akademie byl povýšen na podplukovníka (\"Lieutenant-colonel\"). Od roku 1904 do roku 1906 byl zároveň velitelem vojenské stráže Poslanecké sněmovny v Palais Bourbon. Poté byl od 7. března 1907 do 27. března 1911 velitelem pěchoty ministerstva války. V roce 1908 se stal brigádním generálem (\"Général de brigade\"). Od 27. března 1911 velel 12. pěší divizi (\"12e division d'infanterie\"), součásti 6. armádní skupiny (\"6e corps d'armée\") a od 1. října 1913 byl převelen do vedení 4. pěší divize (\"4e division d'infanterie\").\n\nZa první světové války patřil k nejstarším francouzským generálům. 2. září 1913 nahradil generála Ruffeyho sesazeného generálem Joffrem ve velení 3. armády (\"IIIe Armée\") v Ardenách a v této funkci vydržel až do 22. července 1915, kdy ho generál Joffre také sesadil. Zároveň dne 1. listopadu 1913 byl jmenován velitelem 8. armádního sboru (\"8e corps d’armée\") v Bourges. Spolu s touto armádou se také zúčastnil první bitvy na Marně a podařilo se mu odrazit německý útok. Jeho podíl na francouzském vítězství byl stejný jako podíl maršála Focha a generála Gallieniho. Na západní frontě se také zúčastnil bitvy u Verdunu. V říjnu 1915 byl z politických důvodů odeslán s francouzskou orientální armádou (\"Armée française d'Orient\") do Soluně, kam dorazil 5. října 1915. A o rok později v lednu 1916 převzal velení všech spojeneckých armád na bojišti v Makedonii. S jeho souhlasem vyhlásil velitel francouzské posádky města Korçë Henry Descoin autonomní Albánskou republiku Korçë s Themistoklem Gërmenjimem v čele. V listopadu 1916 se mu podařilo po bitvě u makedonského Monastiru toto město dobýt. Kvůli neúspěšné ofenzivě byl 14. prosince 1917 zbaven funkce novým francouzským premiérem Clemenceauem a ve funkci nahrazen generálem Guillaumatem. Sarrail totiž \"nedokázal vytvořit ducha vzájemné důvěry mezi mnohonárodnostními jednotkami\". Do konce války zbýval necelý rok a Sarrail tak během ní již nezaujal žádné významnější místo a do jejího průběhu nezasáhl.\n\nDo zálohy přešel ještě před skončením první světové války 6. dubna 1914.\n\nJeho političtí přátelé pro něj ale přes jeho penzionování získali výhodné místo v roce 1924, kdy byl odeslán jako významný vojenský činitel do Sýrie. Tam se také zúčastnil potlačování syrské revoluce o rok později, v roce 1925 a nařídil ostřelování Damašku.\n\nZemřel o pět let později v den pohřbu maršála Focha 23. března 1929 v úplném ústraní a byl pohřben v pařížské Invalidovně.\n\nByly po něm pojmenovány ulice v Remeši, Le Havre, Rouen, Bagneux, Saint-Just-en-Chaussée, Créteil, Montauban, La Rochelle, Saintes, Roubaix, Châlons-en-Champagne, Besançon, Paříži a v Saint-Dizier, bulváry Montpellier a v Lunel, místa v Alžíru, Bordeaux a v Nantes-Rezé, dok v Lyonu, škola v Pont-Sainte-Marie a má postavenou také sochu u Verdunu.\n\n"}
{"id": "873777", "url": "https://cs.wikipedia.org/wiki?curid=873777", "title": "Denis Golovanov", "text": "Denis Golovanov\n\nDenis Golovanov rus. \"Денис Голованов\" (* 27. březen 1979, Soči, Rusko) je bývalý profesionaĺní ruský tenista.\n"}
{"id": "873778", "url": "https://cs.wikipedia.org/wiki?curid=873778", "title": "Ab urbe condita", "text": "Ab urbe condita\n\nAb urbe condita (lat., česky „od založení města (Říma)“) může znamenat:\n\n"}
{"id": "873785", "url": "https://cs.wikipedia.org/wiki?curid=873785", "title": "Grand Prix USA 2012", "text": "Grand Prix USA 2012\n\nGrand Prix USA 2012 (oficiálně 2012 Formula 1 United States Grand Prix) se jela na okruhu Circuit of the Americas v Austinu v Texasu ve Spojených státech amerických dne 18. listopadu 2012. Závod byl devatenáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "873786", "url": "https://cs.wikipedia.org/wiki?curid=873786", "title": "Salesiánské středisko mládeže – dům dětí a mládeže České Budějovice", "text": "Salesiánské středisko mládeže – dům dětí a mládeže České Budějovice\n\nSalesiánské středisko mládeže – dům dětí a mládeže České Budějovice (zkráceně SaSM – DDM ČB) je salesiánské středisko mládeže nacházející se ve farnosti sv. Vojtěcha v Českých Budějovicích. Hlavním cílem je poskytnutí místa pro aktivní trávení volného času dětí a mládeže v duchu salesiánské pedagogiky.\n\nSalesiáni působili v Českých Budějovicích neveřejně již od roku 1980, ale správa zdejší farnosti byla salesiánům oficiálně svěřena až 1. července 1990. 1. září 1995 bylo Salesiánskou provincií Praha založeno Salesiánské středisko mládeže se sídlem v budově přilehlé kostelu. Ta byla v letech 1997 až 1998 přestavěna.\n\n1. září 1999 středisko zařazeno na seznam škol a školských zařízení Ministerstva školství, mládeže a tělovýchovy a 24. června 2006 bylo zapsáno de rejstříku školských právnických osob.\n\nV roce 2008 vybudovalo středisko ve spolupráci s městem kontaktní centrum \"Maják\", jehož činnost je zaměřena především na děti a mládež romské komunity na sídlišti Máj.\n\nVe dnech 15. až 17. října 2010 připravilo Salesiánské středisko spolu s Farností sv. Vojtěcha třídenní program oslav určených pro širokou veřejnost. Oslavy byly zakončeny bohoslužbou, kterou sloužil biskup pražské římskokatolické arcidiecéze Karel Herbst.\n\nZačátkem školního roku 2014/2015 se hlavní činnosti Salesiánského střediska přesunuly do nově postaveného komunitního centra na sídlišti Máj, zájmové kroužky zůstaly v původní budově u Kostela sv. Vojtěcha.\n\nStředisko se zaměřuje na práci s dětmi a mládeží v jejich volném čase, i pomoci sociálně vyloučeným dětem a mládeži a jejich rodinám. Své cíle uskutečňuje prostřednictvím pravidelných programů, jako jsou zájmové kroužky, nízkoprahové kluby, terénní práce sociálních pracovníků, dětské tábory (tzv. \"Chaloupky\") a pořádá i nepravidelné akce, jako jsou plesy, \"Zábavné akademie Dona Bosca\", aj.\n\nVe školním roce 2008/2009 se do nabídky zájmových kroužků poprvé dostal mediální kroužek, který nepravidelně dodával reportáže pro televizi Noe a jehož prvním debutem byla krátká groteska \"Stan\", poprvé představená na konci školního roku 2008/2009.\n\nV roce 2010 se během třídenních oslav 20. výročí působení salesiánů v Českých Budějovicích filmařský kroužek podílel na natáčení Galakoncertu díků a jeho přenos na televizní obrazovky v interiéru kostela sv. Vojtěcha. Záznam tohoto koncertu byl spolu s dokumentárním filmem \"Sousedé od věže\" v roce 2011 vydán na DVD.\n\nGroteska \"Stan\" získala v roce 2011 2. místo v kategorii do 9 let na mezinárodním festivalu Juniorfilm. Během téhož roku začal filmařský kroužek natáčet preventivně výchovný film pod pracovním názvem \"Na kole bezpečně\". Tento film byl poprvé představen 29. května 2012 pod již pozměněným názvem \"Bezpečně na kole\" a následně byl distribuován do několika jihočeských základních škol.\n\nChaloupky jsou křesťanské dětské tábory, které ale nejsou určeny pouze pro děti z křesťanských rodin. Název je odvozen od akcí pro mládež, které organizovali Salesiáni tajně v době komunistického režimu.\n\nSalesiánské středisko mádeže provozuje tzv. Otevřené kluby, které jsou zaměřeny na práci s neorganizovanými dětmi a mládeží a s dětmi a mládeží z romské komunity. Původně byly programy etnicky smíšené, později ale došlo k jejich rozdělení na část věnující se Romům a na část věnující se \"neromům\". V programech otevřených klubů je zařazeno doučování, sociální poradenství, volnočasové aktivity a terénní práce s dětmi na sídlišti Máj i s romskými rodinami.\n\nStředisko využívá práce dobrovolníků a praktikantů z Teologické fakulty, ze Zdravotně-sociální fakulty a z Pedagogické fakulty Jihočeské Univerzity a Vyšší odborné školy sociální v Prachaticích, kteří se podílí na všech jeho činnostech. Středisko je klinickým pracovištěm Teologické fakulty a Zdravotně sociální fakulty Jihočeské univerzity. Ve školním roce 2011/2012 pracovalo ve Středisku pravidelně 63 dobrovolníků a 53 praktikantů a celkem 75 dobrovolníků se podílelo na přípravě a průběhu letních táborů.\n\nV roce 2011 se Salesiánské středisko zapojilo spolu s místním dobrovolnickým centrem organizace ADRA, dobrovolnickým centrem Diecézní charity a s Ústavem zdravotně sociální práce Zdravotně-sociální fakulty Jihočeské univerzity do projektu \"Dobrovolnictví pro České Budějovice\", v jehož rámci byla se uskutečnila benefiční akce v místním Mercury centru a v ulicích Českých Budějovic proběhl tzv. \"Průvod dobrovolníků\", pořádaný v celkem dvanácti městech České republiky současně.\n\n\n"}
{"id": "873793", "url": "https://cs.wikipedia.org/wiki?curid=873793", "title": "Elektromechanický měřicí přístroj", "text": "Elektromechanický měřicí přístroj\n\nElektromechanický měřicí přístroj je zařízení měřící různé fyzikální veličiny, využívající tepelných, dynamických nebo magnetických účinků elektrického proudu.\n\nMagnetoelektrický (deprézský) měřicí přístroj je typ elektromechanického zařízení využívaný na měření elektrických veličin – zejména elektrického proudu a napětí. Elektromechanické zařízení využívá ke svému chodu tepelných, dynamických nebo magnetických účinků elektrického proudu. Magnetoelektrický přístroj využívá magnetických účinků elektrického proudu.\n\nDo otočné cívky (viz obrázek) je přiváděn elektrický proud, který vybudí okolo cívky magnetické pole. Protože se cívka nachází ve stabilním magnetickém poli permanentního magnetu, vznik nového magnetického pole indukovaného měřeným proudem způsobí nerovnováhu sil. Vzájemné působení obou magnetických polí se vyrovná natočením cívky. Na cívce je připevněna ručička, která po otočení cívky ukáže na příslušnou hodnotu proudu na ciferníku.\n\nTakto je možné měřit pouze stejnosměrný proud nebo napětí. V případě měření harmonického střídavého signálu je nutné proud nejdříve usměrnit – v takovémto případě musí přístroj obsahovat navíc usměrňovač. U harmonických střídavých signálů měří přístroj jejich střední hodnotu, z níž lze v případě sinusového průběhu dopočítat efektivní hodnota. Pokud není průběh střídavého harmonického proudu sinusový (na ten je stupnice kalibrovaná), nelze efektivní hodnotu signálu z naměřené střední hodnoty určit (výjimkou jsou průběhy, kde přepočtové vztahy známe – trojúhelník, obdélník, pila atd.).\n\nElektromagnetický přístroj je typ elektromechanického zařízení používaný k měření elektrických veličin jako elektrický proud a napětí. Využívá magnetické účinky elektrického napětí. \n\nMěřené napětí je přivedeno na pevný a pohyblivý segment (viz obrázek), které se tím zmagnetizují ve stejné polaritě a začnou se odpuzovat. Síly se vyrovnají pootočením osy, na které je připojen pohyblivý segment a zároveň ručička, která na ciferníku ukáže hodnotu měřené veličiny. \n\nElektromagnetický měřák (voltmetr nebo ampérmetr) měří stejnosměrné i střídavé veličiny - není tedy třeba zapojovat jej s usměrňovačem jako např. magnetoelektrický měřák. Elektromagnetický měřák udává efektivní hodnotu harmonického průběhu.\n\nElektrodynamický přístroj je druh elektromechanického zařízení, tedy zařízení využívající tepelné, magnetické nebo dynamické účinky elektrického proudu. \n\nElektrodynamický přístroj má dvě části – pevnou cívku, na kterou je přiveden elektrický proud z měřeného obvodu a pohyblivou cívku, na níž přivádíme el. napětí od tamtéž. Výsledná výchylka pak ukazuje činný výkon měřeného prvku, tedy součin přivedených veličin. Přepínání rozsahů přístroje je realizováno předřadným odporem v případě napětí a sério-paralelním řazením ekvivalentních sekcí pevné cívky v případě změny proudového rozsahu. Na tomto principu fungují wattmetry.\n\nElektrostatický voltmetr měří stejnosměrné napětí pomocí sil, kterými se náboje na pevných a pohyblivých elektrodách odpuzují. Má poměrně malou citlivost (řádově 100 V na plný rozsah), zato má téměř nekonečný vstupní odpor.\n\n"}
{"id": "873802", "url": "https://cs.wikipedia.org/wiki?curid=873802", "title": "Henry M. Jackson", "text": "Henry M. Jackson\n\nHenry Martin Jackson (31. května 1912 – 1. září 1983) byl americký kongresman a senátor za stát Washington mezi lety 1941 a 1983.\n\nV letech 1972 a 1976 jako člen Demokratické strana usiloval o kandidaturu na prezidentské volby, ani jednou však neuspěl. Jeho politická pozice a filozofie, jenž jej řadí mezi antikomunistické demokraty, mívá často vliv na klíčové osoby spojené s neokonzervatismem, mezi které patří Paul Wolfowitz nebo Richard Perle. Své jméno po něm nese britská instituce Henry Jackson Society.\n\nHenry Martin Jackson se narodil v domě svých rodičů, Petera a Marine Jacksonových, v Everettu, v americkém státě Washington. Oba jeho rodiče byli imigranti z Norska, jeho otec, původně Gresseth, si změnil jméno po příjezdu do Spojených států. S Marine Anderson se seznámil v luteránském kostele v Everettu, kde se v roce 1897 rovněž vzali. Henry Martin byl pátým a posledním dítětem tohoto páru.\n\nJackson později získal bakalářský titul na Stanfordově univerzitě a právnický titul na University of Washington, kde byl částí bratrstva Delta Chí. Titul právníka získal roku 1935 a ještě ve stejný rok se stal právníkem ve svém rodném městě Everettu. Ihned našel úspěch a dokonce byl v roce 1938 zvolen prokurátorem okresu Snohomish. Tuto pozici zastával dva roky a udělal si jméno likvidováním pašeráků alkoholu a gamblerů.\n\nV roce 1961, kdy jej časopis \"Time\" nazval nejžádanějším neženatým mužem v senátu, se Jackson oženil s Helen Hardin, osmadvacetiletou recepční v senátu. Ani tak se ovšem nevystěhoval ze svého původního domova v Everettu, kde také žily jeho nevdané sestry. S Helen měl nakonec dvě děti, Anne Marii a Petera, který mimo jiné pracoval jako spisovatel projevů pro guvernérku Washingtonu Christine Gregoire.\n\nV roce 1940 se Jackson úspěšně ucházel o místo v Kongresu jako člen Demokratické strany, do sněmovny reprezentantů poprvé usedl v lednu 1941 na 77. Kongres. Od té doby Jackson nikdy neprohrál ve volbách do Kongresu.\n\nZa 2. sv. války se Jackson připojil k americké armádě, ale tehdejší prezident Franklin Delano Roosevelt nařídil všem kongresmanům, aby zůstali ve Státech nebo aby rezignovali na svá místa v Kongresu. Tak tedy jako kongresman pouze navštívil koncentrační tábor Buchenwald, pět dní po jeho osvobození v roce 1945. Dále ve stejném roce s americkou delegací navštívil Mezinárodní námořní konferenci v Kodani a o rok později byl zvolen prezidentem stejné konference, která se nyní konala v Seattlu. Mezi lety 1945 a 1947 také Jackson vykonával funkci předsedy Komise pro indiánské záležitosti. Při volbách v roce 1952 se pak vzdal svého místa v Kongresu, aby se mohl ucházet o místo v Senátu. V těchto volbách bez problému porazil svého republikánského soupeře Harryho P. Caina a zůstal senátorem po dobu dalších třiceti let. Jako senátor nakonec v roce 1983 zemřel, o rok dříve vyhrál své poslední, šesté volby do Senátu.\n\nAčkoli byl Jackson protivníkem excesů Josepha McCartyho, který proti němu vystupoval v roce 1952 ve státě Washington, také kritizoval Dwighta D. Eisenhowera za nedostatečné financování obranných složek země a málo interkontinentálních balistických raket v americkém arzenálu. Levice na jeho podporu jaderných zbraní reagovala ve volbách roku 1958, kdy proti němu postavila seattleskou mírovou aktivistku Alice Franklin Bryant, kterou ovšem z voleb lehce vyřadil.\n\nV době hnutí za lidská práva patřil Jackson k jejich nejaktivnějším obhájcům, podpořil zákony o lidských právech jak v roce 1957, tak v roce 1964. V dubnu 1968 reagoval na atentát na Martin Luther Kinga mladšího proslovem o jeho odkazu a o nespravedlnosti nerovnosti.\n\nV roce 1963 se Jackson stal předsedou Komise energetiky a přírodních zdrojů, kterým byl až do roku 1981. V sedmdesátých letech společně se senátory Tedem Kennedym a Ernestem Hollingsem uspořádal tiskovou konferenci, ve které vystoupil proti požadavku prezidenta Geralda Forda, aby Kongres zastavil kontrolu Richarda Nixona nad cenami americké ropy.\n\nJackson dále schválil Zákon o národním přístupu k životnímu prostředí a také byl vůdcem boje Aljašky a Havaje o status amerického státu. V roce 1974 podpořil v senátu Jacksonův-Vanikův dodatek (Charles Vanik jej podpořil v Kongresu), který odmítal veškeré obchodní vztahy se zeměmi bez tržní ekonomiky a s omezenou svobodou a demokracií. Dodatek měl umožnit uprchlíkům, především menšinovým, zvláště Židům, opustit východní blok. Se svým asistentem Richardem Perlem navíc podporoval lidi, kteří byli tímto dodatkem dotčeni, mezi něž patřil Natan Šaransky. Dále vedl boj proti smlouvám SALT a podporoval zahraniční pomoc pro Izrael.\n\nDesítky let se díky němu říká Demokratům, kteří podporují silnou mezinárodní přítomnost amerických složek „Scoop Jackson Democrats“, mezi něž patří i nynější politici Joe Lieberman a Robert James Woolsey mladší.\n\nPo téměř celou svou dobu v Senátě byl ve stejném orgánu členem také jeho dobrý přítel Warren Magnuson, kteří byli oba ze státu Washington, pro nějž byli nejspíš nejefektivnější dvojicí senátorů v historii země. Přestože je Washington v počtu obyvatel mezi americkými státy až na 23. místě, zajistili mu ve své době jednu šestinu všech vládních dotací v zemi.\n\nJackson byl často kritizován za svou podporu Války ve Vietnamu a za své vřelé vztahy s obrannými průmysly ve státě Washington. Na místě bývalé Fort Lawton v Seattlu chtěl postavit protiraketovou základnu, což se ovšem nelíbilo místním obyvatelům. Jackson vybíral jiná místa a nadále podporoval vývoj protiraketových systémů, zatím se ovšem rozhořel spor s podporovateli práv původních obyvatel, kteří chtěli území Fort Lawton vrátit indiánům. Z většiny území tak vznikl Discovery Park, kde později původní obyvatelé postavili Kulturní centrum Daybreak Star.\n\nJeho soupeři jej často označovali za senátora z Boeingu a podobně, jelikož často podporoval vojenské dotace a také se objevila podezření z uplácení Jacksona společností Boeing. V roce 1965 bylo 80 procent kontraktů firmy vojenských. Společně s Magnusonem pak podporoval drahý vládní projekt na vyvinutí nadzvukového letadla, který ovšem ztroskotal.\n\nPo jeho smrti jeho odpůrci protestovali proti vztyčení Jacksonovy bysty na kampusu University of Washington, jako argument použili jeho podporu internačních táborů pro Japonce za 2. sv. války.\n\nJackson nebyl pouze úspěšným státníkem v rámci svého státu, ale také získal respekt na celonárodní scéně. V roce 1960 se stal předsedou Národní demokratické komise poté, co se málem dostal do prezidentských voleb za Demokraty jako kandidát na viceprezidenta, tím nakonec ovšem byl jiný senátor, Lyndon B. Johnson.\n\nDvakrát se Jackson pokusil stát se prezidentem Spojených států, jeho kampaně jsou významné především díky ostré kritice, kterou na ní mířilo levé křídlo demokratické strany. Jeho schopnosti v argumentech jeden na jednoho, které dosáhly velkého úspěchu ve státě Washington, ovšem nebyly tak úspěšné na celonárodní úrovni. Dokonce i jeho podporovatelé přiznávali, že mu chybí potřebné charizma.\n\nKdyž se Jackson poprvé ucházel o prezidentství, nebyl na celonárodní scéně příliš známým politikem. George McGovern, tehdejší demokratický senátor za Jižní Dakotu, jej obvinil z rasismu, přestože Jacksona zdobila aktivita při obhajobě lidských práv. Jackson se ovšem stavil proti převážení Afro-Američanů stejnými autobusy a McGovern později vyhrál nominaci na volby za Demokraty. Nejúspěšnější byl Jackson na začátku primárních voleb na Floridě, kde se umístil na třetím místě, avšak opravdu daleko za vedoucí dvojicí. Ty nakonec ani nedohonil a do zpráv se spíše dostával jako část koalice „Stop McGovernovi“, která později kontroverzně vystupovala proti demokratickému kandidátovi. Svou kampaň Jackson ukončil v květnu po týdnu ve státě Ohio, tehdy byl celonárodně až za McGovernem, Edmundem Muskiem, Georgem Wallacem a Hubertem Humphreym. Zpět na scénu se vrátil na srpnovém demokratickém shromáždění poté, co svou kampaň ukončil i Humphrey. Do boje o nominaci ho na shromáždění dostal guvernér Georgie Jimmy Carter, Jackson nakonec skončil druhý za McGovernem.\n\nSvou celonárodní známost Jackson zvýšil tím, že se pravidelně vyjadřoval o americko-sovětských vztazích a situaci na Středním východě a když v únoru 1975 oznámil, že se bude opět ucházet o post prezidenta, byl považován za jednoho z favoritů. Ihned dostal podporu od amerických Židů, kteří si vážili jeho podpory Izraele. Jeho podpora války ve Vietnamu ovšem vyústila v antikampaň provedenou levým křídlem demokratické strany.\n\nJako svá témata si Jackson vybral společenské otázky a otázky zákona a pořádku. Také doufal, že získá podporu od odborů, ale možnost, že by se voleb účastnil i Hubert Humphrey nechala odbory vlažnými.\n\nRozhodnutí nepokračovat ve volbách Jackson učinil místní poradě v Iowě a primárních volbách ve státě New Hampshire, které vyhrál Jimmy Carter s liberály na dalších pozicích. Přestože ještě vyhrál primární volby ve státech Massachusetts a New York, na začátku května definitivně odstoupil po prohře v Pensylvánii, kde ho rozdílem 12 bodů porazil Carter. V té době navíc jeho kampani došly peníze.\n\nJackson zemřel nečekaně ve věku 71 let na aneurysma tepny v Everettu krátce po konferenci, ve které se vyjádřil proti sovětskému útoku na let Korean Air 007. Ve zprávách bylo zveřejněno video, na kterém si Jackson při proslovu masíroval levou stranu své hrudi, což dospělo ke spekulacím, že takto reagoval na brzké příznaky smrti.\n\nJeho smrt způsobila velký smutek, například senátor Daniel Patrick Moinyhan se vyjádřil, že „Jackson byl důkazem starého židovského přesvědčení, že v každém momentě v historii je dobro na zemi chráněno skutky 36 prostých mužů, kteří nevědí, že pán jim přidělil právě tuto roli. Jackson totiž byl jedním z těchto mužů.“ Jacksonovo tělo odpočívá na hřbitově Evergreen Cemetery v Everettu.\n\n\n\n\n\n\n\n\n\nJackson věřil, že zlu se musí čelit silou. Podporoval občanská práva, rovnost v domácnostech a lidská práva a věřil, že Spojené státy mohou být silou dobra ve světě, což inspirovalo jeho četné příznivce, kteří po jeho smrti dále zastávali jeho teorie jako část neokonzervatismu. Kromě Richarda Perleho a Paula Wolfowitze mu byli nápomocní také další významní politici jako Elliott Abrams, Douglas Feith nebo Charles Horner. Ti později vystupovali proti vládě Jimmyho Cartera a v roce 1981 se staly členy správy Ronalda Reagana. Později se stali důležitými osobami v zahraniční politice za vlády George W. Bushe. Dalším pomocníkem Jacksona byl především v době voleb Ben J. Wattenberg. Wolfowitz se už několikrát nazval Jacksonovským Demokratem. Mnoho politických novinářů už v minulosti poukázalo na spojitosti mezi Jacksonem a neokonzervatismem. Jacksonův vliv na zahraniční politiku byl jmenován jako základ Bushovy správy zahraniční politiky, která zahrnovala válku v Iráku.\n\nV roce 2005 zabralo a odstranilo několik vládních úředníků, včetně tří členů CIA, Jacksonovy archivované dokumenty uložené na University of Washington. Důvodem bylo ověření toho, že všechny tajné dokumenty, které Jackson vlastnil, byly po jeho smrti odstraněny.\n"}
{"id": "873806", "url": "https://cs.wikipedia.org/wiki?curid=873806", "title": "Antonín Sýkora (politik)", "text": "Antonín Sýkora (politik)\n\nAntonín Sýkora (* 11. dubna 1943) je český politik, počátkem 21. století poslanec Poslanecké sněmovny za ČSSD.\n\nProfesně se uvádí jako technik. V komunálních volbách roku 1998 neúspěšně kandidoval do zastupitelstva města Havířov za ČSSD. Zvolen sem byl pak v komunálních volbách roku 2002 a neúspěšně sem kandidoval v komunálních volbách roku 2006. V nich sice zvolen nebyl, ale pak do zastupitelstva měl usednout jako náhradník, protože formálně zvolen byl i bývalý náměstek primátorky Martin Balšán, který byl ale krátce před volbami zavražděn.\n\nVe volbách v roce 2002 byl zvolen do poslanecké sněmovny za ČSSD (volební obvod Moravskoslezský kraj). Byl členem sněmovního hospodářského výboru. Ve sněmovně setrval do voleb v roce 2006.\n\nV roce 2011 uvedla Česká televize, že Sýkora patřil do lidí spojených s podezřelými transakcemi okolo privatizace společnosti Mostecká uhelná. Na švýcarský účet vedený na jméno Antonína Sýkory mělo být posláno 85 000 dolarů. Jeho syn Robert Sýkora byl přítelem Stanislava Grosse. Otec i syn Sýkorovi ovšem spojitost s provizemi při prodeji Mostecké uhelné odmítli a Antonín Sýkora popřel, že by vůbec měl nějaký účet ve Švýcarsku. Robert Sýkora byl později mužem, který prodal Grossovi třetinový podíl ve společnosti Moravia Energo, čímž bývalý premiér získal značné jmění.\n\n"}
{"id": "873808", "url": "https://cs.wikipedia.org/wiki?curid=873808", "title": "Beaver Falls", "text": "Beaver Falls\n\nBeaver Falls může být:\n\n"}
{"id": "873809", "url": "https://cs.wikipedia.org/wiki?curid=873809", "title": "SEVT", "text": "SEVT\n\nSEVT, a. s. je česká firma zabývající se vydáváním a distribucí hospodářských a úředních tiskopisů a prodejem spotřebního zboží jako jsou knihy, učebnice, výtvarné potřeby, hračky a další. SEVT provozuje v České republice internetové obchody a prodejny pod značkou SEVT.cz. Firma byla založena v roce 1992.\n\nV současné době SEVT také vydává a distribuuje věstníky ministerstev ČR (například pro Ministerstvo financí ČR), Úřadu pro ochranu osobních údajů a tiskopisy pro školy (vysvědčení, přihlášky ke studiu, žákovské knížky apod.). Zabývá se také administrací předplatného a zakázkovou publikační činností, ale také například tiskem a prodejem obrazů Prezidenta ČR.\n\nSEVT je členem Asociace pro elektronickou komerci. Poskytuje také náhradní plnění pro školy v neomezené výši.\n\nZa rok 2012 SEVT vyřídil přes 50 000 objednávek a odeslal více než 70 000 balíků.\n\nSpolečnost SEVT, a. s. je nástupce Statistického a evidenčního vydavatelství tiskopisů, které bylo založeno již roku 1954 v Praze. Firma byla zřízena Českým statistickým úřadem z důvodu vydávání a distribuce úředních publikací a časopisů – především Sbírky zákonů, věstníků ministerstev apod.\n\nV minulosti se SEVT podílel například na výrobě a zajišťování volebních materiálů a jejich distribuci během voleb v roce 1991, kompletaci a distribuci kupónových knížek během kupónové privatizace.\n\n"}
{"id": "873810", "url": "https://cs.wikipedia.org/wiki?curid=873810", "title": "Áedán mac Gabráin", "text": "Áedán mac Gabráin\n\nÁedán mac Gabráin (staroirská výslovnost ) byl král Dál Riaty přibližně od roku 574 do své smrti asi 17. dubna 609. Království Dál Riata se rozkládalo přibližně na území dnešní skotské správní oblastí Argyll a Bute a částečně také severoirského Hrabství Antrim. Podle genealogií byl Áedán synem Gabrána mac Domangairt.\n\nByl současníkem svatého Kolumby a většina záznamů o jeho životě pochází z hagiografických zdrojů, jako je Adomnánův \"Život svatého Kolumby\". Áedán vystupuje jako postava v jazykově staro- a středoirských dílech (próze i poezii), některých dnes ztracených.\n\nIrské letopisy zaznamenaly Áedánova tažení proti svým sousedům v Irsku a severní Británii, včetně expedice na Orkneje, ostrov Man a východní pobřeží Skotska. Jak zaznamenal Beda Ctihodný, Áedán byl drtivě poražen Æthelfrithem Bernicijským v bitvě u Degsastanu a po této bitvě mohl abdikovat či být sesazen.\n\nPrameny k Áedánovu životu zahrnují Bedovu \"Historia ecclesiastica gentis Anglorum\", irské anály, hlavně \"Ulsterské\" a \"Tigernachovy anály\", a Adomnánův \"Život svatého Kolumby\". \"Senchus fer n-Alban\", který sestává z výčtu království a genealogie Dál Riaty, zaznamenává Áedánův původ a jeho přímé potomky. Žádný z těchto pramenů není soudobý. Adomnánovo dílo bylo sepsáno ve velmi pozdním 7. století, pravděpodobně ke stému výročí Kolumbovy smrti. Adomnán zde včleňuje prvky z již zaniklého dřívějšího díla o Kolumbově životě \"De virtutibus sancti Columbae\" od Cumméne Finda. To bylo sepsáno pravděpodobně již kolem roku 640. Nicméně ani části opsané z Cumméneho práce, ani Admonánův vlastní příspěvek nelze brát jako prostou historii. Bedova \"Historia\" byla napsána nějakých 30 let po Adomnánovi. Dochované irské anály obsahují části z kroniky sepisované v Ioně od poloviny 7. století dále, takže i tyto jsou k Áedánově době retrospektivní.\n\nRukopis MS Rawlinson B 502 datovaný do cca roku 1130 obsahuje příběh \"Gein Branduib maic Echach ocus Aedáin maic Gabráin\" (\"Narození Branduba, syna Echachova, a Áedána, syna Garbánova\"). V tomto příběhu je Áedán dvojčetem Branduba mac Echach, krále Leinsteru, který patřil od rodu Uí Cheinnselaig. Áedán je po narození vyměněn za jednu z Gabránových dcer-dvojčat, které se narodili stejnou noc, aby obě rodiny měly syny. \"Berchánovo proroctví\" také spojuje Áedána s Leinsterem. Skotský historik John Bannerman usuzuje, že „za touto tradicí není žádný faktický základ.“ Francis John Byrne se domnívá, že \"Echtra\" byla napsána básníkem na dvoře Diarmaita mac Maíl na mBó, Brandubova potomka z 11. století, za účelem stmelení spojenectví mezi Diarmaitem a skotským králem Malcolmem III., který se prohlašoval za Áedánova potomka. Nedochovaný irský příběh \"Echtra Áedáin mac Gabráin\" (\"Příhody Áedána, syna Gabránova\") se objevuje na seznamu děl, avšak její obsah je neznámý. Áedán sice vystupuje v epické \"Scéla Cano meic Gartnáin\" (\"Příběh Cany, syna Gartnánova\"), ale události, kterými se autor inspiroval, se zdají pocházet z poloviny 7. století. Také se objevuje v příběhu \"Compert Mongáin\" a v rozmanitých velšských zdrojích, což z něj dělá jednoho z mála ne Britonců, kteří figurují ve velšských tradicích.\n\nÁedán byl vrchním králem Dál Riaty vládnoucím nad nižšími králi. \"Senchus fer n-Alban\" popisuje vnitřní dělení Dál Riaty v 7. a 8. století, ale nedochovala se žádná zpráva z Áedánova času. Podle \"Senchus\" byla Dál Riata v 7. století rozdělena do tří podkrálovství. V každém vládl rod pojmenovaný podle svého eponymního zakladatele. Těmito rody byli Cenél nGabráin, pojmenovaný po Áedánově otci a vládnoucí nad Kintyre, Cowalem a Bute, Cenél Loairn ze severního Argyllu a Cenél nÓengusa z Islaye. Tyto tři útvary se ještě dále dělily na menší části či kmeny, které \"Senchus\" dále vyjmenovává. Detaily ohledně irské části království jsou méně jasné.\n\nPři pohledu vně byli dál riatskými sousedy na severu Británie Piktové a Britonci z Hen Ogleddu, britonsky mluvící částí dnešní severní Anglie a jihu skotských Lowlands. Nejmocnějším britským královstvím v oblasti byl Alt Clut, později známý jako Strathclyde a Cumbria. Později za Áedánova života se dominantní silou v severní Británii stalo Bernicijské království.\n\nV Irsku tvořilo Dál Riata část Ulsteru, který byl ovládán Báetánem mac Cairill z království Dál Fiatach. Dalšími významnými skupinami v Ulsteru byly nejednotné kmeny Cruthinů (nebo Piktů), později spojené do království Dál nAraidi. Nejvýznačnějším cruthinským králem za Áedánovy doby byl Fiachnae mac Báetáin. Za Ulsterem ležela převážně nepřátelská království a kmeny Uí Néillů, jejich vazalové a spojenci. Nejvýznamnějším králem Uí Néillů byl v té době Áed mac Ainmuirech z Cenél Conaill.\n\nAdomnán, \"Senchus\" a irské anály zachycují Áedána jako syna Gabrána mac Domangairt († cca 555 až 560). Ve velšské básni stojí, že Áedánova matka byla dcerou krále Dumnaguala Hena z Alt Clut. Velšský text \"Bonedd Gwŷr y Gogledd\" (\"Původ mužů ze severu\") také naznačuje Áedánův původ od Dumnaguala, přestože je jeho genealogie značně zmatená. Áedánův bratr Eoganán je znám z Adomnána a jeho smrt je kladena kolem roku 597. \"Senchus\" jmenuje tři další Gabránovy syny - Cuildacha, Domnalla a Domangarta. Ačkoliv není nic známo o Cuildachovi a Domangartovi nebo jejich potomcích, Adomnán zmiňuje jistého Ioana, syna Conallova, syna Domnallova, „který náležel ke královskému rodu Cenél nGabráin,“ ale to se většinou vykládá jako to, že Ioan byl příbuzný Cenél nGabráin a jeho děd Domnall není spojován s Domnallem, Áedánovým bratrem.\n\nÁedánovi bylo okolo čtyřiceti let, když se stal králem po smrti svého strýce Conalla mac Comgaill v roce 574. Jeho nástupnictví mohlo být zpochybněno; Adomnán uvádí, že Kolumba upřednostňoval v ucházení se o prázdný trůn Áedánova bratra Eoganána. Adomnán tvrdí, že Áedán byl vysvěcen na krále Kolumbou, což by byl první případ ordinace známý v británii a Irsku.\n\nK roku 574, po zprávě o Conallově smrti, \"Ulsterské\" a \"Tigernachovy anály\" kladou bitvu v Kintyre, zvanou bitva u Telochu či Delgu. Přesné místo této bitvy není známo. Anály se shodují, že „Dúnchad, syn Conallův, syna Comgallova, a mnozí další spojenci synů Gabránových, padli.“ V roce 575 \"Ulsterské anály\" zmiňují „velké shromáždění v Druim Cett“, na Mullaghově či Kopretinovém kopci blízko Limavady, kterého se zúčastnili i Áed mac Ainmuirech a Kolumba. Adomnán se zmiňuje, že Áedán zde byl taktéž přítomen. Účel setkání není zcela jistý, ale jedna dohoda zde učiněná se týkala statusu Áedánova království. Áedán a Áed se dohodli, že pokud bude dálriatské loďstvo sloužit Uí Néillům, nebude Dalriatským vyplacen žádný tribut, a že válečníci budou Uí Néillům poskytováni pouze z irské části Dál Riaty.\n\nDůvodem pro tuto dohodu mohla být hrozba ze strany Báetána mac Cairill jak pro Áedána, tak Áeda. Báetán totiž donutil krále Dál Riaty ke složení slibu věrnosti v Rosnaree na Islandmagee. Áedán je spojován s oním králem. Ulsterské prameny navíc tvrdí, že Báetán dostával ze Skotska tribut. Po Báetánově smrti v roce 581 opustili Ulsteřané ostrov Man, který obsadili za Báetánovi vlády, možná vyhnáni Áedánem, který zde měl podle záznamů kolem roku 583 bojovat. Dříve, kolem roku 850, měl Áedán poplenit Orkneje, které byly předtím podmaněny Brideiem mac Maelchon, piktským králem.\n\nÁedánova tažení na ostrov Man jsou občas zaměňována s bitvou proti „Miathiům“, zmíněnou Adomnánem. Miathiové jsou pravděpodobně Maeatové, kmen v oblasti horního toku řeky Forth. Tato výprava byla úspěšná, avšak Áedánovi synové Artúr a Eochaid Find podle Adomnána v této bitvě padli. Bitva se mohla odehrát kolem roku 590 a byla zaznamenána pod jmény bitva u Leithreidu nebo Leithrigu.\n\n\"Berchánovo proroctví\" o Áedánovi říká: „Třináct let (jeden za druhým) [bude bojovat proti] piktskému vojsku.“ Jediná zaznamenaná bitva mezi Áedánem a Pikty se vybojovala u Circinnu v roce 599 nebo poté, kde byl Áedán poražen. Anály se zmiňují o smrti jeho synů v této bitvě. Bylo naznačeno, že tato bitva mohla být zaměněna za bitvu u Asrethu v Circinnu, vybojovanou kolem roku 584, v níž padl Bridei mac Maelchon. Tato bitva je popsána jako „vybojována mezi Pikty samotnými“.\n\nMnožství velšských tradic poukazuje na válčení mezi Áedánem a králem Rhydderchem Haelem z Alt Clut. Adomnán vypravuje, že Rhydderch poslal mnicha jménem Luigbe do Iony, aby zde promluvil s Kolumbou, „protože se chtěl dozvědět, zda bude zabit svými protivníky či nikoliv.“ \"Velšské triády\" jmenují Áedánovo vyplenění Alt Clutu jako jedno z „tří bezuzdných drancování Británie“ a báseň \"Peiryan Vaban\" vypráví o bitvě mezi Áedánem a Rhydderchem. Ztracená irská epika \"Orgain Sratha Cluada\" je obvykle spojována s vikinským útokem na Alt Clut z roku 870, ale podle MacQuarrieho může odkazovat na Áedánův útok na Rhyddercha.\n\nBitva u Degsastanu pravděpodobně nebyla první bitvou mezi Áedánem a Bernicijci. Adomnán zaznamenal smrt Áedánova syna Domangarta v zemi Sasů a předpokládá se, že Bran zemřel ve stejné jinak nezaznamenané bitvě.\n\nZ počátků tohoto konfliktu zmiňuje Beda pouze to, že byl Áedán znepokojen Æthelfrithovým postupem. Ať už byla bitva u Degsastanu vybojována kdekoli, Beda ji klade do Northumbrie. Bitva skončila rozhodným Æthelfrithovým vítězstvím a Beda poznamenal, že „od toho dne do přítomnosti, žádný irský král v Británii se neodvážil bojovat s Angličany.“ Ačkoliv zvítězil, utrpěl Æthelfrith také ztráty. Beda vypráví, že jeho bratr Theobald padl s celým svým doprovodem. Jeví se, že Theodbald je v irských pramenech zván Eanfrith, což by za jeho vraha označovalo Máela Umaie mac Báetáin z Cenél nEógain, syna vrchního krále Báetána mac Ninnedo. Irský básník Compert Mongáin říká, že král Ulsteru, Fiachnae mac Báetáin z Dál nAraidi, podpořil Áedána v boji proti Sasům, možná u Degsastanu. \"Anglosaská kronika\" zmiňuje, že Hering, syn krále Hussy Bernicijského, zde byl přítomen, podle všeho bojoval na Áedánově straně.\n\nPo porážce u Degsastanu se anály o Áedánovi nezmiňují do jeho smrti přibližně o šest let později, snad 17. dubna 609, kteréžto datum je podepřeno \"Martyrologiem z Tallaghtu\", sestaveným kolem roku 800. \"Tigernachovy anály\" udávají Áedánův věk 74 let. \"Berchánovo proroctví\" udává jako místo jeho smrti poloostrov Kintyre a praví: „nebude králem v době své smrti“, zatímco \"Acta Sancti Lasriani\" z 12. století tvrdí, že byl zbaven trůnu. Jan z Fordunu, píšící ve 14. století, věřil, že Áedán byl pohřben v Kilkerranu na Kintyru.\n\nÁedána na trůnu vystřídal jeho syn Eochaid Buide. Adomnán vypravuje o Kolumbově proroctví, že Eochaidovi starší bratři zemřou dříve než jejich otec. Áedánovi ostatní synové jsou jmenováni v \"Senchus fer n-Alban\" jako Eochaid Find, Tuathal, Bran, Baithéne, Conaing a Gartnait. Adomnán také zmiňuje Artúra, kterého \"Senchus\" zmiňuje jako Conaingova syna, a Domangarta, který v \"Senchus\" vůbec nefiguruje. Domangart může být také spíše Áedánovým vnukem než synem, nejspíše dalším Conaingovým synem. Hlavní linii králů rodu Cenél nGabráin tvoří potomci Eochaida Buideho a jeho syna Domnalla Brecca, ale Conaingovi potomci úspěšně zápasili o královský trůn v průběhu 7. a na počátku 8. století.\n\nJe možné, že Áedánův syn Gartnait je totožný s Garnaitem, synem Domelchy a králem Piktů, který zemřel kolem roku 601, ale tato domněnka se opírá o koncept piktské matrilinearity, který je kritizován. S ještě menší jistotou se debatuje o tom, že Gartnaitův nástupce v seznamu piktských králů Nechtan byl Gartnaitův vnuk a tedy i Áedánův pravnuk.\n\nVelmi málo je známo o Áedánových dcerách. Maithgemm (také známa jako Gemma) se vdala za prince Cairella z Dál Fiatach. Jména Áedánových manželek také nejsou nikde zaznamenána, ale z dochovaných záznamů vyplývá, že jedna byla Britka a druhá mohla být Piktkou jménem Domelch, pokud tedy Gartnait, syn Domelchy, a Gartnait, syn Áedánův, jsou totožní.\n"}
{"id": "873813", "url": "https://cs.wikipedia.org/wiki?curid=873813", "title": "Beaver Falls (Pensylvánie)", "text": "Beaver Falls (Pensylvánie)\n\nBeaver Falls je město v okresu Beaver County ve státě Pensylvánie ve Spojených státech amerických. K roku 2010 zde žilo 8 987 obyvatel. S celkovou rozlohou 6 km² byla hustota zalidnění 1 807,6 obyvatel na km².\n"}
{"id": "873821", "url": "https://cs.wikipedia.org/wiki?curid=873821", "title": "RPG-29", "text": "RPG-29\n\nRPG-29 (kód NATO \"Vampir\"), v Česku označovaný jako \"Vampýr\", je reaktivní protitankový granátomet (rus. ozn. \"ручной противотанковый гранатомёт\").\n\nGranátomet byl zařazen do výzbroje sovětské armády roku 1989. Zbraň byla exportována do mnoha zemí.\n\nRPG-29 se skládá ze dvou základních částí, jenž je před použitím nutno smontovat dohromady. Střela se po nabití odpaluje z válcové hlavně, která je na rozdíl např. od RPG-75 vícenásobně použitelná. Pro zaměření cíle lze využít mechanický, popř. optický zaměřovač s 2,7násobným zvětšením a v noci noktovizor. Na spodní straně je sklápěcí opora, pistolová rukojeť a spoušť.\n\nPro zbraň jsou k dispozici dva typy střel. První z nich je standardní protipancéřová střela \"PG-29V\" typu HEAT (High Explosive Anti-Tank) s tandemovou hlavicí. Tandemové uspořádání zajišťuje překonání případného reaktivního pancíře a následné proražení klasického pancíře. Druhá z nich je termobarická hlavice s označením \"TBG-29V\", určená pro ničení živé síly. Po odpálení se střela stabilizuje osmi výklopnými křidélky. Maximální dostřel při použití PG-29V je 450 až 500 m.\n\nZbraň je schopna prorazit:\n\nRaketový motor RPG-29 okamžitě po stisku spouště urychlí střelu na maximální rychlost. Motor zcela vyhoří ještě před tím, než granát opustí hlaveň. Dál se střela pohybuje po balistické křivce, podobně jako je tomu u bezzákluzového kanónu. Tím se RPG-29 liší od řady jiných protitankových granátometů, kde raketový motor pohání střelu i po opuštění hlavně. Dostřel je zhruba dvakrát větší, než u RPG-7.\n\nRPG-29 byl použit v čečenské válce, ve válce v Iráku v roce 2003 a v libanonské válce roku 2006. Během libanonské války se podařilo členům militantní organizace Hizballáh opakovaně s RPG-29 zneškodnit starší verze izraelských tanků Merkava (byly to hlavně tanky první a druhé generace). V roce 2007 iráčtí bojovníci odporu Al-Amarah granátometem RPG-29 zneškodnili britský tank Challenger 2. Tandemová nálož perforovala pancíř ve spodní části přední strany trupu, kde byl výrazně slabší než v jiných oblastech tanku.\n\nAktuálně se využívá v Syrské občanské válce.\n"}
{"id": "873834", "url": "https://cs.wikipedia.org/wiki?curid=873834", "title": "Paralelní vesmír (Červený trpaslík)", "text": "Paralelní vesmír (Červený trpaslík)\n\nParalelní vesmír (anglicky \"Parallel Universe\") je šestá epizoda druhé série (a celkově dvanáctá) britského kultovního sci-fi seriálu \"Červený trpaslík\". Poprvé byla vysílána na kanálu BBC2 11. října 1988.\n\nSkladba „Tongue Tied“, která se objevuje na začátku epizody v Kocourově snu byla přijata publikem s velkým nadšením a následně vydána jako singl. Danny John-Jules (v seriálu představitel Kocoura) ji přepracoval, znovu nahrál a vydal v říjnu 1993. V hitparádě UK Charts se umístila na 17. místě.\n\nNa začátku epizody sleduje divák společné pěvecké a taneční představení Listera, Rimmera a Kocoura, který zde má prim. Ukáže se, že šlo o jeho sen. Lister (už ve skutečnosti) oponuje Rimmerovi v jeho pomatených představách, jak oslovit ženu. Na obrazovce se objeví Holly a oznamuje, že vynalezl Holly-hop, pohon pro cestování časem. Je to jen obyčejná krabice s tlačítky „START“ a „STOP“. Lister zmáčkne START a Červený trpaslík se přenese do paralelního vesmíru, ačkoli to na první pohled tak nevypadá. Zejména Arnold vyjadřuje své pochybnosti. Když se však objeví druhá loď Červený trpaslík, pochyby jsou rozptýleny.\n\nNa ní všichni potkají své protějšky, Rimmer se setká s Arlene Rimmerovou, Dave s Debbie Listerovou a největší překvapení čeká na Kocoura, jehož protějškem je zablešený Pes. Když ho Kocour potká, vyleká se, ale Pes je přátelský.\nKocoura tato vidina moc nevábí. Lister si s Debbie dobře rozumí, závodí společně v pití piva a vždy je to nerozhodně. Rimmer je v přítomnosti Arlene dost upjatý. V tomto vesmíru jsou dominantnějším pohlavím ženy a Arlene se Rimmera snaží sbalit. On se tomu ze všech sil brání.\n\nDalší den ráno\n\nDave se probouzí v posteli Arlene a před obličejem má nohy Debbie. Je jasné, k čemu v noci došlo. Dovnitř vejdou Arlene s Rimmerem a Arlene poznamená, že doufá, že je David těhotný. Ten zpočátku nechápe, zato Rimmerovi to hned dojde.\nV této realitě rodí muži. Lister obviňuje Debbie, ale ta se ohradí, že si tyto záležitosti hlídají muži. Pak ho chlácholí, že možná bude mít štěstí a nebude v jiném stavu. Rimmer je škodolibý a těší se zpátky na jejich loď, kde si Lister nechá udělat test gravidity. Připomene mu, že když viděli ozvěny budoucnosti, ukázal se v nich Lister s dvojčaty. To by mohlo znamenat, že se ta chvíle přiblížila.\n\nNemýlí se, Lister je v tom.\n\n\nV epizodě zazní jména osob:\na názvy děl:\n\n\n"}
{"id": "873836", "url": "https://cs.wikipedia.org/wiki?curid=873836", "title": "Hana Šedivá", "text": "Hana Šedivá\n\nHana Šedivá (* 25. srpna 1956 Praha) je česká soudkyně a bývalá politička, počátkem 21. století poslankyně Poslanecké sněmovny za ČSSD.\n\nNarodila se v Praze, ale od roku 1959 žije v Příboře. V období let 1979–1985 pracovala na ONV Nový Jičín na odboru vnitřních věcí a přestupkové agendy a na finančním odboru (majetkoprávní oddělení). Od roku 1986 do počátku 90. let působila v JZD \"Rozvoj\" Sedlnice a JZD \"Moravan\" Petřvald, později v podniku Pozemní stavby, Nový Jičín. Je vdaná, má syna a dceru.\n\nPřed rokem 1989 byla členkou KSČ. Od roku 1991 provozovala soukromou advokátní praxi. Členkou ČSSD se stala roku 1998. K roku 2006 se zmiňuje jako předsedkyně MO ČSSD Příbor. Předtím v období 1998–2002 zastávala post místopředsedkyně OVV ČSSD Nový Jičín a v letech 1999–2002 i místopředsedkyně KVV ČSSD Ostrava. V letech 2003–2005 byla členkou KVV ČSSD Ostrava.\n\nV komunálních volbách roku 1994 byla zvolena do zastupitelstva města Příbor jako bezpartijní za Sdružení KSČM, SDL, NK. Neúspěšně do tamního zastupitelstva kandidovala (nyní již za ČSSD) v komunálních volbách roku 1998 a opětovně sem byla zvolena v komunálních volbách roku 2002 a komunálních volbách roku 2006. Profesně se uvádí jako advokátka.\n\nVe volbách v roce 2002 byla zvolena do poslanecké sněmovny za ČSSD (volební obvod Moravskoslezský kraj). Během svého poslaneckého působení čelila kritice za to, že si nechávala proplácet letenky z Ostravy do Prahy, třebaže v rámci poslaneckých náhrad měla měsíční příspěvek 34 200 Kč na dopravu. Na kritiku reagovala s tím, že „\"samozřejmě že létám, když mi to zákon umožňuje a je to pro mě pohodlnější a rychlejší\".“ Byla členkou sněmovního ústavněprávního výboru. V letech 2002–2004 zasedala i ve výboru pro vědu, vzdělání, kulturu, mládež a tělovýchovu a potom v letech 2004–2006 ve výboru mandátovém a imunitním. Poslanecký mandát obhájila ve volbách v roce 2006. Byla opět členkou ústavněprávního výboru a mandátového a imunitního výboru (v něm v letech 2006–2009 zastávala post místopředsedkyně a v letech 2009–2010 předsedkyně). Ve sněmovně setrvala do května 2010, kdy krátce před koncem funkčního období rezignovala na mandát, protože byla jmenována soudkyní. Do sněmovny pak místo ní ještě krátce zasedl jako náhradník Jozef Kubinyi.\n\nV květnu 2010 byla jmenována soudkyní Obvodního soudu pro Prahu 6.\n\n"}
{"id": "873837", "url": "https://cs.wikipedia.org/wiki?curid=873837", "title": "TAM (tank)", "text": "TAM (tank)\n\nTAM je střední tank, vyvinutý pro účely argentinské armády německou společností Rheinmetall. Název tanku je zkratka slov \"Tanque Argentino Mediano\". Při stavbě tanku byl použit podvozek německého bojového vozidla pěchoty Marder. Argentinská armáda má celkem 213 těchto tanků (2012).\n\nŘadu let po skončení druhé světové války tvořily základ argentinských obrněných sil tanky Sherman. Ale v 70. letech 20. století už bylo velmi obtížné udržet tyto tanky v provozu. To byl důvod k rozhodnutí o pořízení nového tanku. Většina tehdy vyráběných tanků měla hmotnost vyšší než 40 tun. Proto bylo rozhodnuto vyvinout zcela nový tank, který by splňoval všechny požadavky argentinské armády. Kontrakt byl uzavřen se západoněmeckou společností Rheinmetall, která tehdy vyráběla německá bojová vozidla pěchoty Marder.\n\nPrvní prototyp TAM (\"Tanque Argentino Mediano\") byl vyroben v roce 1976 a další dva prototypy v následujícím roce. Tank byl vyzkoušen a schválen armádou Argentiny. Závod na výrobu těchto tanků (TAMSE) byl postaven v blízkosti Buenos Aires. Vyrobilo se celkem asi 200 tanků, ale žádný z nich se nezúčastnil války o Falklandy. Ve spolupráci se společností Rheinmetall bylo vyvinuto také bojové vozidlo pěchoty, vyrobené v počtu asi 150 kusů, přičemž další výroba vozidel byla z důvodu finanční krize zastavena roku 1986.\n\nPodvozek tanku byl převzat z německého bojového vozidla pěchoty Marder. Sedadlo řidiče je umístěno v přední levé části tanku. Po pravé straně řidiče se nachází motor a převodovka. Čelní pancíř má potřebný úhel sklonu pro zabezpečení maximální ochrany při zachování hmotnostní kategorie tanku. Pancéřování je však slabší než např. u tanků Leopard 1 nebo AMX 30. Zbraňová věž je situována v zadní části tanku. Ve věži jsou umístěni tři členové posádky – velitel a střelec napravo, nabíječ nalevo.\n\nHlavní zbraň tvoří 105mm kanón, vybavený ejektorem. Kanón má náměr -7° až +18°. Jako sekundární zbraň slouží koaxiální 7,62mm kulomet a podobná zbraň může být umístěna v horní části věže. Na bocích věže jsou čtyřhlavňové granátomety pro kouřové, či tříštivé granáty. Zásobu střeliva tvoří 50 nábojů pro 105mm kanón a 6000 nábojů pro 7,62mm kulomety.\n\nNa základě TAM byla v letech 1988 až 1993 vyvinuta další vozidla; obrněné vyprošťovací vozidlo a 155mm samohybná houfnice.\n"}
{"id": "873847", "url": "https://cs.wikipedia.org/wiki?curid=873847", "title": "Iva Šedivá", "text": "Iva Šedivá\n\nIva Šedivá (* 15. března 1955 Hořice) je česká politička, počátkem 21. století poslankyně Poslanecké sněmovny za ČSSD.\n\nPochází z vesnice Chodovice, bydlí v Hořicích. V letech 1995–1998 zasedala v zastupitelstvu města Hořice. Byla předsedkyní komise životního prostředí a komise sociální při městském zastupitelstvu. V komunálních volbách roku 1998 neúspěšně kandidovala do zastupitelstva města Hořice za ČSSD. Do tamního zastupitelstva byla pak zvolena v komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako chemička – ekoložka, k roku 2002 coby poslankyně, následně v roce 2006 jako jednatelka společnosti a v roce 2010 coby vedoucí odboru životního prostředí. V krajských volbách roku 2000 byla zvolena do Zastupitelstva Královéhradeckého kraje za ČSSD.\n\nVe volbách v roce 2002 byla zvolena do poslanecké sněmovny za ČSSD (volební obvod Královéhradecký kraj). Byla členkou sněmovního výboru pro vědu, vzdělání, kulturu, mládež a tělovýchovu a výboru pro veřejnou správu, regionální rozvoj a životní prostředí. Ve sněmovně setrvala do voleb v roce 2006.\n\nV roce 2005 předložila v poslanecké sněmovně pozměňovací návrh, který omezil možnost Energetického regulačního úřadu každoročně snižovat výkupní ceny limitem 5 % (vládní návrh původně umožňoval 10 %). Tento její návrh pak byl schválen a v roce 2010 byl kritizován jako jeden z faktorů finančně nezvládnutného boomu fotovoltaiky v Česku. Ivy Šedivé se ale zastala Taťana Fischerová, podle které od zmíněného hlasování v roce 2005 uplynulo několik let, kdy následné politické reprezentace měly možnost nastavení cen solární energie změnit. Podobný názor na svou obhajobu vznášela i sama Iva Šedivá. Její tehdejší motivací prý bylo, že „\"Drobní investoři potřebovali záruku stabilních výkupních cen. Jinak pro banky vůbec nebyli zajímaví\".“ V roce 2010 se uvádí jako vedoucí odboru královéhradeckého magistrátu pro životní prostředí.\n"}
{"id": "873850", "url": "https://cs.wikipedia.org/wiki?curid=873850", "title": "Pátek (zámek)", "text": "Pátek (zámek)\n\nZámek Pátek leží na návrší nad řekou Ohří ve vsi Pátek, asi 15 km severovýchodně od Loun. Veřejnosti je přístupný jen v letních měsících. Je chráněn jako kulturní památka České republiky.\n\nPředchůdcem dnešního zámku byla tvrz vybudovaná tehdejšími majiteli páteckého panství, řádem premonstrátů pražského premonstrátského kláštera, na ostrohu nad řekou Ohří. První písemná zmínka o tvrzi je z roku 1374. Pochází z urbáře premonstrátského řádu psaného v roce 1410 obsahujícího opisy starších listin.\n\nJan z Lobkovic nechal tvrz mezi lety 1544–1557 přestavět na renesanční zámek. Další přestavba zámku, do raně barokní podoby, proběhla kolem roku 1693. Tehdy nový majitel páteckého panství Gundakar z Ditrichštejna pověřil přestavbou zámku italského stavitele Antonia della Portu, který vystavěl obdélníkovou budovu vycházející z předešlé renesanční stavby. Od konce 17. století nebyl zámek již nikdy přestavován. Pouze po roce 1710 bylo změněno vnitřním uspořádání některých místností poté, co zámek opět získal řád premonstrátů.\n\n\n\n"}
{"id": "873853", "url": "https://cs.wikipedia.org/wiki?curid=873853", "title": "2014 ve fotografii", "text": "2014 ve fotografii\n\nTento článek obsahuje významné fotografické události v roce 2014.\n\n\n\n\n\n\n\n\n\n\n\n\n\n\n\n\n\n\nPřehled vybraných významných výstav:\n\n\n\n\n\n\n\n\n\n\n\n\n\n\n"}
{"id": "873854", "url": "https://cs.wikipedia.org/wiki?curid=873854", "title": "Niboši", "text": "Niboši\n\nNiboši (: 煮干し) jsou malé sušené sardinky. V japonské kuchyni je jídlo konzumované hlavně jako svačina nebo polévka. Polévkový vývar niboši daši se připravuje zalitím vykostěných sardinek vodou. \n\nTaké se jedná o ingredienci pro tradiční pokrm při oslavách Nového roku. Tento se připravuje spolu se sójovou omáčkou, cukrem, rýžovým vínem mirin a sezamovými semínky.\n"}
{"id": "873856", "url": "https://cs.wikipedia.org/wiki?curid=873856", "title": "David Vaněček (1991)", "text": "David Vaněček (1991)\n\nDavid Vaněček (* 9. března 1991 v Plané u Mariánských Lázní) je český fotbalový útočník, od ledna 2016 působící v FK Teplice.\n\nSvoji fotbalovou kariéru začal ve Viktorii Plzeň, ve které prošel všemi věkovými kategoriemi.\n\nV lednu 2010 se propracoval do prvního mužstva, kde v ročníku 2009/10 odehrál dva zápasy, v nichž se neprosadil. V následující sezoně nastoupil ke dvou střetnutím, kdy branku nevstřelil. Podílel se částečně na zisku mistrovského titulu.\n\nV srpnu 2011 zamířil na hostování do Spartaku MAS Sezimovo Ústí. Za tým kvůli zranění odehrál pouze 4 zápasy, ve kterých se střelecky neprosadil.\n\nPřed sezonou 2011/12 zamířil na rok hostovat do FK Ústí nad Labem. Za tým vstřelil během celého svého angažmá dohromady 2 branky ve 11 utkáních.\n\nPřed jarní částí téhož ročníku vedly hráčovy kroky taktéž na hostování do Graffinu Vlašim. Ve dvanácti zápasech za mužstvo 3× rozvlnil síť.\n\nV létě 2012 odešel na hostování do Baníku Sokolov, kde se setkal se svým bratrancem Davidem Vaněčkem, který v minulosti působil taktéž v Plzni. V 16 zápasech nastřílel 6 gólů.\n\nV lednu 2013 zamířil na testy do Vysočiny Jihlava, kde se hned v prvním zápase uvedl dvěma góly do sítě Slovácka. Během testování zaujal vedení Vysočiny a to se rozhodlo pro jeho angažování formou půlročního hostování s možností uplatnění opce. Pro hráče to byla možnost prosadit se v Gambrinus lize. Odehrál celkem 6 utkání, v nichž se z branky neradoval.\n\nPřed sezonou 2013/2014 odešel na roční hostování s opcí do Hradce Králové. V mužstvu zažil velmi povedený podzim, když se ve 14 zápasech prosadil celkem 13× a nastřílel tak více branek než ve všech předcházejících angažmách. V střetnutí s Českými Budějovicemi vsítil svůj první hattrick v kariéře.\n\nPo půl roce klub s předstihem využil opci ve smlouvě a hráče vykoupil z Plzně. S mužstvem podepsal fotbalista kontrakt do 30. 6. 2016. 13. 5. 2014 se na tréninku zranil a mužstvu chyběl do konce ročníku. Za tým odehrál během ročníku 2013/2014 23 utkání a vstřelil 17 branek. V této sezoně se stal hráč nejlepším střelcem mužstva a celé 2. ligy. Klub se navíc po roce vrátil do nejvyšší soutěže, když skončil na druhém místě tabulky. Po roce však klub sestoupil zpět do druhé ligy. 29. října 2015 podepsal s týmem nový kontrakt do léta 2017.\n\nV prosinci 2015 podepsal smlouvu platnou od ledna 2016 v FK Teplice.\n\nOd 1.1.2019 je hráčem skotského týmu Heart of Midlothian FC.\n\nAktuální k 5. lednu 2019\n"}
{"id": "873857", "url": "https://cs.wikipedia.org/wiki?curid=873857", "title": "Dál nAraidi", "text": "Dál nAraidi\n\nDál nAraidi (někdy latinizováno jako Dalaradia) bylo království Cruithniů nalézající se na severovýchodě Irska v prvním tisíciletí našeho letopočtu. Území Dál nAraidi pravděpodobně odpovídá zemi Robogdii z Ptolemaiovy \"Geografike hyfegesis\", kterou sdílelo s královstvím Dál Riata. Jeho zakladatelem, po kterém království přijalo i jméno, byl Fiachu Araide.\n\nJeho centrum se rozkládalo na severním pobřeží jezera Lough Neagh v jižním Antrimu. Dál nAraidi bylo druhým královstvím v Ulsteru a jeho králové několik století zápasili s královstvím Dál Fiatach o titul vrchního krále. Je nejisté, zda království existovalo před 8. stoletím, s výjimkou v podobě volné konfederace malých království, dlouho poté, co cruithinští králové ztratili jakoukoliv reálnou kontrolu nad vrchním královstvím v Ulsteru.\n\nMezi nejvíznamnější vůdce Dál nAraidi se řadí:\n\n"}
{"id": "873858", "url": "https://cs.wikipedia.org/wiki?curid=873858", "title": "Dubák", "text": "Dubák\n\nDubák může být:\n"}
{"id": "873861", "url": "https://cs.wikipedia.org/wiki?curid=873861", "title": "Německá demokratická republika na Letních olympijských hrách 1968", "text": "Německá demokratická republika na Letních olympijských hrách 1968\n\nNěmecká demokratická republika na Letních olympijských hrách 1968 reprezentovala výprava 226 sportovců (186 mužů a 40 žen) v 18 sportech.\n"}
{"id": "873862", "url": "https://cs.wikipedia.org/wiki?curid=873862", "title": "Elektrická jednotka E259", "text": "Elektrická jednotka E259\n\nE259 při testovací jízdě, Květen 2009\n\nSérie E259 (E259系 japonsky) je stejnosměrná elektrická jednotka provozovaná železniční společností Východojaponská železniční společnost (JR East) v Japonsku.\nCelkem je v provozu 22 jednotek od roku 2009. Tento typ je provozován na vlacích \"Narita Express\" z a na Letiště Narita vzdáleného 57 km od centrálního nádraží v Tokiu, kde lze přestoupit na vlaky Šinkansen.\n\nHlavní důvod pořízení byl prostý – dříve provozovaný typ 253, vyráběný od roku 1990 se stal zastaralým, okamžikem, kdy konkurenční společnost Keisei Electric Railway Co., Ltd., jezdící na stejném výkonu pořídila nová vozidla série AE. Jednotky 253 pak byly převedeny na jiné výkony.\n\nJednotka je složená ze 6 vozů, 4 vložených elektrických motorových vozů a 2 čelních vozů. Lze spojit 2 jednotky do 12 vozového vlaku.\n\nPantografy se nacházejí na vozech 3 a 5. Vůz 3 má jeden, vůz 5 má 2, z čehož 1 je záložní.\n\n1. třída \"\"Green class\"\" se nachází ve voze 6.\n\nJednotky jsou označeny Ne001 až Ne022.\n\nU vstupu do každého vozu je prostor s boxy pro zavazadla, které jsou chráněny proti krádeži zámky i kamerovým systémem. Zavazadla lze umístit i do přihrádek nad sedadly. Sedadla jsou v interiéru uspořádána systémem 2+2. V prostoru pro cestující se též nacházejí informační panely, poskytující informace v 4 jazycích: japonštině, angličtině, čínštině a korejštině. Sedadla ve 2. třídě \"\"Standard class\"\" jsou látková se šířkou 1020 mm, v 1. třídě \"\"Green class\"\" jsou kožená, široká 1160 mm. Každé sedadlo je vybaveno elektrickou zásuvkou. Prostor je klimatizován. Lze se též připojit k internetu díky anténě systému WiMAX umístěné na střeše vozu.\n\nStanoviště strojvedoucího je umístěné v řídícím voze na vyvýšeném místě, které je přístupné z prostoru cestujících a jež není od tohoto prostoru nijak oddělené. Pod ním se nacházejí v čele dvoukřídlé dveře, sloužící k přechodu mezi 2 spojenými jednotkami.\n\n"}
{"id": "873863", "url": "https://cs.wikipedia.org/wiki?curid=873863", "title": "Pachoľa", "text": "Pachoľa\n\nPachoľa je druhá nejvyšší hora v Roháčích, na hlavním hřebeni Západních Tater. Výrazný pyramidovitý vrchol se vypíná do výšky 2167 m n. m., asi 700 metrů severozápadně od Baníkova, od kterého ho odděluje Baníkovské sedlo.\n\nDíky své výhodné poloze poskytuje Pachoľa nádherné výhledy na všechny světové strany - na Baníkov, Spálenou, Baranec, Osobitou a Liptovskou kotlinu.\n\nPřes vrchol Pachoľy přechází červená hřebenovka. Po ní je vrchol přístupný:\n\nNejjednodušší výstup z údolí je možný ze severu, od rozcestí Zverovka, Roháčskou dolinou (celkový čas 3:40 s převýšením 1150 m). O něco náročnější je výstup z jihozápadu od ústí Jalovecké doliny a dále dolinou Parichvost (celkový čas 5:05 s převýšením 1500 m).\n\n"}
{"id": "873865", "url": "https://cs.wikipedia.org/wiki?curid=873865", "title": "Christophe Dugarry", "text": "Christophe Dugarry\n\nChristophe Jérôme Dugarry (* 24. březen 1972, Lormont, Francie) je bývalý francouzský fotbalový útočník a reprezentant.\nMimo Francie působil v Itálii, Španělsku, Anglii a Kataru.\n\n\n\n\n"}
{"id": "873866", "url": "https://cs.wikipedia.org/wiki?curid=873866", "title": "Jan Škopík", "text": "Jan Škopík\n\nJan Škopík (* 22. července 1945) je český politik, počátkem 21. století poslanec Poslanecké sněmovny za KDU-ČSL.\n\nV roce 1996 se profesně uvádí jako technik. V roce 1997 se stal předsedou okresní organizace KDU-ČSL na Zlínsku. V roce 2001 se zmiňuje jako vedoucí Charitního domu v Otrokovicích u Zlína.\n\nVe volbách v roce 2002 byl zvolen do poslanecké sněmovny za KDU-ČSL, respektive za alianci US-DEU a KDU-ČSL pod názvem \"Koalice\", (volební obvod Zlínský kraj). Byl členem sněmovního výboru pro obranu a bezpečnost. Ve sněmovně setrval do voleb v roce 2006.\n\n"}
{"id": "873869", "url": "https://cs.wikipedia.org/wiki?curid=873869", "title": "Josef Švarcbek", "text": "Josef Švarcbek\n\nJosef Švarcbek (* 2. ledna 1955) je český politik, v letech 2004 až 2006 poslanec Poslanecké sněmovny PČR, v letech 2012 až 2016, zastupitel Plzeňského kraje, člen KSČM.\n\nV letech 1974-1990 pracoval jako důstojník Pohraniční stráže. Absolvoval Vysokou školu politickou v Praze, kde získal v roce 1990 titul RSDr.\n\nVe volbách v roce 2002 kandidoval do poslanecké sněmovny za KSČM (volební obvod Plzeňský kraj). Nebyl zvolen, ale do sněmovny nastoupil dodatečně v červenci 2004 jako náhradník. Byl členem sněmovního výboru pro evropské záležitosti. Ve sněmovně setrval do voleb v roce 2006.\n\nDlouhodobě je aktivní na místní a regionální politické úrovni. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 byl zvolen do zastupitelstva města Planá za KSČM. Profesně se k roku 1998 uvádí jako hasič-záchranář, k roku 2002 coby podnikatel, v roce 2006 jako nezaměstnaný a roku 2010 coby revizní technik. Působí jako revizní technik požární ochrany. Je velitelem výjezdové jednotky v Sboru dobrovolných hasičů Planá.\n\nV krajských volbách roku 2012 byl zvolen do Zastupitelstva Plzeňského kraje za KSČM. Ve volbách v roce 2016 se pokoušel mandát obhájit, ale neuspěl.\n\nVe volbách do Senátu PČR v roce 2018 kandidoval za KSČM v obvodu č. 11 – Domažlice. Se ziskem 6,99 % hlasů skončil na 6. místě.\n"}
{"id": "873871", "url": "https://cs.wikipedia.org/wiki?curid=873871", "title": "Jiří Třešňák", "text": "Jiří Třešňák\n\nJiří Třešňák ( 30. července 1938 Mělník - 12. ledna 2011 Mělník) byl český politik, počátkem 21. století poslanec Poslanecké sněmovny za ČSSD.\n\nAbsolvoval střední průmyslovou školu chemickou. Od roku 1960 byl zaměstnancem Elektrárny Mělník. V letech 1971-1974 musel odvětví energetiky dočasně opustit. Od roku 1974 pracoval v podniku Výstavba elektráren. Od roku 1990, kdy byl profesně rehabilitován, opětovně nastoupil do podniku ČEZ, a. s. - Elektrárna Mělník, kde pracoval coby člen projektového týmu „Odsíření Elektráren Mělník II, III“. V roce 1999 se uvádí jako člen dozorčí rady firmy ČEZ.\n\nV komunálních volbách roku 1998 a komunálních volbách roku 2002 byl zvolen do zastupitelstva obce Horní Počaply za ČSSD. komunálních volbách roku 2006 a komunálních volbách roku 2010 sem kandidoval neúspěšně. Profesně se k roku 1998 uvádí jako technik, k roku 2002 coby poslanec, následně v roce 2006 jako chemik a v roce 2010 coby důchodce.\n\nVe volbách v roce 2002 byl zvolen do poslanecké sněmovny za ČSSD (volební obvod Středočeský kraj). Byl členem sněmovního hospodářského výboru. Ve sněmovně setrval do voleb v roce 2006.\n\n"}
{"id": "873872", "url": "https://cs.wikipedia.org/wiki?curid=873872", "title": "Gheorghe Ovseannicov", "text": "Gheorghe Ovseannicov\n\nGheorghe Ovseannicov uváděný i jako Gheorghe Ovseanicov (* 12. října 1985) je moldavský fotbalový útočník a reprezentant hrající za FC Zaria Bălți.\n\nSe seniorským fotbalem začínal v roce 2002 v CF Locomotiv Bălți, odkud se ovšem už v roce 2003 stěhoval do FC Florești. Od roku 2006 je hráčem FC Zaria Bălți. V roce 2010 poprvé zamířil do zahraničí, na hostování do polské Cracovie. Ovšem tady se neprosadil a po půl roce se vrátil zpět. V následující sezoně si v dresu Olimpie vyzkoušel Evropskou ligu a následně v srpnu 2011 odešel na testy do Česka, do druholigové Vysočiny Jihlava. Tady stihl odehrát pouze modelové utkání s juniorkou a vrátil se zpět domů, neboť přednost dostal Muris Mešanović. V lednu 2012 odešel hostovat do Izraele, kde hrál za Hapoel Ironi Rishon. Tady vydržel jen půl roku a v červenci zamířil na další půlroční hostování do kazašského Sunkaru Kaskelen. V lednu 2013 dostal druhou šanci se prosadit v nyní již prvoligové Jihlavě, kam znovu zamířil na testy, ovšem tentokrát trenéra o svých kvalitách nepřesvědčil. V březnu 2013 odešel hostovat do FC Rapid Ghidighici a v únoru 2014 přestoupil do klubu FC Tiraspol. V roce 2015 však klub ukončil činnost a Gheorghe se vrátil do celku FC Zaria Bălți.\n\nV A-mužstvu Moldavska debutoval 24. 5. 2008 v přátelském zápase v Rijece proti týmu Chorvatska (prohra 0:1).\n\nV roce 2012 si zahrál v kvalifikaci na MS 2014 v Brazílii v zápasech proti Anglii, Polsku a Ukrajině.\n\n"}
{"id": "873874", "url": "https://cs.wikipedia.org/wiki?curid=873874", "title": "Galerie Václava Špály", "text": "Galerie Václava Špály\n\nGalerie Václava Špály je pražská galerie zaměřená na současné umění. Nachází se na Národní třídě 30 v domě čp. 59, vedle funkcionalistického Paláce Chicago v Praze 1-Novém Městě. Ve své výstavní dramaturgii se Galerie Václava Špály věnuje zejména žijícím českým profesionálním autorům střední generace, kteří patří v malbě a fotografii, případně sochařství, k vrcholům české výtvarné scény. Pravidelně se zde střídá malba, fotografie i plastiky.\n\nNa této adrese fungovala v letech 1916-1938 Rubešova galerie. Na konci 30. let 20. století prošel dům rozsáhlou rekonstrukcí pro účely prvorepublikového Vilímkova nakladatelství a knihkupectví a galerie byla otevřena roku 1941 jako Galerie Jos. R. Vilímek na Třídě Viktoria (jak se Národní třída jmenovala za protektorátu) čp. 30 v Praze. Dvoupodlažní knihkupectví navrhl architekt František Zelenka a bylo zbudováno v roce 1938 v přízemí a patře původně secesního domu.\n\nV letech 1949 až 1953 zde byla Galerie Práce, potom 1953 až 1954 zde sídlila Galerie Kniha a do roku 1959 Galerie Českého fondu výtvarných umění. Od roku 1959, kdy galerie dostala nové jméno po českém malíři, grafikovi a ilustrátorovi Václavu Špálovi, ovlivňují postupně výstavní program předních teoretici umění jako Eva Petrová, Jiří Šetlík, Ludmila Vachtová nebo František Dvořák.\n\nOd výstavy Zbyňka Sekala roku 1965 zažila galerie velký rozkvět pod vedením respektovaného výtvarného teoretika Jindřicha Chalupeckého. Za doby jeho působení se v galerii vystřídala celá generace tvůrců českého moderního umění, ale uskutečnila se tu i jediná pražská výstava Marcela Duchampa (1969). Poslední výstavou připravenou J. Chalupeckým byly obrazy Vladimíra Kopeckého v květnu 1970.\n\nV 70. a 80. letech, kdy Chalupecký nesměl veřejně působit, ovládá galerijní program normalizační Svaz československých výtvarných umělců a význam galerie upadal.\n\nOd roku 1989 připravují výstavy opět renomovaní teoretici (Mahulena Nešlehová, Jiří Valoch, Marie Klimešová, Eva Petrová, Josef Kroutvor, Jan Kříž, Ivo Janoušek, ad.) a galerie vystavuje díla mladých autory spolu s pracemi generace 70. a 60. let.\n\nNa počest slavné éry Špálovy galerie je od roku 1990 udílena Cena Jindřicha Chalupeckého pro české výtvarné umělce ve věku do 35 let. Jejím prvním laureátem se stal Vladimír Kokolia.\n\nV 90. letech vešla galerie pod vedením Jaroslava Krbůška do povědomí jako progresivní výstavní síň zaměřená na současné české umění.\n\nOd roku 2002 vedla galerii Nadace Český fond umění. Ta ji začala volně pronajímat, což tehdy vyvolalo protesty umělecké veřejnosti. V roce 2007 vyhlásila městská část Praha 1 poprvé konkurz na provoz galerie. Nájemcem se stala agentura Semma, která však po dvou letech činnost ukončila, údajně z důvodů nedostatku financí na provoz.\n\nV roce 2010 MČ Praha 1 vyhlásila další výběrové řízení. Zvítězil v něm projekt společnosti PPF Art, která se tak stala provozovatelem této galerie na následujících deset let. PPF Art, patřící do skupiny PPF, současně s Galerií Václava Špály zajišťuje provoz Ateliéru Josefa Sudka na pražském Újezdě. Je rovněž správcem unikátní sbírky české a slovenské fotografie, jejíž největší část tvoří kolekce fotografií světově uznávaného českého fotografa Josefa Sudka. PPF Art spravuje také sbírku obrazů a dalších uměleckých děl, představující průřez českou malbou od konce 19. století do současnosti. \n\nOd roku 2010 je kurátorem galerie Pavel Lagner.\n\nZbyněk Sekal, Václav Tikal, Jiří Balcar, Václav Kiml, Eva Kmentová, František Pacík, Zdeněk Sklenář, Grafika 65, Objekt, Rakouští sochaři, František Gross, Ladislav Novák, Věra Janoušková\nObraz a písmo, Skupina 4, Jitka Válová, Květa Válová, Otto Herbert Hajek, Tvůrčí skupina Etapa, La figuration narrative: Kontinuální styl, časové juxtapozice, cloisonnés a polyptychy, itineráře a metamorfózy, Bohuslav Reynek, Jiří Seifert, Jaroslav Klápště, Radoslav Kutra, Aktuální tendence českého umění. Obrazy, sochy, grafika, Jiří Balcar, Sklo, Evropské umění: Mistři 20. století\nNová jména, 15 grafiků, Půjčte si, kupte si, 13 ze Slovenska, Fantasijní aspekty současného českého umění, František Foltýn, 7 + 7, Fotografie, Gutai, 5 sochařů, Eva Brýdlová, Otakar Slavík\nJozef Jankovič: Sochy, Jiří Načeradský: Obrazy, Dagmar Hendrychová, Rudolf Němec, Adriena Šimotová, Nové věci, Barbara Gasch, Počátky generace, Šmidrové, Západoněmecká a západoberlínská avantgarda Lidicím, Klub konkrétistů, Jiří Kolář, Vojtěch Preissig, Intersymposium ČSSR – Keramika Bechyně 68\nZbyněk Sekal, Skládané obrazy a sochy, Jiří Balcar, Vladimír Boudník, Mira Haberernová, Ladislav Novák, Marcel Duchamp, Enrico Baj, Daisy Mrázková, Stanislav Podhrázský, Jiří Sever, Zorka Ságlová, Někde něco, Mikuláš Medek, Libor Fára, Karel Pauzer, Jan Kubíček, Jana Želibská\nStanislav Kolíbal, Zdeněk Sýkora: Práce z let 1959 – 1970, Eva Kmentová: Stopy, Otakar Slavík: Obrazy, Karel Nepraš: Račte točit, Václav Cigler: Plastiky, Naděžda Plíšková: Grafika, sochy 1968 – 1970, Vladimír Kopecký: Obrazy, František Hudeček: Výbor z díla 1930 – 1970, Artchemo, Adriena Šimotová\nSdružení českých umělců grafiků Hollar: Členská jubilejní výstava prací z období 1970 – 1990, SČUG Hollar po 20 letech přerušené činnosti\nInterpretácia, Český informel. Strukturální fotografie, okruh bratislavských konfrontací a autoři mimo hlavní proud, Rudolf Sikora, Cena Jindřicha Chalupeckého za rok 1990: Vladimír Kokolia, Jan Ambrůz, František Skála jr., Jan Ambrůz: O lehkosti a tíži, Vladimír Kokolia: Energie, Wortlaut / Slovo-zvuk, Kateřina Černá: Obrazy/grafiky, Nová jména, Jaroslav Róna 1988 – 1991, Václav Stratil: Řeholní pacient, Jiří Kornatovský: Kresby, Victor Sanovec: Práce, Eva Švankmajerová: Císařský řez\n\n\n\n\n\n\n2016\n2017\n\n2018\n\n\n2019\n\n\n\n"}
{"id": "873877", "url": "https://cs.wikipedia.org/wiki?curid=873877", "title": "Ateliér Josefa Sudka", "text": "Ateliér Josefa Sudka\n\nAteliér Josefa Sudka je galerie nesoucí jméno českého fotografa Josefa Sudka. Přízemní pavilonek o ploše 61 m² na dvoře domů na pražském Újezdě č. p. 432 je replikou původního ateliéru, který Josef Sudek využíval v letech 1927 – 1976. V roce 1990 byl ateliér prohlášen za kulturní památku.\n\nJde o poslední existující příklad zahradního fotografického ateliéru vytvořeného koncem 19. století a přeneseného sem v roce 1901 z Královských Vinohrad. Je ojedinělou technickou památkou nejen v Praze, ale na území celé republiky. Jedná se o příklad stavby, které v druhé polovině 19. století vznikaly díky rozkvětu komerční i umělecké fotografie. Ateliér byl pro Sudka nikoliv pouhým pracovištěm, nýbrž inspiračním zdrojem a fotografickým objektem pro volnou tvorbu. Zachycoval ho ve všech denních a ročních obdobích zevnitř i zvenku spolu se zahradou plnou bujné vegetace a se zvláštně pokrouceným stromem před slavným oknem.V roce 1985 vypukl v ateliéru požár a zničil už tak dost poškozený prostor. Devastaci objektu a mobiliáře dovršil pak zásah hasičů. Zbytky stavby byly natolik rozpadlé, že bylo pro znovuvytvoření původního ateliéru potřeba postavit dokonalou repliku.\n\nPartnerem projektu obnovy a investorem výstavby i následného provozu se stala společnost PPF Art patřící do investiční skupiny PPF. Na stavbě repliky ateliéru v roce 2000 se dále pod záštitou tehdejšího primátora hlavního města Prahy Jana Kasla podíleli Anna Fárová, městská část Praha 1, Uměleckoprůmyslové museum v Praze, společnosti CMC architects, Květinový servis, Konstruktiva Branko, Terra Floridus a Gema art.\n\nPPF Art je provozovatelem několika výtvarných galerií a správcem unikátních sbírek české a slovenské fotografie. Základem sbírky fotografií se staly fotografie Josefa Sudka, včetně souboru fotografií z vyhořelého ateliéru. Kromě Ateliéru Josefa Sudka zajišťuje PPF Art rovněž provoz Galerie Václava Špály. PPF Art spravuje také sbírku obrazů a dalších uměleckých děl, představující průřez především českou malbou od konce 19. století do současnosti.\n\n\n\n\n\n\n\n\n\n\n\n\n\n\n\n\n\n\n"}
{"id": "873878", "url": "https://cs.wikipedia.org/wiki?curid=873878", "title": "Marangoniho efekt", "text": "Marangoniho efekt\n\nMarangoniho efekt (také nazývaný Gibbs-Marangoniho efektem) je přesun hmoty mezi dvěma kapalinami na základě gradientu jejich rozdílných povrchových napětí.\n\nTento jev byl poprvé pozorován a zaznamenán jako tzv. „slzy vína“ fyzikem Jamesem Thomsonem (bratrem lorda Kelvina) roku 1855. Pojmenován byl ale podle italského vědce Carla Marangoniho, který ho důkladně studoval jako téma své disertační práce na univerzitě v Pavii a své studie zveřejnil v roce 1865. Kompletní zpracování teorie na toto téma sepsal J. Willard Gibbs ve své práci \"O rovnováze heterogenních látek\" (1875–1878).\n\nVzhledem k tomu, že kapalina s vyšším povrchovým napětím působí na okolní kapalinu více, než kapalina s nižším povrchovým napětím, začne vinou přítomnosti gradientu v povrchovém napětí kapalina proudit (odtékat) pryč směrem od oblasti s nízkým povrchovým napětím. Gradient povrchového napětí může být vyvolán koncentračním nebo teplotním gradientem (povrchové napětí je funkcí teploty).\n\nTypickým příkladem jsou „slzy“ tvořící se na stěnách sklenice s vínem – viz fotografie. Tento efekt je důsledkem toho, že alkohol obsažený ve víně má nižší povrchové napětí než voda. Smíchá-li se alkohol s vodou nehomogenně, bude oblast s nižší koncentrací alkoholu (tj. s větším povrchovým napětím) působit na okolní tekutiny silněji než oblast s vyšší koncentrací alkoholu (tj. s nižším povrchovým napětím). Kapalina má pak tendenci proudit z oblasti s vyšší koncentrací alkoholu. Tekutina smáčí stěny sklenice a pohybuje se vzhůru. Odtud (tedy ze stěn) se odpařuje alkohol, čímž se snižuje koncentrace a tím pádem roste povrchové napětí. Kvůli rozdílnému povrchovému napětí kapaliny na stěnách a na hladině jde kapalina opět po stěně vzhůru. V okamžiku, kdy jsou gravitační síly silnější než síly povrchového napětí, stečou kapky po stěně dolů.\n\nMarangoniho číslo, bezrozměrná veličina, udává poměr účinků povrchového napětí a viskózních sil.\n\nVelmi podrobným matematickým zpracováním tohoto problému (z hlediska Navier-Stokesovy rovnice a rovnice termodynamiky) je první třetina knihy \"Hydrodynamická a hydromagnetická stabilita\" autora Subrahmanyana Chandrasekhara (původně publikováno roku 1961 v Oxfordu).\n\nDobře známým příkladem jsou mýdlové bubliny: díky Marangoniho efektu se stabilizuje jejich povrch. Marangoniho efekt lze také pozorovat v chování konvekčních buněk (tzv. Bénardovy buňky).\n\nEfekt se využívá při výrobě integrovaných obvodů k sušení křemíkových desek po jejich zpracovávání za mokra. Tekuté skvrny, které zůstanou na povrchu destičky, mohou zapříčinit oxidaci, která poškodí součástky desky. Proto se takových skvrn zbavuje: alkoholové výpary isopropanolu nebo jiné plynné organické sloučeniny (případně organické sloučeniny ve formě aerosolů) jsou tryskou vháněny na mokrý povrch destiček. Marangoniho efekt způsobí, že gradient povrchového napětí v kapalině umožní gravitaci snadněji dostat tekutinu z povrchu destiček – ten je efektivně vysušen.\n\nMarangoniho efekt je také důležitý pro svařování, růst krystalů a tavení kovů elektronovým paprskem.\n"}
{"id": "873879", "url": "https://cs.wikipedia.org/wiki?curid=873879", "title": "Kostel svatého Jana Křtitele (Dražice)", "text": "Kostel svatého Jana Křtitele (Dražice)\n\nKostel svatého Jana Křtitele v Dražicích u Tábora je od roku 1958 chráněn jako kulturní památka České republiky. Interiér kostela, zasvěceného svatému Janu Křtiteli, je ukázkou radikálně modernistické úpravy liturgického prostoru z roku 1988.\n\nPřesné datum výstavby kostela není známo. Presbytář sloužil jako hradní kaple pánů z Ústí, chrámová loď byla později postavena z materiálu rozbořeného hradu.\n\nDuchovní správa tu existovala již v polovině 14. století. Za husitských válek byl kostel zpustošen a poté znovu obnoven. V 17. století zde byly instalovány nové zvony s letopočty 1632 a 1679. V rámci josefínských reforem vznikla v Dražicích roku 1786 samostatná duchovní správa, pod kterou patřily okolní vesnice. V roce 1856 byly Dražice povýšeny na farnost.\n\nV roce 1987 byly v rámci opravy kostela zbourány postranní oltáře, které zničil červotoč, a vyměněny lavice. O rok později dostal kostel novou elektroinstalaci. Byl vyroben nový oltář, který byl umístěn v lodi kostela na severní straně. Zeď za ním je vyzděna z bílých a červených cihel. Autorem skleněné mozaiky je výtvarník Matěj Forman. Dne 24. září 1988 posvětil nový oltář generální vikář Josef Kavale.\n\nV srpnu 1992 bylo ruční zvonění nahrazeno automatickým elektrickým. Od té doby denně v poledne a navečer tři kostelní zvony vyzvání do širokého okolí. Nejmladší z nich, pocházející z roku 1924, darovala dražickému kostelu Marie Hájková a její syn František – katolický kněz z Ameriky. Zvon nese nápis: \"PRO ČEST A SLÁVU BOŽÍ, PRO BLAHO ŽIVÝM I MRTVÝM OSADNÍKŮM DRAŽICKÝM\".\nV roce 2006 byla obnovena zvonice kostela, v následujících třech letech střecha. V roce 2010 byl kostel odvlhčen, o rok později byla obnovena část hřbitovní zdi.\n"}
{"id": "873883", "url": "https://cs.wikipedia.org/wiki?curid=873883", "title": "Murray Halberg", "text": "Murray Halberg\n\nSir Murray Gordon Halberg (* 7. července 1933 Eketahuna) je bývalý novozélandský atlet, běžec středních a dlouhých tratí, olympijský vítěz v běhu na 5000 metrů z roku 1960.\n\nV mládí utrpěl úraz, při kterém si poranil levou ruku. Poté se věnoval běhání. Na olympiádě v Melbourne v roce 1956 obsadil v běhu na 1500 metrů 11. místo. V roce 1958 zaběhl jako první novozélandský běžec 1 míli pod 4 minuty.\n\nPřed olympiádou v Římě se zaměřil na dlouhé tratě. Zvítězil v olympijském finále na 5000 metrů a skončil 5. na dvojnásobné trati. O rok později vytvořil čtyři světové rekordy, všechny na mílových tratích. Na tokijské olympiádě v roce 1964 doběhl 7. na desetikilometrové trati, v běhu na 5 kilometrů vypadl v rozbězích.\n\nV roce 1988 byl povýšen do šlechtického stavu.\n\n\n"}
{"id": "873885", "url": "https://cs.wikipedia.org/wiki?curid=873885", "title": "Létavka Helenina", "text": "Létavka Helenina\n\nLétavka Helenina (\"Rhacophorus helenae\") je druh žáby objevený v roce 2009 ve Vietnamu. V roce 2012 bylo definitivně prokázáno, že se jedná o nový živočišný druh. Své jméno dostal po Helen M. Rowleyové, matce vedoucí týmu expertů Jodi Rowleyové.\n\nJde o zhruba 10 centimetrů velkou žábu, s jasně zelenou barvou kůže a s bílým břichem. Dokáže se pomocí klouzavého pohybu pohybovat v korunách stromů ve výšce asi 20 metrů.\n\nŽáby tohoto druhu obvykle žijí na vrcholcích stromů, avšak občas slézají na zem, kde se rozmnožují v kalužích. Expedice objevila žáby uprostřed zemědělské oblasti necelých 100 kilometrů od Ho Či Minova Města, což bylo překvapující vzhledem k faktu, že jde o území s frekventovaným pohybem lidí a zvířat.\n\n"}
{"id": "873888", "url": "https://cs.wikipedia.org/wiki?curid=873888", "title": "Josef Janík", "text": "Josef Janík\n\nJméno a příjmení Josef Janík má více nositelů:\n\n"}
{"id": "873891", "url": "https://cs.wikipedia.org/wiki?curid=873891", "title": "Phablet", "text": "Phablet\n\nPhablet je přenosné zařízení s dotykovým displejem kombinující principy smartphonu a tabletu. Phablet bývá větší než smartphony, ale maximálně stejně velký jako nejmenší tablety. Rozměry displeje bývají mezi pěti a sedmi palci. Ty nejmenší počítačové tablety jsou zase vybaveny sedmipalcovými dotykovými monitory. Prostor mezi oběma kategoriemi vyplňují již takzvané phablety. Toto označení \"phablet\" vzniklo spojením slov \"phone\" a \"tablet\".\n\nHlavní výhodou přístroje je kombinace dvou zařízení v jednom. Kvůli větší velikosti je ale téměř nemožné nosit přístroj v kapse u kalhot podobně jako mobilní telefon. V roce 2012 se většina phabletů prodávala na asijském trhu, kde se těšily popularitě. V závěru desátých let už většina chytrých telefonů měla displej větší než pět palců. Telefon průměrné velikosti tedy lze označit za phablet.\n\nDispleje jsou dostatečně velké pro pohodlné prohlížení webových stránek i k práci s e-maily a fotografiemi. Zároveň jsou ale kompaktnější než tradiční tablety.\n\nV Německu se pro stejný typ přístrojů používá odlišné označení \"smartlet\". Za první zařízení této třídy se tradičně pokládá Samsung Galaxy Note, který byl uveden na trh v roce 2011.\n\nV České republice se během let zažil počeštěný termín \"tabletofon\", který je používán pro označení telefonů s úhlopříčkou displeje od 5,5 palců.\n\n\n"}
{"id": "873893", "url": "https://cs.wikipedia.org/wiki?curid=873893", "title": "Seznam postav v Narutovi", "text": "Seznam postav v Narutovi\n\nToto je seznam postav z japonské mangy a seriálu Naruto.\n"}
{"id": "873895", "url": "https://cs.wikipedia.org/wiki?curid=873895", "title": "Čang Jü-süan", "text": "Čang Jü-süan\n\nČang Jü-süan, čínsky tradičně 張宇璇, zjednodušeně 张宇璇, pinyin \"Zhāngyǔxuān\", (* 19. srpna 1994 Tchien-ťin) je čínská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2018 tři tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v dubnu 2016 na 166. místě a ve čtyřhře pak v listopadu 2015 na 299. místě.\n\nDo sezóny 2018 v čínském fedcupovém týmu neodehrála žádný zápas.\n\nPremiérovým startem na nejvyšší grandslamové úrovni se stala dvouhra Australian Open 2013, kde podlehla v úvodním kole krajance Čeng Ťie ve třech setech. Na melbournskou událost se kvalifikovala ziskem divoké karty poté, co vyhrála nankingský turnaj Asia Pacific Australian Open Wildcard Playoff. Mezi muži na grandslam postoupil Wu Ti.\n\nNarodila se roku 1994 v čínském městě Tchien-ťin do rodiny lékaře Tao-li Čanga a manažerky Ťi-chung Čchen. Dva roky trénovala v Tenisové akademii Nicka Bollettieriho ve floridském Bradentonu.\n\n"}
{"id": "873900", "url": "https://cs.wikipedia.org/wiki?curid=873900", "title": "Squid (program)", "text": "Squid (program)\n\nSquid je svobodný kešovací proxy server původně určený pro UN*Xové systémy. Primárně obstarává protokoly HTTP a FTP, ale v omezené míře podporuje také HTTPS, TLS a SSL a Gopher.\n\nJe používán jak na straně webových serverů coby reverzní proxy ke kešování opakovaných stejných požadavků, tak na straně klientů\nna společné lokální síti pro sdílení webu, ale i DNS a některých jiných služeb. Kromě zvýšení výkonu sítě může být nasazen také k filtrování provozu například z bezpečnostních důvodů nebo za účelem cenzury.\n\nJe napsaný v jazyce C a je k disposici pod licencí GNU General Public License. Mezi systémy, na kterých běžela některá z jeho verzí, patří AIX, Tru64, FreeBSD, HP-UX, IRIX, Linux, Mac OS X, NetBSD, NeXTSTEP, OpenBSD, SCO OpenServer, Solaris, UnixWare a Microsoft Windows.\n\nMezi významné weby využívající Squid patří Wikipedie a ostatní projekty nadace Wikimedia.\n\n"}
{"id": "873907", "url": "https://cs.wikipedia.org/wiki?curid=873907", "title": "Hrochoť", "text": "Hrochoť\n\nHrochoť je obec na Slovensku, v okrese Banská Bystrica v Banskobystrickém kraji. V roce 2011 zde žilo 1 502 obyvatel.\n\nPrvní samostatný evangelický církevní sbor v Hrochoti vzikl v období Tököliho povstání. Povolení mít vlastního faráře přišlo přímo od Tököliho v roce 1682. Prvním farářem byl Juraj Satelitis. Uvádí se, že v Hrochoti stál gotický kostel, původně zasvěcený svatému Martinovi. V období protireformace, tedy v roce 1708 až do vydání tolerančního patentu, nemohli hrochotští evangelíci svobodně vyznávat svou víru. To se změnilo po roce 1781. O dva roky později starý dřevěný kostel vyhořel. Místní si postavili nejprve budovu školy, kde se konaly mše i služby Boží. Nový kostel byl postavenž až v roce 1830 jako klasicistní stavba. K vysvěcení došlo v roce 1832. Za další tři roky postavili hrochoťskou evangelickou faru. Druhým potolerančním farářem byl Andrej Sládkovič, který zde působil devět let.\n\nNa levé straně od kostela najdeme impozantní pamětní lípu malolistou. Tento strom, jehož stáří se odhaduje na 450 let, má obvod kmene 538 cm a výšku koruny 25 metrů.\n\n\n\n"}
{"id": "873909", "url": "https://cs.wikipedia.org/wiki?curid=873909", "title": "Javorně", "text": "Javorně\n\nJavorně je horský vrchol v České republice ležící v Orlických horách.\n\nJavorně se nachází v celku Orlické hory, podcelku Bukovohorská hornatina, okrsku Orličský hřbet a podokrsku Suchovršský hřbet.\n\nJavorně se nachází v Bukovohorské hornatině asi 3,5 km západně od jejího nejvyššího vrcholu Suchého vrchu a asi 4 km severovýchodně od města Jablonné nad Orlicí. Jedná se o nižší ze dvou vrcholů rozsochy Jedlina. Kóta 769 m s názvem rozsochy se nachází v nevelké vzdálenosti od vrcholu západním směrem. V nevelké vzdálenosti na severovýchod od vrcholu se nachází mělké sedlo, které jej odděluje od druhého vyššího (885 m) a bezejmenného vrcholu v rámci rozsochy Jedlina. Severní svah příkře spadá do Uhelného dolu a jižní do Kobylího dolu. V severním svahu se nachází výběžek Kozí hřbet. Javorně se nachází v prostoru přírodního parku Suchý vrch - Buková hora.\n\nVrch Javorně je odvodňován levými přítoky Tiché Orlice. Ze severu Těchonínským potokem, který protéká Uhelným dolem a z jihu Černovickým potokem protékajícím Kobylím dolem. Ve svazích se nachází prameny několika potoků, které jsou přítoky výše jmenovaných.\n\nVrch Javorně je porostlý téměř výhradně a souvisle smrčinami.\n\nV těsné blízkosti vrcholu je vedena zpevněná lesní cesta výchozí z Těchonína a sloužící k obsluze lesního masívu v celé rozsoše. Turistické trasy jsou vedeny přilehlými údolími.\n"}
{"id": "873910", "url": "https://cs.wikipedia.org/wiki?curid=873910", "title": "Óscar Elías Biscet", "text": "Óscar Elías Biscet\n\nÓscar Elías Biscet González (* 20. července 1961, Havana, Kuba) je kubánský lékař a aktivista v boji za lidská práva a demokracii, někdejší politický vězeň. Ve vězení strávil více než 10 let.\n\nBiscet byl poprvé uvězněn v roce 1999 pro svůj veřejný odpor proti interrupcím, které se na Kubě podle jeho zkušeností provádějí nad rámec zákona. Ten je omezuje na situace, kdy je postižen plod, k otěhotnění došlo znásilněním nebo je ohrožen život matky. Při interrupci prováděné po 16. týdnu těhotenství se podle Biscetovy studie 9 procent dětí narodilo živých a pak byly zabity. Měsíc poté, co výsledky studie zveřejnil, nařídil Fidel Castro jeho uvěznění.\n\nV rámci kubánského Černého jara v roce 2003 byl Biscet odsouzen ke 25 letům vězení za údajné zločiny proti suverenitě a integritě kubánského teritoria. Navzdory žádostem o jeho propuštění ze strany Organizace spojených národů, zahraničních vlád a organizací hájících lidská práva komunistický režim Bisceta propustil až v březnu 2011.\n\n\n"}
{"id": "873914", "url": "https://cs.wikipedia.org/wiki?curid=873914", "title": "David Vaněček (1983)", "text": "David Vaněček (1983)\n\nDavid Vaněček (* 25. července 1983 v Plzni) je český fotbalový záložník, hrající za klub FK Tachov.\n\nS fotbalem začínal ve Viktorii Plzeň, kde prošel všemi mládežnickými kategoriemi a v lednu 2004 se dostal do prvního týmu. V A-týmu Plzně se však natrvalo neprosadil a po ročním hostování v 1. FC Karlovy Vary v letech 2006-2007. Odešel v červenci 2007 do FK Mladá Boleslav, se kterou si zahrál Pohár UEFA. Ovšem již po roce, v červenci 2008, přestoupil do Baníku Sokolov, kde se okamžitě propracoval do základní sestavy. Na podzim 2012 se v jednom týmu sešel se svým mladším bratrancem Davidem Vaněčkem, který v Sokolově hostoval z Plzně.\n\n"}
{"id": "873915", "url": "https://cs.wikipedia.org/wiki?curid=873915", "title": "Devět kruhů pekla", "text": "Devět kruhů pekla\n\nDevět kruhů pekla je filmový příběh na motivy tragických událostí pod vládou polpotovských Rudých Khmerů. Ústředním motivem se stává genocida kambodžského obyvatelstva líčená prostřednictvím osudů mezinárodního manželského páru. Český lékař Tomáš (Milan Kňažko) a jeho manželka tanečnice Khema (Oum Savanny) jsou od sebe brzy po svatbě odloučeni.\n\nLékař se po příletu do Kambodži zamiluje nejen do země ale i do místní tanečnice Khemy. Přes nevraživost budoucího švagra Chivanema se ožení a čekají dítě. Bratr se stává polpotovcem a mizí v džungli. Když na jaře roku 1975 Rudí Khmerové obsazují Phnompenh, tak jsou manželé odloučeni.\n\nPočáteční radost z vítězství revoluce se brzy mění, následují represe, popravy a přesidlování obyvatelstva na venkov. Když po třech letech vítězí Vietnam nad polpotovci, tak se lékař vrací do Kambodže, aby se hledal svoji ženu. Před očima se mu tak zjevuje obraz země plný hrůz, také se konečně od přeživších dozvídá o osudech manželky Khemy a malého dítěte.\n\nNázev \"Devět kruhů pekla\" se vztahuje k dílu Božská komedie od Danta Alighieriho. Dílo má tři základní části – \"Peklo\", \"Očistec\" a \"Ráj\". Právě děj \"Pekla\" je rozdělen na devět kruhů utrpení a Alighieri jej umístil na Zemi.\n\nFilm vznikl na základě kulturní dohody mezi Kambodžou a Československem z 19. listopadu 1980 o kulturní spolupráci zemí.\n\n"}
{"id": "873920", "url": "https://cs.wikipedia.org/wiki?curid=873920", "title": "Langon (Gironde)", "text": "Langon (Gironde)\n\nLangon je francouzská obec v departementu Gironde v regionu Akvitánie. V roce 2009 zde žilo 7 396 obyvatel. Je centrem arrondissementu Langon.\n\n"}
{"id": "873924", "url": "https://cs.wikipedia.org/wiki?curid=873924", "title": "Západní Německo na Letních olympijských hrách 1988", "text": "Západní Německo na Letních olympijských hrách 1988\n\nZápadní Německo na Letních olympijských hrách 1988 reprezentovalo 347 sportovců (244 mužů a 103 žen) v 24 sportech.\n\n"}
{"id": "873927", "url": "https://cs.wikipedia.org/wiki?curid=873927", "title": "Auros", "text": "Auros\n\nAuros je francouzská obec v departementu Gironde v regionu Akvitánie. V roce 2009 zde žilo 890 obyvatel. Je centrem kantonu Auros.\n\n"}
{"id": "873929", "url": "https://cs.wikipedia.org/wiki?curid=873929", "title": "Otto Baumberger", "text": "Otto Baumberger\n\nOtto Baumberger (21. května 1889, Altstetten, Zurich – 26. prosince 1961, Weiningen) byl švýcarský malíř a tvůrce plakátů.\n\nBaumberger vytvořil na 200 plakátů skvělé kvality a stylu. Směřoval k poloze blízké německé piktoriální moderně. Jeho realistické ztvárnění vzoru rybí kost tvídového kabátu se stalo klasikou švýcarského umění plakátu.\n"}
{"id": "873931", "url": "https://cs.wikipedia.org/wiki?curid=873931", "title": "Kostel svaté Marty (Horní Údolí)", "text": "Kostel svaté Marty (Horní Údolí)\n\nKostel svaté Marty, který se nachází v Horním Údolí, náležejícím ke Zlatým Horám, býval v minulosti významnou svatyní pro věřící horníky. Horní Údolí bývalo jedním z míst, odkud poutníci vycházeli k poutnímu místu Panny Marie Pomocné (Maria Hilf), vzdálenému asi 6 km. \n\nDnes však z kostela zasvěceného svaté Martě zbývá už jen zřícenina. \n\n"}
{"id": "873932", "url": "https://cs.wikipedia.org/wiki?curid=873932", "title": "Diego Ribas da Cunha", "text": "Diego Ribas da Cunha\n\nDiego Ribas da Cunha (* 28. února 1985) známý i jako Diego je brazilský fotbalový záložník hrající za brazilský klub CR Flamengo.\n\nVe 30. kole německé Bundesligy 20. dubna 2013 se podílel jedním gólem na vítězství Wolfsburgu 3:0 nad domácími Brémami.\n\n31. ledna 2014 (poslední den zimního přestupního termínu v západní Evropě) odešel z Wolfsburgu do španělského klubu Atlético Madrid (v Atléticu již dříve hostoval).\n\n"}
{"id": "873940", "url": "https://cs.wikipedia.org/wiki?curid=873940", "title": "Ladislav Urban (politik)", "text": "Ladislav Urban (politik)\n\nLadislav Urban (* 9. ledna 1945) je český politik, počátkem 21. století poslanec Poslanecké sněmovny za KSČM.\n\nVe volbách v roce 2002 byl zvolen do poslanecké sněmovny za KSČM (volební obvod Plzeňský kraj). Byl členem sněmovního hospodářského výboru. Ve sněmovně setrval do voleb v roce 2006.\n\nV komunálních volbách roku 1994, komunálních volbách roku 1998 a komunálních volbách roku 2002 neúspěšně kandidoval do zastupitelstva města Kdyně za KSČM. Profesně se k roku 1998 uvádí jako politický pracovník, k roku 2002 coby poslanec. V komunálních volbách roku 2006 pak byl zvolen do zastupitelstva města Domažlice za KSČM. Profesně se uvádí jako politický pracovník.\n\nZastává funkci předsedy Krajského výboru KSČM v Plzeňském kraji. Po krajských volbách roku 2012 se podílel na dojednání koalice ČSSD a KSČM v Plzeňském kraji.\n"}
{"id": "873941", "url": "https://cs.wikipedia.org/wiki?curid=873941", "title": "Šibeniční vrch (Orlické hory)", "text": "Šibeniční vrch (Orlické hory)\n\nŠibeniční vrch (německy \"Salgenberg\") je vrchol v České republice ležící v pohoří Orlické hory.\n\nŠibeniční vrch se nachází v geomorfologickém celku Orlické hory, podcelku Mladkovská vrchovina a okrsku Pastvinská vrchovina.\n\nŠibeniční vrch se tyčí jihozápadně nad obcí Mladkov asi 10 kilometrů západně od města Králíky. Asi 400 metrů everně od něj se nachází asi o deset metrů vyšší bezejmenný vrchol, se kterým Šibeniční vrch tvoří krátký hřebínek. Tento hřebínek je poněkud utopen mezi sousedními vyššími vrcholy Orlických hor (Adam, Přední Hraniční vrch, Vysoký kámen a Studený). Kromě mělkého sedla, které Šibeniční vrch odděluje od blízkého souseda, vykazují jeho svahy asi stometrové převýšení.\n\nŠibeniční vrch spadá do povodí Tiché Orlice, která protéká pod jeho východním svahem. Západní svah odvodňuje bezejmenný potok, který je jejím pravým přítokem.\n\nNa plošším vrcholu kopce se nachází pole, větší část svahů je souvisle zalesněna. V severovýchodním svahu se nachází dvojice luk.\n\nVe vrcholovém prostoru ani ve svazích se žádné významnější stavby nevyskytují. Jediná polní cesta prochází sedlem severně od vrcholu a spojuje Mladkov se silnicí II/312.\n"}
{"id": "873942", "url": "https://cs.wikipedia.org/wiki?curid=873942", "title": "Herbert Matter", "text": "Herbert Matter\n\nHerbert Matter (25. dubna 1907 – 8. května 1984) byl ve Švýcarsku narozený americký fotograf a grafický designér.\n\nJe známý pro své průkopnické použití fotomontáže v komerčním umění. Jeho inovace a experimentální práce pomohla formovat slovník grafického designu ve 20. století.\n"}
{"id": "873943", "url": "https://cs.wikipedia.org/wiki?curid=873943", "title": "Lučatín", "text": "Lučatín\n\nLučatín je obec na Slovensku, v okrese Banská Bystrica v Banskobystrickém kraji. V roce 2011 zde žilo 642 obyvatel.\n\nPrvní písemná zmínka o obci pochází z roku 1424.\n"}
{"id": "873952", "url": "https://cs.wikipedia.org/wiki?curid=873952", "title": "Základní škola Prostějov, ul. Vl. Majakovského", "text": "Základní škola Prostějov, ul. Vl. Majakovského\n\nZákladní škola Prostějov, ul. Vl. Majakovského 1 je základní škola v Prostějově-Vrahovicích. Byla založena v roce 1884. Původně měla přízemí a patro, v roce 1937 byla rozšířena o další patro. V roce 1984 byla postavena druhá budova školy, ta byla ale brzy po svém otevření z hygienických důvodů uzavřena a znovu byla používána od roku 1986. V roce 2002 byla přistavěna nová tělocvična. V roce 2012 byla druhá budova školy zbořena a na jejím místě postavena nová školní budova. Starší budova školy zatím stále čeká na rekonstrukci.\n\n\n"}
{"id": "873954", "url": "https://cs.wikipedia.org/wiki?curid=873954", "title": "Jehuda Bacon", "text": "Jehuda Bacon\n\nJehuda Bacon : יהודה בקון, \"Jehuda Bakon\" (* 28. července 1929 Ostrava) je izraelský malíř, grafik, profesor na výtvarné akademii a přeživší vyhlazovacího tábora Auschwitz-Birkenau.\n\nNarodil se v Ostravě a pochází z ortodoxní židovské rodiny. Na podzim roku 1942 byl deportován se svými rodiči a sestrou do koncentračního tábora Terezín, kde během své internace mimo jiné účinkoval například v dětské opeře Brundibár. V prosinci 1943 byli deportováni do vyhlazovacího tábora Auschwitz-Birkenau v polské Osvětimi, kde je však nečekal běžný osud v plynových komorách, ale byli přesunuti do tzv. Terezínského rodinného tábora, který byl vybudován jako ukázkový pro inspekci Mezinárodního výboru Červeného kříže. Jehuda Bacon se stal jedním z „Birkenau Boys“, dětí, které pracovaly v okolí krematoria a plynových komor. V červnu 1944 byl rodinný tábor zrušen, v plynových komorách byl zavražděn jeho otec. Ve stejné době jeho matka se sestrou Hanou byly deportovány do koncentračního tábora Stutthof, kde zemřely pár týdnů před osvobozením. V lednu 1945 byl Jehuda Bacon poslán na pochod smrti, který ho zavedl až do pobočného tábora Gunskirchen koncentračního tábora Mauthausen-Gusen v Rakousku. V květnu 1945 byl s ostatními vězni osvobozen americkou armádou.\n\nPo příjezdu do Československa byl ubytován na zámku Štiřín (Akce zámky), kde z iniciativy humanisty Přemysla Pittera vznikla ozdravovna pro navrátivší se děti z koncentračních táborů. Díky Pittrovi našel novou sílu do života. Rozhodl se svůj život zasvětit umění, malovat začal již v Terezíně. Vychovatelé na Štiříně rozpoznali jeho talent a vzali ho k profesorovi pražské Akademie výtvarných umění, malíři Willy Nowakovi, který pak Bacona privátně vyučoval.\n\nNa jaře roku 1946 za pomoci organizace Alija mládeže odjel do britské mandátní Palestiny. V Jeruzalémě začal studovat na prestižní Becalelově akademii umění a designu, kde byl v roce 1959 jmenován profesorem grafiky a kresby. Jeho kresby a skici, které nakreslil krátce po válce, ukazují i detaily toho co viděl v Osvětimi. V roce 1961 byl jedním ze svědků při procesu s Adolfem Eichmannem v Jeruzalémě, i v následných procesech ve Frankfurtu. Jeho dílo též sloužilo ve sporu s popíračem holocaustu historikem Davidem Irvingem.\n\nJeho dílo je zastoupeno v mnohých sbírkách po celém světě například v památníku Jad vašem a Izraelském museu v Jeruzalémě, Kongresové knihovně ve Washingtonu D.C. či Britském muzeu v Londýně. Jeho díla se nacházejí v domech Theodora Roosevelta, Johna D. Rockefellera, Martina Bubera či Chajima Weizmanna, vystavoval v Německu, USA, Spojeném království i Česku. Spolu se svojí ženou Leou žije v Jeruzalémě.\n\n\n\nLajsková, Lenka, a kol.: Jsem Jehuda Bacon. Holocaust a poválečná doba očima izraelského malíře českého původu, Národní pedagogické muzeum a knihovna J. A. Komenského, Praha 2017, ISBN 978-80-86935-36-2\n\nBacon, Jehuda, Lütz, Manfred: Dokud žijeme, musíme se rozhodovat, Mladá fronta, Praha 2017, ISBN 978-80-204-4584-1\n\n"}
{"id": "873957", "url": "https://cs.wikipedia.org/wiki?curid=873957", "title": "Bramborový knedlík", "text": "Bramborový knedlík\n\nBramborový knedlík je druh knedlíku vyráběný z brambor.\n\nKnedlíky obecně byly známy již ve starověku a středověku. V české kuchyni 19. století vznikaly různé recepty, které se staly přirozenou součástí české kuchyně. U nás byly běžné také bramborové knedlíky sypané strouhankou, osmaženou cibulkou nebo škvarky. Oblíbenými se staly bramborové knedlíky plněné uzeným masem.\n\nZákladem pro výrobu knedlíků jsou strouhané vařené (vychladlé) brambory, do kterých se přidá vejce (žloutek), mouka, krupice a sůl, příp. i máslo. Dle mnoha receptů je lepší, když brambory jsou den staré. Z těchto ingrediencí se udělá těsto, z něhož se uhněte knedlík, který se vaří ve vodě.\n\nV současné době sahají hospodyňky (i muži) zejména kvůli časové úspoře ke koupi bramborových knedlíků či směsí na jejich přípravu v obchodech. Kvalita těchto produktů však bývá rozdílná, výrobky někdy obsahují minimum brambor nebo značné množství různých přídatných látek.\nBramborové knedlíky jsou vhodné zejména jako příloha k masu se zelím či se špenátem, ale jejich užití není prakticky omezeno. Známé jsou i plněné bramborové knedlíky s uzeným masem nebo uzeným bůčkem.\n\n"}
{"id": "873958", "url": "https://cs.wikipedia.org/wiki?curid=873958", "title": "Miroslav Kamas", "text": "Miroslav Kamas\n\nMiroslav Kamas (* 7. října 1972) je bývalý československý fotbalista, obránce.\n\nHrál za FC Union Cheb, FC Kaučuk Opava a ve druhé lize za FC Dolní Kounice. V československé a české lize nastoupil v 201 utkáních a dal 2 góly.\n\n"}
{"id": "873960", "url": "https://cs.wikipedia.org/wiki?curid=873960", "title": "Jaroslav Hauzner", "text": "Jaroslav Hauzner\n\nJaroslav Hauzner (* 9. července 1968) je bývalý český fotbalista, útočník.\nHrál maďarskou ligu za Videoton FC a BFC Siofók. V české lize nastoupil za FC Slovan Liberec. Celkem v nejvyšších soutěžích odehrál 22 utkání.\n\n"}
{"id": "873963", "url": "https://cs.wikipedia.org/wiki?curid=873963", "title": "Hitchcock (film)", "text": "Hitchcock (film)\n\nAmerický životopisný film Hitchcock z roku 2012 pojednává o krátkém období života amerického režiséra Alfreda Hitchcocka. Příběh je posazen do času natáčení jeho amerického filmu Psycho. Od rozhodnutí k začátku natáčení po jeho premiéru v roce 1960.\n\nHlavních rolích se zhostil americký herec Anthony Hopkins a jeho ženu zahrála Helen Mirrenová. V dalších rolích postav z okolí Alfreda Hitchcocka zahráli Scarlett Johansson, James D'Arcy a Jessica Bielová.\n\n"}
{"id": "873966", "url": "https://cs.wikipedia.org/wiki?curid=873966", "title": "Terapie láskou", "text": "Terapie láskou\n\nTerapie láskou (\"Silver Linings Playbook\") je americké drama a romantická komedie režiséra Davida O. Russela z roku 2012, natočená podle Russelovy adaptace románu \"The Silver Linings Playbook\" spisovatele Matthewa Quicka. Hlavními představiteli jsou Bradley Cooper a Jennifer Lawrence, dále hrají Robert De Niro, Jacki Weaver, Chris Tucker, Anupam Kher a Julia Stiles.\n\nFilm měl premiéru 8. září 2012 na filmovém festivalu v Torontu a ve Spojených státech šel do kin 16. listopadu 2012. Film si vysloužil pozitivní hodnocení kritiků a četná ocenění a nominace. Získal osm Oscarových nominací, mimo jiné na Nejlepší film, Nejlepší režii a ve všech čtyřech hereckých kategoriích, což se stalo vůbec poprvé od roku 1981, kdy byl takto nominován film \"Rudí\". Dále získal například čtyři nominace na Zlaté glóby (hlavní představitelka Jennifer Lawrence získala Zlatý glóbus za nejlepší ženský herecký výkon) či tři nominace na ceny BAFTA.\n\nPat Solitano (Bradley Cooper), trpící bipolární afektivní poruchou, byl po osmi měsících propuštěn z psychiatrického ústavu. Dozvěděl se, že manželka Nikki (Brea Bee) se odstěhovala, a že jeho otec Pat Sr. (Robert De Niro) je bez práce a snaží se vydělat peníze sázkami, aby si tak mohl otevřít vlastní restauraci. Pat Solitano se odhodlal dát svůj život zpět do pořádku a usmířit se s Nikki, která si proti němu u soudu vymohla soudní zákaz styku, kvůli násilné aféře, po níž byl umístěn do ústavu.\n\nBěhem soudně nařízené terapie u dr. Patela (Anupam Kher) vysvětlil proč byl hospitalizován. Jednou, když odešel z práce na střední škole dříve domů, našel manželku Nikki ve sprše při sexu s kolegou ze školy. Při tom všem hrála jejich svatební píseň \"My Cherie Amour\" od Stevieho Wondera. V zápalu hněvu kolegu téměř umlátil k smrti. Přesto si nepřipouští, že ke zvládnutí svého stavu potřebuje léky.\n\nBěhem večeře v domě svého kamaráda Ronniho se Pat seznámil s jeho švagrovou Tiffany Maxwellovou (Jennifer Lawrence), mladou vdovou, zotavující se ze závislosti na sexu, která taktéž přišla o práci. Mezi Patem a Tiffany vznikne zvláštní přátelství, prostřednictvím sdílených neuróz, ve kterém Pat spatřuje příležitost, jak prostřednictvím Tiffani kontaktovat Nikki. Ta s tím souhlasí výměnou za to, že Pat bude jejím partnerem v blížící se taneční soutěži. Pat neochotně souhlasí a v průběhu následujících týdnů společně pilně trénovali. Věřil, že soutěž by mohla být pro Nikki signálem, že se změnil, a že je z něj lepší člověk. Prostřednictvím Tiffany obdržel dopis od Nikki, v němž nechává prostor pro budoucí usmíření.\n\nVše se vyvíjelo dobře, až do okamžiku, kdy Pata otec požádal, aby šel na fotbalový zápas Eagles, na který vsadil prakticky všechny své peníze, doufaje, že účast syna mu přinese štěstí. Ten proto vynechal trénink s Tiffani, byl však vtažen do rvačky a odvlečen policií. Eagles prohrají a Patův otec zuří. Tiffany sepsula Pata a jeho otci do detailu popíše, že štěstí v minulých zápasech mu přineslo, když byla s jeho synem. Otec se nakonec se svým kamarádem vsadil o prohrané peníze s tím, že pokud Eagles v zápase porazí Dallas, a Tiffany s Patem získá v taneční soutěži alespoň pět bodů z deseti, vyhraje peníze zpět. Pat nejprve odmítl účast v soutěži za těchto podmínek a znovu si čte dopis od Nikki. Všiml si při tom, že fráze, kterou Tiffany řekla, se objevuje v dopise údajně napsaném Nikki, a dojde mu, že dopis psala ve skutečnosti Tiffany.\n\nPat s Tiffany a zbytkem rodiny dorazil na taneční soutěž v noc fotbalového zápasu. Tiffany byla zděšená, když zjistí, že v publiku sedí Nikki. Rozrušená z toho, že jej Nikki může získat zpět, a ona tak prohraje, jde na bar, kde si objedná dvě vodky. Zoufalý Pat ji zahlédne a podaří se mu ji přesvědčit k účasti v soutěži. Během jejich vystoupení Eagles vyhrají a taneční pár nakonec získá přesně pět bodů.\n\nUprostřed nadšených reakcí rodiny z vítězství v soutěži Pat přistoupil k Nikki a pošeptal jí něco do ucha. Tiffany uteče. Po krátké konverzaci Pat opustí Nikki a jde hledat Tiffany. Chvíli ji pronásledoval, a když jí dohonil, sdělil ji, že ví, že zfalšovala Nikkin dopis. Přiznal se, že ji miluje od chvíle, kdy ji spatřil, ale že mu dlouho trvalo si to uvědomit, načež se políbil. Začnou spolu chodit a Patův otec si na konci otevře restauraci za peníze, které vyhrál v sázce.\n\n"}
{"id": "873971", "url": "https://cs.wikipedia.org/wiki?curid=873971", "title": "Walter Herdeg", "text": "Walter Herdeg\n\nWalter Herdeg (1908–1995) byl švýcarský grafický designér, spisovatel a vydavatel. \n\nStudoval na Kunstgewerbeschule v Curychu. Přinesl pozoruhodné inovace do práce s fotografií. Vytvořil mnoho různých firemních identit, a dokonce založil vlastní designérskou firmu s Walterem Amstutzem. Nejznámější z jeho práce je \"Graphis\", mezinárodní časopis o vizuální komunikaci, který byl poprvé zveřejněn ke konci 2. světové války roku 1944. Časopis představuje práci a rozhovory designérů a ilustrátorů z celého světa ve snaze seznámit s jejich prací další diváky. Herdeg dělal editora časopisu pro 246 otázek (časopis se stále vydává) a také časopisu \"Graphis Design Annuals\" , které ukazovaly nejlepší a nejchytřejší práce, které byly zveřejněny předešlého roku. Významnou měrou přispěl k dominantnímu postavení Švýcarska v poválečném grafickém designu. \"Graphis\" byl vlivnou silou při formování kultury designu a nadále vzdělávání, šíření a podporování světa grafického designu.\n"}
{"id": "873972", "url": "https://cs.wikipedia.org/wiki?curid=873972", "title": "Josef Vícha", "text": "Josef Vícha\n\nJosef Vícha (* 22. října 1949 Hradec nad Moravicí) je český politik, v letech 2002 až 2006 poslanec Poslanecké sněmovny PČR, v letech 2000 až 2002 zastupitel Moravskoslezského kraje, v letech 1993 až 2002 a opět od roku 2014 starosta města Hradec nad Moravicí na Opavsku, člen KDU-ČSL.\n\nPochází se selské rodiny. Vychodil základní školu a učiliště OSP Opava – obor elektro. Pak od roku 1967 pracoval v STS Opava jako pracovník rozvodných zařízení zemědělských objektů. Následně v letech 1972–1977 absolvoval Střední průmyslovou školu elektrotechnickou ve Frenštátě pod Radhoštěm. Pracoval jako mistr a od roku 1984 po absolvování státních zkoušek na IPB v Ostravě coby revizní technik na elektrozařízení. Je ženatý, s manželkou Helenou má pět dětí.\n\nOd roku 1981 je členem Československé strany lidové. Zastával funkce člena OV a POV KDU-ČSL a místopředsedy OV KDU-ČSL v Opavě.\n\nV období let 1993–2002 působil jako starosta obce Hradec nad Moravicí, přičemž již od roku 1991 zde působil jako místostarosta. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 byl zvolen do zastupitelstva města Hradec nad Moravicí za KDU-ČSL. Profesně se k roku 1998 uvádí jako starosta, k roku 2002 jako poslanec, pak roku 2006 coby pracovník parlamentu ČR a v letech 2010 a 2014 jako parlamentní zpravodaj.\n\nV krajských volbách roku 2000 byl zvolen do Zastupitelstva Moravskoslezského kraje za KDU-ČSL, respektive za alianci Čtyřkoalice. Funkce krajského zastupitele se vzdal roku 2002 po zvolení do sněmovny.\n\nVe volbách v roce 2002 byl zvolen do poslanecké sněmovny za KDU-ČSL, respektive za alianci US-DEU a KDU-ČSL pod názvem \"Koalice\", (volební obvod Moravskoslezský kraj). Byl členem sněmovního výboru pro veřejnou správu, regionální rozvoj a životní prostředí. Ve sněmovně setrval do voleb v roce 2006.\n\nPo odchodu ze sněmovny pracoval jako asistent předsedy KDU-ČSL Jiřího Čunka, později se k roku 2011 uvádí jako pracovník ministerstva pro místní rozvoj. Coby starosta Hradce nad Moravicí prosadil opravu bytového domu soukromé firmě pro její služební byty za státní peníze. Finanční úřad to označil za porušení zákona. Tehdejší ministr financí Bohuslav Sobotka, ale kauzu prominul. Vícha potom byl trestně stíhán, ale po několika letech byla kauza odložena. Vícha svůj krok hodnotí jako logický, protože jako starosta prý měl zájem na stavebním rozvoji obce a na tom, aby v ní přibývalo obyvatel.\n\nVe volbách do Senátu PČR v roce 2018 kandidoval za KDU-ČSL v obvodu č. 68 – Opava. Se ziskem 7,39 % hlasů skončil na 5. místě.\n\n"}
{"id": "873976", "url": "https://cs.wikipedia.org/wiki?curid=873976", "title": "Churvat Keijafa", "text": "Churvat Keijafa\n\nChurvat Keijafa ( , v angl. přepisu arabštiny Khirbet Qeiyafa) je archeologická lokalita v západní Šefele, poblíž města Bejt Šemeš v Izraeli. Pravděpodobně jde o Ša'arajim, 3x okrajově zmíněné v bibli.\n\nNachází se na severním ostrohu nad údolím Ela, mezi tely Socho a Azeka, dva kilometry od Azeky a dva a půl od Socha. 6 km severně je Tel Bejt Šemeš. Stojí nad bývalou hlavní cestou vedoucí z nížiny, obydlené Pelištejci k Jeruzalému ve vzdálenosti den chůze od něj (asi 30 km). Pelištejský Gat je vzdálený asi 12 km.\n\nNejde o klasický tel s mnoha vrstvami osídlení. Jde o pevnostní město postavené na „zelené louce“ na přelomu 11. a 10. století př. n. l., zničené po několika desítkách let existence. Poté bylo místo částečně obydleno na rozhraní doby perské a helenistické (mezi lety 350–270 př. n. l.). Mezi 4. a 6. stoletím tu byla na nejvyšším místě karavanseráj.\n\nRoku 2003 rozpoznal Sa'ar Ganor neobvyklou velikost balvanů zbytku hradeb. Tři roky poté provedl s Josefem Garfinkelem základní průzkum a předběžné vykopávky roku 2007. První sezóna začala v létě 2008 a vykopávky pokračují dodnes. Zatím (2012) byla vykopána čtyři procenta naleziště. V letech 2009–2011 tu zároveň vedl expedici Michael Hasel z Jižní adventistické univerzity.\n\nRoku 2008 tu byl nalezen ostrakon s pětiřádkovým nápisem.\n\n\n"}
{"id": "873986", "url": "https://cs.wikipedia.org/wiki?curid=873986", "title": "Tomasz Bagiński", "text": "Tomasz Bagiński\n\nTomasz Bagiński (* 10. ledna 1976, Białystok, Polsko) je polský animátor, filmový režisér a ilustrátor.\n\nVystudoval Architekturu na Polytechnice ve Varšavě, od roku 1997 pracuje ve studiu Platige Image, je oceněn Řádem znovuzrozeného Polska. Autorský film Katedrála byl nominovaný na Oscara, kraťas \"Umění létat\" obdržel cenu BAFTA.\n\nPrvním počinem je krátké animované video Déšť, které se podle slov Bagińskeho stalo vstupenkou do animačního studia Platige Image. Ve studiu se mimo vývoje vlastních snímků podílel např. na historickém filmu Quo Vadis, komedii Superprodukcja, na kraťasu Made in china pro RWB a na množství reklam. Mezi dlouhodobé projekty patří Hardkor 44, fantaskní celovečerní animovaný film o varšavském povstání v roce 1944.\n\nAnimovanou prvotinou byl post-apokalyptický deštivý tříminutový snímek, který svým nápadem, představeným v roce 1998, předběhl film Matrix. Ve videu se osamělý muž za deště prochází městem a užívá si to. Hudbu tvořil Eric Serra. Po střihu a za hudby Armstronga se reálie změní a představí tak svět z druhé strany.\n\nKatedrála (\"Katedra\") je oceňovaný film (Cena za nejlepší krátký animovaný film festivalu Siggraph 2002, San Antonio; British Animation Festival; Animago; Artfutura; 43. Kraków Film Festival; Poznaň – Dětský filmový Festival; Tarnów Film Award), také s nominací na Oskara za rok 2003. Námětem šestiminutové počítačové 3D animace je novela polského spisovatele Jaceka Dukaja. Bagiński byl jediný kdo na filmu pracoval, s použitím software 3D Studio MAX byl film hotov za tři roky.\n\nZa filmový příběh z vojenského prostředí (\"Sztuka spadania\") obdržel v roce 2005 Cenu poroty festivalu Siggraph a cenu Britské akademie filmového a televizního umění (BAFTA).\nFilmové intro pro počítačovou RPG hru Zaklínač bylo nominováno na 2007 VES Awards (Visual Effects Society) v kategorii Outstanding Pre-Rendered Visuals in a Video Game (vizuální dílo vytvořené mimo hru). Za studio Platige Image dostali nominace Tomasz Bagiński (režie), Marcin Kobylecki, Grzegorz Kukus a Maciej Jackiewicz. Studio spolupracovalo s týmem asi 20 lidí, kdy rok vyráběli úvodní video pro hru.\n\nVizualizace pro \"Akademia pana Kleksa\" vznikly v režii Tomka Bagińskeho a Wojciecha Kępczyńskiho. Jedná se o multimediální podívanou pro děti a rodiče, která vznikla na motivy populárního románu Jana Brzechwa. Tyto animace využívají koncept Borise Kudličky a promítají se na jeviště, kde spolupracují s herci. Divadelní hra měla premiéru v roce 2007.\n\nSpoluprací skladatele Pendereckého a animátora Bagińského na symfonii Sedm bran jeruzalémských (\"Siedem Bram Jerozolimy\") vznikl počin, který získal cenu Český křišťál na 46. Mezinárodním televizním festivalu Zlatá Praha.\n\nJedná se o v pořadí sedmou symfonii polského skladatele Krysztofa Pendereckého. Symfonie Sedm bran jeruzalémských (1996) byla napsána – původně jako oratorium – na objednávku města Jeruzaléma u příležitosti tří tisíciletého výročí svatého města. První provedení se tedy konalo v Jeruzalémě začátkem ledna roku 1997 s mezinárodním obsazením sólistů, sborů a orchestru. Celá tato akce byla později, v roce 2008, zrealizována tak, aby spolu se sedmi sty hudebníky a zpěváky vystupovali zároveň i tanečníci, a to za mohutné podpory počítačové animace Tomasze Baginského a jeho týmu.\nAby se nám před očima diváka odehrával pád, požár a opětovné vzkříšení Jeruzaléma, jsou animace promítané na velkoformátová plátna visící v pozadí jeviště s tanečníky a samotné jeviště se nachází až za orchestřištěm. Animace jsou doplněny o záběry pohybujících se tanečníků, detailů tanečníků a nebo zpívajících sólistů. Záznam z této show dostal ocenění Český křišťál a byl roce 2009 nominován na cenu Emmy.\nAnimovaná povídka \"Kinematograf\" má původ u Mateusze Skutnika v komikové sérii \"Revoluce\" (\"Rewolucje\"), konkrétně v epizodě Monochrome. Video povídka obdržela ocenění Animago (2009).\nV povídce se dovídáme o polském vynálezci Prószyńskim, který zkonstruoval první filmový přístroj a nazval jej pleograf. Už v roce 1895 natočil první krátké filmy. V následujících letech, po zdokonalování pleografu představil další inovace pod názvem biopleograf, kde zamezil nepříjemnému blikání a vibracím obrazu a zároveň byl vhodný pro promítaní filmů v kině. V roce 1907 ohlásil Prószyński patent na kinofon. Tento nový přístroj umožňoval synchronizaci obrazu a zvuku. V roce 1913 vyrobil první zvukový záznam.\n\nPro výstavu Expo 2010 v Šanghaji vytvořil reklamní video (\"Animowana historia Polski\") mapující historii Polska od roku 966, kde ve zkratce mapuje hlavní milníky státu až právě po rok 2010. Rafał Wojtunik (Platige Image) režíroval část nazvanou \"Animovaný průvodce polského úspěchu\" (The Animated Guide to Polish Success).\n\nK 600 výročí bitvy u Grunwaldu režíroval klip na motiv stejnojmenné malby od Jana Matejka z roku 1878.\nRežie 3D animace pro Polské předsednictví v Evropská unii pro půlroční období od 1. července 2011 ve výsledku vyzněla poněkud kontroverzně. Ve filmu tančí muž (Polsko) a žena (Evropa) tango. V jedné scéně však ženě chybí náhrdelník. Tato jednoduchá chyba vedla následně k reakci a označení Polska jako zloděje.\n\nNa ITB Berlin se Polsko prezentovalo kampaní animovaných spotů. V jednom ze spotů představil režisér Bagiński Polsko jako pořadatelskou zemi EURA 2012. Barvami pomalovaný animovaný muž zde po vnitřní koncentraci vytváří sportovní stadióny.\n\nDruhá spolupráce na populární hře Zaklínač 2: Vrahové králů přinesla nové úvodní video.\n\n\n"}
{"id": "873994", "url": "https://cs.wikipedia.org/wiki?curid=873994", "title": "Římskokatolická farnost Stráž pod Ralskem", "text": "Římskokatolická farnost Stráž pod Ralskem\n\nŘímskokatolická farnost Stráž pod Ralskem (něm. \"Wartenberg\") je územní společenství římských katolíků ve Stráži pod Ralskem a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nNejstarší zmínka o Stráži pod Ralskem je z roku 1291, a místní duchovní správa je poprvé písemně zmíněna v roce 1352. Jméno prvního kněze je známo z roku 1363. Farní kostel byl původně zasvěcen sv. Mikuláši, dnes je zasvěcen sv. Zikmundovi, což je v Čechách zasvěcení málo časté. Změna zasvěcení kostela proběhla v roce 1413 (majitelé panství, Vartenberkové, kdysi dostali od Karla IV. relikvii tohoto světce).\n\nDnešní podoba farního kostela je z 18. století. Do dnešní podoby byl dostavěn v roce 1779. V roce 1722 byla ve Stráži vybudována kaple sv. Jana Nepomuckého. V roce 1786 byla vybudována kaple Nejsvětější Trojice v přifařených Novinách pod Ralskem.\nVe 20. století přestala být farnost obsazována knězem, a duchovní správu vykonávali kněží z okolí. V roce 1960 byl strážský kostel nuceně uzavřen a sloužil jako skladiště. Absencí jakékoliv údržby postupně chátral. Až na přelomu 20. a 21. století se započalo (z iniciativy mimoňského faráře Václava Horniaka) s postupnými opravami. Dnes kostel opět slouží pravidelným bohoslužbám.\n\nStrážskou kapli sv. Jana Nepomuckého od roku 2001 užívá pravoslavná církev (v souvislosti s tím bylo její zasvěcení pravoslavnými změněno na sv. Pantaleona, neboť Jana Nepomuckého pravoslavná církev za světce neuznává).\n\n\"Začátek působnosti jmenovaného v duchovní správě farnosti od:\"\n\nVe farnosti se nacházejí také další drobné sakrální stavby a pamětihodnosti.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "873997", "url": "https://cs.wikipedia.org/wiki?curid=873997", "title": "Robert Vokáč", "text": "Robert Vokáč\n\nRobert Vokáč (* 23. června 1958) je český politik, počátkem 21. století poslanec Poslanecké sněmovny za US-DEU.\n\nVe volbách v roce 2002 kandidoval do poslanecké sněmovny za Unii svobody-DEU, respektive za alianci US-DEU a KDU-ČSL pod názvem \"Koalice\", (volební obvod Pardubický kraj). Zvolen nebyl, ale do sněmovny usedl dodatečně jako náhradník v červnu 2003 poté, co na poslanecké křeslo rezignoval Vladimír Mlynář. Byl členem sněmovního výboru pro obranu a bezpečnost. Ve sněmovně setrval do voleb v roce 2006.\n\nV roce 2003 byl poslancem, který si vydělal nejvíc peněz pomocí vedlejších příjmů. Šlo o 2 339 289 Kč. Vyneslo mu je podnikání a účast ve třech firmách. V roce 2005 oznámil, že do sněmovny již ve volbách roku 2006 kandidovat nebude a že zvažuje i konec v komunální politice. Hodlal se zaměřit na soukromé podnikání.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Hlinsko. V komunálních volbách roku 2010 sem kandidoval neúspěšně. V roce 1994 a 1998 kandidoval jako bezpartijní (roku 1994 za Stranu podnikatelů, živnostníků a rolníků, roku 1998 za Sdružení nezávislých kandidátů), v roce 2002 coby člen Unie svobody-DEU, v roce 2006 a 2010 opět jako bezpartijní (v roce 2006 za Sdružení US-DEU, NK, roku 2010 za Sdružení TOP 09 a NK). Profesně se k roku 1998 uvádí jako jednatel s.r.o., k roku 2002 a 2006 jako starosta, pak roku 2010 coby podnikatel.\n\n"}
{"id": "873999", "url": "https://cs.wikipedia.org/wiki?curid=873999", "title": "Greg Kriesel", "text": "Greg Kriesel\n\nGreg Kriesel (* 20. ledna 1965 Glendale, Kalifornie, USA), známý rovněž jako Greg K.; je americký baskytarista. \n\nV roce 1984 spoluzaložil skupinu The Offspring, ve které působil do roku 2018, kdy mu 1. listopadu mělo být oznámeno, že už se dále nemůže účastnit činnosti skupiny. V srpnu roku 2019 se dostala na veřejnost zpráva, že se Greg Kriesel soudí se dvěma bývalými spoluhráči ze skupiny The Offspring, Dexterem Hollandem a Kevinem Wassermanem kvůli tomu, že ho vyloučili ze skupiny, aniž by mu dali odpovídající kompenzaci. Oba z nich ale takové jednání popřeli. Předtím jej kvůli rodinným povinnostem v roce 2008 na krátkou dobu nahradil Scott Shiflett.\n"}
{"id": "874000", "url": "https://cs.wikipedia.org/wiki?curid=874000", "title": "Vokáč", "text": "Vokáč\n\nPříjmení Vokáč nosí tyto osobnosti:\n\n"}
{"id": "874002", "url": "https://cs.wikipedia.org/wiki?curid=874002", "title": "Hodkovice (Jívka)", "text": "Hodkovice (Jívka)\n\nHodkovice u Trutnova je vesnice, součást obce Jívka na Trutnovsku. Dnes zde žije jen asi 20 stálých obyvatel. První písemná zmínka je z roku 1402 pod názvem \"villa Hodkowyz\"; další zmínka o obci pochází až z roku 1677 pod názvem \"Hottensdorf\". V roce 1757 je uváděno 120 obyvatel (bez dětí do 10 let) a roku 1785 zde stálo 46 domů. V roce 1850 kronika uvádí 381 obyvatel a zápisy z roku 1869 ukazují 65 domů. Před válkou zde žilo okolo 295 obyvatel v 67 domech.\n\nVe vsi stojí kaple Jana Křtitele z roku 1861, vedle bývalá škola – je dosti veliká, měla i svého ředitele. Ve vsi je i několik ubytování pro návštěvníky Adršpašsko-teplických skal. \n\n"}
{"id": "874004", "url": "https://cs.wikipedia.org/wiki?curid=874004", "title": "Ladislav Vomáčko", "text": "Ladislav Vomáčko\n\nLadislav Vomáčko (12. dubna 1944 – 6. července 2019) byl český politik, v letech 2004 až 2006 a opět 2008 až 2010 poslanec Poslanecké sněmovny PČR, v letech 1994 až 2006 zastupitel města Poděbrady, člen ČSSD.\n\nV komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Poděbrady za ČSSD. komunálních volbách roku 2006 a komunálních volbách roku 2010 sem kandidoval neúspěšně. Profesně se uváděl jako podnikatel.\n\nVe volbách v roce 2002 kandidoval do poslanecké sněmovny za ČSSD (volební obvod Středočeský kraj). Nebyl zvolen, ale do sněmovny usedl dodatečně v září 2004. V letech 2004–2005 byl členem sněmovního ústavněprávního výboru, pak v letech 2005–2006 členem výboru pro veřejnou správu, regionální rozvoj a životní prostředí. Ve sněmovně setrval do voleb v roce 2006. V nich sice kandidoval, ale nebyl zvolen. Opětovně se ale do sněmovny dostal dodatečně jako náhradník, v říjnu 2008 poté, co ze sněmovny do senátu odešel Josef Řihák. Zasedl do sněmovního výboru pro zdravotnictví.\n\nZemřel dne 6. července 2019 ve věku 75 let.\n\n"}
{"id": "874005", "url": "https://cs.wikipedia.org/wiki?curid=874005", "title": "Hrubá kopa", "text": "Hrubá kopa\n\nHrubá kopa je třetí nejvyšší hora v Roháčích, na hlavním hřebeni Západních Tater. Zaoblený vrchol se vypíná do výšky 2166 m n. m., 1 km východně od Baníkova, nejvyšší hory Roháčů.\n\nPřes Hrubou kopu a její hřeben směrem do Roháčské doliny vede hranice NPR Roháčská plesa.\n\nHrubá kopa je turisticky často navštěvovaná, přestože výstup na ni je poměrně technicky náročný. Úseky od Baníkova i od Smutného sedla jsou zajištěny řetězy.\n\nNejjednodušší výstup vede po modré značce ze Žiarské doliny, kolem Žiarské chaty, do Smutného sedla a odtud po červené značce na vrchol. Celkový čas výstupu je 4:15, s převýšením 1350 m.\n"}
{"id": "874006", "url": "https://cs.wikipedia.org/wiki?curid=874006", "title": "Radamel Falcao", "text": "Radamel Falcao\n\nRadamel Falcao García Zárate (* 10. února 1986, Santa Marta, Kolumbie) je kolumbijský fotbalový útočník a reprezentant, který v současné době působí v klubu Galatasaray SK .\n\nV sezóně 2010/11 Evropské ligy se stal Falcao nejlepším kanonýrem této soutěže, když vstřelil celkem 17 gólů - čímž stanovil nový rekord (překonal 15 gólů Jürgena Klinsmanna ze sezóny 1995/96 Poháru UEFA). FC Porto zároveň Evropskou ligu vyhrálo , Falcao vstřelil jedinou branku ve finále proti portugalskému celku SC Braga, Porto zvítězilo 1:0.\n\nPo přestupu do španělského Atlética Madrid si v sezóně 2011/12 Evropské ligy úspěchy zopakoval, stal se opět nejlepším střelcem soutěže s 12 góly, a zároveň s Atléticem získal titul po výhře 3:0 ve finále nad Athletic Bilbao. Falcao dvakrát skóroval ve finálovém utkání, Atlético vyhrálo 3:0.\n\n31. srpna 2012 nastoupil v Monaku v základní sestavě Atlética k utkání o evropský Superpohár proti anglickému klubu Chelsea FC, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). Falcao zaznamenal hattrick. Poprvé překonal brankáře Chelsea Petra Čecha už v 7. minutě, kdy zužitkoval kolmou přihrávku Gabiho a chladnokrevně ji zakončil střelou k tyči, od níž se odrazila do brány. V 19. minutě si při rychlém útoku Atlética zasekl míč a technickou střelou opět obstřelil gólmana Chelsea. Hattrick stihl zkompletovat do konce prvního poločasu, v 45. minutě ho uvolnil turecký spoluhráč Arda Turan a Falcao z úhlu prostřelil Čecha mezi nohama. V 87. minutě jej vystřídal Emre Belözoğlu. Svěřenci Roberta Di Mattea, fotbalisté Chelsea odcházeli ze hřiště s konečnou porážkou 1:4. Radamel Falcao se tak stal prvním hráčem, kterému se podařilo vstřelit v Superpoháru UEFA hattrick po zavedení jednozápasového formátu od roku 1998.\n\nV sezóně 2012/13 Evropské ligy pomohl Falcao Atléticu Madrid k postupu ze základní skupiny B ze druhého místa za první Viktorií Plzeň. V šestnáctifinále bylo Atléticu přilosováno ruské mužstvo FC Rubin Kazaň. První zápas skončil výhrou hostující Kazaně 2:0, v odvetě v Rusku vstřelil Falcao gól v 84. minutě, ale výsledek 1:0 na postup nestačil. Obhájce trofeje se tak se soutěží rozloučil.\n\nV odvetném utkání semifinále španělského poháru Copa del Rey 27. února 2013 proti domácí Seville přispěl jedním gólem k remíze 2:2. Atlético postoupilo po výsledcích 2:1 doma a 2:2 venku do finále proti městskému rivalovi Realu Madrid.\n\nVe 33. kole 27. dubna 2013 La Ligy 2012/13 dal ve 4. minutě gól Realu Madrid, ale soupeř vývoj otočil a vyhrál 2:1. Proti stejnému soupeři nastoupil i ve finále Copa del Rey (španělský pohár) 17. května 2013. Gól nedal, ale přihrál na vyrovnávající branku Diego Costovi poté, co se ve středu hřiště ve 35. minutě elegantně zbavil dotírajících protihráčů. Atlético nakonec zvítězilo 2:1 a získalo svůj jubilejní desátý titul ve španělském poháru.\n\n31. května 2013 oznámil klub AS Monaco, že se s Atléticem Madrid dohodl na přestupu kolumbijského kanonýra. Přestupová částka se odhaduje na 50 milionů liber. Skóroval hned v prvním kole Ligue 1 10. srpna 2013 proti domácímu Girondins de Bordeaux, v 87. minutě uzavíral skóre na konečných 2:0 pro Monaco. Trefil se i ve druhém kole 17. srpna proti týmu Montpellier HSC, kde otevíral skóre utkání, které skončilo vítězstvím Monaka 4:1. 22. ledna 2014 jej fauloval obránce Soner Ertek z amatérského týmu Chasselay v utkání francouzského poháru, Falcao to odnesl vážným zraněním kolene a musel se podrobit operaci. Zranění ho připravilo o start na Mistrovství světa 2014 v Brazílii.\n\nV poslední den letního přestupového okna 1. září 2014 odešel na roční hostování s opcí na přestup do anglického klubu Manchester United, který se výsledkově trápil. Zatímco tým se zvedl, Falcao paběrkoval a měl daleko do formy z předchozích angažmá.\n\nZačátkem července 2015 opět měnil dres, na hostování si jej vypůjčil londýnský klub Chelsea FC. Debutoval 2. srpna ve finále FA Community Shield proti Arsenalu (prohra 0:1, 45 minut). V Premier League poprvé nastoupil 8. srpna proti Swansea City, když v 84. minutě vystřídal Williana (2:2, 6 minut). Poprvé se trefil 29. srpna proti Crystal Palace. Na hřiště přišel jako náhradník a srovnával na 1:1. Přesto jeho gól nestačil a o necelé dvě minuty později Joel Ward zvýšil na konečných 2:1 ve prospěch Crystal Palace.\nV listopadu 2015 si při tréninku přivodil svalové zranění, které ho původně mělo vyřadit na pár týdnů. Nicméně, v lednu 2016 nový trenér Guus Hiddink potvrdil, že poslední svalové zranění bylo velmi vážné a Falcao nemohl hrát. Na začátku února byl v soupisce pro Ligu mistrů UEFA nahrazen nově příchozím spoluhráčem, Alexandrem Patem. 1. července 2016 se vrátil zpět do AS Monaco.\n\nFalcao reprezentuje Kolumbii už od mládí, od mládežnické kategorie do 17 let. V A-mužstvu debutoval v roce 2007.\n\nFalcao je křesťan.\n\nRiver Plate\n\nFC Porto\n\nAtlético Madrid\n\nAS Monaco\n\n\n\n\n"}
{"id": "874007", "url": "https://cs.wikipedia.org/wiki?curid=874007", "title": "Já, Claudius (seriál)", "text": "Já, Claudius (seriál)\n\nJá, Claudius (v anglickém originále I, Claudius, stylizováno též jako I CLAVDIVS) je britský historický televizní seriál natočený roku 1976 televizí BBC podle stejnojmenného historického románu Roberta Gravese. Skládá se ze třinácti dílů (každý trvá přibližně 50 minut) a je fiktivní autobiografií čtvrtého římského císaře Tiberia Claudia Drusa Nerona Germanica. Jednotlivé díly seriálu začínají vzpomínáním starého císaře, který již cítí přicházet smrt a retrospektivně se vrací do minulosti. Časové skoky mezi díly mohou tvořit i několik let, přesto však tvoří logickou návaznost a neodchylují se příliš od skutečných historických dějů. V hlavní roli vystupuje britský herec Derek Jacobi (v české verzi dabovaný Petrem Haničincem).\n\nClaudius trpí záškuby ve tváři, v nervozitě koktá, kulhá a většina lidí z jeho okolí (včetně rodinných příslušníků) ho považuje za blázna. Díky své povaze a schopnosti předstírat blázna přežije nejrůznější intriky za svých císařských předchůdců Tiberia a Caliguly. Přesto všechno patří mezi nejvzdělanější Římany své doby. Hodně čte a coby historik i tvoří hodnotná odborná literární díla, zejména se věnuje dějinám Kartága.\n\nV seriálu se vyskytuje celá řada postav. Hlavní postavy ztvárnili tito herci a herečky:\n\n\n\n"}
{"id": "874012", "url": "https://cs.wikipedia.org/wiki?curid=874012", "title": "Haida (Krkonoše)", "text": "Haida (Krkonoše)\n\nHaida (německy \"Haide\") je vrchol v České republice ležící ve východních Krkonoších.\n\nHaida se nachází na území obce Malá Úpa ve vzdálenosti asi 4,5 km východně od nejvyšší hory Krkonoš Sněžky. Tvoří zakončení krátké rozsochy vybíhající jižním směrem z Lesního hřebenu. Pouze na severu přechází plochý vrchol v ploché nehluboké sedlo, ostatní svahy jsou prudké s výrazným převýšením. Přes výšku bez mála 1000 metrů je ale Haida poněkud utopena mezi mnohem vyššími okolními vrcholy. Vrchol se nachází na území Krkonošského národního parku.\n\nHaida spadá do povodí Malé Úpy, která jí z východu obtéká. V severním svahu se nachází radioaktivní pramen svatého Vojtěcha.\n\nCelý povrch hory býval pokryt smrkovou hospodářkou monokulturou, která byla ve vrcholové partii a z velké části i na svazích vykácena. Takto vzniklé holiny zvolna zarůstají. Luční enklávy na svazích nejsou z hlediska rozlohy významné. Pouze zde se nacházejí též nacházejí ojedinělé stavby v podobě horských chalup.\n\nMasív Haidy je obsluhován pouze lesními cestami různé kvality, z nichž nejdůležitější přichází na západní okraj vrcholové plošiny se severozápadu od silnice II/252 z prostoru Žacléřských Bud. Z ní odbočuje lesní cesta směřující západním směrem téměř k samotnému vrcholu. Turistické trasy nejsou prostorem Haidy vedeny.\n\n"}
{"id": "874016", "url": "https://cs.wikipedia.org/wiki?curid=874016", "title": "Římskokatolická farnost Velenice", "text": "Římskokatolická farnost Velenice\n\nŘímskokatolická farnost Velenice (něm. \"Wellnitz\") je územní společenství římských katolíků ve Velenicích a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nFarnost byla zřízena v roce 1764 při kostele Nejsvětější Trojice, který byl postaven již v roce 1735. Do té doby bylo území farnosti spravováno ze Sloupu v Čechách. Od roku 1759 byla ve Velenicích vedena matrika.\nFarnost přestala mít ve 20. století vlastního duchovního správce. Farní kostel postupně začal chátrat, později došlo k samovolné destrukci části stropu v jeho interiéru (ničím nepodložená legenda, tradovaná mezi farníky, praví, že strop se propadl krátce poté, co z kostela odešli účastníci bohoslužby).\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "874023", "url": "https://cs.wikipedia.org/wiki?curid=874023", "title": "Západní Německo na Letních olympijských hrách 1984", "text": "Západní Německo na Letních olympijských hrách 1984\n\nZápadní Německo na Letních olympijských hrách 1984 reprezentovalo 390 sportovců (267 mužů a 123 žen) v 25 sportech.\n"}
{"id": "874024", "url": "https://cs.wikipedia.org/wiki?curid=874024", "title": "Vrahovice (železniční zastávka)", "text": "Vrahovice (železniční zastávka)\n\nVrahovice je železniční zastávka na železniční trati Nezamyslice – Olomouc (301), která se nachází ve Vrahovicích vedle obecního hřbitova na adrese Majakovského 77. Budova zastávky byla postavena v roce 1946 podle projektu místního stavitele Richarda Nedělníka.\n\nSlavnostně byla otevřena a uvedena do provozu 12. května 1946. Od počátku 90. let 20. století se v této zastávce neprodávají jízdenky, cestující si je mohou koupit ve vlaku.\n\n9. prosince 2004 došlo ve Vrahovicích k železničnímu neštěstí, kdy se vojáci vracející z cvičení ve vojenské Tatře srazili s projíždějícím vlakem na železničním přejezdu vedle zastávky Vrahovice. Nehoda si vyžádala pět mrtvých, dalších osm lidí bylo zraněno. Vedle místa tragédie byl postaven malý pomník.\n\nOd roku 2005 je budova železniční zastávky Vrahovice sídlem Spolku za staré Vrahovice.\n\n"}
{"id": "874028", "url": "https://cs.wikipedia.org/wiki?curid=874028", "title": "Triumf Republiky (Paříž)", "text": "Triumf Republiky (Paříž)\n\nTriumf Republiky (francouzsky \"Le Triomphe de la République\") je monumentální alegorické bronzové sousoší v Paříži. Nachází se uprostřed náměstí \"Place de la Nation\". Autorem realistického díla je francouzský sochař Aimé-Jules Dalou (1838-1902).\n\nV roce 1878 vyhlásilo město Paříž soutěž na pomník Francouzské republice. V ní zvítězili bratři sochař Léopold Morice a architekt François-Charles Morice a jejich \"Pomník Republice\" (Monument à la République) byl postaven v roce 1883 na \"Place de la République\".\n\nNicméně na druhém místě v soutěži skončil projekt Julese Daloua, který rovněž upoutal pozornost poroty a města Paříže, kteří rozhodli, že také toto dílo bude realizováno a jako umístění bylo vybráno \"Place de la Nation\". Jules Dalou na svém díle pracoval následujících 20 let. U příležitosti oslav 100. výročí Velké francouzské revoluce v roce 1889 byl odhalen provizorní pomník. Konečná bronzová verze byla slavnostně odhalena o deset let později, dne 19. prosince 1899.\nV roce 1908 sochař Georges Gardet instaloval sochy mořských příšer do vodní nádrže okolo sousoší. Tato zvířata chrlila proudy vody směrem k sousoší. O tomto řešení uvažoval i sochař Dalou, ale později od jeho realizace upustil. Tyto bronzové prvky byly odstraněny během druhé světové války po okupaci Paříže při sběru kovů pro válečné účely. Vodní nádrž byla odstraněna v 60. letech při stavbě linky RER A pod \"Place de la Nation\".\n\nVůz tažený dvěma lvy symbolizujícími síly lidu řídí Duch Svobody, kterým je Marianne obklopená alegoriemi Práce (kovář s kladivem na rameni), Spravedlnosti (žena držící hermelínový plášť a ruku spravedlnosti doprovázená puttem se složenými váhami), Míru a Hojnosti (žena s kyticí v ruce a dvěma putty u jejích nohou přidržujícími roh hojnosti). Marianne drží fasces, atribut zděděný z doby římské republiky, a má frygickou čapku, symbol svobody a Republiky. Marianne stojí na zemském glóbu představujícím univerzální charakter Republiky. Vedle kováře je putto držící tlustou knihu a upomínající na vzdělávací poslání Republiky.\n\n\n"}
{"id": "874032", "url": "https://cs.wikipedia.org/wiki?curid=874032", "title": "Square René-Viviani - Montebello", "text": "Square René-Viviani - Montebello\n\nSquare René-Viviani – Montebello je square v Paříži v 5. obvodu. Jeho rozloha je 4265 m. Rozkládá se jižně od Seiny a severně od kostela Saint-Julien-le-Pauvre na místě bývalých domů nemocnice Hôtel-Dieu na levém břehu.\n\nProstranství bylo vytvořeno v roce 1928 a pojmenováno podle advokáta a politika Reného Vivianiho (1862–1925), který byl na konci 19. století poslancem za 5. obvod a ministrem práce, a dále podle nábřeží \"Quai de Montebello\", podél kterého se nachází.\nNejvýznamnější pamětihodností na square je trnovník akát (robinia pseudoacacia), který zde v roce 1601 vysadil botanik Jean Robin, který ho dovezl do Francie ze Severní Ameriky. Strom vysoký 11 metrů a s obvodem kmene 3,85 metrů je chráněn jako památný strom a považován za nejstarší strom v Paříži.\n\nNa square se rovněž nachází moderní bronzová fontána, kterou vytvořil sochař Georges Jeanclos (1933–1997), stéla na paměť židovských dětí z 5. obvodu odvlečených na deportace, studna z 12. století a rovněž pozůstatky balustrád, fiál a hlavic sloupů.\n\n"}
{"id": "874034", "url": "https://cs.wikipedia.org/wiki?curid=874034", "title": "Harold Bloom", "text": "Harold Bloom\n\nHarold Bloom (* 11. července 1930 New York – 14. října 2019 New Haven) byl americký literární teoretik, profesor Yaleovy univerzity. Analyzoval romantickou a modernistickou poezii, zvláště Percy Bysshe Shelleye, Williama Butlera Yeatse a Wallace Stevense. Největší ohlas však měla jeho práce \"The Anxiety of Influence\" z roku 1973 (česky 2016), kde se věnoval otázce ovlivnění v literatuře a v dějinách myšlení, zejména ho zajímali inspirační zdroje Ralpha Waldo Emersona či Sigmunda Freuda (vztah ke gnózi, kabale apod.). Později se věnoval zejména náboženské literatuře, včetně analýz bible, v zásadě z pozic ortodoxního judaismu, jejž vyznává (zejm. \"The American Religion\"). Bestsellerem se stala kniha \"The Western Canon\" (1994, česky 2000), kde definoval \"kánon západní civilizace\", který dle něj tvoří 26 klíčových autorů (William Shakespeare, Dante Alighieri, Geoffrey Chaucer, Miguel de Cervantes, Michel de Montaigne, Molière, John Milton, Samuel Johnson, Johann Wolfgang Goethe, William Wordsworth, Jane Austenová, Walt Whitman, Emily Dickinsonová, Charles Dickens, George Eliot, Lev Nikolajevič Tolstoj, Henrik Ibsen, Sigmund Freud, Marcel Proust, James Joyce, Virginia Woolfová, Franz Kafka, Jorge Luis Borges, Pablo Neruda, Fernando Pessoa a Samuel Beckett).\n\n\n"}
{"id": "874035", "url": "https://cs.wikipedia.org/wiki?curid=874035", "title": "Samalog", "text": "Samalog\n\nSamalog je bodovací systém používaný ve vícebojařských soutěžích v rychlobruslení.\n\nVšechny časy v sekundách na jednotlivých rychlobruslařských tratích jsou převedeny na body pomocí průměrného času na vzdálenost 500 m. Čas v sekundách v závodě na 500 m je tak dělen číslem 1, čas v sekundách v závodě na 1000 m je dělen číslem 2, čas v sekundách v závodě na 1500 m je dělen číslem 3, atd. Tyto body jsou počítány na tři desetinná místa (s použitím zaokrouhlování) a poté jsou sečteny. Podle výsledného počtu bodů je určeno celkové pořadí závodníků ve víceboji, vítězí ten s nejmenším počtem bodů (=s nejmenším průměrným časem)\n\nSystém samalog je používán v národních a mezinárodních vícebojařských soutěžích, mezi nejvýznamnější patří mistrovství Evropy, mistrovství světa ve sprintu a mistrovství světa ve víceboji.\n\nAčkoliv jsou možné různě dlouhé distance a počet jednotlivých závodů ve víceboji není omezen, běžně byly nebo jsou využívány následující kombinace, při nichž je samalog využíván:\n\nŽebříček sestavený pomocí samalogu, který je založený na osobních rekordech (v oficiálních závodech) jednotlivých závodníků v průběhu celé jejich kariéry, je nazýván Adelskalender.\n\nJako příklad je uveden závod Svena Kramera na Mistrovství Evropy 2013.\n"}
{"id": "874036", "url": "https://cs.wikipedia.org/wiki?curid=874036", "title": "Ledoví muži", "text": "Ledoví muži\n\nLedoví muži mohou být\n"}
{"id": "874039", "url": "https://cs.wikipedia.org/wiki?curid=874039", "title": "Popudinské Močidľany", "text": "Popudinské Močidľany\n\nPopudinské Močidľany (jinak \"Szentistváncoborfalva,\" \"Poppodin-Motschidlen\" \"Poppodin-Motschidlen\") jsou obec na Slovensku, v okrese Skalica v Trnavském kraji. Leží na obou březích řeky Chvojnica. Žije zde obyvatel. Obec vznikla v roce 1957 sloučením obcí Popudiny a Močidľany. V obci je římskokatolický kostel svatého Štěpána a kostel svatého Šimona a Judy.\n\nVývoj názvu obce\n\n\n\n\n\n\n"}
{"id": "874040", "url": "https://cs.wikipedia.org/wiki?curid=874040", "title": "Cour du Commerce-Saint-André", "text": "Cour du Commerce-Saint-André\n\nCour du Commerce-Saint-André (tj. \"Obchodní dvůr – svatý Ondřej\") je ulice v Paříži. Nachází se v 6. obvodu.\n\nUlice je úzký průchod vedoucí od křižovatky s \"Rue Saint-André-des-Arts\" č. 59 a končící u \"Rue de l'Ancienne-Comédie\" č. 21 a \"Boulevardu Saint-Germain\" č. 130. Ulice je orientována z jihu na sever.\n\nUlice byla pod názvem \"Cour du Commerce\" otevřena v roce 1776 na místě bývalé míčovny pro jeu de paume, kde se ve středověku rozkládaly městské hradby Filipa II. Augusta. Svůj název získala podle rozličných obchodů, které ji lemovaly. Svůj současný název nese od roku 1877, kdy bylo připojeno označení odkazující na zaniklý kostel Saint-André-des-Arts.\n\nV roce 1987 byly fasády a střechy domů, vstupy a výkladní skříně v ulici zapsány mezi historické památky.\n\n\n"}
{"id": "874045", "url": "https://cs.wikipedia.org/wiki?curid=874045", "title": "Jozef Marek", "text": "Jozef Marek\n\nJozef Marek (* 1. prosinec 1931) je slovenský geodet a kartograf.\n\nNarodil se v Pasece na Moravě. V roce 1955 vystudoval tehdejší fakultu inženýrského stavitelství v Bratislavě. Padesát let života prožil jako zeměměřič v oboru geodézie a kartografie, přednášel na vysoké škole a je autorem řady výukových materiálů.\n\nJe autorem nebo spoluautorem devíti odborných publikací a několika výukových materiálů včetně vysokoškolských skript. Z vlastní iniciativy digitalizoval více než 25.000 stran časopisu GaKO z let 1913 až 2004, který je volně ke stažení na webu ČÚZK\n\n\n\n"}
{"id": "874048", "url": "https://cs.wikipedia.org/wiki?curid=874048", "title": "École nationale supérieure des beaux-arts", "text": "École nationale supérieure des beaux-arts\n\nÉcole nationale supérieure des beaux-arts, zkráceně ENSBA (česky \"Národní vysoká škola krásných umění\", do roku 1968 École des beaux-arts) je vysoká umělecká škola typu grande école v Paříži. Sídlí v ulici \"Rue Bonaparte\" v 6. obvodu. ENSBA má zhruba 530 studentů. Budovy jsou chráněny jako historické památky.\n\nPředchůdkyní školy se stala \"École royale de peinture et de sculpture\", kterou v roce 1648 otevřela Královská akademie malířství a sochařství (Académie royale de peinture et de sculpture). Samotná škola byla založená 20. dubna 1797 jako \"École spéciale de peinture, de sculpture et d'architecture\" (Speciální škola malířství, sochařství a architektury), v roce 1819 královským výnosem změněna na \"École royale et spéciale des beaux-arts\" (Královská a speciální škola krásných umění). Po několika změnách názvů má své označení od roku 1968. V tomto roce se od školy oddělily obory architektury a vznikly \"Écoles nationales supérieures d'architecture\".\n\nŠkolní budovy se rozkládají na ploše zhruba dvou hektarů na místě bývalého augustiniánského kláštera (Couvent des Grands-Augustins), z něhož se dochovala pouze kaple. Ta je přístupná z hlavního vchodu na \"Rue Bonaparte\". Klášter založila v roce 1608 královna Margot. Škola má mnoho budov pocházející většinou od 17. do 19. století, některé byly postaveny i ve 20. století.\n\nBěhem Velké francouzské revoluce byl klášter zrušen a roku 1791 přeměnen na sklad uměleckých děl ze zrušených klášterů a zámků, např. z hrobů francouzských králů v bazilice Saint-Denis. V roce 1795 zde otevřel archeolog Alexandre Lenoir Musée des monuments français jako jedno z prvních veřejných muzeí ve Francii. V roce 1816 bylo muzeum přesunuto a budovy předány k užívání umělecké škole.\n\nDalší budovy jsou \"Bâtiment des Loges\", ke se konají přijímací řízení, \"Palais des études\", hlavní budova, kterou navrhl po vzoru florentských městských paláců Felix Duban a \"Hôtel de Chimay\", původní městský palác přeměněný na kampus.\n\nV prostoru bývalého kláštera nechal archeolog Alexandre Lenoir vysadit čínský morušovník, který dal název vnitřnímu nádvoří – \"Cour du Mûrier\". V roce 1836 přestavěl architekt Félix Duban oplocení na antické atrium oblopené arkádami. Během Druhého císařství byly zdi pomalovány a vybaveny kopiemi antických soch.\n\nŠkola je rozdělená do uměleckých ateliérů, ve kterých pracuje 10 až 20 studentů z různých semestrů. Na konci každého roku se uděluje \"Prix des Amis des Beaux-Arts\" (Cena přátel krásných umění). Jedná se o sdružení galeristů a sběratelů umění.\n\nPo třech letech studia a úspěšném složení zkoušky získá absolvent \"diplôme national d'art plastique\", zkráceně \"DNAP\" (zhruba Národní diplom sochařského umění), který odpovídá titulu bakalář umění.\n\nVe čtvrtém roce je povinná praxe (v umělecké galerii, muzeu, u významného umělce apod.) nebo strávení výuky v zahraničí. ENSBA udržuje partnerství s uměleckými školami a akademiemi po celém světě, např. Hunter College či Cooper Union v New Yorku, CalArts v Los Angeles, Musashino Art University v Tokiu nebo Instituto Superior de Arte v Havaně.\n\nNa konci pátého roku se konají závěrečné zkoušky \"diplôme national supérieur d'art plastique\", zkráceně DNSAP (Národní vysokoškolský diplom sochařského umění), který odpovídá titulu magistr umění.\n\nŠkolní mediatéka v Palais des études je dokumentační centrum současného umění. Byla založena v roce 1989 a od té doby rozšiřuje své fondy o knihy, výstavní katalogy, umělecké monografie, francouzské a zahraniční umělecké časopisy, audiovizuální dokumenty a práce svých studentů. Přístup do ní mají vedle studentů a profesorů též bývalí absolventi školy. Kunsthistorici, kritici a umělci zde mohou studovat za určitých podmínek.\n\n"}
{"id": "874050", "url": "https://cs.wikipedia.org/wiki?curid=874050", "title": "Jan Tschichold", "text": "Jan Tschichold\n\nJan Tschichold (2. dubna 1902 Lipsko, Německo – 11. srpna 1974, Locarno, Švýcarsko) byl typograf, knižní grafik, učitel a spisovatel. \n\nTschichold prohlašoval, že je jedním z nejdůležitějších typografů 20. století. Málokdo se jeho prohlášení pokusil popřít. Byl synem písmomalíře a učil se kaligrafii, s typografií začal pracovat ve velmi raném věku. Vyrostl v Německu, úzce spolupracoval s Paulem Rennerem (tvůrce písma Futura) a po vzestupu nacistické strany uprchl do Švýcarska. Jeho důraz na novou typografii a sans-serifová písma byl považován za hrozbu pro kulturní dědictví Německa, které tradičně používalo gotickou typografii. Nacisté se zmocnili většiny jeho práce, než se mu podařilo uprchnout ze země.\nJeho kniha \"Die Neue Typographie (Nová typografie, 1928)\" systematizovala principy modernistické tvorby počínajíc požadavkem nejpřímočařejší a nejjednodušší grafické komunikace a končíc definováním konkrétních výrazových prostředků, prosazoval pravidla pro standardizaci postupů týkajících se moderního typu použití. Podobnou \"učebnicí\" moderny v grafickém designu se ve Švýcarsku stala jeho další kniha \"Typographische Gestaltung (Typografický design)\", kterou vydal už ve Švýcarsku roku 1935. Zmínku si zaslouží skutečnost, že zanedlouho po jejím vydání revidoval Tschichold své ortodoxní stanovisko a ve jménu hlouběji chápané funkčnosti komunikace opustil formálně definované principy tvorby. Rehabilitoval například symetrickou kompozici i patková písma. Ve Švýcarsku měl již tehdy mnoho následovníků, kteří jeho názorový posun považovali za odsouzeníhodnou zradu.\n\nOdsoudil všechny typy písma, s výjimkou sans-serifových typů, obhajoval standardizované formáty papíru a stanovil obecné zásady pro vytvoření typografické hierarchie při použití typu písma v designu. Zatímco má text dodnes stále mnoho relativních použití, vrátil se nakonec Tschichold ke klasicistní teorii, v níž byly centrální vzory a římské typy písma favorizovány před bloky kopií.\nČást své kariéry strávil s \"Penguin Books\" a během této doby navrhl standardizovaný postup pro tvoření obálek všech knih vydaných nakladatelstvím \"Penguin\". Osobně dohlížel na vývoj více než 500 knih v letech 1947–1949. Každé období jeho kariéry zanechalo trvalý dojem na to, jak budou designéři používat typografii a přemýšlet o ní, a budou je ovlivňovat i do budoucna.\n\n"}
{"id": "874061", "url": "https://cs.wikipedia.org/wiki?curid=874061", "title": "Norská kinematografie", "text": "Norská kinematografie\n\nNorská kinematografie je souhrnné označení pro filmy natočené na území nynější Norska. Kvantitativně se jedná o menší evropskou kinematografii. Počet celovečerních filmů natočených mezi lety 1911–2011 činí 699.\n\nNa rozdíl od slibně se rozvíjejícího filmového průmyslu v Dánsku a ve Švédsku, nemělo Norsko producentskou osobnost, která by v zemi vybudovala impérium podobné dánské společnosti Nordisk Films kompagni Ole Olsena nebo švédské společnosti Svenska Bio, kterou řídil Charles Magnusson. Za první film norské provenience je považován, dnes ztracený, krátký snímek \"Nebezpečný život rybáře – Drama na moři\" (Fiskerlivets farer – Et drama paa havet) Hugo Hermansena, který vznikl mezi lety 1906 a 1908. Za kamerou stál Julius Jaenzon, budoucí kameraman Victora Sjöströma a Mauritze Stillera.\n\nOd roku 1910 byl film především zábavou, domácí produkce však byla téměř nulová. Mezi lety 1906 a 1919 bylo vyrobeno 17 hraných filmů, hlavní inspirací dánská erotická a sociální melodramata, v nichž šlo buď o flirtování mezi bohatými nebo v nich byly líčeny nástrahy a nebezpečí života nižších vrstev.\n\nNejdůležitějším pionýrem této doby byl Peter Lykke-Seest, původem spisovatel, který jako filmový scenárista začínal v Dánsku a ve Švédsku v roce 1912. Je autorem několika scénářů pro rané filmy Victora Sjöströma a Mauritze Stillera. V roce 1916 založil Lykke-Seest Christiania Film Compagni – první norské filmové studio. V letech 1917–1919 režíroval šest filmů. Nejpopulárnější z nich se jmenoval \"Příběh jednoho chlapce\" (Historien om en gut, 1919) a pojednával o Esbenovi, jenž je obviněn z toho, že ukradl hodinky svému učiteli. Chlapec prodá své oblečení a knihy a uteče z domu. Potuluje se po Norsku, dokud ho nedostihne zpráva, že skutečný zloděj byl dopaden a on se může vrátit domů. Tento film byl úspěšný umělecky i ekonomicky a byl exportován do několika zemí. Jediná dochovaná kopie byla objevena v českém Národním filmovém archivu.\n\nLykke-Seestova produkční společnost nakonec nezaznamenala větší úspěch. Nedařilo se jí prodávat své filmy na klíčový americký trh a zároveň jí situaci zkomplikoval Zákon o veřejném předvádění kinematografických obrazů (Lov om offentlig forevisning av kinematografbilleder) z roku 1913, který upravoval promítání filmů i jejich produkci.\n\nPřed rokem 1913 regulovaly promítání jednotlivé společnosti s lokálním působením. Z řad učitelů a členů Společnosti pro morální pokrok (Foreningen til Sædelighetens Fremme) se ovšem začaly ozývat stížnosti na amorálnost a škodlivý vliv filmů. Tlak na to, aby dohled nad filmy převzaly místní komunity, stoupal. Od přijetí tohoto zákona začaly o udělení licence na veřejné promítání filmů rozhodovat rady místních komunit, zároveň byl zaveden i centrální cenzorský dohled.\n\nVlastníky a provozovateli městských kin se tak postupně staly výhradně obce a městské části. Velká část příjmů (na počátku to bylo až 65 %), které filmové produkce generovaly, plynula do rozpočtu obcí a využívala se k budování kulturní infrastruktury (výstavba muzeí, knihoven, subvence divadlům apod.). Tento netradiční model, který nepočítá s vracením získaných finančních prostředků do produkce, trvá s mírnými obměnami dodnes. Od druhé poloviny 90. let 20. století probíhá postupně privatizace kin. V současnosti je přibližně 20 % kin v rukou soukromých subjektů. Nerovnováha vznikající v takto nastaveném systému se v průběhu let vyrovnávala díky vzniku několika fondů, jež norským producentům zajišťovaly nezbytnou finanční podporu.\n\nV roce 1920 vynikly dva filmy, které se inspirovaly mezinárodně ceněnou švédskou produkcí. Norští filmaři se poprvé zaměřili na hledání národních specifik a rozhodli se do hloubky prozkoumat norskou přírodu a venkov. Z dvaceti devíti filmů vyprodukovaných mezi lety 1920 a 1930 se pouhá pětice odehrávala ve městech. Za milník, který zahájil tuto éru, je považován film \"Cikánka Anna\" (Fante-Anne) z roku 1920 v hlavní roli s dánskou hvězdou němého filmu Astou Nielsenovou v režii Rasmuse Breisteina. Hrdinkou filmu natočeného podle románu Kristofera Jansona z roku 1879 je adoptovaná cikánka Anna. Haldór, její přítel z dětství, si dívku pochybného původu nesmí vzít. Anna ve vzteku zapálí dům, který Haldór staví pro svou novou nevěstu. Za žhářství je nicméně odsouzen čeledín Jon, který Annu miluje a vinu vezme na sebe. Po návratu z vězení odjedou Anna, Jon a jeho matka do Ameriky. Závěrečný mezititulek informuje diváky, že hrdinové odjíždějí do „země, kde může být každý sám sebou nezávisle na společenském postavení a předsudcích.“\n\nDruhým filmem stejného typu natočeným v roce 1920 byl \"Velkostatkář na Øverlandu\" (Kaksen på Øverland) v režii Gustava Adolfa Olsena, který se vyznačuje epičností a melodramatickým happyendem.\n\nOba snímky předznamenaly vznik žánru, pro nějž se později vžilo označení rurální melodram nebo selský romantický film a v jehož intencích se pohybovala většina norské produkce dvacátých let. Hlavním představitelem tohoto žánru romantizujícího venkovský život, jehož idyličnost se stavěla do kontrastu ke zhýralému životu ve městě a v němž byli hrdinové nuceni překonávat především sociální rozdíly, se stal režisér Rasmus Breistein. Mezi filmy vykazující všechny znaky tohoto žánru patří například \"Matka země\" (Markens grøde, 1921) režiséra Gunnara Sommerfeldta podle románu Knuta Hamsuna, raný film Carla Theodora Dreyera \"Nevěsta z Glomdalu\" (Glomsdalsbruden, 1926) nebo Breisteinův \"Svatební průvod v Hardangeru\" (Brudeferden i Hardanger, 1926).\n\nPrvním norským zvukovým filmem byla komedie \"Velké křtiny\" (Den store barnedåpen, 1931) režiséra Tancreda Ibsena, který byl vnukem kulturních ikon Henrika Ibsena a Bjørnstjerne Bjørnsona. Film, jenž byl zároveň debutem tohoto režiséra, se soustředil na život ve městě a inspiroval se civilistní poetikou Reného Claira. Děj snímku se opírá o divadelní hru Oskara Braatena, kterou ovšem výrazně melodramatizuje.\n\nHlavní zápletkou je pragmatický vztah textilní dělnice Alvhilde a nezaměstnaného introverta Haralda. Harald se stará o Alvhildino dítě a kryje tak skutečnost, že Alvhilde je svobodnou matkou. Když se na scéně objeví biologický otec dítěte, graduje Haraldova proměna, který si při péči o kojence uvědomil, že není tak neschopný, jak ho vnímá okolí. Paralelním motivem je souboj sektářů o duše žen, kterým protestantská církev odmítla svátost křtu a ony se na protest nechaly z jejích řad vyškrtnout.\n\nFilm byl nadšeně přijat kritikou i publikem. Jde o ukázku dobového „feelgood“ filmu.\n\nV roce 1932 byla Národní asociací městských kin (KKL) založena produkční akciová společnost Norsk Film A/S. První filmový ateliér v Jar za Oslem byl vybudován v roce 1935.\n\n30. léta jsou érou Tancreda Ibsena. Tento režisér se svou filmografií čítající 20 filmů zůstává dodnes nejproduktivnějším norským režisérem všech dob. Pro tuto dekádu (především pak pro časový úsek 1937–1940) se vžilo označení „zlatý věk“. Dalšími výraznými režiséry tohoto desetiletí jsou Rasmus Breistein, Leif Sinding, Olav Dalgard.\n\nBěhem německé okupace (1940–1945) kontrolovali nacisté norskou filmovou produkci, distribuci i projekce. Už za měsíc po dubnové invazi byl zastaven import britských a amerických filmů. Ředitelé kin byli nahrazeni kolaboranty s novým režimem.\nByly promítány propagandistické týdeníky Deustche Wochenschau. Podobně jako v jiných zemích se kina stala místem odporu. Lidé v průběhu týdeníků kašlali a kýchali, při otevřeném vyjádření znechucení se ovšem vystavovali riziku zatčení. Norské odbojové hnutí v obavě z negativního vlivu německých a italských filmů organizovalo bojkot kin, který ovšem nebyl úspěšný, přestože návštěvnost v prvních letech okupace klesla.\n\nŘeditelem filmové produkce na Ministerstvu kultury a informací (Kultur- og Folke opplysningsdepartementet) se stal Leif Sinding, který jako jeden z mála filmových profesionálů, využil možností nabízejících se za nacistické okupace. V průběhu války vznikl jediný otevřeně propagandistický film \"Vůle mládí\" (Unge Viljer, 1943) režiséra Waltera Fyrsta.\n\nNejnavštěvovanějšími snímky byly komedie a thrillery jako například detektivní komedie o nekompetentních soukromých detektivech \"Zmizení párkaře\" (Den Forsvundne Pølsemaker, 1941, režie Toralf Sandø). Nejpopulárnějším filmem této doby bylo společensko-kritické melodrama \"Vigdis\" (1941, režie Helge Lund) o těhotné dívce, která odmítá udat jméno otce dítěte.\n\nPo skončení německé okupace Norska na jaře roku 1945 nastaly razantní změny v rámci vývoje norské kinematografie. Návštěvnost kin provozovaných výhradně místními komunitami prudce stoupla, zejména díky obnovenému importu filmů britské a americké produkce. K nárůstu návštěvnosti také značně přispěly filmové týdeníky (Filmavisen), jejichž úkolem bylo především zprostředkovávání propagandou nezatížených informací o válce. „Týdeníky hrály podstatnou roli v rámci zotavení a stabilizace ekonomické situace poválečného Norska. Staly se tzv. hlasem rekonstrukce.“\n\nDruhá světová válka hrála zásadní roli v podobě norského poválečného filmu. Válečná zkušenost a doba okupace dala za vznik novému žánru, tzv. Okupačnímu dramatu. Koprodukční film \"Bitva o těžkou vodu\" (Kampen om tungvatnet, 1948) režiséra Tita Vibe-Müllera patřila k nejznámějším dramatům o odboji a byla věrným ztvárněním válečných událostí. Mezi další snímky tohoto typu patřil například film \"Chceme žít\" (Vi vil leve, 1946) dvojice Olafa Dalgarda a Rolfa Randalla. Snímek francouzsko-norské koprodukce \"Uprchlíci do Anglie\" (Englandsfarere, 1946) Toralfa Sanda se stal modelem pro pozdější okupační dramata, jakými byla \"Shetlandská banda\" (Shetlandgjengen, režie Michael Forlong 1954), \"Kontakt\" (Nils R. Müller, 1956) nebo \"Devět životů\" (Ni liv, režie Arne Skouen, 1957). Okupační dramata jsou typická svým důrazem na akci, autenticitu a příběhy válečných hrdinů. Centrální témata těchto snímků byla následně znovu zpracována v kinematografii osmdesátých let. V těchto filmech došlo k potlačení heroizace ve prospěch nuancovanějšího pohledu na vlastní odbojové hnutí.\n\nV poválečném Norsku vznikly podmínky pro nové režiséry. Svou dráhu nastoupil Arne Skouen, jež patří k jedním z nejproduktivnějších norských režisérů celé historie. Skouen je příkladem tvůrce autorského filmu – u téměř všech svých snímků je uveden také jako scenárista. Dílo tohoto režiséra je do značné míry ovlivněno francouzským poetismem a italským neorealismem. V jeho filmech účinkovali mnohdy amatérští herci v rolích outsiderů volících až drastické kroky k tomu, aby se mohli začlenit zpátky do společnosti. Mezi Skouenovy stěžejní filmy patří kromě \"Devíti životů\" jeho autobiografický debut \"Uličníci\" (Gategutter, 1949) o dětství v dělnické čtvrti Osla ve 20. letech 20. století. Skouenova pozdější tvorba – \"Obklíčeni\" (Omringet, 1960) a \"Chladné stopy\" (Kalde spor, 1962) – je spíše psychologickou studií životů lidí, do jejichž osudů zasáhla válka.\n\nDalšími zásadními jmény norského poválečného filmu se díky svým komediím stali Nils R. Müller a Edith Carlmarová. Edith Carlmarová byla vůbec první norskou režisérkou. Její debut s názvem \"Smrt je pohlazení\" (Døden er et kjærtegn, 1949) je nahlédnutím do intimního vztahu milenců z odlišných společenských tříd, zároveň jde o první norský film ve stylu film noir. Po natočení dvou snímků zabývajících se sociálními problémy se Carlmarová začala věnovat žánru komedie. Obzvláště populární se stala její situační komedie \"Blázinec na horách\" (Fjols til fjells, 1957). V padesátých letech vzrostla také popularita romantických komedií. Prvním skutečně komerčně úspěšným norským filmem byl snímek \"Ženíme se\" (Vi gifter oss, 1951) Nilse R. Müllera zobrazující každodenní trable mladého páru. Další populární komedie jako \"Ženino místo\" (Kvinnens Plass, režie Nils R. Müller, 1956) a \"Piliny v hlavě\" (Støv på gjernen, režie Øyvind Vennerød, 1959) se zaměřovaly na nově se definující manželské role.\n\nRaná padesátá léta byla zlatým věkem norského dokumentárního filmu. Kvalitní a populární cestopisný snímek Thora Heyerdahla \"Kon-Tiki\" (1950) vynesl svému autorovi dokonce Cenu Akademie za nejlepší dokument. Režisér Per Høst natočil několik exoticky laděných dokumentů například z Panamy nebo Galapág, přičemž jeho nejznámějším snímkem tohoto období je portrét původního sámského obyvatelstva žijícího v severním Norsku – \"Sám Jakki\" (Same Jakki,1957). Příchod televizního vysílání měl na norský dokumentární film negativní dopad. Dokumenty takřka vymizely z kin a jejich produkce v šedesátých letech byla oproti předchozí dekádě třetinová. Rok 1963 byl také rokem ukončení produkce filmových týdeníků.\n\nDíky vládním investicím zastalo podstatnou roli v produkci norských filmů studio Norsk Film A/S v čele s Kristofferem Aamotem, který byl zároveň klíčovou postavou v profesní organizaci Národní asociace městských kin. Navzdory snahám Norsk Film A/S a jednotlivých soukromých studií se poválečné období nevyznačuje rozsáhlou filmovou produkcí. Zejména soukromá filmová studia se potýkala s finančními problémy a často musela ukončit působnost po natočení jednoho či dvou snímků, to platilo i pro většinu norských režisérů této doby. Filmová produkce tohoto období se dá charakterizovat jako společný projekt soukromé sféry a státního sektoru. Téměř automatická podpora všech nově vzniklých filmů společně se snahou minimalizovat náklady, maximalizovat produkci a přizpůsobit tak kvalitu se však značně podepsala na úrovni poválečných snímků . Zásadní předěl nastal v roce 1955, kdy se norská vláda oficiálně přihlásila k primární podpoře populárních filmů. Zatímco v letech 1949 – 1955 dostávají státní podporu především umělecky ambiciózní snímky, od roku 1955 do pozdních šedesátých let jsou podporovány především filmy s komerčním potenciálem. S nástupem televizního vysílání prudce klesla návštěvnost kin a došlo k nástupu nové, mladší generace vzdělanějších filmových diváků.\n\nDruhá polovina šedesátých let však přinesla zásadní změnu. Generace režisérů působící v padesátých a první polovině šedesátých let přestala být aktivní a na její místo nastoupila generace mladých režisérů zaujímající kreativní přístup. Francouzská nová vlna byla pro mladé režiséry zásadní inspirací a na krátkou dobu se stala norské filmové tvorbě modernistickým modelem.\n\nMezi přední režiséry inspirované Francouzskou novou vlnou patří Pål Løkkeberg se svým debutem \"Liv\" (1967) o jednom dni v životě modelky. Jeho druhý film \"Exit\" (1970) byl přímo inspirován tvorbou Jeana-Luca Godarda a svým obsahem a formou nápadně připomíná \"Bláznivého Petříčka\" (Pierrot le Fou, 1965). Løkkeberg stejně jako Godard pracuje se záblesky z minulosti, snovými sekvencemi, či rychlým střihem. Ještě více experimentátorský než Løkkeberg byl Lasse Henriksen se svým prvním a zároveň jediným celovečerním filmem s anglickým titulem \"Love is War\" (1970). Tato filmová adaptace díla norského spisovatele Johana Borgena zpracována pomocí tehdy revoluční technologie infračervené kamery mu v roce 1971 vynesla Stříbrného medvěda na festivalu v Berlíně. Ačkoli modernistický filmový přístup byl v norské kinematografii výrazněji patrný až od sedmdesátých let, Tancred Ibsen a jeho \"Tajemný byt\" (Den hemmelighetsfulle Leiligheten, 1948) byl svým zpracováním předchůdcem této vlny. Modernistickým milníkem je příběh milostného trojúhelníku \"Lov\" (Jakten, 1959) Erika Løchena, v němž režisér hojně využívá zcizovacích efektů, a zvláště pak další snímek tohoto režiséra \"Námitka\" (Motforestilling, 1972). Námitka je metanarativním filmem, který je politickou kritikou i kritickou esejí týkající se filmového umění. Konec krátkého experimentátorského období se vyznačoval politickým podtextem natáčených snímků a nastínil tak nový trend norské kinematografie\n\nDo popředí norské kinematografie se začala dostávat sociální a politická témata. Příklady takových filmů byly snímky \"Stávka!\" (Streik!, režie Oddvar Bull Tuhus, 1975) a \"Znásilnění\" (Voldtekt, režie Anja Breienová, 1971) zaobírající se tématy ekonomické a společenské nespravedlnosti.\n\nPolitická kritika a revoluční smýšlení bylo nejvíce patrné v dokumentárním filmu. Témata jako monopolistický kapitalismus, střety mezi továrními zaměstnanci a jejich zaměstnavateli, důsledky objevu ropy a války ve Vietnamu reflektovala ve svých dokumentárních filmech norsko-švédská dvojice Sølve Skagen a Malte Wadman. Hrané filmy autorského tandemu Svend Wam a Petter Vennerød na podobná témata se nesly ještě v anarchističtějším duchu.\n\nAnja Breienová stála později po boku Nicoly Macé, Vibeke Løkkebergové a Laily Mikkelsenové u zrodu ženského proudu v norském filmu. Témata jako feminismus a patriarchální diskriminace našla díky těmto režisérkám pevné místo na filmovém plátně. Právě role ženy ve společnosti se stala jedním ze stěžejních témat norského politického a sociálního filmu. Film \"Manželky\" (Hustruer, režie Anja Breienová, 1975) jsou svéráznou parafrází amerického filmu \"Manželé\" (Husbands, 1970) Johna Cassaveta. Několikadenní flám tří bývalých spolužaček snímaný na způsob cinema verité se pro svůj emancipační tón a rozjívený humor stal populární nejen v Norsku ale i v dalších skandinávských zemích. V letech 1985 a 1996 natočila Anja Breienová další dva díly (Manželky – deset let poté a Manželky – dvacet let poté), v nichž sledujeme další osudy aktérek. Dalším podstatným filmem této vlny byla \"Zrada\" (Løperjenten,Vibeke Løkkebergová, 1981) jež byla po Skouenových \"Devíti životech\" (1957) historicky druhým norským filmem distribuovaným v USA. Ačkoli filmy nové „ženské vlny“ znamenaly průlom, pokud šlo o témata a diskurz, kromě \"Manželek\" se nedočkaly masové oblíbenosti. Návštěvnost kin nadále klesala, výjimkou byl animovaný film \"Velká cena na Sevřeném srázu\" (Flåklypa Grand Prix, režie Ivo Caprino, 1975), který dodnes zůstává miláčkem norského publika. Obrovskou popularitu si vydobyla také třináctidílná komediální série \"Olsenův gang\" (Olsenbanden) o partičce nepříliš úspěšných kriminálníků natáčená v letech 1969–1984. Navzdory seriózněji laděnému filmovému politickému klimatu tehdejší doby a nepříznivým kritikám se série stala extrémně populární a všechny snímky byly ziskové.\n\nZačátek 80. let zastihl norskou kinematografii v krizi. Návštěvnost kin klesala a nejhůře dopadala domácí tvorba. Diváci již nestáli o politicky zatížený sociální realismus, který stále ještě dominoval norské produkci. Lidé raději zůstávali doma, než aby navštěvovali norské filmy, neboť preferovali americkou produkci.\n\nV roce 1981 se k moci dostala pravicová vláda a začalo období privatizací. Veřejnoprávní média se začala komercionalizovat, objevují se kabelové televize a dochází k masovému rozšíření videopřehrávače. Všechny tyto společenské změny se podepsaly na znatelném úbytku diváků v kinech.\n\n„Rok 1981 je označován jako „dívčí rok“ (jenteåret). Mezi devíti celovečerními filmy vyprodukovanými toho roku byly snímky tří režisérek (Vibeke Løkkebergové, Anji Breienové a Laily Mikkelsenové), které dále posunuly feministickou perspektivu objevující se v norské kinematografii od 70. let.\n\nNová generace tvůrců vyrůstala zejména na amerických filmech, což se promítlo do jejich vlastních děl. Politicky zatížené filmy se začaly rozpouštět v zábavnější produkci mezinárodního charakteru. Filmaři doposud přednostně cílící na domácí publikum začali tíhnout k hollywoodskému typu filmů. Jejich těžištěm byl originální a svižně odvyprávěný příběh. Mezi nejvýznamnější filmaře této dekády patří Nils Gaup, který natočil dobrodružný film \"Stopař\" (Veiviseren, 1987) na motivy laponské legendy z 12. století. Tento snímek byl v roce 1988 nominován na Oscara za neanglicky mluvený film. \n\nV roce 1985 vznikla domácí filmová soutěž Amanda (Amandaprisen). Ceny se udělují na mezinárodním filmovém festivalu v Haugesundu. Vítězem prvního ročníku této ceny se stal režisér Ola Solum se svým filmem \"Pás Orionu\" (Orions belte, 1985), natočeným v duchu americké tradice akčního filmu. Jedná se o thriller o třech mužích, kteří na Špicberkách náhodně narazí na ruskou špionážní stanici. V návaznosti na tento film vznikla řada podobných akčních snímků produkovaných společností Filmefekt. Např. \"Po Rubiconu\" (Etter Rubicon, režie: Leidulv Risan, 1987) nebo \"Ponor\" (Dykket, režie Tristan de vere Cole, 1989). „Chlapecká fascinace stroji, helikoptérami, potápěčskými zvony, atomovými bombami a mocenskými rošádami“ dala této kapitole norské kinematografie název „helikoptérové období“. Ve druhé polovině 80. let zaznamenala norská kinematografie výrazný posun, protože byla náhle schopna nabídnout mezinárodně atraktivní snímky. Přestože se stále jednalo jen o dílčí úspěchy, jejich pozitivním efektem bylo, že přilákaly do filmového průmyslu soukromé firmy a podnikatele, kteří se dříve obávali finančního rizika.\n\nNa přelomu 80. a 90. let začínají norští diváci opět chodit na domácí filmy. Z národního dědictví těží tzv. heritage cinema, tedy filmy, které čerpají z norské historie nebo literárních děl. Pozornosti se těší především adaptace románů Knuta Hamsuna, respektive Sigrid Undsetové \"Telegrafista\" (Telegrafisten, režie Erik Gustavson, 1993) a \"Kristina Vavřincová\" (Kristin Lavransdatter, režie Liv Ullmannová, 1995).\n\n90. léta se nesla ve znamení rozmanitých zdrojů finanční podpory. Kromě státní společnosti Norsk Film A/S, podporovali filmovou produkci regionální centra, Produkční fond pro filmovou a televizní tvorbu a od roku 1994 též Norský filmový institut. Nejednalo se ještě o systematický způsob podpory kinematografie, ale situace byla pro filmaře příznivější než v předchozích letech.\n\nVýsledkem byla kvalitnější filmová produkce a pestřejší složení žánrů. Nadále se točily akční a kriminální filmy, nově se objevil subžánr černé komedie a rozvíjí se také filmy o dospívání, např. \"Frida – se srdcem na dlani\" (Frida – med hjertet i hånden, režie Berit Nesheimová, 1991) nebo \"Přísahám na mou duši\" (Ti kniver i hjertet, režie Marius Holst, 1994). Kromě žánrových filmů se ale znovu objevují také filmy, které se hlásí k modernistické tradici. Jedná se o divácky méně úspěšné filmy, které ale naopak přitahují pozornost festivalových porot. Mezi nejvýraznější patří snímek \"Neznámému\" (Til en ukjent, režie Unni Straumeová, 1990) inspirovaný poetikou Andreje Tarkovského a filmová esej \"Stella Polaris\" (Knut Erik Jensen, 1993).\n\nVelkým úspěchem byla další nominace na Oscara za film \"Druhá tvář neděle\" (Søndagselngler, režie Berit Nesheimová, 1996) o tápavém dospívání dcery despotického pastora. Festivalových úspěchů také dosáhly filmy \"Nula stupňů Kelvina\" (Kjærlighetens kjøtere, režie Hans Petter Moland, 1996) a \"Pošťák, který nikdy nezvoní\" (Budbringeren, režie Pål Sletaune, 1997). Symbolem mezinárodního úspěchu této dekády je film Erika Skjoldbjærga \"Insomnia\" (1995), drásavý krimifilm odehrávající se za bílých nocí za polárním kruhem, který se dočkal hollywoodského remaku s Al Pacinem.\n\nV roce 1997 vznikla v Lillehammeru filmová škola (Den norske filmskolen), která se stala základním kamenem novodobého úspěchu norské kinematografie. Teprve až v tomto pozdním období dochází k systematickému školení norských filmových profesionálů. První generace v Norsku vystudovaných filmařů se začaly prosazovat až s nástupem nového milénia.\n\nZatím nejúspěšnější desetiletí norského filmu začala mezinárodním úspěchem snímku \"Elling\" (Peter Næss, 2001) o dvou retardovaných kamarádech, který byl vybrán do užší nominace o Oscara za nejlepší neanglicky mluvený film. Následovaly další úspěchy, jak komerční tak festivalové, a norská kinematografie se dnes řadí k předním v Evropě.\n\nZa tímto úspěchem je třeba vidět systematickou a štědrou podporu ze strany státu spolu s rozvážným plánováním a kreativním umem jednotlivých filmařských osobností. V roce 2001 došlo ke sjednocení financování kinematografie pod hlavičkou Norského filmového fondu. Filmům se tak dostává dlouhodobá podpora pokrývající vývoj i propagaci každého projektu. Druhým významným faktorem pro rozvoj norské kinematografie bylo působení ministra kultury Tronda Giskeho v letech 2005 až 2009, který chápal film jako vlajkovou loď norské kultury.\n\nStát ovšem nepodporuje jen samotnou produkci, ale také distribuci a systém kin. Již v roce 1917 byla kina vyjmuta z rukou soukromníků a přešla pod správu lokálních komunit. Ta nejprve zajišťovala spíše ideologickou kontrolu nad tím, co lidé v kinech uvidí. Postupně se ale jejich funkce proměňovala a veřejnoprávní systém kin se v dnešní době stará zejména o to, aby byla programová nabídka pestřejší, než je tomu u klasických řetězců kin zaměřených na výdělek. Proto norská kina nabízejí více evropských snímků, než kterákoliv jiná země v Evropě.\nTéměř čtvrtina norských diváků chodí v současné době na domácí filmy, což je výrazný posun proti minulosti. Norské filmy dnes umí zaujmout na domácím trhu i v zahraničí. Také se výrazně navýšil počet produkovaných titulů. Zatímco v 80. a 90. letech vyráběl norský filmový průmysl přibližně osm filmů ročně, kolem roku 2010 už roční produkce stoupla nad 20 celovečerních hraných snímků.\n\nNorové také dlouhou dobu zápasili s pověstí země věčných debutantů, neboť až 70 % režisérů zde nikdy nenatočilo svůj druhý celovečerní film. Ale i tento trend se dnes začíná měnit a norské filmy můžeme běžně vidět na mezinárodních festivalech. V hlavní soutěži na festivalu v Karlových Varech soutěžil např. snímek \"Repríza\" (Reprise, 2004) Joachima Triera, vyprávějící o dvou začínajících literátech, jejichž mladistvé naděje se postupně vytrácejí v neúprosné realitě. Na stejném festivalu později získal cenu za režii Bård Breien za svůj debut \"Kurz negativního myšlení\" (Kunsten å tenke negativt, 2006), který je černou komedií o tělesně postiženém Gierrovi, jenž svým sarkasmem a nevítanou upřímností zcela rozvrátí terapeutickou skupinu pozitivní mysli. Výrazný úspěch zaznamenal také alegorický \"Otravný chlap\" (Den brysomme mannen, režie Jens Lien, 2006) o dystopickém městě s velmi zvláštními pravidly, který měl světovou premiéru na festivalu v Cannes.\nÚspěšné jsou i norské komerční filmy. V roce 2008 vznikl do té doby nejdražší norský film \"Max Manus\", vyprávějící o stejnojmenném norském odbojáři z dob druhé světové války. Návštěvnost v domácích kinech přesáhla jeden milion diváků. O tom, že Norové umějí skloubit kvalitu s komerčním úspěchem, svědčí filmy jako \"Lovec Trollů\" (Trolljegeren, režie André Øvredal, 2010) natočený stylem found footage o skupince studentů dokumentárního filmu stopující troly v norské divočině, nebo thriller \"Lovci hlav\" (Hodejegere, režie Morten Tyldum, 2011) na motivy stejnojmenné knihy Joa Nesbøho.\n"}
{"id": "874063", "url": "https://cs.wikipedia.org/wiki?curid=874063", "title": "Tomáš Vrbík", "text": "Tomáš Vrbík\n\nTomáš Vrbík (* 15. ledna 1973 Litoměřice) je český politik, počátkem 21. století poslanec Poslanecké sněmovny za US-DEU, později pro nesouhlas s politikou strany opustil klub US-DEU, od roku 2009 opět členem ODS, náměstek ministra životního prostředí a od roku 2012 vedoucí poradců předsedy vlády Petra Nečase.\n\nMaturoval na Střední průmyslové škole chemické, pak studoval obor andragogika na Filozofické fakultě Univerzity Karlovy. Do ODS vstoupil v roce 1991. V letech 1992-1994 pracoval v tiskové sekci Hlavní kanceláře ODS, v roce 1995 působil v Kanceláři poslanecké sněmovny na pozici asistenta předsedy zahraničního výboru. V roce 1997 z ODS odešel. V období let 1996-1998 a 2000-2003 pracoval v soukromém sektoru v oboru reklamy a public relations.\n\nJe ženatý, má dceru.\nV roce 1998 vstoupil do nově vzniklé Unie svobody. Ve volbách v roce 2002 kandidoval do poslanecké sněmovny za Unii svobody-DEU, respektive za alianci US-DEU a KDU-ČSL pod názvem \"Koalice\", (volební obvod Praha). Zvolen nebyl, ale do sněmovny usedl dodatečně jako náhradník v září 2003 poté, co na poslanecké křeslo rezignovala Hana Marvanová. V letech 2003-2004 byl členem sněmovního ústavněprávního výboru, pak v letech 2004-2006 členem výboru pro obranu a bezpečnost. V červenci 2004 opustil poslanecký klub US-DEU a zasedal nadále jako nezařazený poslanec. Ve sněmovně setrval do voleb v roce 2006. Důvodem pro odchod z Unie svobody byl jeho nesouhlas s politikou strany v rámci středolevé koalice.\n\nV komunálních volbách roku 1994 a komunálních volbách roku 1998 byl zvolen do zastupitelstva městské části Praha 2. Neúspěšně sem kandidoval v komunálních volbách roku 2002. V roce 1994 kandidoval jako člen ODS, v roce 1998 a 2002 za Unii svobody. Profesně se k roku 1998 a 2002 uvádí jako PR konzultant. V komunálních volbách roku 1998 byl zároveň zvolen za Unii svobody do zastupitelstva hlavního města Praha. Kandidoval sem neúspěšně znovu v komunálních volbách roku 2006, nyní jako bezpartijní za formaci Volba pro město. Profesně se roku 2006 uvádí jako výkonný ředitel.\n\nOd roku 2006 nastoupil na post ředitele Kabinetu ministra financí ve vládě Mirka Topolánka, později od roku 2007 jako ředitel Kanceláře náměstka ministra vnitra pro veřejnou správu, informatiku, legislativu a archivnictví. Podílel se na realizaci projektů v oblasti e-governmentu. Roku 2009 opětovně vstoupil do ODS a koncem roku 2009 se stal vedoucím politické sekce Hlavní kanceláře ODS. 14. července 2010 se stal ředitelem úřadu Ministerstva životního prostředí a od 1. října 2010 náměstkem ministra. V březnu 2012 se stal vedoucím poradců předsedy vlády Petra Nečase. V červnu 2014 byl pověřen vedením Úřadu HK ČR a stal se jeho tajemníkem.\n\n"}
{"id": "874072", "url": "https://cs.wikipedia.org/wiki?curid=874072", "title": "Brendan a tajemství Kellsu", "text": "Brendan a tajemství Kellsu\n\nBrendan a tajemství Kellsu je irsko-francouzsko-belgický animovaný film z roku 2009 produkovaný společností Cartoon Saloon.\nPremiéru měl dne 8. února 2009 na Berlínském mezinárodním filmovém festivalu. Film získal dvě ceny diváků, jednu na Annecy International Animated Film Festival a druhou na MFF v Edinburghu. Dále byl mj. oceněn na francouzském Mezinárodním festivalu animovaného filmu.\n\nBrendan je malý kluk, kterého vychovává strýc v jednom irském opatství. Když dorazí starý iluminátor Aidan píšící knihu z Kellsu, vyrazí Brendan pro suroviny na inkoust do zapovězeného lesa, kde se potká s dívkou Aisling. Iluminátor Aidan se svou kočkou prchá před barbary, kteří teď útočí i na toto starobylé opatství. Bohužel ztratil Kolumbovo oko, sklíčko, které mu pomáhalo při špatném zraku. Po útoku pak spolu s chlapcem knihu dokončují.\n\nFilm uzavírá série scén s dokončenými iluminovanými stránkami knihu z Kellsu, které při pohledu ožívají.\nHrdinka Aisling se jmenuje podle žánru irské poezie ze 17. století. V irštině znamená její jméno \"noční sen\". Jméno kočky \"Pangur Ban\" použil již v 8. století irský mnich pro kočku ve své básni.\n\n"}
{"id": "874073", "url": "https://cs.wikipedia.org/wiki?curid=874073", "title": "Rudolf Zosel", "text": "Rudolf Zosel\n\nRudolf Zosel (6. června 1907 Česká Lípa – ) byl československý fotbalista, útočník, reprezentant Československa. Ve starších publikacích je uváděn jako Josef Zosel.\n\nV československé reprezentaci odehrál roku 1932 tři utkání, gól v nich tento útočník žádný nevstřelil. V československé lize nastoupil k 77 utkáním a vstřelil 26 branek. Hrál za Teplitzer FK (1930–1936), v jeho historii byl nejlepším střelcem. Dvakrát startoval ve Středoevropském poháru a dal zde 1 gól.\n\n"}
{"id": "874077", "url": "https://cs.wikipedia.org/wiki?curid=874077", "title": "Garden Grove", "text": "Garden Grove\n\nGarden Grove může být:\n\n"}
{"id": "874079", "url": "https://cs.wikipedia.org/wiki?curid=874079", "title": "Garden Grove (Kalifornie)", "text": "Garden Grove (Kalifornie)\n\nGarden Grove je město v okresu Orange County ve státě Kalifornie ve Spojených státech amerických. Leží 55 kilometrů jižně od města Los Angeles a městem prochází ve směru východ - západ státní silnice Route 22 známá také jako Garden Grove Freeway. Západní část města je známá jako West Garden Grove. K roku 2010 zde žilo 170 883 obyvatel. S celkovou rozlohou 46,513 km² byla hustota zalidnění 3 700 obyvatel na km².\n"}
{"id": "874080", "url": "https://cs.wikipedia.org/wiki?curid=874080", "title": "Katharina Ulrike Merschová", "text": "Katharina Ulrike Merschová\n\nKatharina Ulrike Merschová (* 1980) je německá historička. Publikovala práce o ženských řeholních společenstvech, znázorňování jejich donátorek, vztazích ženských konventů s farními obcemi, nápisech v klášterech a vztahu klášterních knihoven k vybavení jejich kostelů.\n\nV letech 1999 - 2004 studovala dějiny a hudební vědu, později religionistiku a dějiny umění na univerzitě v Göttingenu. V letech 2005 - 2008 byla členkou International Max Planck Research School „Werte und Wertewandel in Mittelalter und Früher Neuzeit“ na Max- Planck-Institut für Geschichte a v letech 2008 - 2009 stipendiátkou Göttinger Graduiertenschule für Geisteswissenschaften. Během studia pobývala na univerzitách v Paříži a Budapešti. V roce 2010 obhájila na Göttingenské univerzitě práci o sociální dimenzí vizuální komunikace v ženských komunitách ve vrcholném a pozdním středověku. Od října 2010 pracuje Katharina Merschová jako členka Max-Weber-Kolleg erfurtské univerzity na svém habilitačním projektu o zájmech a strategiích laiků při řešení sporů o exkomunikaci v pozdním středověku.\nDne 26. září 2012, rámci 49. sjezdu německých historiků v Mohuči, udělilo sdružení pro výzkum dějin žen Arbeitskreis Historischer Frauenforschung Katharině Merschové cenu za nejlepší dizertaci v oboru ženských a genderových dějin.\n\n\nV češtině dosud žádná její práce nebyla uveřejněná.\n\n"}
{"id": "874085", "url": "https://cs.wikipedia.org/wiki?curid=874085", "title": "Seweryn Butrym", "text": "Seweryn Butrym\n\nSeweryn Butrym (23. prosince 1910, Vilnius – 21. prosince 1981, Varšava) byl polský divadelní, filmový a televizní herec a divadelní režisér.\n\nNarodil se 23. prosince 1910 v litevském Vilniusu. Studoval polonistiku na univerzitě ve Vilniusu (\"Vilniaus universitetas\") a poté na \"Varšavské univerzitě\" (\"Uniwersytet Warszawski\").\nV letech 1933–1934 hrál v Polském divadle ve Varšavě a poté v letech 1934–1935 a 1936–1937 hrál v Lvovském \"Národním akademickém divadle\". Poté účinkoval v divadlech ve Stanislawówě, Białystoku, Toruni a Grodnu (1934–1941).\nPo druhé světové válce účinkoval v divadlech v Lodži a Varšavě (1945–1981).\nPřed svou smrtí stál na jevišti naposledy 23. června 1981 v divadelním představení Petera Shaffera a Romana Polanského \"Amadeusz\", kde ztvárnil roli slavného skladatele. Zemřel půl roku po uvedení hry a byl pohřben Powązkowském hřbitově ve Varšavě.\nRežíroval mnoho divadelních představení, například představení Juliusze Słowackého \"Balladyna\" a \"Nikt mnie nie zna\" v Lublini či představení \"Mazepa\" od Aleksandera Fredra ve Varšavě.\nVystupoval také v televizních filmech, mnohé z nich jsou uvedeny v následující kapitole.\n\n"}
{"id": "874086", "url": "https://cs.wikipedia.org/wiki?curid=874086", "title": "Sia Jüan-ťi", "text": "Sia Jüan-ťi\n\nSia Jüan-ťi (; 1366–1430) byl čínský státník, v letech 1402–1421 a 1424–1430 ministr daní říše Ming. Za císaře Ťien-wena pracoval na ministerstvu daní, císař Jung-le ho roku 1402 jmenoval ministrem. Ve funkci zůstal do roku 1421, kdy byl za protest proti nákladné vojenské expedici do Mongolska uvržen do vězení. Zůstal v něm do Jung-leho smrti roku 1424. Následující císař Chung-si ho téhož roku znovu jmenoval ministrem, kterým zůstal do své smrti za vlády císaře Süan-te.\n\nSia Jüan-ťi používal zdvořilostní jméno Wej-če (). Za zásluhy o stát obdržel posmrtné jméno Čung-ťing ().\n\nSia Jüan-ťi se narodil roku 1366 a pocházel z okresu Siang-jin v provincii Chu-kuang. V mládí ztratil rodiče, vystudoval Státní univerzitu a poté pracoval jako účetní v císařském paláci. Upoutal pečlivostí a byl povýšen a přeložen na ministerstvo daní jako tajemník s šestou hlavní hodností. Za vlády císaře Ťien-wena (1398–1402) povýšil na zástupce ministra zprava (tj. mladšího).\n\nPoté co se roku 1402 po vítězství v občanské válce stal třetím mingským císařem Jung-le, hrozil Sia Jüan-ťimu zprvu jako úředníku předešlé vlády trest, ale Jung-le uznal jeho nadání, jmenoval ho zástupcem ministra a vzápětí (téhož roku 1402) ministrem daní (do roku 1405 společně se zkušeným dlouholetým ministrem Jü Sinem). Sia Jüan-ťi se ukázal být schopným administrátorem, kterému Jung-le důvěřoval více než jiným ministrům a vážil si ho za loajalitu spojenou s přímostí a otevřeností.\n\nVe své funkci prosazoval střídmost ve výdajích a jejich užití ve prospěch obyvatel. Oponoval proto nákladné zahraniční politice Jung-leho, např. plavbám Čeng-chea a třetímu tažení do Mongolska. Zajistil obnovu zavlažovacích systémů v západním Če-ťiangu, aktualizoval a zpřesnil daňové soupisy pozemků a obyvatel – Registry map rybí šupiny (\"Jü-lin tchu-cche\") a Žluté registry (\"Chuang-cche\"). Vedl úsilí ministerstva o stabilizaci papírové měny a peněžní zásoby, uspořádal síť státních sklaďišť, sýpek a celnic na Velkém kanálu, řídil státní dohled nad obchodem se solí. Vše podnikal s cílem získat dostatečné příjmy pro Jung-leho vojenské a diplomatické akce.\n\nMinistrem daní byl devatenáct let do roku 1421, kdy společně s ministrem trestů Wu Čungem a ministrem vojenství Fang Piem protestovali proti třetímu Jung-lemu tažení do Mongolska kvůli jeho nákladnosti. Ve sporu císař přiměl Fanga ke spáchaní sebevraždy, druhé dva uvěznil.\n\nRoku 1424 zemřel v průběhu tažení do Mongolska císař Jung-le. Jakmile se zpráva o jeho smrti dostala do Pekingu, přikázal následník trůnu Ču Kao-čch’, pověřený řízením vlády, propustit vězněné úředníky, včetně Sia Jüan-ťiho. Den po nástupu Ču Kao-čch’a na trůn (jako císaře éry Chung-si) bývalí ministři Sia Jüan-ťi a Wu Čung opět zaujali posty ministrů daní a veřejných prací. Současně Chung-si na radu Sia Jüan-ťiho zrušil dálkové zámořské plavby, výměnu čaje za koně na severozápadních hranicích a dobývání zlata a lov perel v Jün-nanu a Ťiao-č’.\n\nZa vlády Chung-siho náležel k jeho nejbližším rádcům. V letech 1424–1425 patřil k hodnostářům, kteří vehementně prosazovali návrat hlavního města na jih. Jeho motivem byly velmi vysoké náklady na zásobování Pekingu, vzdáleného hlavním ekonomickým centrům na jihu. Chung-si přesun oficiálně odsouhlasil a zahájil přípravy k němu, ale za měsíc zemřel. Nový císař, Süan-te, přesun odmítl.\n\nVe funkci ministra daní zůstal i po nástupu císaře Süan-teho roku 1425. V diskuzích o postupu vůči povstání ve Vietnamu v letech 1425–1426 prosazoval vojenské řešení – zlomení rebelie silou. Ve druhé polovině dvacátých let ministerstvo daní zastávalo konzervativní postoje a bránilo snížení pozemkové daně v Ťiang-nanu.\n\nZemřel v úřadu ve čtyřiašedesáti letech, roku 1430.\n"}
{"id": "874089", "url": "https://cs.wikipedia.org/wiki?curid=874089", "title": "Špačince", "text": "Špačince\n\nŠpačince jsou obec na Slovensku, v okrese Trnava v Trnavském kraji. Žije zde obyvatel. První písemná zmínka o obci pochází z roku 1111. V obci stojí římskokatolický kostel Narození Panny Marie.\n\n"}
{"id": "874091", "url": "https://cs.wikipedia.org/wiki?curid=874091", "title": "Boxer (transportér)", "text": "Boxer (transportér)\n\nBoxer je těžký kolový obrněný transportér, vyvinutý ve spolupráci Německa a Nizozemska. Cena tohoto vozidla činí přibližně 3 mil. euro za kus (2012).\n\nVozidlo vyvinuly německé společnosti Krauss-Maffei Wegmann a Rheinmetall společně s nizozemskou společností Stork. Dodávka prvních z celkem 272 kusů obrněných transportérů Boxer pro Bundeswehr začala v září roku 2009. Ozbrojené síly Nizozemska obdržely první Boxery v roce 2011 (celkem bylo objednáno 200 kusů). Německo má za cíl, aby obrněné vozidlo Boxer (8 × 8) částečně nebo zcela nahradilo v Bundeswehru kolová vozidla Fuchs (6 × 6), popř. pásová vozidla M113.\n\nVozidlo bylo např. použito německou armádou na misi v Afghánistánu. Také se účastnilo nizozemského vojenského cvičení \"Bohemia Bison\" ve vojenském prostoru Hradiště.\n\nTrup vozidla je dobře opancéřován a poskytuje v dané kategorii maximální stupeň balistické ochrany osádky, včetně odolnosti proti minám. Základ tvoří vícevrstvé pancéřování z ocelových plátů, které je doplněno panely (moduly) přídavného pancéřování. Bojová hmotnost vozidla činí 33 tun. Obrněný transportér Boxer je navržen tak, aby splňoval požadavky německého výstrojového a výzbrojového programu \"IdZ - Infanterist der Zukunft\" (voják budoucnosti), který má vojákovi zajistit mj. bezpečnou komunikaci, poskytnout mapovou zobrazovací soustavu kde je zachycena jeho pozice, pozice jeho kolegů, minových polí, nepřátel, kurs na cíl, apod.\n\nVozidlo může plnit různé úkoly a má několik verzí:\n"}
{"id": "874095", "url": "https://cs.wikipedia.org/wiki?curid=874095", "title": "Seibel S-4", "text": "Seibel S-4\n\nSeibel S-4 je americký jednomotorový lehký vrtulník postavený společností Seibel Helicopter Company pro Armádu Spojených států amerických (US Army). Navrhl jej konstruktér Charles M. Seibel, v armádě bylo stroji přiděleno označení YH-24 Skyhawk, nicméně do služby přijat nebyl. S-4 posloužil jako základ pro typ Cessna CH-1 Skyhook, jediný vrtulník vyrobený společností Cessna Aircraft Company (která posléze převzala firmu Seibel Helicopter Company). \n\nLetecký inženýr Charles M. Seibel (dříve zaměstnanec Bell Helicopter) založil s finanční podporou kansaských investorů firmu Seibel Helicopter Company v roce 1947. S-4 byl jeho druhým návrhem. Předchůdcem byl typ Seibel S-3, který sloužil jako ukázka letecké koncepce s dvoulistým rotorem a jednoduchou transmisí. Tyto prvky byly převzaty i do typu S-4. Armáda i letectvo projevily o stroj zájem, S-4 měl být lehkým víceúčelovým vrtulníkem. V lednu 1949 se S-4 poprvé vznesl do vzduchu, za kniplem seděl pilot Johnny Gibbs. V březnu 1950 byly certifikační zkoušky hotovy a v dubnu obdržel vrtulník certifikaci leteckého úřadu CAA (Civil Aeronautics Authority). Motor Lycoming O-235-C1 o výkonu 108 hp byl nahrazen výkonnějším typem Lycoming O-290B o výkonu 125 hp, čímž vznikla verze S-4A.\n\nV roce 1951 si americká armáda objednala 2 exempláře, které jí byly dodány koncem roku 1952 (téhož roku se Seibel Helicopter Company stala součástí firmy Cessna Aircraft Company). Na základě armádního požadavku byl u verze S-4B zkrácen trup a rozšířen kokpit tak, aby mohlo být instalováno druhé sedadlo vedle pilotova. Seibel také nahradil tříkolový podvozek ližinovým.\n\nDvoupatrový rám vrtulníku S-4 byl z ocelových svařovaných trubek. Spodní patro tvořil kokpit pilota s panelem, za nímž byl prostor pro náklad případně pro jednoho pasažéra. Přistávací podvozek měl tři kola, jedno vepředu a dvě vzadu. Horní patro neslo motor, olejové a palivové nádrže, převodovou soustavu a dvoulistý nosný rotor. K hornímu patru byl připojen ocasní nosník s malou dvoulistou vrtulkou vyrovnávající krouticí moment hlavního rotoru.\n\n\n USA\n\nData z: \n\n\n\n"}
{"id": "874096", "url": "https://cs.wikipedia.org/wiki?curid=874096", "title": "Mendon", "text": "Mendon\n\nMendon může být:\n\n"}
{"id": "874097", "url": "https://cs.wikipedia.org/wiki?curid=874097", "title": "Glendale", "text": "Glendale\n\nGlendale může být:\n\n"}
{"id": "874098", "url": "https://cs.wikipedia.org/wiki?curid=874098", "title": "Fairview (Oregon)", "text": "Fairview (Oregon)\n\nFairview je město v okresu Multnomah County ve státě Oregon ve Spojených státech amerických. K roku 2010 zde žilo 8 920 obyvatel. S celkovou rozlohou 9,27 km² byla hustota zalidnění 1 114,6 obyvatel na km².\n"}
{"id": "874099", "url": "https://cs.wikipedia.org/wiki?curid=874099", "title": "Stingray", "text": "Stingray\n\nStingray je americký lehký tank, vyvinutý společností \"Cadillac Gage\" (dnes \"Textron Marine & Land Systems\"). Kvůli dosažení nízké ceny byl tank navržen tak, aby v něm bylo možno použít co nejvíce komponentů z jiných amerických obrněných vozidel. Jediným uživatelem je Thajsko.\n\nVývoj tanku byl zahájen v roce 1983 a v srpnu roku 1984 byl dokončen první prototyp. V letech 1988 až 1990 bylo dodáno celkem 106 kusů tanků do Thajska. Hlavní zbraň tanku tvoří 105mm kanón. Maximální rychlost tanku na silnici činí 71 km/hod. Je schopen překonat vertikální překážku o výšce max. 82 cm. Brodivost je 107 cm.\n\nStingray II je novější verze tanku Stingray, vyvinutá společností \"Cadillac Gage\" pro export. Jde o lehký tank s vysokou pohyblivostí a manévrovatelností, vhodný pro průzkumné účely, pro plnění úkolů dělostřelecké palebné podpory, apod. Čelní pancíř odolá střelbě průbojnou municí z kulometu ráže 14 mm. Pro zlepšení ochrany může tank být vybaven přídavným pancéřováním. Dojezd se oproti starší verzi zvýšil o 40 km (při cestovní rychlosti 48 km/h). Výkon motoru byl zvýšen na 550 hp (410 kW) při 2300 otáčkách za minutu. Tank má ochranu proti účinkům zbraní hromadného ničení. \n\nHlavní zbraň je britský 105mm kanón řady L7, instalovaný v elektro-hydraulicky poháněné zbraňové věži. Kanón má ejektor, úsťovou brzdu a termoizolační plášť hlavně. Zaměřovač je duplicitní, pro střelce a velitele. Tank má digitální systém řízení palby. K dispozici je systém nočního vidění, termovizní systém a laserový dálkoměr. Kanón má stabilizaci v obou osách. Doplňkové zbraně tvoří koaxiální 7,62mm kulomet se zásobou 2400 ks nabojů a 12,7mm protiletadlový kulomet M2 Browning se zásobou 1100 nábojů, lafetovaný na horní části věže. Na každé boční straně věže je čtyřhlavňový granátomet.\n\nČelní pancíř je šikmý a v jeho horní části se nachází průlez pro řidiče. Horní část korby je vodorovná s mírným zvýšením v zadní části, kde je umístěn motor. Boční stěny korby jsou kolmé. Zadní část korby je rovněž kolmá a jsou zde umístěny výfuky motoru. Věž se nachází zhruba uprostřed trupu, její čelo se vertikálně zužuje a boky jsou šikmé. Protiletadlový kulomet ráže 12,7 mm je na pravé straně věže. Tank má na každé straně šest pojezdových kol, tři kladky, které podpírají pásy, jedno napínací kolo umístěné vpředu a jedno hnací kolo, které je vzadu. \n"}
{"id": "874101", "url": "https://cs.wikipedia.org/wiki?curid=874101", "title": "Fairview (Oklahoma)", "text": "Fairview (Oklahoma)\n\nFairview je město v okresu Major County ve státě Oklahoma ve Spojených státech amerických. K roku 2010 zde žilo 2 579 obyvatel. S celkovou rozlohou 18,6 km² byla hustota zalidnění 140 obyvatel na km².\n"}
{"id": "874123", "url": "https://cs.wikipedia.org/wiki?curid=874123", "title": "Bednění", "text": "Bednění\n\nBednění ve stavebnictví je\n"}
{"id": "874132", "url": "https://cs.wikipedia.org/wiki?curid=874132", "title": "Alšova jihočeská galerie v Hluboké nad Vltavou", "text": "Alšova jihočeská galerie v Hluboké nad Vltavou\n\nAlšova jihočeská galerie v Hluboké nad Vltavou patří mezi nejvýznamnější galerie výtvarného umění v České republice. V roce 2015 spravovala více než 17 000 uměleckých děl.\n\nZákladem sbírky Alšovy jihočeské galerie byly umělecké exponáty Městského muzea v Českých Budějovicích, založeného 1877 vlasteneckým spolkem občanů města. Ty byly zprvu vystaveny v obecním domě U tří korun a od roku 1903 v nově postavené novorenesanční budově. Roku 1921 bylo muzeum převedeno do majetku a správy města České Budějovice. V roce 1953 umělecké sbírky muzea převzala nově založená Alšova jihočeská galerie v Hluboké nad Vltavou. Jejím zřizovatelem byl do roku 1990 Krajský národní výbor v v Českých Budějovicích, potom do roku 2000 Ministerstvo kultury. Od roku 2001 je galerie pod správou Jihočeského kraje. V roce 1967 bylo jako součást AJG založeno Mezinárodní muzeum keramiky v Bechyni a koncem 80. let 20. století galerie získala pro výstavní účely historický Wortnerův dům v centru Českých Budějovic.\nPůvodní zaměření spolku, který stál u založení sbírek, mělo sloužit vědě, umění a rozvoji průmyslu a být prostředkem k povznesení technické a estetické úrovně výrobků. Sbírky uměleckohistorického oddělení svým významem i rozsahem brzy převážily ostatní obory a proto byla roku 1899 zahájena stavba nové budovy. Roku 1919 se řízení muzea ujal František Matouš (žák K. Chytila a V. Birnbauma). V roce 1926 dostalo muzeum nabídku převzít sbírku Diecézního muzea, kterou založil kanovník Adolf Rodler v 90. letech. V té době již dosavadní prostory muzea neumožňovaly všechna díla vystavit. S příchodem Vladimíra Denksteina v roce 1932 začaly plány na vybudování přístavby, které však zmařila hospodářská krize.\n\nGotické umění Městského muzea bylo představeno na významné výstavě v Alšově síni Umělecké besedy v Praze roku 1935. Nová expozice muzea, otevřená roku 1937, představila vývoj umění v jižních Čechách od gotiky po barok. Následujícího roku vyšel stručný průvodce sbírkou gotického umění.\n\nZa války byl správou muzea pověřen syn muzejního konzervátora Adalbert Wodiczka. V. Denkstein byl propuštěn, F. Matouš předčasně penzionován. V roce 1945 převzal správu muzea konzervátor SPP a předseda Klubu za staré Budějovice, malíř Adolf Träger a vznikla nová expozice. V rámci budování nových regionálních galerií byla roku 1953 zřízena jihočeská galerie, která získala většinu uměleckých předmětů a muzeu zůstaly sbírky uměleckého řemesla. Při příležitosti 40. výročí úmrtí byla pojmenována po rodáku z jižních Čech Mikoláši Alšovi, jehož malířské dílo komunistický režim vnímal ideologicky jako symbol lidovosti a považoval ho za srozumitelné pro prostý lid.\nPo dobu rekonstrukce jízdárny, zimní zahrady, nádvoří a stájí zámku Hluboká nad Vltavou (arch. J. Fidra) sídlila AJG v budově muzea. V nových prostorách, které galerie otevřela 15. dubna 1956, se základem stálé expozice stala sbírka jihočeské gotiky. Nádvoří a zimní zahrada byly určeny pro výstavy sochařských děl. Prvním ředitelem byl Bohumil Houdek, který předtím pracoval na odboru kultury Krajského národního výboru jako referent pro památky a umění. V galerii vytvořil svobodnou atmosféru a zejména v 60. letech se zasloužil o cenné akvizice moderního umění. Působili zde historikové umění Jiří Kropáček a Miloslav Krajný a restaurátoři Bohuslav Slánský a František Kotrba.\n\nSbírka obsahuje kolem dvou set soch, reliéfů a deskových obrazů z období gotiky. Některá díla byla představena na reprezentativních výstavách české gotiky v zahraničí (Paříž, 1957, Brusel a Rotterdam 1966, Expo Montreal, 1967 a Ósaka, 1970, Moskva a Petrohrad 1971, Krakov, 1973, Lucembursko, 1979). Největší domácí přehlídkou byla výstava Jihočeská pozdní gotika 1450-1530 (Hluboká 1965). V roce 1965 nastoupil do galerie jako kurátor moderního umění Hynek Rulíšek.\n\nV 60. letech v galerii působili historikové umění Věra Linhartová, Jan Kříž a Ivan Neumann. Linhartová byla autorkou několika významných projektů. Výstava \"Umění 1900-1963\" v roce 1963 proběhla, ale následující výstava \"Imaginativní malířství 1930-1950\" (1964), připravená spolu s Františkem Šmejkalem, byla zakázána Krajským národním výborem, včetně již vytištěného katalogu. Doprovodná publikace \"Hlasy bez rámů\", vydaná k výstavě, šla do stoupy. Linhartová po svém odchodu z galerie (1965) jako externistka napsala úvod katalogu k výstavě Hynka Rulíška \"Umění 1900-1968\" a po okupaci emigrovala do Francie.\n\nNa počátku normalizace byl v roce 1970 odvolán první ředitel galerie Bohumil Houdek a na jeho místo jmenován nejprve ak. malíř Bořivoj Lauda (ředitelem 1970-1986) a po něm Miloslav Kounek. Stálá expozice byla rozdělena na část věnovanou gotickému umění a galerii obrazů flámského a holandského malířství 17. století.\n\nPo dobu normalizace opět převážila ideologická hlediska a za moderní bylo prohlášeno umění stranící revolučnímu společenskému pokroku, tedy socialistický realismus. Předchozí akviziční politika galerie byla označena jako kosmopolitní, preferující umění poplatné úpadkovým filosofickým a uměleckým směrům měšťácké kultury. V 70. a 80. letech se galerie věnovala řadě kulturně-výchovných aktivit pro mládež, pro Lidové školy umění a Dům kultury ROH, které organizovali pracovníci edukačního oddělení Otto Bílek a Irena Krejcarová. AJG využívala k výstavám další prostory v Českých Budějovicích (Dům kultury, Muzeum dělnického revolučního hnutí) a také klášter ve Vyšším Brodě, kde byla od roku 1962 instalována sbírka evropského umění 17. a 18. století. Jako kurátor starého umění v galerii pracoval Hynek Rulíšek. Ivana Neumanna ve sbírce moderního umění od roku 1977 nahradil Vlastimil Tetiva, který se zaměřil na současné umělce a mladou generaci tvůrců (Rittstein, Ouhel, Sozanský, Tvrdohlaví).\n\nOd roku 1990 byl novým ředitelem galerie Hynek Rulíšek. Již v roce 1990 kurátor Vlastimil Tetiva představil sbírky AJG na výstavě mapující české moderní umění 20. století, kde byli zastoupeni do té doby zakázaní autoři. Další souborné výstavy moderního a poválečného umění provázené obsáhlými publikacemi připravil V. Tetiva v letech 2003, 2006 a 2007.\n\nGotická sbírka byla vystavována jako \"Umění 14.-16. století\" do roku 1963, nové instalace proběhly v letech 1963, 1979 a 2008. V dubnu 2016 otevřela galerie novou stálou expozici s názvem Meziprůzkumy, ve které je staré i nové umění vystaveno v jediné expozici.\n\nJiž před vznikem Československé republiky získalo muzeum některá významná díla gotického umění (Madona svatotrojická, Oltářní křídla z Doudleb, budějovické Klanění tří králů, aj.). Po roce 1918 se zasloužil o některé významné akvizice František Matouš (Světice z Dolní Vltavice). Jiná díla byla získána z místních výstav starožitností (Madona Schimetschkova). Sbírka Diecézního muzea, kterou Městské muzeum převzalo roku 1926, obsahovala taková významná díla, jako např. Adorace Páně z Českých Budějovic nebo sochu sv. Kateřiny z Boletic. Ve 30. letech se sbírka rozrostla o další nákupy děl (Kristus z Božího hrobu, Madona z Kamenného újezdu) a také o zápůjčky (Oltářní desky z Trhových Svin). Krátce po roce 1945 se podařilo získat do sbírek např. sochu Archanděla Gabriela z Nedvědic.\n\nPo přestěhování galerie do Hluboké nad Vltavou se během následujících let podařilo rozšířit nákupy a výpůjčkami soubor významných děl gotické sbírky o taková díla, jako Pieta z Všeměřic, Madona z Rudolfova, Oplakávání Krista z Korkusovy hutě. Veškerá díla byla postupně restaurována a některá zachráněna před zkázou na poslední chvíli.\n\nGalerie převzala část konfiskovaných sbírek z bývalého cisterciáckého kláštera ve Vyšším Brodě, zahrnující 210 obrazů převážně ze 17. a 18. stol. Roku 1960 byla do galerie převedena část sbírky flámského a holandského malířství 16. a 17. století jako vynucený dar dr. V. Zátky. Od roku 1977 byla zřízena samostatná expozice flámského a holanského malířství v budově AJG na Hluboké. Tyto konfiskované sbírky byly po roce 1989 restituovány původním majitelům. Základ sbírky umění 19. a 20. století obsahoval zejména regionální autory a kolekci děl Mikoláše Alše.\nSbírka umění 19. a 20. století byla původně zaměřena úzce regionálně a obsahovala převážně díla Sdružení jihočeských výtvarníků, grafiků z jihočeské pobočky Družstevní práce a také konfiskáty německého majetku.\n\nRoku 1956 byla v souvislosti s přestěhováním galerie na Hlubokou některá díla moderního umění do sbírky převedena z nákupů Ministerstva kultury a z Národní galerie. Systematické doplňování sbírek o díla meziválečné avantgardy, zejména jejího fantaskního a imaginativního proudu (Štyrský, Toyen, Wachsmann, Muzika, Janoušek), započalo v 60. letech, kdy v galerii působili Věra Linhartová, Jan Kříž a Ivan Neumann. Díky jejich prozíravé a systematické akviziční strategii zakoupila galerie mj. obrazy Josefa Šímy, Bohumila Kubišty, Vojtěcha Preissiga, kresby F. Koblihy, sochy Otto Gutfreunda, Bedřicha Stefana a Hany Wichterlové a také velmi cenný a kvalitní výběr umění 60. let (Istler, Koblasa, Medek, Málek, Piesen, Mautnerová). V období normalizace byl fond obrazů a soch doplňován dary výtvarníků nebo jejich dědiců, převody z Národní galerie a Ministerstva kultury a nákupy zaměřenými na tvorbu jihočeských výtvarníků. Některým autorům byly zřízeny samostatné pamětní expozice v místech, kde působili (Jan Kojan, Richard Lauda, Karel Štěch).\n\nV 70. a 80. letech byla zakoupena některá díla ze soukromých sbírek a antikvariátů (O. Guttfreund, O. Nejedlý, A. Slavíček, J. Lada, J. Šíma) a sbírka doplněna o tvorbu žijících autorů (J. Bauch, A. Lamr, K. Lhoták, J. Načeradský, R. Němec, K. Nepraš, V. Novák, P. Oriešková, I. Ouhel, P. Pavlík, T. Pištěk, M. Rittstein, Z. Sion, J. Smetana, J. Sopko, J. Sozanský, A. Šimotová, A. Veselý, J. Vožniak). Podařilo se získat soubor děl jihočeské avantgardní skupiny Linie, Skupiny 42 a Sedm v říjnu. Z ekonomických důvodů byla v té době budována zejména sbírka kreseb, která měla zaplnit některé historické vývojové mezery.\nPodrobně v Archivu umění: \nHistorická budova Zámecké jízdárny v Hluboké nad Vltavou byla postavena v letech 1845–1913 podle projektu významného vídeňského architekta Franze Beera. V době, kdy bylo nutné novogotickou stavbu rekonstruovat, byly její stáje i kočárovna přizpůsobeny pro život galerie. Zakázkou byl roku 1953 pověřený českobudějovický architekt Jaroslav Fidra. O tři roky později, v dubnu 1956, byly nově adaptované prostory otevřeny pro veřejnost.\n\nOd roku 1966 je toto muzeum umístěno v bývalém zámeckém pivovaru v Bechyni. Pořádají se zde mezinárodní keramická sympozia.\n\nPozdně goticky přestavěný objekt se staršími základy, zvaný Wortnerův nebo také Žižkův dům, se nalézá v centru Českých Budějovic. Od 1. ledna 1993 slouží galerii ke konání krátkodobých výstavních projektů, edukační činnosti i koncertům.\n\n"}
{"id": "874134", "url": "https://cs.wikipedia.org/wiki?curid=874134", "title": "Jernej Kopitar", "text": "Jernej Kopitar\n\nJernej (v českém prostředí též Bartoloměj) Kopitar (21. srpna 1780, Repnje, Habsburská monarchie – 11. srpna 1844, Vídeň, Rakouské císařství) byl slovinský jazykovědec a buditel. Spolu s Josefem Dobrovským patřil k předním slavistům, kteří působili na území tehdejšího habsburského soustátí. Politicky byl zastáncem loajality slovanských národů k Vídni, tedy austroslavismu.\n\nKopitar pracoval ve Vídni při dvorní knihovně. Původně byl cenzorem slovinsky psaných knih. \n\nV roce 1808 dokončil \"Gramatiku slovanského jazyka v Kraňsku, Korutanech a Štýrsku\"; první slovník, učebnici a zároveň dějiny domácí literární tvorby. Vyšla německy pod názvem \"Grammatik der Slavischen Sprache in Krain, Karnten und Steyemark\". Tím tak klíčovým způsobem přispěl k sjednocení slovinského jazyka. \n\nBěhem svého pobytu ve Vídni navázal Kopitar přátelství se srbským sběratelem lidové tvorby, Vukem Karadžićem. Kopitar Vuka nasměroval k odborné tvorbě, k sestavení slovníku a upevňoval ho v etnografické činnosti. \n\nV 20. a 30. letech, kdy ve slovinských zemích probíhaly rozsáhlé diskuze o budoucí podobě spisovného jazyka (nejinak tomu bylo na území dnešního Chorvatska, či v Srbsku), zasáhl Kopitar do sporu, má li být přijata abeceda po vzoru France Serafina Metelka, či po vzoru Adama Bohoriče. Kopitar podporoval právě druhou z uvedených variant. Jeho oponent, Matija Čop, však na svoji stranu získal českého slavistu Frantislava Čelakovského. Jako kompromis pak byla nakonec přijata chorvatská abeceda \"gajice\", kterou Slovinci používají dodnes.\n\nObraz Kopitara nedlouho po jeho smrti (1844) byl značně negativní. Následující generace slovinských vzdělanců odmítla mnohé jeho myšlenky. France Prešeren a Matija Čop se zasazovali o slovinskou literaturu jako literaturu držící se evropských trendů, vysokého stylu a sofistikovaných estetických pravidel. Myšlenka tvorby celonárodní, která do centra pozornosti staví prostého sedláka, byla v rozporu s jejich ideály.\n"}
{"id": "874137", "url": "https://cs.wikipedia.org/wiki?curid=874137", "title": "Edmund Wilson", "text": "Edmund Wilson\n\nEdmund Wilson (8. května 1895 – 12. června 1972) byl americký spisovatel, dramatik, básník, literární kritik a angažovaný intelektuál.\n\n\n"}
{"id": "874144", "url": "https://cs.wikipedia.org/wiki?curid=874144", "title": "Kopitar", "text": "Kopitar\n\nExistuje více nositelů příjmení Kopitar:\n\n"}
{"id": "874146", "url": "https://cs.wikipedia.org/wiki?curid=874146", "title": "Sikorsky R-6", "text": "Sikorsky R-6\n\nSikorsky R-6 je americký dvoumístný lehký vrtulník postavený společností Sikorsky Aircraft Corporation ve 40. letech 20. století. Konstrukčně vychází z typu Sikorsky R-4. R-6 dostal v britském letectvu (Royal Air Force) a v britském námořním letectvu (Fleet Air Arm) pojmenování Hoverfly II.\n\n\n USA\n Velká Británie\n\n\n\n\n\n"}
{"id": "874147", "url": "https://cs.wikipedia.org/wiki?curid=874147", "title": "Podlužany", "text": "Podlužany\n\nPodlužany může být:\n\n"}
{"id": "874149", "url": "https://cs.wikipedia.org/wiki?curid=874149", "title": "Elektrická jednotka 253", "text": "Elektrická jednotka 253\n\nVlak série 253 mezi Totsukou a Ōfunou, 2006\n\nSérie 253 (253系 japonsky) je stejnosměrná elektrická jednotka provozovaná železniční společností Východojaponská železniční společnost (\"dále jen JR East\") a společností Nagano Electric Railway. Jednotky byly vyráběny od roku 1990 pro JR East na trať mezi Tokiem či jiným okolním městem v okolí Tokia a 57 km vzdáleným letištěm Narita, kde byly nasazovány pod jménem \"Narita Express\". Také nahradily starší typy série 189 a série 485.\n\nDíky konkurenčnímu boji se společností Keisei Electric Railway o trať na letiště Narita byly nahrazeny novým typem E259 mezi roky 2009 a 2010.\n\n21 3-vozových jednotek bylo vyrobeno v roce 1990 a uvedeno do provozu v roce 1991. Byly dodány ve složení KuRo 253 (čelní vůz, 1. třída), MoHa 253 (vložený vůz) a KuMoHa 253 (čelní vůz). Tyto jednotky mohly být spojovány do 6-vozových vlaků (=2 spojené jednotky).\n\nMezi léty 1992 a 1996 bylo vyrobeno 36 vozů, nově mohly být spojovány až do 12-vozových jednotek. Byl vylepšen i interiér.\n\nV roce 2002 byly dodány 2 6-vozové jednotky 253-200, označeny jako Ne201 a Ne202 od Tokyu Car Corporation v očekávání zvýšené přepravní poptávky z letiště Narita v době konání 2002 FIFA World Cup. Byl také změněn interiér, v 1. třídě došlo k uspořádání sedadel do systému 2+1.\n\nPantografy se nacházejí na každém voze označeném MoHa 253.\n\nJednotky byly stahovány z provozu na Narita Expressech od října 2009, poslední zde dojezdila v červnu 2010. Většina jednotek byla poté sešrotována. Výjimkou se staly 4 jednotky, uvedené níže.\n\nNejnovější 6-vozové jednotky Ne201 a Ne202 byly kompletně rekonstruovány v JR East's Omiya Works a Tokyu Car Corporation's Yokohama factory na sérii 253-1000. Od června 2011 jsou provozovány na trati mezi Tokiem a Nikkem v prefektuře Točigi společností JR East, kde nahradily starší typy série 189 a 485. Jednotky dostaly označení OM-N1 a OM-N2.\n2 3-vozové jednotky Ne107 a Ne108 byly odprodány Nagano Electric Railway na \"Snow Monkey\" expresy. Zde byly přeznačeny na sérii 2100 a uvedeny do provozu od února 2011.\n\n"}
{"id": "874150", "url": "https://cs.wikipedia.org/wiki?curid=874150", "title": "Podlužany (okres Bánovce nad Bebravou)", "text": "Podlužany (okres Bánovce nad Bebravou)\n\nPodlužany jsou obec na Slovensku, v okrese Bánovce nad Bebravou v Trenčínském kraji. Žije zde  obyvatel.\n\nV obci se nachází římskokatolický kostel svatého Emericha postaven z roku 1480 a evangelický kostel z roku 1827.\n\n"}
{"id": "874151", "url": "https://cs.wikipedia.org/wiki?curid=874151", "title": "George Barker (fotograf)", "text": "George Barker (fotograf)\n\nGeorge Barker (17. července 1844 London, Ontario – 27. listopadu 1894) byl kanadsko-americký fotograf nejznámější svými fotografiemi Niagarských vodopádů.\n\nNarodil se v roce 1844 v ontarijském Londonu a fotografovat začal jako pomocník Jamese Egana. Ve svých 18. letech si otevřel vlastní fotografické studio v ontarijském Londonu, ale příští rok se odstěhoval do Niagara Falls ve státu New York, kde pracoval pro Platta D. Babbitta. V pozdních 60. letech 19. století měl studia jak v Londonu, tak i v Niagara Falls a stal se známým svými velkoformátovými snímky (o rozměrech 46 cm × 51 cm) a stereosnímky vodopádů. Jeho niagarské studio 7. února 1870 poničil požár, ale jeho negativy se dochovaly.\n\nBarker byl také jedním z prvních fotografů, kteří navštívili Floridu. V té době bylo fotografování na Floridě velmi náročné, fotograf pro svou práci s sebou musel nosit potřebné a objemné zařízení. Podobně náročné bylo udržet v dobré kondici fotografický film, který byl choulostivý na horké a vlhké prostředí. Barker strávil dokumentováním severní a centrální Floridy téměř čtyři roky (1886 – 1890).\n\nKdyž v roce 1894 zemřel, byl označen za \"vynikajícího fotografa Niagarských vodopádů\". Jeho práce získala společnost Underwood & Underwood Washington, D.C.\n"}
{"id": "874154", "url": "https://cs.wikipedia.org/wiki?curid=874154", "title": "Ferenc Róth", "text": "Ferenc Róth\n\nFerenc Róth (* 24. prosince 1978) je maďarský fotbalový záložník hrající za divizní klub SK Senco Doubravka.\n\nS fotbalem začínal v FC Fehervár. Poté hrál za Zalaegerszegi TE. V červenci 2003 se přesunul do Újpest FC. Tady vydržel jednu sezonu a zamířil do Lombard Pápa. V červenci 2005 změnil dres znovu, když si ho jako posilu vybralo Slovácko. Ale ani tady se moc dlouho neohřál a v červenci 2006 zamířil do plzeňské Viktorky. V srpnu 2008 zamířil do Bohemians 1905, kde se brzy probojoval do základní sestavy. V červenci 2010 odešel do Sokolu Ovčáry, odkud v průběhu března 2012 přestoupil do německého SV Zenting. Na podzimu roku 2012 se přesunul do týmu SK Senco Doubravka. V lednu 2016 přestoupil do TJ Žichovice hrající 1.A třídu Plzeňského kraje. Nyní hraje za Bukovec v Plzeňském městském přeboru.\n\n"}
{"id": "874157", "url": "https://cs.wikipedia.org/wiki?curid=874157", "title": "Ivo Vykydal", "text": "Ivo Vykydal\n\nIvo Vykydal (* 1. října 1964 Šumperk) je český politik, počátkem 21. století poslanec Poslanecké sněmovny za KDU-ČSL, od roku 2007 náměstek ministra dopravy, od roku 2009 člen TOP 09.\n\nVystudoval Vysoké učení technické v Brně (Fakulta stavební, obor geodézie a kartografie). V letech 1986–1993 pracoval v podniku \"Výstavba dolů uranového průmyslu\" (později po jménem SUBTERRA) na stavbě přečerpávací vodní elektrárny Dlouhé Stráně v Jeseníkách coby důlní měřič při vytyčování podzemních objektů. V letech 1993–1998 byl zaměstnancem firmy GEODIS Brno, pracoviště Šumperk, jako geodet, přičemž se zaměřoval na geodetické a kartografické práce v regionu střední a severní Moravy. Mezitím v letech 1993–2002 působil jako externí učitel geodézie na Střední odborné škole památkové péče v Šumperku. V období let 2006–2007 byl odborným technickým pracovníkem ve firmě IREA.\n\nOd roku 1999 do července 2009 byl členem KDU-ČSL.\n\nV krajských volbách roku 2000 byl zvolen do Zastupitelstva Olomouckého kraje za KDU-ČSL, respektive za alianci Čtyřkoalice. V krajském zastupitelstvu setrval do ledna 2004.\n\nVe volbách v roce 2002 byl zvolen do poslanecké sněmovny za KDU-ČSL, respektive za alianci US-DEU a KDU-ČSL pod názvem \"Koalice\", (volební obvod Olomoucký kraj). Byl členem sněmovního výboru pro evropskou integraci (později oficiálně výbor pro evropské záležitosti) a výboru hospodářského. Působil jako místopředseda poslaneckého klubu lidovců. Ve sněmovně setrval do voleb v roce 2006.\n\nV roce 2007 nastoupil na post náměstka ministra dopravy (řídícího sekci letecké dopravy, sekce silniční dopravy a provozu silničních vozidel). v roce 2009 odešel z KDU-ČSL a stal se pak členem nově založené formace TOP 09. Jako důvod uvedl „\"Nespolupráce a bezobsažné vnitřní soupeření okresních organizací KDU-ČSL v rámci olomoucké krajské organizace je slepou cestou, která žádnou bariéru neodstraní. Současné vedení krajské organizace, které je výsledkem uvedených politických praktik, představuje nulovou šanci pro změnu do budoucna\".“\n\nDlouhodobě je aktivní i v místní politice. V komunálních volbách roku 1994 neúspěšně kandidoval do zastupitelstva města Šumperk jako bezpartijní za KDU-ČSL. Zvolen sem byl v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010, v roce 1998 jako bezpartijní za KDU-ČSL, v letech 2002 a 2006 coby člen KDU-ČSL a v roce 2010 za TOP 09. Profesně se k roku 1998 uvádí jako geodet, k roku 2002 jako poslanec, pak roku 2006 coby koordinátor projektů a v roce 2010 jako náměstek ministra. V letech 1998–2002 působil v Šumperku jako místostarosta odpovědný za rozvoj města, dopravu, životní prostředí, městský informační systém a cestovní ruch.\n"}
{"id": "874158", "url": "https://cs.wikipedia.org/wiki?curid=874158", "title": "Památník Lidicím", "text": "Památník Lidicím\n\nPamátník Lidicím (anglicky Memorial to Lidice) je zhruba osmiminutová orchestrální skladba pro symfonický orchestr, věnovaná jako pietní hold obětem nacistické okupace v Československu. Navzdory tomu, že ji Bohuslav Martinů složil v exilu, dokázal, že myšlenkami zůstával nerozlučitelně spjat se svou rodnou zemí. Dílo dokomponoval 3. 8. 1943, podle katalogu Harryho Halbreicha nese číslo H. 296.\n\n27. května 1942 byl proveden atentát na zastupujícího říšského protektora Reinharda Heydricha, příslušníka SS, kterého dosadil v průběhu 2. světové války do čela Protektorátu Čechy a Morava Adolf Hitler. Atentát, který vykonali parašutisté Jozef Gabčík a Jan Kubiš byl sice úspěšný, ale rozběsnil německé okupanty a vyžádal si v odvetu nejméně 2000 obětí. K nim se řadí i obyvatelé středočeské obce Lidice, která byla v noci z 9. na 10. června vypálena a téměř všichni její obyvatelé zlikvidováni. Jméno Lidice se rychle rozšířilo po celém světě jako symbol zvěrstva páchaného na nevinných lidech.\n\nV roce 1942 Americký svaz skladatelů vyzval řadu skladatelů, aby složili skladbu inspirovanou válečným děním. Téměř současně česká exilová vláda v Londýně požádala české skladatele o přípravu nové národní hymny a o pamětní dílo, které bude navždy hrůzy války připomínat. Bohuslav Martinů na tyto požadavky reagoval osmiminutovou orchestrální skladbou, kterou dokončil 3. srpna 1943. Podle vzpomínek Miloše Šafránka, tehdejšího českého diplomata v Paříži, tato skladba měla být střední větou plánovaného triptychu, k jehož složení již nedošlo.\n\nSymfonická věta svým pojetím vytvářející tragickou náladu je rozčleněna do tří části: Adagio, kratší a mírné Andante a opětovné Adagio. Prvé Adagio hudbou popisuje chmurný ráz události a ozývá se v něm i citace Svatováclavského chorálu, kterou Martinů použil několikrát. Andante moderato znázorňuje sebevědomí a odpor proti útlaku. S návratem Adagia je břesknou hudbou vyjádřen skutečný vzdor podepřený úvodními čtyřmi tóny Beethovenovy 5. symfonie. Poté se hudební tok ztišuje, vyjadřuje smutek nad ztracenými životy tolika lidí. \n\nVe svých poznámkách autor dílo popsal jako „náboženský chorál, vystavěný na konturách modlitby a odezvy“.\n\nSkladba měla svou premiéru 28. října 1943 na slavnostním koncertu v Carnegie Hall v New Yorku. Uvedla ji Newyorská filharmonie za řízení uznávaného dirigenta polského původu Artura Rodzińského. Památník Lidicím, který celý koncert zahajoval, přispěl k velikému úspěchu koncertu, který byl opakován po další tři dny. Úřady Spojených států udělaly nahrávku tohoto díla pro exkluzivní vysílání v zahraničí. Skladba se tehdy stala symbolem odporu proti fašismu a všemu nesmyslnému násilí.\n\nDalšího uvedení se dočkalo dílo na dvou koncertech v New Yorku opět pod taktovkou Artura Rodzińského na závěr roku 1943. První uvedení tohoto rozměrem malého, ale významem velkého díla v Československu bylo 14. března 1946, v předvečer sedmého výročí vstupu německých vojsk do Československa. Provedeno bylo Českou filharmonií pod taktovkou Rafaela Kubelíka.\n\n\n"}
{"id": "874161", "url": "https://cs.wikipedia.org/wiki?curid=874161", "title": "Antonín Zralý", "text": "Antonín Zralý\n\nAntonín Zralý (* 18. února 1944) je český politik, počátkem 21. století poslanec Poslanecké sněmovny za KSČM.\n\nVystudoval Vysokou školu politickou v Praze, kde získal v roce 1982 titul RSDr. Od roku 1974 působil v aparátu KSČ, v roce 1988 zastával funkci okresního tajemníka KSČ pro ideologickou práci v Hodoníně. \n\nV senátních volbách roku 1998 neúspěšně kandidoval do horní komory za senátní obvod č. 79 - Hodonín. Získal 18 % hlasů a nepostoupil do 2. kola. Ve volbách v roce 2002 byl zvolen do poslanecké sněmovny za KSČM (volební obvod Jihomoravský kraj). Byl členem sněmovního výboru pro sociální politiku a zdravotnictví. Ve sněmovně setrval do voleb v roce 2006.\n\nV komunálních volbách roku 1994 neúspěšně kandidoval do zastupitelstva města Strážnice za KSČM. Zvolen sem byl v komunálních volbách roku 1998, komunálních volbách roku 2002 a komunálních volbách roku 2006, neúspěšně kandidoval v komunálních volbách roku 2010. Profesně se k roku 1998 uvádí jako úředník, k roku 2002 coby poslanec, následně jako důchodce.\n"}
{"id": "874163", "url": "https://cs.wikipedia.org/wiki?curid=874163", "title": "Levá ruka tmy", "text": "Levá ruka tmy\n\nLevá ruka tmy (v anglickém originále \"The Left Hand of Darkness\") je vědeckofantastický román americké spisovatelky Ursuly Kroeber Le Guin vydaný americkým nakladatelstvím Ace Books v březnu 1969. Dílo volně náleží do cyklu \"Hain\" a bylo oceněno cenami Nebula (1970), Hugo (1970), Tiptree (1996 - Retro Tiptree) a Gaylactic Spectrum (2003). Děj se odehrává na planetě Gethen (planetárním společenstvím Ekumen nazývané Zimní planeta) přibližně kolem letopočtu 4 870 n.l. Příběh je v ich-formě, vypráví jej Genly Ai, první mobil (vyslanec) Ekumenu, menší část i lord Estraven, bývalý rádce krále Argavena XV. z Karhide. Hlavní dějová část je prokládána vedlejšími příběhy, např. legendami z historie Gethenu nebo zprávami výzkumných expedic Ekumenu na Zimní planetě. Název je z jedné gethenské básně, která začíná slovy „Světlo je levá ruka tmy“.\n\nAutorka v knize použila neologismus „ansibl“ (anglicky „ansible“) pro komunikační zařízení umožňující přenos nadsvětelnou rychlostí. Poprvé se objevil v jejím dřívějším románu \"Rocannonův svět\" (1966). Pojem se ve sci-fi literatuře uchytil a rozšířil.\n\nČesky knihu vydalo nakladatelství Argo v roce 1995 a 2009.\n\nNa Gethen, Zimní planetu přilétá vyslanec Ekumenu (svazu světů) Genly Ai, aby Getheňanům nabídl členství v Ekumenu. Přistává na největším kontinentu planety, který sdílí dvě země, Karhide a Orgoreyn, každá s jiným politickým zřízením. Ai se postupně střetává s vedoucími osobnostmi obou zemí a zjišťuje, že žádná z nich nedokáže vidět dále do budoucnosti, která by Gethenu přinesla výhody pramenící z členství. Příčinami jejich krátkozrakosti jsou osobní zájmy, touha po moci nebo strach. Pouze jedna osoba účelu jeho mise věří, protože ví, že to bude znamenat lepší budoucnost pro všechny.\n\n\n\nSvaz Ekumenu spojující 83 obyvatelných planet rozšiřuje svůj vliv. Pro každý svět plynou z členství výhody. Na planety, které do Ekumenu nepatří jsou posíláni mobilové neboli vyslanci Ekumenu. Ti nabízí členství vládnoucí třídě, nejvlivnějším lidem na planetě. Na planetu Gethen nazývanou v Ekumenu Zimní planeta pro své studené podnebí byl vyslán na svou misi mobil Genly Ai. V karhidském království se snaží o propagaci Ekumenu králi Argavenovi XV. prostřednictvím jeho poradce Estravena. Estraven je této myšlence nakloněn, ale poukazuje na to, že ještě není vhodná doba k fúzi. Král tuto snahu navíc může vnímat jako ohrožení své suverenity. Po dvou letech upadne Estraven v nemilost krále Argavena XV. a musí odejít do vyhnanství. Na Genlyho Aie se králova zloba nevztahuje, dostane čestné občanství Karhide, díky němuž se může volně pohybovat po celé zemi. Rozhodne se prozkoumat odlehlejší oblasti království. Z hlavního města Erhenrangu se vydává přes pohoří Kargav do města Rer, poblíž něho se nachází starobylá pevnost Otherhord. Zde sídlí vyznavači kultu handdara. Sídlí zde věštci, od nichž si občas koupí proroctví i králové Karhide. Také Genly Ai chce znát odpověď na jednu otázku, zda se Gethen stane během pěti let součástí Ekumenu. Hlavní snovač Faxe mu při obřadu sdělí kladnou odpověď.\n\nLordu Estravenovi se podařilo v hraniční třídenní lhůtě dostat do Orgoreynu, ačkoli při tom málem přišel o život. Z pobřežního města se pak dostane do vnitrozemského sídla Mishnory, kde se všelijak protlouká, dokud jej nenajde komensal Yegen. Společně s komensalem Obslem se od Estravena dozví, že Tibe se chystá ke změnám ve správním řízení Karhide. Důsledkem posílení jeho vlivu by mohla být válka obou zemí (kvůli sporu o hraniční území), právě v době, kdy vyslanec Genly Ai nabízí Gethenu členství v Ekumenu. To by však předpokládalo jednotu Zimní planety.\n\nGenly Ai mezitím přicestoval do Orgoreynu. Na hranicích se také ocitl v těžkostech, když bylo orgotské městečko Siuwensin v noci ostřelováno z karhidské strany z města Passerer. Ačkoli se Estraven i nadále snaží poskytovat mu podporu a pro úspěch Genlyho mise se mu podařilo získat i některé orgotské komensaly, např. Vanake Sloseho, Ithepena, Obsleho a Yegena, i zde se Ai střetává se strachem. V radě Třiatřicítky (shromáždění komensalů 33 orgotských okresů) je Obsleho vnitřní frakce Volný obchod napadána frakcí Nadvláda. Její členové odmítají uvěřit, že je Genly Ai vyslancem nějakého planetárního svazu a považují ho za nastrčeného agenta Karhide. Komensalové nedokáží udělat záležitost Genlyho Aie veřejnou. Nemluví se o něm v rozhlase ani ve zprávách. Obyčejní lidé o něm neví. Komensalové ze strachu z tajné policie Sarf dávají od vyslance cizích světů ruce pryč. Estraven se ještě pokusí varovat Genlyho, aby přivolal z oběžné dráhy slunce kosmickou loď, jinak se může octnout v potížích. Ai mu stále příliš nedůvěřuje, ale Estraven má pravdu. Ai je unesen tajnou policií a jako bezejmenný převezen do kárného tábora v pulefenské komensalitě na západě Orgoreynu. Musí zde pracovat s ostatními vězni na pile, vzhledem k tomu, že není přizpůsoben zimě tolik jako Getheňané, chřadne. Jeho strádání zvyšují i drogy, které mu dozorci pravidelně aplikují.\n\nGenlyho z tábora zachrání Estraven. Jakmile se vyslanec z Ekumenu zotaví, Estraven opatří zásoby a navrhne cestu zpět do Karhide. Povede přes severní část Orgoreynu, přes Gobrinský ledovec. Bude to náročná trasa. Estraven ji naplánuje do nejmenšího detailu, propočítá zásoby a denní dávky jídla, minimální vzdálenost, kterou musí ujít za den atd. Tato cesta je obtížná, zároveň však bezpečná. V zemi věčného ledu je nikdo hledat nebude. Při pochodu táhnou společně sáně s vybavením. Během cesty se postupně velmi sblíží. Ai se seznámí s motivy Estravena a zjistí, že je jeho skutečný přítel. Naučí ho mentální domluvě, která je běžná ve světech Ekumenu.\n\nDvojice společně překoná ledovec a dorazí do Karhide, kde se jí v odlehlé vesnici Kurkurast ujmou poctiví lidé.\nPak se Estraven vydá za svým dřívějším přítelem a Ai jede do nedalekého města, aby si koupil relaci v rozhlase. Potřebuje vyslat signál na kosmickou loď kroužící kolem slunce Gethenu. Estravena jeho bývalý přítel zradí a udá ho. Estraven se vydá k hranici, kde se na lyžích rozjede přímo proti hlídce, která jej zastřelí. Genly Ai ví, že spáchal sebevraždu, která je na Gethenu tabu. Estraven umírá Aiovi v rukách a posledním slovem volá svého bratra Areka. Ai se setká opět s králem Argavenem XV., který je nyní nakloněn myšlence připojení se k Ekumenu. Genly jej žádá, aby zrušil vyhnanství a očistil Estravenovo jméno. Kosmická loď přistává a členové mise z Ekumenu se vydávají do ostatních zemí. Genly si uvědomí, jak moc se od Getheňanů (na které si už dokonale zvykl) odlišují. Nakonec se Genly Ai vydává do Estre, rodiště Estravena, a vyhledá jeho rodinu. Estravenův syn Sorve Harth chce vědět, jak Ai společně s Estravenem přešli ledovec. Je zvídavý, zajímá se i o civilizace na jiných planetách.\n\n\"Levá ruka tmy\" je součástí cyklu \"Hain\" - universa, které Ursula K. Le Guinová poprvé uvedla ve svém prvním románu \"Rocannonův svět\". Série popisuje expanzi humanoidní rasy z planety Hain, která vedla ke zformování svazku 83 světů nazývaného Ekumen. Gethen se stává 84. planetou.\n\nEkumen je společenství světů volně propojené obchodními, politickými a kulturními vazbami. V době příběhu Genlyho Aie spojuje celkem 83 obyvatelných planet s přibližně 3 000 národnostmi a etnickými skupinami. Všechny tyto planety byly osídleny ze světa Hain. Mezi planety Ekumenu patří např.:\nVe společenství Ekumenu se lidé mohou dorozumívat myšlenkovou domluvou, telepatií.\n\nPlaneta Gethen (nazývaná společenstvím Ekumenu Zimní planeta) má oběžnou dobu kolem své hvězdy 8 401 standardních terranských hodin neboli 0,96 standardního terranského roku. Doba rotace kolem planetární osy je 23,08 standardních terranských hodin. Gethenský rok má 364 dnů (14 měsíců po 26 dnech). Planeta má jednu oběžnici, která má ke Gethenu vázanou rotaci. Doba oběhu měsíce je 26 gethenských dní. Jedna polokoule má mnohem větší procento souše než druhá, je tzv. zemská (opačná je mořská). Na zemské polokouli leží velký kontinent, který sdílejí dvě země: Karhide a Orgoreyn. Jižní oblast planety zabírá antarktický kontinent Perunter. Na mořské polokouli se rozkládá menší kontinent Sith a Ostrovní země (Archipelago, souostroví). Podnebí na Gethenu je velmi studené, větší část roku leží pevnina pod sněhem a ledem (jižní a severní oblasti jsou trvale zamrzlé).\n\nZdejší rodové klany se nazývají krb. Obyvatelé Gethenu jsou osoby na způsob androgynů, humanoidní hermafrodité. Většinu času jsou ve fázi somer, tedy sexuálně pasivní. Jen jednou za měsíc vstupují na několik dní do fáze tzv. kemmeru, během níž jsou schopni pohlavního styku a početí dítěte. Na těchto několik dní mají ženské nebo mužské pohlaví. Tyto podmínky na Zimní planetě způsobily vývoj jedinečné civilizace, která nemá v osídleném vesmíru obdobu, na všech ostatních planetách jsou lidé obojího pohlaví. I díky tomuto specifiku neznají obyvatelé Gethenu válku. Taktéž nikdy nevynalezli létající dopravní prostředek (nežijí zde ani ptáci).\n\nKarhide je království zabírající východní část velkého kontinentu na zemské polokouli. Na západě hraničí s Orgoreynem. Hlavním městem a sídlem krále je Erhenrang. Přibližně 50 km severovýchodně leží Athten Fen, později místo přistání kosmické lodi třídy NAFAL, ve které přicestoval Genly Ai. Východně se táhne pohoří Kargav, jedněmi z jeho vrcholů jsou Kostor (více než 6 000 terranských metrů) a Eskar (vysoký cca 4 500 ter. m). Na jižní stěně Kostoru se nachází malá pevnost Arikostor. Na východní straně Kargavu leží město Rer a starobylá pevnost Otherhord, kde pobývají vyznavači kultu handdara. Handdara je náboženství praktikované v Karhide, má blízko k taoismu nebo buddhismu.\n\nJihovýchodní část Karhide se jmenuje Kerm, nachází se zde město Estre. Jižní část Kermu zabírá ledovec. Severní oblast zabírá obrovský ledovec Pering.\nKarhide vede s Orgoreynem spor o Sinothské údolí v Severním podhůří poblíž Sassinothu.\n\nOrgoreyn (přídavné jméno = orgotské) je stát zabírající západní část velkého kontinentu na zemské polokouli západně od Karhide. Na rozdíl od monarchistické Karhide je Orgoreyn centralizovaná země s přebujelou byrokracií. Dělí se na 33 správních jednotek neboli komensalit, okresů. Správcem či komisařem komensality je komensal.\nSeverní oblast zabírá masivní ledovec Gobrin. Od ledovce Pering v Karhide jej dělí Guthenský záliv, který zamrzá. Na východním pobřeží Charisunského zálivu leží město Shelt. Západo-severozápadně se ve vnitrozemí nachází hlavní město Mishnory. Na západě na pobřeží oceánu leží město Ethwen, poblíž pak Turuf.\n\nV Orgoreynu je oficiálním náboženstvím yomesh pojmenované podle svého zakladatele Meshe.\n\nNa Gethenu je základním rokem 1 vždy ten aktuální. Po jeho uplynutí se změní na „jeden rok před“, obdobně je následující rok „jeden rok po“. Obtížím s např. historickými událostmi se čelí různě, kupříkladu vztahem ke všeobecně známé události (vláda dynastií apod.). Rok má 14 měsíců, jejich jména jsou (v karhidštině):\nMěsíc o 26 dnech se dělí na dva poloměsíce po 13 dnech. Den má 23,08 standardních terranských hodin. Jednotlivé dny v měsíci mají svá jména, která leckdy souvisí s fází Měsíce (např. Getheny = tma, Arhad = přibývající Měsíc). Předpona „od“ (příp. „on“, „ob“, „op“, „ot“) užívaná ve druhém poloměsíci znamená opak. Názvy gethenských dnů (v karhidštině):\nV gethenských kulturách je zaužíván desetinný systém hodin. Ty lze přibližně převést na standardní terranské hodiny následovně (vzhledem k tomu, že gethenský den má 23,08 standard. ter. hod. je následující dělení orientační):\nV knize je nemálo pojmů, které jsou jednou objasněny a pak se v textu opakují.\n\n\n\n\n"}
{"id": "874166", "url": "https://cs.wikipedia.org/wiki?curid=874166", "title": "Isidor z Madridu", "text": "Isidor z Madridu\n\nSvatý Isidor z Madridu zvaný též Isidor Rolník (asi 1070 Madrid – 15. května 1130 Madrid) se narodil chudým a zbožným rodičům. Celý život pracoval na poli a je tedy patronem zemědělců a dobré úrody, bývá vzýván jako ochránce proti suchu. Je proslaven svou zbožností a dobrým srdcem. Papež Řehoř XV. jej roku 1622 prohlásil za svatého.\n\nIsidor pracoval jako oráč u bohatého měšťana Jana Vergase. Oženil se s Marií Toribiovou (de la Cabeza), později rovněž prohlášenou za svatou, která mu ve všem pomáhala. Jejich manželství bylo příkladem jednoty a lásky. Měli spolu jednoho syna.\n\nIsidor chodil každé ráno na mši. Potom si pilně hleděl své práce na dvoře i na poli, přitom se však také často modlil. Opakovaně byl ostatními čeledíny podezírán z toho, že kvůli modlitbám zanedbává práci. Hospodář se proto jednou šel sám přesvědčit, zda Isidor nepřichází na pole pozdě.\n\nIsidor byl jako vždy na mši a opravdu přijel se svým pluhem později než ostatní. Hospodář mu chtěl vyčinit, ale v tu chvíli vedle něj spatřil dva anděly, kteří mu pomáhali orat. Výjev s anděly je na podobiznách tohoto světce velmi často zobrazován.\n\nPostava Isidora je také spjata s příběhem o zázračném vykopání studny v místě u Madridu, kde byl nedostatek vody. Isidor, člověk plný lásky k lidem, ji tam tehdy podle příběhu kopal několik měsíců. Proto se k němu zemědělci obraceli jako ke svému patronovi, hrozilo-li jim sucho.\n\nAčkoli Isidorův život byl naplněn těžkou fyzickou prací, přesto si nikdy na svůj úděl nestěžoval. Byl chudý, ale ještě z toho mála, co měl, byl schopen podarovat žebráky nebo zvířata. Bůh ho za jeho skutky odměňoval, takže například neubylo z pytlů s obilím nebo se z mála obilí namlelo obrovské množství mouky.\nSnaha o rozšíření kultu tohoto světce do Čech a na Moravu je spjata s příslušníky jezuitského řádu. Při výzdobě svých svatyní se jezuité drželi zásady, že umění by mělo diváka především poučit a pohnout k následování. Proto vždy vybírali světce, se kterými by se mohli obyvatelé ztotožnit. V zemědělských oblastech, např. na jižní Moravě, byli proto vybíráni svatí, kteří měli vazby na zemědělství a život na venkově.\n\nJezuity byl Isidor jistě ceněn také pro svou poctivost, kterou chtěli u svých poddaných podpořit, a rovněž pro svou hlubokou víru.\n\n\"V tomto článku byly použity informace z článku na anglické Wikipedii\".\n"}
{"id": "874168", "url": "https://cs.wikipedia.org/wiki?curid=874168", "title": "Tony Barton (atlet)", "text": "Tony Barton (atlet)\n\nOrrin Anthony Barton (* 17. října 1969, Washington, D.C.) je bývalý americký atlet, jehož specializací byl skok do výšky.\n\nV roce 1993 vybojoval na světové letní univerziádě v Buffalu výkonem 230 cm zlatou medaili. Na MS v atletice 1993 ve Stuttgartu obsadil 8. místo (231 cm). V roce 1995 uspěl na halovém MS v Barceloně, kde získal bronzovou medaili. Ve finále překonal 232 cm. V témže roce se zúčastnil také světového šampionátu v Göteborgu, kde skončil na 7. místě.\n\n"}
{"id": "874171", "url": "https://cs.wikipedia.org/wiki?curid=874171", "title": "Godefried Olenius", "text": "Godefried Olenius\n\nGodefried (Bohumír) Olenius O. Praem. (1611 nebo 1613 – 14. listopadu 1682 Zábrdovice) byl římskokatolický kněz, premonstrátský kanovník a v letech 1650–1682 opat kanonie v Zábrdovicích. Jako opat se zasloužil o stavbu nového barokního kostela v Zábrdovicích a o úpravy poutního kostela ve Křtinách. Spolupracoval s Tomášem Pešinou z Čechorodu na jeho díle \"Mars moravicus\", sám byl i literárně činný.\n\n"}
{"id": "874175", "url": "https://cs.wikipedia.org/wiki?curid=874175", "title": "Levicová strana", "text": "Levicová strana\n\nLevicová strana může být:\n\n"}
{"id": "874176", "url": "https://cs.wikipedia.org/wiki?curid=874176", "title": "De Havilland Sea Venom", "text": "De Havilland Sea Venom\n\nDe Havilland Sea Venom byl britský poválečný palubní proudový letoun, který byl vyvinut z letounu de Havilland Venom. Letoun sloužil u britského Královského námořnictva, francouzského námořního letectva a u australského královského námořnictva. Francouzské námořnictvo používalo letouny zvané Aquilon,což byla licenčně vyráběná verze letounu Sea Venom FAW.20, kterou vyráběla společnost SNCASE (Sud-Est).\n\nSea Venom byla navalizovaná verze dvoumístného nočního stíhacího letounu de Havilland Venom NF.2 a byla používaná jako stíhací letoun do každého počasí u Fleet Air Arm. Britské Královské námořnictvo (Royal Navy) objednalo celkem 3 prototypy dle specifikací N.107. Aby mohly být letouny použity na palubách letadlových lodí britského Královského námořnictva, musela být oproti „pozemní“ verzi provedena celá řada změn. Ty zahrnovaly sklopné konce křídel asi v polovině své délky (mimo prvních dvou prototypů), záchytný dvouramenný přistávací hák ve tvaru „V“ (ukrytý pod typickým vypouklým krytem nad tryskou proudového motoru) a zesílený zvýšený podvozek. Překryt kabiny byl modifikován tak, aby jej bylo možno odhodit i pod vodou. První vyrobený prototyp vykonal svůj první let 19. dubna 1951. Zkoušky na palubě letadlové lodi HMS \"Illustrious\" byly zahájeny 9. července 1951. Byly postaveny ještě další dva prototypy. První sériový Sea Venom dostal označení Sea Venom FAW Mk.20 (Fighter – stíhací, All-Weather – do každého počasí). Byl poháněn jedním proudovým motorem de Havilland Ghost 103 a jeho výzbroj byla stejná jako u „pozemní“ verze pro RAF. Následující varianta Sea Venom FAW Mk.21 (zkráceně FAW.21), byla vlastně námořní varianta letounu Venom NF Mk.3. Tyto úpravy zahrnovaly motor Ghost 104, vypouklý překryt kokpitu, motoricky ovládaná křidélka a americký radar AI Mk.21. Letouny měly i zesílený podvozek a přistávací hák. Během výroby verze FAW.21 byla zavedena vystřelovací sedadla Martin-Baker Mk.4, dříve vyrobené letouny byly těmito sedadly dovybaveny. Poslední variantou pro Royal Navy byl Sea Venom FAW Mk.22 (zkráceně FAW.22), který byl poháněn motorem Ghost 105. První letoun této verze poprvé vzlétnul 1. října 1956. Celkem 39 strojů tohoto typu bylo postaveno v letech 1957–58. Některé z nich byly později vybaveny raketami vzduch-vzduch de Havilland Firestreak.\n\nNěkolik letounů FAW.21 bylo v roce 1958 upraveno pro účely elektronického boje, přičemž výzbroj byla nahrazena elektronickými rušičkami a dalším vybavením pro elektronický boj. Tyto stroje se staly známými jako Sea Venom ECM Mk.21. Podobně upravené letouny FAW.22 byly známé jako Sea Venom ECM Mk.22.\n\nBylo uvažováno i o modernizované verzi letounu s označením DH.116 se šípovitými křídly a lepším radarem. Tento projekt však byl ukončen, protože námořnictvo chtělo stroj s dvojicí motorů. Sea Venomy tak nahradily letouny de Havilland Sea Vixen.\n\nAustrálie objednala celkem 39 strojů Sea Venom FAW.21, které dostaly označení Sea Venom FAW Mk.53 (zkráceně FAW.53). Letouny se lišily od verze FAW.21 instalací radaru AI Mk.17.\n\nV roce 1951 francouzské ministerstvo námořnictva rozhodlo o zavedení typu u francouzského námořnictva. První 4 letouny byly dodány rozložené na díly ke konečné montáží u společnosti SNCASE (\"Société nationale des constructions aéronautiques du Sud-Est\"). První z nich vzlétnul 31. října 1952 pod označením Aquilon 20 (Severní vítr) a později byl vyroben ještě pátý prototyp Aquilon 201, který se stal prototypem pro letouny Aquilon 202. Letouny byly poháněny motory de Havilland Ghost 48 Mk.1 s tahem 21,5 kN, které vyráběla v licenci firma Fiat. Pod označením Aquilon 201 bylo vyrobeno dalších 25 licenčních strojů, které se podobaly letounům FAW.20. Následovalo 25 letounů verze Aquilon 202 s americkým radarem AN/APQ-65, vystřelovacími sedadly a odsuvným překrytem kokpitu. Dalším licenčním letounem byla jednomístná verze Aquilon 203. Bylo vyrobeno celkem 40 strojů. Malý počet letounů Aquilon 201 byl později upraven do cvičné dvoumístné verze Aquilon 204.\n\nLetouny sloužily u Fleet Air Arm v letech 1954–1960. Letouny působily v rámci 809., 831., 890., 891., 892., 893., 894. a 895. námořní letecké perutě (Naval Air Squadron) například na letadlových lodích HMS \"Albion\", HMS \"Ark Royal\" a HMS \"Eagle\". Také působily u 700. námořní zkušební perutě a 738. a 766. cvičné perutě. Během služby zažily několik ostrých nasazení během svého působení u Královského námořnictva. V roce 1956 se spolu s Venomy od RAF účastnily bojů během Suezské krize, které začaly 31. října 1956. Anglo-francouzská operace označená kódovým označením „Operace mušketýr“ byla reakcí na znárodnění Suezského průplavu. Sea Venomy podnikly řadu letů, přičemž bombardovaly mnoho cílů v Egyptě. Během těchto akcí byl ztracen jeden letoun (WW284), který byl poškozen protiletadlovou palbou. Letoun dosedl poškozený „na břicho“ na palubu letadlové lodi.\n\nV roce 1958 letouny zasahovaly i během Kyperské krize. Letouny se také účastnily konfliktu v Adenu, kde byly Sea Venomy nasazeny proti jemenským povstalcům ukrytým v kopcích.\n\nOd roku 1959 začaly být Sea Venomy nahrazovány ve službě u Královského námořnictva letouny de Havilland Sea Vixen, které byly rovněž charakteristické stejným uspořádáním zadní části letounu. Brzy poté začaly letouny Sea Venom opouštět službu v první linii. Letouny dále sloužily v různých pomocných, testovacích a cvičných rolích. Poslední oficiální let vykonal Sea Venom (XG683) 6. října 1970.\n\n39 letounů Sea Venom FAW.53 sloužilo u australského královského námořnictva (RAN), kde nahradily letouny Hawker Sea Fury. První letoun byl dodán 1. března 1955 a poslední 18. ledna 1956. Letouny Sea Venom vstoupily do služby v roce 1956, sloužily na letadlové lodi HMAS \"Melbourne\", která byla upravována ve Spojeném království. Letouny byly dodávány přímo na palubu této australské lodi. Vyzbrojená loď se vydala na cestu z přístavu Portsmouth do Austrálie v březnu 1956. Ze služby v první linii byly staženy 25. srpna 1967, když byly nahrazeny letouny Douglas A-4 Skyhawk. Jejich konečné vyřazení bylo provedeno nejpozději v lednu 1970.\n\nLicenční letouny Aquilon vyráběné firmou SNCASE v Marignane sloužily u francouzského námořnictva od roku 1955 až do svého vyřazení v roce 1963. Zúčastnily se operačních letů během alžírského tažení, kde podporovaly pozemní operace.\n\nNěkolik letounů Sea Venom se dochovalo v Austrálii, Spojeném království a na Maltě. Jeden Aquilon se dochoval i ve Francii. Seznam těchto letounů je uveden na anglické verzi této stránky.\n\nSea Venom NF Mk.20\nSea Venom FAW Mk.20\nSea Venom FAW Mk.21\nSea Venom FAW Mk.22\nSea Venom FAW Mk.53\n\nAquilon 20\nAquilon 201\nAquilon 202\nAquilon 203\nAquilon 204\n\n\"Technické údaje pocházejí z publikace „De Havilland's Sea Vixen“\".\n\n\n\n\n Austrálie\n\n\n\n"}
{"id": "874183", "url": "https://cs.wikipedia.org/wiki?curid=874183", "title": "Lidia Wysocka", "text": "Lidia Wysocka\n\nLidia Wysocka (24. června 1916 – 2. ledna 2006 ve Varšavě) byla polská herečka.\n\nRežisérka a herečka satirického divadla \"Wagabunda\" (1956–1968).\n\n\n"}
{"id": "874185", "url": "https://cs.wikipedia.org/wiki?curid=874185", "title": "Kostel Umučení svatého Jana Křtitele (Žumberk)", "text": "Kostel Umučení svatého Jana Křtitele (Žumberk)\n\nKostel Umučení svatého Jana Křtitele (uváděn též jako kostel Stětí svatého Jana Křtitele) je gotický římskokatolický chrám ve vesnici Žumberk, části obce Žár v okrese České Budějovice. Je farním kostelem farnosti Žumberk u Trhových Svinů a před rokem 1988 byl zapsán na seznam kulturních památek s rejstříkovým číslem 23008/3-624.\n\nJižně od kostela se nacházel hřbitov, jehož plocha je i s ohradní zdí s bránami také památkově chráněna. Chrám byl součástí areálu, který byl původně obehnán opevněním nedaleké žumberské tvrze, přímo u kostela se nachází jedna ze zachovaných bašt.\n\nRaně gotický kostel v Žumberku je poprvé doložen v roce 1332. Zřejmě na přelomu 14. a 15. století byl postaven nový presbytář s křížovou klenbou, který je dochován jako nejstarší část chrámu; o něco později byla k němu přistavěna sakristie. Kostel byl v roce 1422 vypálen husity, jeho obnova a pozdně gotická přestavba byla zahájena v roce 1455. Původně plochostropá loď s dřevěným trámovým stropem byla na konci 15. století (asi po roce 1485) nahrazena síňovým trojlodím, k němuž byla na západní straně postavena hranolová věž se vstupním portálem, na jižní straně vznikl hlavní vstupní portál, nová předsíň a šnekové schodiště na novou kruchtu. Zřejmě mezi lety 1500–1510 byla z kapacitních důvodů přistavěna na severní straně (směrem k návsi) další loď, takže kostel dosáhl podoby síňového čtyřlodí se síťovou klenbou na devíti polygonálních pilířích, v níž se dochoval dodnes.\n\nV roce 1873 shořela střecha kostela, byla však brzo obnovena. Na to navázaly úpravy interiéru v letech 1875–1881, zakoupeny byly novogotické oltáře (hlavní a dva vedlejší) a kazatelna. Na konci 19. století bylo zrušeno šnekové schodiště na kruchtu a zřízeno nové rovné u jižní stěny.\n\nOd roku 2005 je kostel rekonstruován, do roku 2011 byl mimo jiné opraven krov, vyměněna střecha, částečně opravena vnější fasáda a bylo provedeno odvodnění a odvlhčení zdiva. Rekonstrukce je částečně hrazena z financí odsunutých sudetských Němců, částečně z dotací České republiky, Jihočeského kraje a z příspěvků hornorakouské vlády, obce Žár a augsburského biskupství.\n\nZ kostela původně pochází renesanční malovaný epitaf Jindřicha Pouzara z Michnic, majitele žumberské tvrze, z roku 1600. V interiéru se kromě novogotického vybavení nachází dva náhrobní kameny z 16. a 17. století (Jindřicha Pouzara a jeho nemanželského syna Erazima), kamenná křtitelnice z 18. století, varhany z roku 1909 a hodinový stroj ve věži z roku 1907. Cenné jsou pozdně gotické a manýristické fresky nacházející se v presbytáři i v lodi.\n\nBudova je kamenná, omítaná, postavena v gotickém slohu na místě bývalého hřbitova na mírném návrší.\nSestává z presbytáře obdélného půdorysu, ze severní strany navazuje sakristie. K obdélnému presbytáři přiléhá stejnolodní čtyřlodí. K západnímu průčelí je připojena věž, k jižnímu přiléhá malá předsíň se schodištěm na kruchtu.\n\nZdi mají nízkou trnož se skosenou vrchní hranou, ukončeny jsou kamennou deskovou římsou, která je podepřena šikmými konzolami na nárožích.\"\n\nVěž je hranolová o čtyřech patrech. V prvním má malé hranaté okno, ve druhém okénko ve tvaru střílny, ve třetím okénko ve tvaru čtyřlistu a ve čtvrtém čtyři větší, půlkruhově zaklenutá okna, pod nimiž jsou hodiny. Věž má stanovou střechu s prejzovou krytinou.\n\nNa ose hřebene proti věži je malá vížka – sanktusník se dvěma čtvercovými okénky z jihu, z východu a ze západu s okénkem jedním. Stejně jako věž má prejzovou krytinou.\nNad loďmi je sedlová střecha, stejně jako nad kněžištěm a sakristií, přičemž nad loďmi má hřeben vyšší úroveň.\n\nVšechny vchody mají žulové ostění. Hlavní vchod s půlkruhově profilovaným ostěním vede ze západu do věže. Stejný je i vchod z věže do lodi. Z jižní strany vede do kostela vchod z předsíňky do lodi o profilovaném ostění z válečku a hruškovce uložen na trnoží s diamantovým řezem. Vstup je řešen jako sedlový portál. Do sakristie vede vstup s rovným nadpražím, nad nímž je římsa podepřena šikmými konzolkami.\n\nOkna ve zdi jsou tvořena lomeným obloukem, dříve bývala zdobena kružbou. Dnes můžeme najít stopy kružeb u náběhu oblouků. \n\nKněžiště má půdorysný tvar obdélníku o stranách 5 a 6 metrů dlouhých, je zaklenuto do jednoho pole křížové klenby s jednoduše profilovanými žulovými žebry, která vedou od dlažby v koutech zdí a protínají se ve výšce 6,5 metru v terčovém svorníku, jenž je ozdobený plochou pětilistou rožmberskou růží.\n\nKněžiště a lodě dělí vítězný lomený oblouk v téměř metr silné zdi. Jak již bylo uvedeno, kostel sestává ze čtyřlodí, které je na půdoryse téměř čtvercové (strany 11,7m a 11,3m). Obě střední lodě jsou 3,15m široké, severní 2,65m a jižní 2,75m. Osa kněžiště je téměř shodná s osou druhé lodi od jihu.\n\nLodě jsou na délku děleny do třech polí dvěma řadami osmibokých, 50 cm silných pilířů z žuly. Pilířů je v kostele šest, stojí na trnožích vysokých 90 cm. Klenba nad loděmi je síťová parléřovského svatovítského typu, žebra mají pozdně gotickou profilaci a vystupují z jednoduchých hlavic pilířů a střídavě se sbíhají v terčových svornících ve výšce 7,50 m nad podlahou. Na zdech jsou žebra ukončena do polygonální konzoly.\n\nKruchta se rozpíná v celé šíři kostela v západních polích. Je nesena čtyřmi lomenými oblouky, které se opírají o pilíře. Prostor pod kruchtou je zaklenut síťovou klenbou s žebry s podobnou profilací jako na klenbě nad loděmi. Žebra se potkávají ve 22 terčových svornících.\n\nPředsíň pod věží je zaklenuta opět síťovou klenbou, avšak s cihelnými žebry, jež se protínají ve 4 svornících.\n\nPředsíň na jižní straně kostela má křížovou klenbu bez žeber, jsou viditelné pouze hrany, vystouplé v omítce o 8 cm.\n\nSakristie je obdélníkového tvaru, 3,5 m široká a 6,5 m dlouhá. Zaklenuta dvěma poli křížových kleneb s žebry stejně profilovanými jako v kněžišti, jsou zde 2 terčové svorníky.\n\nVšechna žebra, pilíře i portály jsou omítnuty a natřeny barvou.\nZařízení gotického stylu pochází z poslední opravy.\n\nV kostele jsou tři oltáře. Jeden hlavní (s obrazem stětí sv. Jana Křtitele) a dva boční (severní s obrazem sv. Jana Nepomuckého, jižní s obrazem sv. Rodiny). Oltáře jsou dřevěné, nijak výjimečné. Obdobnou hodnotu má i kazatelna, také dřevěná, s obrazy na podprsníku.\" \"V kostele je 24 lavic z 18. století, které jsou zdobené barokními ornamentálními řezbami na postranních čelech, nové monstrance v gotickém stylu, varhany, také nové, a také v gotickém stylu.\n\nDále zde nalezneme 4 náhrobníky. První, žulový, velký 84x193 cm, je zazděn v severní zdi lodi, zdobený dvěma toskánskými pilastry. Druhý, taky žulový, 80x175 cm s renesančním znakem. Třetí je z růžového mramoru, 90 x 210 cm, umístěn v dlažbě předsíně, zdobený velkým křížem uprostřed a dvěma malými kříži po stranách. Poslední náhrobek visí v sakristii, malován na lipovém dřevě vyobrazuje rytíře, který klečí se sepjatýma rukama, vedle něho je osedlaný kůň, na druhé straně anděl ukazující na krucifix a pod ním je kostlivec. V levém dolním rohu je nápis: \"Tuto leží pochowan Urozeny a Statecžny Ritiř Pan Gindřich Pauzar z Michnicz. Pan na Šumbercze. Umřel 1600.\"\n\nDříve byly v kostelní věži také 4 zvony.\n\nNástěnné malby v interiéru byly objeveny roku 2004 při restaurátorském průzkumu.\n\nNa jižní straně kněžiště jsou malby představující Příjezd a Klanění tří králů a obraz sv. Zikmunda. Vyobrazuje se zde stylizovaná iluzivní architektura s vysokou věžní bránou, ze které vyjíždějí tři koně, přičemž jednoho z nich vede blíže neurčená osoba. Vpravo na obraze se nacházejí tři králové s orientálně stylizovanými korunami, sedící Madona s dítětem a později domalovaný sv. Zikmund.\n\nNástěnná malba na východní stěně lodi je v obdélném obrazovém poli, orámovaném úzkým červeným pásem, zobrazuje dvě světice a dva donátory, jež byli identifikováni dnes již nezřetelným erbem. Malba se zachovala ve fragmentárním stavu se značně oslabenou barevnou vrstvou.\n\nMalba ze 16. století na severní stěně čtyřlodí ukazuje mnohofigurové Ukřižování s Kristem, který je na kříži v centru kompozice, další ukřižovaní lotři jsou po stranách. Okolo centrálního kříže s Kristem je vyobrazena skupina osob v dobových oděvech.\n\nPro dataci stavby kostela významná malba se zachovala na klenbě čtyřlodí a na západní straně vítězného oblouku. Je to pamětní nápis označující vedoucího kamenického mistra, rok dokončení přestavby kostela a znakový štít s mistrovskou značkou.\n\nDalšími malbami jsou erby, je jich přesně 26 a jsou vyobrazeny ve střední části klenutí na lících klenebních výsečí ve třech řadách mezi jižní a severní stěnou kostela. Výjimkou symetrického rozložení jsou dva erby ve dvou výsečích u východní stěny severní lodi. Mezi malbami najdeme i 5 erbů, které reprezentují rod Rožmberků.\n\nPoslední malířskou výzdobou jsou dva renesanční nápisové a erbovní medailonky s biblickými citáty. Jeden se nachází nad vstupem do chóru a druhý je na jeho západní stěně v severozápadním klenebním poli.\n"}
{"id": "874190", "url": "https://cs.wikipedia.org/wiki?curid=874190", "title": "Ajn Amanás", "text": "Ajn Amanás\n\nAjn Amanás ( ) je město na východním okraji Alžírska blízko hranice s Libyí. Má zhruba pět tisíc obyvatel.\n\nNedaleko města probíhá těžba zemního plynu. Zhruba dvě stě zdejších pracovníků se stalo v lednu 2012 rukojmími islamistické skupiny, která požadovala ukončení francouzské intervence v Mali.\n"}
{"id": "874191", "url": "https://cs.wikipedia.org/wiki?curid=874191", "title": "Seznam hlasování o důvěře vládě České republiky", "text": "Seznam hlasování o důvěře vládě České republiky\n\nVyslovení důvěry či nedůvěry vládě je v právním řádu České republiky základní způsob, jakým Poslanecká sněmovna Parlamentu České republiky rozhoduje o existenci vlády ČR a své podpoře pro ni. Je zakotveno v třetí hlavě Ústavy České republiky a vyplývá z principu, že je vláda coby reprezentant exekutivní moci politicky odpovědna Poslanecké sněmovně. \n\nPoslanecká sněmovna coby reprezentant zákonodárné moci tak plní – vedle své hlavní, zákonodárné funkce – funkci ustavující (ustavuje a uděluje legitimitu vládě po jejím jmenování) a funkci kontrolní (vyjádřením nedůvěry může vládu přimět k demisi). Jiným příkladem ustavující funkce Poslanecké sněmovny je např. volba veřejného ochránce práv nebo navrhování prezidenta NKÚ. Původně nejdůležitější funkci v tomto ohledu měla při volbě prezidenta (společně se Senátem), ta však platila jen do zavedení přímé volby prezidenta v roce 2012. Kontrolní funkci naplňuje také při svém běžném jednání pomocí interpelací členů vlády.\n\nToto je seznam hlasování Poslanecké sněmovny PČR o vyslovení důvěry či nedůvěry vládě ČR v historii samostatné České republiky, tedy od roku 1993.\n\nPo zvolení nové Poslanecké sněmovny prezident jmenuje předsedu vlády a na jeho návrh ostatní členy vlády. Do 30 dnů pak vláda musí předstoupit před sněmovnu se \"žádostí o vyslovení důvěry\". Získá-li důvěru, plnohodnotně se ujímá vlády. Nezíská-li důvěru, prezident jmenuje nového premiéra a na jeho návrh novou vládu, která znovu žádá o důvěru. Pokud ji ani tentokrát nezíská, prezident jmenuje premiéra na návrh předsedy Poslanecké sněmovny. Nevysloví-li sněmovna důvěru ani takto jmenované vládě, prezident může naopak rozpustit samotnou sněmovnu. \n\nTaké v průběhu svého funkčního období může vláda předložit Poslanecké sněmovně žádost o vyslovení důvěry, otázku důvěry může spojit i s některým vládním návrhem zákona, který předkládá sněmovně k projednání, přičemž neschválením zákona sněmovna vysloví vládě nedůvěru. Typicky se tak může dít např. u návrhu státního rozpočtu nebo jiného předpisu, který vláda považuje za zásadní pro svoje setrvání a další naplňování své funkce či programu. Pokud sněmovna do tří měsíců neschválí žádné usnesení k takovému zákonu, může ji rovněž prezident rozpustit.\n\nSama Poslanecká sněmovna může z vlastní iniciativy \"vyjádřit vládě nedůvěru\". Návrh na vyslovení nedůvěry však musí sněmovně předložit skupina nejméně 50 poslanců a k přijetí návrhu je nutný souhlas nadpoloviční většiny všech poslanců, tedy nejméně 101 hlas.\n\nPoslanecká sněmovna Parlamentu České republiky zahájila činnost po rozdělení Československa na své první schůzi hned 1. ledna 1993. Předtím působila jako Česká národní rada od červnových voleb 1992. V té době však šlo ještě o Československo. Vláda jmenovaná po volbách v roce 1992 a vykonávající svou funkci k datu vzniku České republiky se automaticky stala vládou samostatné České republiky. Václav Klaus ve vedení koaličního uskupení ODS a KDS vedl většinovou pravicovou vládu společně s KDU-ČSL a ODA.\n\nPoslanecká sněmovna zahájila činnost na své ustavující schůzi 25. června 1996. Vítězná ODS pod vedením Václava Klause sestavila opět pravicovou vládu společně s KDU-ČSL a ODA, která však oproti předchozímu volebnímu období nezískala ve sněmovně většinu. Po téměř jedenapůlročním vládnutí a tzv. sarajevském atentátu podala demisi. Byla ustavena „poloúřednická“ vláda vedená tehdejším guvernérem České národní banky Josefem Tošovským, která vládla do předčasných voleb v červnu 1998.\n\nPoslanecká sněmovna zahájila činnost na své ustavující schůzi 15. července 1998. Z mimořádných voleb vzešla vítězně ČSSD, levice však nezískala ve sněmovně většinu a ani strany pravice a středu se na společném vládnutí nedokázaly dohodnout. Vznikla tak „jednobarevná“ sociálně demokratická menšinová vláda Miloše Zemana, která vládla díky tzv. opoziční smlouvě s ODS.\n\nPoslanecká sněmovna zahájila činnost na své ustavující schůzi 9. července 2002. Levicové strany ve volbách získaly pohodlnou většinu. Sociálně demokratický premiér Vladimír Špidla sestavil „středovou“ vládní koalici s KDU-ČSL a US-DEU, která měla ve sněmovně těsnou většinu. Po neúspěchu ČSSD v evropských volbách podal Vladimír Špidla demisi a s ním skončila i vláda. Následovala vláda Stanislava Grosse, která však odstoupila po necelých 9 měsících kvůli vládní krizi spojené s majetkovou aférou premiéra. Na zbývající období do řádných voleb ji nahradila vláda Jiřího Paroubka.\n\nPoslanecká sněmovna zahájila činnost na své ustavující schůzi 27. června 2006. Ve sněmovně byly silněji zastoupeny dvě hlavní velké strany: ČSSD a vítězná ODS, získat vládní většinu však nebylo jednoduché. Po prvním pokusu občansko-demokratického premiéra Mirka Topolánka o sestavení menšinové vlády, která nezískala důvěru sněmovny, následoval jeho druhý, úspěšný pokus s koaliční vládou ODS, KDU-ČSL a Strany zelených. Ani tato vláda nedisponovala silnou většinou a po vyslovení nedůvěry v březnu 2009 nastoupila přechodná „úřednická“ vláda Jana Fischera.\n\nPoslanecká sněmovna zahájila činnost na své ustavující schůzi 22. června 2010. I když se vítěznou stranou stala ČSSD s 56 poslaneckými mandáty, nepodařilo se jí sestavit většinovou vládu. Prezidentem jmenovaný premiér Petr Nečas (ODS) sestavil zpočátku relativně silnou většinovou koaliční vládu s TOP 09 a Věcmi veřejnými. Později, po rozštěpení Věcí veřejných tuto stranu ve vládě vystřídala jedna z jejích frakcí, nově založená strana LIDEM. Vládní většina ve sněmovně se stala velmi křehkou. Dne 8. března 2013 nastoupil do úřadu nově zvolený prezident Miloš Zeman. V červnu 2013 podal premiér Nečas demisi a prezident 10. července jmenoval vládu nestraníka Jiřího Rusnoka. Ta důvěru sněmovny nezískala; prezident Zeman však již předtím vyhlásil záměr nepověřit nového premiéra a ponechat vládnout Rusnokovu vládu i bez důvěry. \n\nPoslanecká sněmovna zahájila činnost na své ustavující schůzi 25. listopadu 2013. Po dlouhém povolebním vyjednávání prezident jmenoval koaliční vládu vedenou sociálním demokratem Bohuslavem Sobotkou dne 29. ledna 2014.\n\nPoslanecká sněmovna zahájila činnost zhruba měsíc po volbách na své ustavující schůzi 20. listopadu 2017. Výrazným vítězem voleb se stalo hnutí ANO, jehož předsedu Andreje Babiše dne 6. prosince 2017 jmenoval prezident Miloš Zeman premiérem. Dne 13. prosince 2017 pak jmenoval celou vládu. Ta však důvěru Poslanecké sněmovny nezískala a další dlouhá jednání o nové vládě vyvrcholila až 27. června 2018, kdy prezident Zeman jmenoval druhou Babišovu vládu, sestavenou společně s ČSSD a s deklarovanou podporou KSČM.\n\n\n\n"}
{"id": "874195", "url": "https://cs.wikipedia.org/wiki?curid=874195", "title": "Petr Ruman", "text": "Petr Ruman\n\nPetr Ruman (* 2. listopadu 1976, Přerov) je bývalý český fotbalový útočník.\n\nV české lize hrál za FC Baník Ostrava. V české nejvyšší soutěži nastoupil v 73 utkáních a dal 13 gólů, v německé Bundeslize nastoupil ve 24 utkáních a dal 5 gólů. v nižší soutěži hrál za Fotbal Frýdek-Místek a v Německu za SpVgg Greuther Fürth a VfR Aalen.\n\n"}
{"id": "874198", "url": "https://cs.wikipedia.org/wiki?curid=874198", "title": "Vodní nádrž Horní Bečva", "text": "Vodní nádrž Horní Bečva\n\nHorní Bečva je údolní nádrž na nejhornějším toku Rožnovské Bečvy. Přítoky: z východu Rožnovská Bečva, do níž těsně před se vlévá potok Prostá a z SV potok Sergač. Vybudována ve druhé světové válce. Do nedávna resp. do sametové revoluce bez nějakých významnějších ekonomických zisků. Nyní hojně navštěvována turisty z nynějších mnoha hotelů či penzionů vytvořených z bývalých rekreačních středisek velkých národních či koncernových podniků.\n\n"}
{"id": "874200", "url": "https://cs.wikipedia.org/wiki?curid=874200", "title": "Wallace Stevens", "text": "Wallace Stevens\n\nWallace Stevens (2. října 1879 – 2. srpna 1955) byl americký básník, zařazovaný k modernismu.\n\nZa knihu \"Collected Poems\" získal roku 1955 americkou Pulitzerovu cenu. Literární teorie v jeho díle nalézala souvislosti s Husserlovou a Heideggerovou fenomenologií, Friedrichem Nietzschem či hermetismem. Politicky patřil k pravici, podporoval Republikánskou stranu.\n\n\n\n"}
{"id": "874205", "url": "https://cs.wikipedia.org/wiki?curid=874205", "title": "Antonie Schwarzenbergová", "text": "Antonie Schwarzenbergová\n\nAntonie Leontina Schwarzenbergová (12. ledna 1905 Brusel – 24. prosince 1988 Vídeň), rozená princezna z Fürstenbergu, byla matka Karla Schwarzenberga.\n\nAntonie Schwarzenbergová pocházela z původně německého, později také rakouského knížecího rodu Fürstenbergů. Narodila se v belgickém hlavním městě Bruselu. Její otec byl Karl Emil, princ z Fürstenbergu (16. únor 1867 Praha – 21. únor 1945 Strobl am Wolfgangsee). Matka (sňatek 23. červenec 1902 Keszthely) Mária Festetics de Tolna (24. květen 1881 – 2. březen 1953) byla maďarského původu (její otec Taszilo Festetics de Tolna byl původně hrabě, později se stal knížetem). Bratr Tassilo Fürstenberg měl za ženu Claire Angelli, dceru majitele Fiatu Edoardo Agnelliho, druhý bratr Georg byl prvním manželem Christiny Colloredo-Mansfeld, neúspěšné žadatelky o restituci Opočna. Antonie Schwarzenbergová byla také neteří monackého knížete Luise II.\n\nJejím manželem a otcem Karla Schwarzenberga byl český spisovatel a historik Karel VI. Schwarzenberg.\n\nPo obsazení zbytku Československa Adolfem Hitlerem v březnu 1939 se Antonie Schwarzenbergová, rodilá Rakušanka, stejně jako její manžel odmítla stát říšskou občankou a hlásila se nadále k české národnosti. Majetek orlické větve Schwarzenbergů byl Reinhardem Heydrichem postaven pod nucenou správu a manželé museli odejít ze svého sídla na hradě Orlík do malého zámku v Čimelicích. Po válce sice její manžel opět právoplatně převzal kontrolu nad veškerým svým majetkem, ale již v roce 1948 byl majetek orlické větve Schwarzenbergů zcela zabaven novým komunistickým režimem Československa. Několik měsíců po komunistickém převratu se manželé Schwarzenbergovi rozhodli pro odchod do rakouského exilu. Vedly je k tomu obavy před další perzekucí jejich rodiny.\n\nZemřela 24. prosince 1988 ve Vídni.\n\nAntonie Leontina se vdala 30. června 1934 v kostele sv. Mikuláše na Malé Straně v Praze za českého spisovatele a historika Karla VI. Schwarzenberga (5. červenec 1911 Čimelice – 9. duben 1986 Vídeň) z orlické větve rodu Schwarzenbergů, prvního syna Karla V. ze Scharzenbergu (26. února 1886, Praha – 6. září 1914, Vukovar) a jeho manželky (sňatek 5. února 1910 Vídeň) Eleonory, rozené hraběnky Clam-Gallasové (4. listopad 1887 Frýdlant – 31. květen 1967 Vídeň). Narodily se jim 4 děti (2 synové a 2 dcery): \n\n\n"}
{"id": "874209", "url": "https://cs.wikipedia.org/wiki?curid=874209", "title": "Heinz Buschkowsky", "text": "Heinz Buschkowsky\n\nHeinz Buschkowsky (* 31. července 1948, Berlín–Neukölln) je německý politik, člen SPD. V letech 2001–2015 byl starostou berlínské části Neukölln, známé vysokým procentem přistěhovalců. Radnice v čele s Buschkowskym zavedla řadu opatření, která zlepšila soužití občanů a integraci Turků a Arabů do německé společnosti. Buschkowsky vydal o své čtvrti v roce 2012 knihu \"Neukölln ist überall\", jeho výhradní autorství bylo ale zpochybněno. Za své aktivity byl několikrát oceněn.\n\n\n"}
{"id": "874212", "url": "https://cs.wikipedia.org/wiki?curid=874212", "title": "Synagoga v Zalužanech", "text": "Synagoga v Zalužanech\n\n"}
{"id": "874214", "url": "https://cs.wikipedia.org/wiki?curid=874214", "title": "Lubniewice", "text": "Lubniewice\n\nLubniewice je polské město v okrese Sulęcin v Lubušském vojvodství. Je centrem městsko-vesnické gminy Lubniewice.\n\nV roce 2011 zde žilo 2 001 obyvatel.\n\nPrvní zmínka o místní pevnosti pochází z roku 1287.\nOd konce sedmnáctého století se zde usazovali Polští bratři a protestanté ze Slezska.\n"}
{"id": "874225", "url": "https://cs.wikipedia.org/wiki?curid=874225", "title": "Hermann Zapf", "text": "Hermann Zapf\n\nHermann Zapf (8. listopad 1918 v Norimberku, Německo – 4. červen 2015) byl německý typograf, učitel typografie, kaligraf a knihař žijící v Darmstadtu v Německu.\n\nJeho nejznámějšími písmy jsou Palatino (1948), Optima (1952), Aldus (1954), Zapfino (1998).\n\nZapf během své dlouhé kariéry typografa pracoval na několika etapách rozvoje technologie tiskařských strojů. Od ocelorytu přes typoofset k digitálnímu tisku lámanému na počítačích pomocí programů DTP.\n\nV roce 1977 se Zapf stal profesorem katedry Počítačové typografie na Rochester Institute of Technology v Rochestru ve státě New York, která byla svého druhu první na světě. Následujících 10 let, kdy nastálo bydlel v Darmstadtu, byl zaměstnán v práci na vysoké škole v Rochestru a na Škole grafiky a fotografie v Darmstadtu. V tom samém roce založil v New Yorku firmu Design Processing International, která se zabývala rozvíjením programů spojených s počítačovou typografií.\n\nV roce 1993 Zapf vystoupil z ATypI (Mezinárodní typografická asociace) v protestu proti tomu, že Microsoft zahájil prodej svého kancelářského balíčku Microsoft Office vybaveného písmem Monotype Book Antiqua, jež byla blízkou kopií písma Palatino.\n\nHerman Zapf účinkoval v dokumentárním filmu \"Helvetica\" věnovaném typu písma stejného jména.\n"}
{"id": "874228", "url": "https://cs.wikipedia.org/wiki?curid=874228", "title": "NHIndustries NH90", "text": "NHIndustries NH90\n\nNH90 je střední, dvoumotorový, víceúčelový vojenský vrtulník vyráběný společností NHIndustries. První prototyp vzlétl v prosinci 1995. Dodnes si NH90 objednalo už třináct států.\n\nV roce 1985 se spojila Francie, Spolková republika Německo, Itálie, Nizozemí a Velká Británie aby podle zadání NATO společně vytvořili transportní, protilodní a protiponorkový vrtulník pro devadesátá léta. Velká Británie projekt opustila v roce 1987. Zbylé státy se sdružily do agentury NAHEMA (\"NATO Helicopter Management Agency\") aby dokázaly sladit rozdílné požadavky na nový vrtulník. 1. září 1992 podepsala NAHEMA kontrakt se společností NHIndustries na vývoj víceúčelového stroje. Vývoj začal v roce 1993. První prototyp (PT1) vzlétl 18. prosince 1995. Druhý prototyp (PT2) poprvé letěl 19. března 1997 a třetí (PT3) 27. listopadu 1998.\n\nPo jistých technických a finančních problémech, které měl projekt v 90. letech, se participující země dohodly a 30. června 2000 podepsaly velkou zakázku na celkem 366 strojů. Poté už následovala řada objednávek z Evropy, Asie a Austrálie.\n\nNH90 se měl původně vyrábět na třech výrobních linkách: v Cascina Costa v Itálii pro AgustaWestland, Magignane ve Francii a Donauwörthu v Německu pro Eurocopter Group. Ve smlouvě pro severské země a Austrálii byla stanovena místní produkce (společnost Patria ve Finsku a dceřiná společnost Eurocopteru - Australian Aerospace v australském Brisbane). Španělské stroje se montuji na lince Eurocopteru v Albacete.\n\nProgram začal s dvouletým zpožděním a první stroje byly dodány na konci roku 2006. Typové certifikace pro finské vrtulníky byly schváleny 19. února 2008.\n\nVrtulník se vyrábí ve dvou variantách pro nasazení na souši a na moři. Shodnost obou verzí je v konstrukci asi 80% a v elektronice asi 50%. Od obou variant existují ještě další verze, které se mohou lišit velikostí a vybavením.\n\nPozemní varianta se jmenuje Taktický transportní vrtulník (\"Tactical Transport Helicopter\") TTH. U letectev Finska a Švédska se tato varianta nazývá Taktický oddílový transport (\"Tactical Troop Transport\") TTT. Stroje určené pro Austrálii nesou označení Víceúčelový vrtulník (\"Multi-role Helicopter\") MHR. Stroje určené pro Francii se budou jmenovat Caïman, a to buď Caïman TTH nebo Caïman NFH.\n\nNámořní varianta nese označení fregatní vrtulník NATO (\"NATO Frigate Helicopter\") NFH. Tato varianta je především určená pro boj proti lodím či ponorkám. Dále může plnit průzkumné a záchranné akce, nebo dopravovat materiál. Primárně se jedná o palubní stroj fregat NATO. Podle velikosti fregat se liší i velikost vrtulníku v námořnictvech různých států.\n\n\nStav objednávek a dodávek byl platný ke 14. listopadu 2012\n\n\n\n\n"}
{"id": "874231", "url": "https://cs.wikipedia.org/wiki?curid=874231", "title": "North Carolina State University", "text": "North Carolina State University\n\nNorth Carolina State University at Raleigh (NCSU, běžně označovaná jako NC State) je veřejná univerzita, součást University of North Carolina, v městě Raleigh v Severní Karolíně v USA. Založena byla v roce 1887, v roce 2013 zde studovalo přes 34 000 studentů. Její obory se zaměřují především na zemědělství, vědy o živé přírodě, design, inženýrství a textilie.\nStudovali zde např. John Edwards, Hišám Kandíl či Rajendra Kumar Pachauri.\n\nV roce 2005 vytvořila pobočku v Praze.\n\n"}
{"id": "874237", "url": "https://cs.wikipedia.org/wiki?curid=874237", "title": "Otakar Vydra", "text": "Otakar Vydra\n\nOtakar Vydra (11. srpna 1901 Praha – 31. října 1982) byl československý atlet-oštěpař.\n\nReprezentoval Československo na LOH 1920 v Antverpách, kde s výkonem 37,75 m skončil na 24 místě. \n\n\n\n"}
{"id": "874238", "url": "https://cs.wikipedia.org/wiki?curid=874238", "title": "Západní Německo na Letních olympijských hrách 1976", "text": "Západní Německo na Letních olympijských hrách 1976\n\nZápadní Německo na Letních olympijských hrách 1976 reprezentovalo 290 sportovců (233 mužů a 57 žen) v 20 sportech.\n"}
{"id": "874240", "url": "https://cs.wikipedia.org/wiki?curid=874240", "title": "Václav Vohralík", "text": "Václav Vohralík\n\nVáclav Vohralík (24. ledna 1892 Brno – 6. června 1985 Sydney, Austrálie) byl československý atlet-běžec a pozdější trenér.\n\nV letech 1919–1924 byl členem oddílu AC Sparta Praha a od roku 1924 brněnského SK Židenice. Reprezentoval Československo na LOH 1920 v Antverpách, kde s časem 4:04,6 skončil na 4. místě. Byl zde také vlajkonošem.\n\n12. září 1925 vytvořil československý rekord v běhu na 5 000 m v čase 15:42,4.\n\nV letech 1926–1934 byl trenérem fotbalového týmu SK Židenice (pozdější Zbrojovka Brno), se kterým získal roku 1926 titul amatérského mistra Československa, v sezoně 1932/33 se s ním probojoval do nejvyšší soutěže a vedl jej také v prvoligovém ročníku 1933/34.\n\nVe třicátých letech žil také v Rumunsku a Indii, kde pracoval ve vedení filiálky brněnské Zbrojovky.\n\nPo válce měl s Viktorem Strništěm prodejnu sportovních potřeb v Brně naproti divadlu.\n\n\n"}
{"id": "874241", "url": "https://cs.wikipedia.org/wiki?curid=874241", "title": "Josef Teplý", "text": "Josef Teplý\n\nJosef Teplý (1902 – ???) byl československý atlet-běžec.\n\nByl členem oddílu SK Pardubice. Reprezentoval československo na LOH 1920 v Antverpách, ale nepostoupil z rozběhů.\n\n\n"}
{"id": "874243", "url": "https://cs.wikipedia.org/wiki?curid=874243", "title": "Karel Přibyl", "text": "Karel Přibyl\n\nKarel Přibyl (18. září 1899 – 1968) byl československý atlet-běžec.\n\nByl členem oddílu Slavia Praha. Reprezentoval Československo na LOH 1920 v Antverpách a na LOH 1924 v Paříži. Na obou soutěžil v bězích na 400 a 800 m, ale nepostoupil z rozběhů.\n\n\n\n"}
{"id": "874249", "url": "https://cs.wikipedia.org/wiki?curid=874249", "title": "Lopušné Pažite", "text": "Lopušné Pažite\n\nLopušné Pažite jsou obec na Slovensku, v okrese Kysucké Nové Mesto v Žilinském kraji. Žije zde  obyvatel.\n\n"}
{"id": "874252", "url": "https://cs.wikipedia.org/wiki?curid=874252", "title": "Římskokatolická farnost Ústí nad Labem-Střekov", "text": "Římskokatolická farnost Ústí nad Labem-Střekov\n\nŘímskokatolická farnost Ústí nad Labem-Střekov je územní společenství římských katolíků v Ústí nad Labem-Střekově a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní zmínka o farní lokalitě Ústí nad Labem-Střekov pochází z roku 1319. Matriky jsou vedeny od roku 1784. Farnost byla kanonicky zřízena roku 1904 pod jménem \"Novosedlice (Obersedlitz Krammel)\", od roku 1921 pak pod názvem \"Střekov\".\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Ústí-Střekova. Jsou jimi farnosti (řazeno abecedně):\n\nŘímskokatolická farnost Ústí nad Labem-Střekov\n\n"}
{"id": "874255", "url": "https://cs.wikipedia.org/wiki?curid=874255", "title": "Csurgó", "text": "Csurgó\n\nCsurgó je město v Maďarsku, v župě Somogy. Je centrem okresu Csurgó.\n\nV roce 2011 zde žilo 5 248 obyvatel.\n\n\n"}
{"id": "874257", "url": "https://cs.wikipedia.org/wiki?curid=874257", "title": "Epimer", "text": "Epimer\n\nEpimery jsou izomery (přesněji diastereomery), které se liší konfigurací jen na jednom stereogenním (chirálním) centru.\n\nα-glukóza a β-glukóza jsou epimery, protože u α-glukózy je OH skupina v axiální poloze, oproti tomu u β-glukózy je OH skupina v ekvatoriální poloze. V této ukázce jsou molekuly zároveň anomery.\n\nDalším příkladem může být allóza a glukóza. Jde o epimery lišící se konfigurací na třetím atomu uhlíku.\n"}
{"id": "874258", "url": "https://cs.wikipedia.org/wiki?curid=874258", "title": "Římskokatolická farnost Jezvé", "text": "Římskokatolická farnost Jezvé\n\nŘímskokatolická farnost Jezvé (něm. \"Neustadtl\") je územní společenství římských katolíků v Jezvé a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nNejstarší zmínka o farnosti Jezvé je z roku 1352, a jméno prvního kněze je známo z roku 1360. V pozdější době farnost zanikla, a obnovena byla v roce 1650. Farní kostel sv. Vavřince je v dnešní podobě barokní stavba z let 1746-1756. Stavbu vedl Anselmo Lurago.\n\nV roce 1732 se v Jezvé narodil Wenzel Hocke, pozdější infulovaný arciděkan v nedaleké Horní Polici, svérázný člověk, známý i z literatury.\nPoslední sídelní kněz z Jezvé odešel kolem roku 1945, a farnost začala být administrována z Horní Police. V roce 1954 začal farnost spravovat Mons. Josef Stejskal. Kostel byl tehdy v dost špatném stavu, částečně opraven byl v 70. letech 20. století. Do roku 2008 bývaly v Jezvé pravidelné bohoslužby (obvykle v pondělí odpoledne), v dnešní době jsou zde bohoslužby pouze příležitostně.\n\nPřes silnici od kostela je areál budov někdejší fary. Ta je dnes soukromým majetkem. Na hřbitově za obcí je novogotická kaple-hrobka.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "874265", "url": "https://cs.wikipedia.org/wiki?curid=874265", "title": "Rohrbach in Oberösterreich", "text": "Rohrbach in Oberösterreich\n\nRohrbach in Oberösterreich je město v Rakousku, ve spolkové zemi Horní Rakousy. Je centrem okresu Rohrbach. Žije zde obyvatel.\n\n"}
{"id": "874266", "url": "https://cs.wikipedia.org/wiki?curid=874266", "title": "Anton Stankowski", "text": "Anton Stankowski\n\nAnton Stankowski (18. června 1906 v Gelsenkirchenu – 11. prosince 1998 v Esslingen am Neckar) byl německý malíř, grafik a fotograf.\n\nV roce 1929 přišel do Švýcarska jako neznámý 23letý absolvent uměleckoprůmyslové školy v Essenu. V průběhu 30. let 20. století se zejména jeho zásluhou principy moderny prosadily v propagování běžných průmyslových produktů strojírenství, elektrotechniky, chemického a stavebního průmyslu. Do reklamy se Stankowským pronikal úplně nový duch. Zavrhl metaforický jazyk, hravost a dekorativismus. Na jejich místo nastoupila chladná racionální prezentace propagovaného výrobku v co nejjasnějším provedení, které posloužila maximálně objektivizovaná fotografie. Typografii definovaly modernistické zásady asymetrie, geometrie a minimální barevnosti. Důrazem na objektivnost, přímočarou informativnost a extrémní úspornost udal Stankowski švýcarské moderně jasný směr.\n\nSehrál zásadní roli při zdomácnění moderny ve Švýcarsku.\n"}
{"id": "874267", "url": "https://cs.wikipedia.org/wiki?curid=874267", "title": "Leo Spitzer", "text": "Leo Spitzer\n\nLeo Spitzer (7. února 1887, Vídeň – 16. září 1960, Forte dei Marmi) byl rakousko-americký romanista, hispanista, filolog, historik, literární kritik a teoretik. \n\nDoktorát získal roku 1910, poté působil na německých univerzitách v Marburgu a v Kolíně nad Rýnem. Jako Žid z Německa roku 1933 uprchl (spolu s přítelem Erichem Auerbachem), nejprve do tureckého Istanbulu, nakonec roku 1936 zakotvil na Johns Hopkins University v USA, kde působil až do své smrti. \n\nVe svých pracích se pokoušel propojit studium stylistiky se studiem psychologie autora, užíval metodologii tzv. hermeneutického kruhu. Soustředil se na literaturu francouzskou, italskou a španělskou, známá je zejména jeho studie o Henri Barbussovi. Svá díla psal německy, anglicky, francouzsky i španělsky.\n\n\n\n"}
{"id": "874269", "url": "https://cs.wikipedia.org/wiki?curid=874269", "title": "Dozwil", "text": "Dozwil\n\nDozwil je obec ve Švýcarsku, v kantonu Thurgau.\n\nV roce 2011 zde žilo 648 obyvatel.\n"}
{"id": "874270", "url": "https://cs.wikipedia.org/wiki?curid=874270", "title": "Heathen (album)", "text": "Heathen (album)\n\nHeathen je 22. studiové album britského zpěváka Davida Bowieho. Jeho nahrávání probíhalo ve studiích The Looking Glass Studios a Allaire Studios v New Yorku. Album produkoval spolu s Bowiem Tony Visconti a vyšlo v červnu 2002 u vydavatelství Iso Records a Columbia Records.\n\nAutorem všech skladeb je David Bowie, pokud není uvedeno jinak.\n"}
{"id": "874271", "url": "https://cs.wikipedia.org/wiki?curid=874271", "title": "Studená hora", "text": "Studená hora\n\nStudená hora (1298 m) je plochá hora na Šumavě, ležící 5,5 km jihozápadně od Modravy a 2 km severozápadně od samoty Březník, necelé 2 km od česko-německé hranice, která v těchto místech vede přes mateřský Blatný vrch (1376 m).\n\nZápadní svah je součástí I. zóna národního parku, ale samotný vrchol je přístupný. Nejjednodušší cesta vede od samoty Březník, kam vede modrá a zelená značka z Modravy. Od bývalé Schwarzenberské hájovny vede na západ zpevněná cesta, ze které se po asi 1,5 km odbočí volným (podmáčeným) terénem k severu. Vrchol je odsud 650 m s převýšením 35 m.\n\nKromě hlavního vrcholu má Studená hora i 4 vedlejší vrcholy:\n\n"}
{"id": "874275", "url": "https://cs.wikipedia.org/wiki?curid=874275", "title": "Rue Volta", "text": "Rue Volta\n\nRue Volta (\"Voltova ulice\") je ulice v Paříži. Nachází se v historické čtvrti Marais ve 3. obvodu.\n\nUlice vede od křižovatky s \"Rue au Maire\" a končí u \"Rue Notre-Dame-de-Nazareth\". Ulice je orientována z jihu na sever.\n\nUlice vznikla v roce 1851 spojením tří ulic \"Rue Frépillon\", \"Rue de la Croix\" a \"Rue du Pont-aux-Biches\" a byla pojmenována podle italského fyzika Alessandra Volty.\n\nHrázděný dům č. 3 v této ulici byl dlouho považován za nejstarší dům v Paříži pocházející údajně z období kolem roku 1300. Ovšem při výzkumu v roce 1979 bylo zjištěno, že pochází až z roku 1644. Opravdu nejstarší dům v Paříži (z roku 1407) se nachází nedaleko v ulici \"Rue de Montmorency\".\n\nV domě č. 37 sídlí Théâtre du Marais.\n\n"}
{"id": "874276", "url": "https://cs.wikipedia.org/wiki?curid=874276", "title": "Théo Ballmer", "text": "Théo Ballmer\n\nTheo Ballmer (29. září 1902 v Lausanne – 10. prosince 1965 v Basileji), celým jménem Auguste Théophile Ballmer, byl švýcarský grafický designér, litograf a fotograf.\n\nKoncem 20. let 20. století studoval na Bauhausu, jeho východiska se tedy spíše vázala na německou modernu. S Maxem Billem rozvinuly zásady funkcionalistické moderny, ale hlavně princip mřížkové kompozice, který se stal pro švýcarskou školu příznačný a představuje její nejčitelnější přínos. Grafický design moderny se do té doby vyznačoval víceméně intuitivním sestavováním jednotlivých prvků kompozice (písma, fotografií, pravoúhlých pásů a nepotlačených ploch) do harmonických sestav. Ballmer, Bill, Gestner a další tento postup nahradili rozdělením plochy na pravidelný rastr čtverců, obdélníků, kosočtverců apod., do kterých se jednotlivé prvky umísťovaly. Už i tak racionalistický koncept moderny dostal nový rozměr matematické exaktnosti. Směřování k ní se u vícero švýcarských designérů (Bill, Gerstner, Lohse) vázalo na paralelní výzkumy ve volné tvorbě, ve které se přihlásili k Doesburgovu „postkonstruktivistickému umění“. Kromě hledání optimálních proporcí definujících plochy mřížky grafický design ovlivnily i analýzy barevné skladby a další aspekty konkretismu.\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava\n"}
{"id": "874278", "url": "https://cs.wikipedia.org/wiki?curid=874278", "title": "Hohenlohové", "text": "Hohenlohové\n\nHohenlohové je stará německá šlechtické rodina původem z Franska, která držela říšského hrabství a později knížectví Hohenlohe. Jméno rodu je odvozeno od hradu Holloch z 12. století, ležícího nedaleko Uffenheimu.\n\nPrvním známým hrabětem z Hohenlohe byl Jindřich (Heinrich) (1180). Jindřich III. z Hohenlohe (1244–1249) a Gottfried z Hohenlohe (1297–1302) byli velmistry řádu Německých rytířů. V roce 1450 byli povýšeni na bezprostřední říšská hrabata. Rod se v průběhu věků rozdělil na několik větví a v roce 1744 byli povýšeni na říšská knížata. V roce 1806 byl jejich státeček v důsledku napoleonských válek zabrán Württemberským královstvím.\n\nRoku 1840 větev Hohenlohe-Schillingsfürst získala Ratibořské knížectví.\n\n"}
{"id": "874281", "url": "https://cs.wikipedia.org/wiki?curid=874281", "title": "Nuoro", "text": "Nuoro\n\nNuoro je město v italské na ostrově Sardinie, ve vnitrozemí, v její střední, respektive severovýchodní části. Je vzdálené 30 km od pobřeží Tyrhénského moře. Je hlavním městem provincie Nuoro. K 31. prosinci 2011 zde žilo 36 158 obyvatel.\n\nNuoro leží v kopcovité krajině, v nadmořské výšce okolo 550 m. Jihovýchodně od města se rozkládá pohoří \"Gennargentu\", kde leží i nejvyšší hora Sardinie \"Punta la Marmora\", 1 834 m.\n\nDo centra starého města Nuora vede pěší ulice \"Corso G. Garibaldi\". Střed města se nachází na náměstí \"Piazza Vittorio Emanuele\". Východně od náměstí na \"Piazza Santa Maria della Neve\" leží stejnojmenný neoklasicistní dóm \"Santa Maria della Neve\" vystavěný v letech 1835 - 53. Severně pak najdeme klidné náměstí \"Piazza Sebastiano Satta\" s žulovými balvany, které mají připomínat prehistorické megality na Sardinii. K nejstarším sakrální stavbě ve městě náleží kostel \"Madonna delle Grazie\" z konce 17. st. v ulici \"Via del Pozzo\". V jihovýchodní části starého města leží park \"Parco di colle S. Onofrio\" odkud je výhled do okolí města a na pohoří Gennargentu.\n\nBenetutti (SS), Dorgali, Mamoiada, Oliena, Orani, Orgosolo, Orune\n"}
{"id": "874287", "url": "https://cs.wikipedia.org/wiki?curid=874287", "title": "Toul", "text": "Toul\n\nToul je francouzská obec v departementu Meurthe-et-Moselle v regionu Grand Est. V roce 2009 zde žilo 15 939 obyvatel. Je centrem arrondissementu Toul. V České republice je partnerským městem Jaroměř.\n\n"}
{"id": "874289", "url": "https://cs.wikipedia.org/wiki?curid=874289", "title": "Četnická pátrací stanice", "text": "Četnická pátrací stanice\n\nČetnické pátrací stanice, kterým se lidově říkalo „pátračky“, byly v Československu zřizovány od 1. ledna 1928 a zařazováni do nich byli zkušení četníci se schopnostmi potřebnými pro kvalitní výkon pátrací služby.\n\nVe věcech bezpečnostní služby byly podřízeny příslušnému četnickému oddělení, ve věcech kriminální služby je řídilo ústřední četnické pátrací oddělení v Praze.\n\nÚkolem pátracích stanic, kterých v Československu v roce 1937 existovalo již 42, bylo především:\n\n\nPo skromných začátcích, kdy četnické pátrací stanice tvořili zpravidla jen čtyři četníci, od roku 1933 již však „pátračku“ tvořil velitel v hodnosti vrchního strážmistra, jeho zástupce v hodnosti praporčíka, dva štábní strážmistři, z nichž jeden byl ve funkci fotografa, dva strážmistři jako stálý a náhradní řidič automobilu (náhradník byl zároveň řidičem motocyklu), jeden strážmistr jako služební psovod a dva četníci jako kancelářští pomocníci, kteří nebyli určeni pro přímý výkon bezpečnostní služby.\n\nBez ohledu na nespornou autoritu, kterou četníci u slušných lidí tehdy měli, však v letech 1918–1939 položilo život ve službě bohužel hned několik desítek četníků.\n"}
{"id": "874298", "url": "https://cs.wikipedia.org/wiki?curid=874298", "title": "Emil Ruder", "text": "Emil Ruder\n\nEmil Ruder (20. března 1914 – 13. března 1970) byl švýcarský typograf a grafický designér, který s Arminem Hofmannem pomohl založit Schule für Gestaltung Basel (Uměleckoprůmyslová škola v Basileji) a grafický styl známý jako \"švýcarská škola\".\n\nRoku 1947 začal vyučovat na škole v Basileji a působil tam až do počátku 70. let. Za tu dobu pomohl vychovat řadu mezinárodně uznávaných osobností grafického designu.\n\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava\n"}
{"id": "874302", "url": "https://cs.wikipedia.org/wiki?curid=874302", "title": "Mistrovství světa v cyklokrosu 2012", "text": "Mistrovství světa v cyklokrosu 2012\n\nMistrovství světa v cyklokrosu 2012 se konalo ve dnech 28. a 29. ledna 2012 ve městě Koksijde v Belgii. Mistrovství mělo rekordní návštěvnost. Nedělní hlavní závod navštívilo přibližně 61.000 diváků. Marianne Vosová zvítězila již počtvrté za sebou a celkově získala již svůj pátý cyklokrosový titul v kariéře.\n\n\"(29. ledna 2012)\"\n\"(28. ledna 2012)\"\n\"(28. ledna 2012)\"\n\"(29. ledna 2012)\"\n"}
{"id": "874306", "url": "https://cs.wikipedia.org/wiki?curid=874306", "title": "Armin Hofmann", "text": "Armin Hofmann\n\nArmin Hofmann (* 29. června 1920 Winterthur) je švýcarský grafický designér, který s Emilem Ruderem pomohl založit Schule für Gestaltung Basel (Uměleckoprůmyslová škola v Basileji) a grafický styl známý jako \"švýcarská škola\".\n\nRoku 1947 začal vyučovat na škole v Basileji a působil tam až do počátku 70. let. Za tu dobu pomohl vychovat řadu mezinárodně uznávaných osobností grafického designu.\n\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava\n"}
{"id": "874315", "url": "https://cs.wikipedia.org/wiki?curid=874315", "title": "Nic Potter", "text": "Nic Potter\n\nNic Potter (18. října 1951 Wiltshire, Anglie − 16. ledna 2013 Londýn, Anglie) byl britský baskytarista a hudební skladatel.\n\nZačínal ve skupině The Misunderstood. V letech 1969–1970 a znovu 1977–1978 byl členem skupiny Van der Graaf Generator, kde původně nahradil Keitha Ellise. Se skupinou nahrál tři studiová alba; \"The Least We Can Do Is Wave to Each Other\" a \"H to He, Who Am the Only One\" (1970) a \"The Quiet Zone/The Pleasure Dome\" (1977). V různých obdobích byl rovněž členem doprovodné skupiny Petera Hammilla, se kterým rovněž nahrál několik alb. Rovněž spolupracoval s Chuckem Berrym, Stevem Swindellsem a skupinami Rare Bird a Spirits Burning.\n\nZemřel na zápal plic ve věku 61 let.\n\n"}
{"id": "874321", "url": "https://cs.wikipedia.org/wiki?curid=874321", "title": "Australian Open 2013 – ženská čtyřhra", "text": "Australian Open 2013 – ženská čtyřhra\n\nObhájcem titulu v soutěži ženské čtyřhry na Australian Open 2013 byl ruský pár Světlana Kuzněcovová a Věra Zvonarevová, který nenastoupil společně pro zranění Zvonarevové. Kuzněcovová tak vytvořila dvojici s belgickou hráčkou Yaninou Wickmayerovou, s níž podlehla ve druhém kole španělsko-čínskému páru Nuria Llagosteraová Vivesová a Čeng Ťie.\n\nVítězem se stal nejvýše nasazený italský pár Sara Erraniová a Roberta Vinciová, který po US Open 2012 vyhrál druhý grandslam v řadě. Ve finále zdolaly Erraniová a Vinciová australskou dvojici Ashleigh Bartyová a Casey Dellacquová, starující na divokou kartu, poměrem 6–2, 3–6 a 6–2. Každá z vítězek si do deblového žebříčku připsala 2 000 bodů a dvojice si rozdělila částku 475 000 australských dolarů.\n\n\n"}
{"id": "874323", "url": "https://cs.wikipedia.org/wiki?curid=874323", "title": "Mistrovství světa v cyklokrosu 2008", "text": "Mistrovství světa v cyklokrosu 2008\n\nMistrovství světa v cyklokrosu 2008 se konalo se ve dnech od 26. ledna do 27. ledna 2008 ve městě Treviso v Itálii.\n\n"}
{"id": "874347", "url": "https://cs.wikipedia.org/wiki?curid=874347", "title": "Alfalfa County", "text": "Alfalfa County\n\nAlfalfa County je okres ve státě Oklahoma ve Spojených státech amerických. K roku 2010 zde žilo 5 642 obyvatel. Správním městem okresu je Cherokee. Celková rozloha okresu činí 2 283 km².\n"}
{"id": "874350", "url": "https://cs.wikipedia.org/wiki?curid=874350", "title": "Cayleyho–Hamiltonova věta", "text": "Cayleyho–Hamiltonova věta\n\nCayleyho-Hamiltonova věta je matematické tvrzení z oboru lineární algebry pojmenované po Arthurovi Cayleym a Williamu Hamiltonovi, které říká, že každá čtvercová matice nad komutativním okruhem (tedy speciálně například nad tělesem reálných čísel nebo tělesem \nkomplexním čísel) je kořenem svého charakteristického polynomu. V případě těles to znamená, že charakteristický polynom je dělitelný minimálním polynomem.\n\nPodrobněji řečeno znamená Cayleyho-Hamiltonova věta, že pro danou čtvercovou matici formula_1 řádu formula_2 platí, že je kořenem polynomu formula_3, tedy polynomu, který vznikne výpočtem determinantu matice vzniklé rozdílem jednotkové matice řádu formula_2 pronásobené skalární neznámou a matice formula_5.\n\nZa její zobecnění lze pokládat Nakajamovo lemma.\n"}
{"id": "874351", "url": "https://cs.wikipedia.org/wiki?curid=874351", "title": "Bergamot", "text": "Bergamot\n\nBergamot (\"Citrus bergamia\") je voňavé ovoce velikosti pomeranče, barvou podobné citronu. Genetickým výzkumem dochovaných citrusových kultivarů bylo zjištěno, že bergamot je pravděpodobně kříženec Citrus limetta a Citrus aurantium. \n\n80 % světové produkce se pěstuje v jižní Kalábrii v Itálii. Bergamot je dále pěstován v jižní Francii a v Pobřeží slonoviny pro bergamotový olej a v Antalyi v Turecku na marmeládu. Bergamotové silice jsou základem chutě a vůně čaje druhu Earl Grey.\n\nExistuje více teorií původu jména bergamot. Podle jedné vychází z italského slova \"bergamoota\", které je odvozeno od názvu italského města Bergamo.\nPodle jiné teorie je tento název odvozen z tureckého slova \"beg-armudi\", což znamená \"princova hruška\" či \"kníže hrušek\", pravděpodobně pro mírně hruškovitý tvar plodu.\n"}
{"id": "874354", "url": "https://cs.wikipedia.org/wiki?curid=874354", "title": "Fairfield County (Connecticut)", "text": "Fairfield County (Connecticut)\n\nFairfield County je okres ve státě Connecticut ve Spojených státech amerických. K roku 2010 zde žilo 916 829 obyvatel. Správním městem okresu je Bridgeport. Celková rozloha okresu činí 2 168 km².\n"}
{"id": "874359", "url": "https://cs.wikipedia.org/wiki?curid=874359", "title": "Australian Open 2013 – smíšená čtyřhra", "text": "Australian Open 2013 – smíšená čtyřhra\n\nObhájcem titulu v soutěži smíšené čtyřhry na Australian Open 2013 byl americko-rumunský pár Bethanie Matteková-Sandsová a Horia Tecău, který v úvodním kole podlehl české dvojici Lucie Hradecká a František Čermák.\n\nVítězové si do deblových žebříčků nepřipsali žádné body a rozdělili si částku 135 500 australských dolarů.\n\nPremiérový grandslamový titul si připsala australská dvojice Jarmila Gajdošová a Matthew Ebden, startující na divokou kartu, která ve finále porazila český pár Lucie Hradecká a František Čermák ve dvou setech 6:3 a 7:5. Gajdošová po výhře uvedla: „\"Skvěle jsme si sedli a dobře se doplňovali. Snad si výhru někdy zopakujeme\".“ Finalista Čermák dodal: „\"Finále je velký úspěch, v mých letech největší, takže si toho strašně cením a děkuju za to Lucce, že se mnou hraje\".“\n\n\n"}
{"id": "874362", "url": "https://cs.wikipedia.org/wiki?curid=874362", "title": "Hoganův osobnostní dotazník", "text": "Hoganův osobnostní dotazník\n\nHoganův osobnostní dotazník (též zvaný Hoganův osobnostní inventář, anglicky \"Hogan personality inventory\", zkratka HPI) je psychodiagnostická metoda vyvinutá americkým psychologem Robertem Hoganem. Byla vyvinuta speciálně pro pracovní oblast, zjišťující a měřící sedm základních vlastností člověka, které jsou důležité v zaměstnání a mezilidských vztazích. Podle výsledků tento test určí pro jaké zaměstnání či pozici se daný člověk hodí.\n\nTest trvá 20 minut a obsahuje 206 otázek. Jeho výhodami jsou absence otázek zasahujících do soukromého života, rychlé a jednoduše čitelné vyhodnocení a především platnost na více než 200 profesí reprezentujících všechna hlavní pracovní odvětví. Hlavními úkoly HPI je upozornění zaměstnavatele na silné a slabé stránky testovaného, navrhování způsobů, jak řídit jeho kariérní postupy, specifikace vlastností důležitých pro úspěch a identifikace vhodnosti testovaného na danou pozici. \n\nU každé vlastnosti Hoganův osobnostní dotazník určí skór (hodnotu) dané vlastnosti.\n\n\n\n\n\n\n\n\n"}
{"id": "874367", "url": "https://cs.wikipedia.org/wiki?curid=874367", "title": "Václav Klaus mladší", "text": "Václav Klaus mladší\n\nVáclav Klaus (* 10. září 1969 Praha) je český politik a bývalý ředitel soukromého gymnázia PORG. Byl členem Občanské demokratické strany, již opustil nejprve v roce 2009, pak se do ní vrátil a v březnu 2019 byl vyloučen. Následně založil nové politické uskupení – Trikolóra hnutí občanů, od září 2019 je jejím předsedou. Poslanecký mandát získal v roce 2017 jako člen ODS, následně si jej rozhodl ponechat.\n\nVáclav Klaus mladší je synem bývalého českého premiéra a prezidenta Václava Klause a jeho ženy Livie Klausové. Jeho dědečkem z matčiny strany byl pak fašistický právník Štefan Miština. V roce 1993 absolvoval Přírodovědeckou fakultu Univerzity Karlovy v Praze, obor matematika – geografie. Tématem jeho diplomové práce bylo \"Geografické zpracování výsledků voleb 1992\". Následné doktorské studium geografie však nedokončil.\n\nV letech 1998–2014 byl ředitelem soukromého gymnázia PORG v Praze a poté sítě škol PORG v Praze a Ostravě. PORG se v té době mj. umístil na prvním místě výsledků z hlediska státních maturit. Na svou ředitelskou funkci rezignoval 17. ledna 2014 kvůli neshodám s předsedou správní rady Martinem Romanem. Po odchodu z PORGu získal místo v britské společnosti, pro kterou měl ve střední Evropě nakupovat školy. A také se chystal učit matematiku na pražském Gymnáziu Jana Keplera.\n\nV září 2002 vstoupil do ODS. Když po zvolení Mirka Topolánka předsedou strany v prosinci 2008 oznámil vzdání se čestného členství jeho otec, také Václav Klaus mladší oznámil, že nezaplatí členské příspěvky, což se skutečně stalo, a stranu tak opustil, stejně jako i jeho mladší bratr Jan. Ten se stal členem konkurenční Strany svobodných občanů a také Václav Klaus mladší později uvedl, že ve sněmovních volbách 2013 tuto stranu volil, ačkoli se jejím členem nestal.\n\nSpolečně se svým otcem, bratrem a prezidentským kancléřem Jiřím Weiglem založil v únoru 2012 obecně prospěšnou společnost Institut Václava Klause.\n\nV době předvolební kampaně prezidentských voleb v lednu 2013 ve školní korespondenci požádal o vyřazení adresy školy z databáze inzertního oddělení \"Lidových novin\" s tím, že LN už nejsou nezávislé noviny, když podporují Karla Schwarzenberga. V závěru dopisu parodoval Schwarzenbergovu výslovnost při broukání české hymny na oslavě po prvním kole voleb. Studenti jeho gymnázia poté sepsali protestní petici. Rovněž Martin Roman, významný sponzor gymnázia PORG a šéf správní rady školy, označil skutečnost, že Klaus ml. projevoval své soukromé politické názory v oficiální korespondenci školy, za „krajně nevhodnou\".\n\nKlaus mladší později na svém blogu napsal: \"\"...neměl jsem v úmyslu se posmívat kvůli zpěvu (sám nezpívám o moc líp), jen považuji za neuvěřitelné, když kandidát na prezidenta nezná slova české hymny\"\" V následném textu připojil pasáž, v níž se snažil doložit, že Schwarzenbergovi příbuzní byli kolaboranti. Otec Karla Schwarzenberga, Karel VI. Schwarzenberg, byl před válkou členem nacionalistického a fašistického hnutí Vlajka, které se vymezovalo vůči kapitalismu, marxismu a německému nacismu. Vystupovala i proti Židům, i když převážně umírněněji než nacisté. Jeho výroky o kolaborantské minulosti Schwarzenbergova otce jsou však podle historika Jaroslava Šebka z Akademie věd ČR nepodložené. Podle Stanislava Motla, autora knihy \"Oběti a jejich vrazi\", ze které čerpal Klaus pro článek na svém blogu, jsou publikovaná slova citátem přímé řeči Siegfrieda Zoglmanna, bývalého šéfa Hitlerjugend v protektorátu. Podle Motla Klaus vytrhává informace z kontextu a zamlčuje další pasáže knihy. V dalším článku uváděl, že otec manželky prezidentského kandidáta Karla Schwarzenberga byl aktivní nacista.\n\nV roce 2014 se částečně vrátil do ODS, když se stal poradcem pro oblast školství tehdejšího předsedy strany Petra Fialy. Od roku 2016 se stal opět členem ODS, v níž zastával post stranického experta v oblasti školství. Podle komentátora \"Respektu\" Marka Švehly se také stal radikálem, který díky své aktivitě na sociálních sítích do značné míry určoval tvář strany, získával sympatie útočením na mainstreamovou politiku a politickou korektnost.\n\nVe volbách do Poslanecké sněmovny PČR v roce 2017 figuroval na 3. místě kandidátky ODS v Praze. Získal 22 635 preferenčních hlasů a nakonec skončil první, stal se poslancem.\n\nV březnu 2019 při projednávání zákona na půdě Poslanecké sněmovny řekl o schvalování nařízení Evropské unie: „\"Nezlobte se, mně to připomíná, my jsme jak židovský výbor, když nám řekli, že máme vypravit transport, a my jenom tak jako rozhodujeme, že teda ty nemocné ženy ještě nepošleme, ty půjdou až příštím vlakem. Ale jinak děláme to, co nám řeknou.\"“ Mnozí poslanci jeho výrok označili za nepřijatelný a vyzvali jej k omluvě, poslanecký klub ODS jej vyzval k opuštění klubu a předseda strany Petr Fiala se za jeho počínání omluvil. Klaus sám se neomluvil a vystoupit z klubu odmítl. Poslanec Petr Dolínek z ČSSD oznámil záměr odvolat jej z vedení školského výboru Sněmovny. Otec Václav Klaus reagoval na výzvu poslaneckého klubu prohlášením, že míří k bezvýznamnosti a že by vedle ODS měla vzniknout „nová, skutečně pravicová strana“.\n\nPo zasedání výkonné rady 16. března 2019 předseda strany Petr Fiala oznámil, že byl Václav Klaus mladší ze strany vyloučen. Důvodem byl dlouhodobý názorový rozchod. Skončil také v poslaneckém klubu ODS. Dne 3. dubna pak proběhl pokus nahradit jej také v čele sněmovního školského výboru, ODS na toto místo navrhla Martina Baxu, který však nebyl členy výboru zvolen a on tak zůstal předsedou výboru. Nakonec jej na žádost ODS z výboru odvolala Poslanecká sněmovna 17. dubna 2019.\n\nV první polovině dubna 2019 média uvedla, že Václav Klaus mladší chystá vznik nové politické strany, podle \"Blesku\" by se jejím členem měl stát i někdejší prezident Klaus, navíc se očekávalo přetažení některých poslanců z ODS či SPD. Podrobnosti o straně však měly být ohlášeny až po evropských volbách v druhé polovině května. Počátkem června 2019 média informovala o tom, že jím vedené Centrum pro občanské svobody si nechalo zaregistrovat název Trikolóra hnutí občanů a webové domény hnutitrikolora.cz a 3kolora.cz. Představení úplné sestavy hnutí se odehrálo 10. června 2019.\n\nDne 28. září 2019 byl na ustavujícím sněmu hnutí Trikolóra zvolen jakožto jediný kandidát jeho prvním předsedou.\n\nSvé názory publikoval pravidelně každý týden na serveru \"Novinky.cz\". Na jaře 2016 např. argumentoval proti nošení muslimských šátků ve školách, zejména se ale věnoval problematice školství. Požadoval např. vyšší platy pro učitele, stavěl se proti inkluzi žáků s těžkým mentálním postižením. Po vyloučení z ODS a založení Trikolóry v roce 2019 však \"Novinky.cz\" pravidelný exkluzivní komentářový prostor, který dostával jako jediný aktivní politický lídr, zrušily s tím, že se redakce rozhodla s Klausem spolupracovat už jen příležitostně.\n\nStal se autorem programu ODS v oblasti školství. Požadoval stejný příspěvek na žáka napříč republikou, zapojení podnikatelů a živnostníků do učňovského vzdělávání, jednu úroveň státní maturity, více pravomocí pro ředitele škol. Odmítal jednotné přijímací zkoušky na střední školy.\n\nV rozhovoru pro server \"Lidových novin\" v roce 2013 vyjádřil názor, že maturuje příliš mnoho mladých lidí, čímž se z maturity stává formální vzdělávání místo toho, aby se např. vyučili v řemesle.\n\nKritické postoje vyjádřil k Evropské unii, která podle něho představuje nefunkční, nedemokratický a socialistický systém omezující demokracii členských států. V roce 2016 po ozbrojeném útoku v Mnichově vyzval k opuštění Evropské unie i za cenu poklesu životní úrovně v České republice.\n\nRovněž se negativně vymezil k vojenské intervenci NATO proti Srbsku bez souhlasu Rady bezpečnosti OSN, proti jednostrannému vyhlášení nezávislosti Kosova v roce 2008 i proti invazi do Iráku, která dle jeho názoru přispěla k destabilizaci Blízkého východu.\n\nSměrem k homosexuální menšině v České republice prohlašuje, že \"\"...homosexuální menšina má díky bohu naprosto veškerá práva, v České republice není nikterak ostrakizována...,\"\" ve vztahu k uzákonění manželství i pro homosexuální páry.\n\nMá vrozenou vadu obličeje.\n\nV roce 1995 se oženil s Kamilou Pojslovou. Do manželství se narodily děti Vojtěch, Kateřina a Jakub Klausovi. V závěru roku 2012 manželství skončilo rozvodem. Počátkem roku 2013 se podruhé oženil, s o šestnáct let mladší Lucií Hřebačkovou, s níž má dceru Elišku. I v tomto vztahu však došlo v roce 2017 k rozvratu a na podzim, v době těsně po volbách do Poslanecké sněmovny, informovala média o tom, že Klaus podal návrh na rozvod. Podle něho vztah reálně skončil 12. června 2017. Roku 2017 se jeho partnerkou stala o sedmnáct let mladší Simona Vandová.\n\n"}
{"id": "874398", "url": "https://cs.wikipedia.org/wiki?curid=874398", "title": "Ceremonials", "text": "Ceremonials\n\nCeremonials je druhé studiové album anglické indie-rockové kapely Florence and the Machine, vydané 31. října 2011 hudebním vydavatelstvím Island Records. Kapela začala pracovat na albu v roce 2010 a dokončila jej roku 2011. Producentem všech písní je Paul Epworth, který s kapelou spolupracoval už na jejich prvním debutovém albu Lungs (2009).\n\nAlbum obdrželo příznivé reakce od hudebních kritiků. Např. slavná anglická legenda Kate Bush chválila Florence Welch za její pěvecký výkon i celkové zpracování všech skladeb. Stejně tak je Ceremonials úspěšné v předních příčkách hlavně britských a australských hitparád. Album získalo nominaci pro Nejlepší popové album a skladba \"Shake it out\" se umístila na prvním místě v kategorii Nejlepší popový duo/skupinový výkon na cenách Grammy v roce 2013. V letech 2011-2012 odehráli Florence and the Machine s albem světové turné pod názvem \"Ceremonials Tour\".\n\nZajímavostí je, že anglická spisovatelka Emma Forrest napsala esej k albu, která je přiložena k CD edici.\n\n\n"}
{"id": "874401", "url": "https://cs.wikipedia.org/wiki?curid=874401", "title": "Christopher Hill", "text": "Christopher Hill\n\nJohn Edward Christopher Hill (6. února 1912 – 23. února 2003) byl anglický, marxisticky orientovaný historik. Jeho ústředním tématem byla Anglická revoluce a 17. století. V letech 1931-1957 byl členem Komunistické strany Velké Británie, založil v té době prestižní \"Communist Party Historians Group\", jejímž členy byli rovněž Edward Palmer Thompson či Eric Hobsbawm.\n\n\n\n"}
{"id": "874403", "url": "https://cs.wikipedia.org/wiki?curid=874403", "title": "Glen Ellyn", "text": "Glen Ellyn\n\nGlen Ellyn je velká vesnice v okrese DuPage County, v Illinois, USA. Podle sčítání lidu v roce 2010 měla obyvatel.\n\nPrvním osadníkem na území dnešní Glen Ellyn se stal v roce 1834 Deacon Winslow Churchill se svou rodinou, který přijel z New Yorku. Voják z britsko-americké války Moses Stacy, který se zde usadil v roce 1835, v roce 1846 na výhodném místě napůl cesty mezi Chicagem a údolím řeky Fox River, na očekávané zastávce dostavníků z Galeny do Rockfordu vybudoval hostinec Stacy's Tavern, dnes historickou památku.\n\nJádro osídlení se přesunulo na jih, když v roce 1849 proťala vesnici železnice. Nebyla zde však plánována žádná zastávka a Lewey Q. Newton se proto nabídl vybudovat na vlastní náklady nádražní budovu a vodní cisternu, aby toto rozhodnutí zvrátil. Byla nazvána Newton Station. O tři roky později nazval nový poštmistr vesnici Danby po svém rodišti ve Vermontu.\n\nV roce 1889 vystavěli Thomas E. Hill a Philo Stacy přehradu na říčce poblíž vesnice, čímž vzniklo jezero Glen Ellyn. Jeho jméno obsahuje anglické slovo pro soutěsku ('glen'), v níž spočívá, a jméno Hillovy ženy, Ellen, ve welšském pravopise. Následující rok byly poblíž objeveny minerální prameny. Od roku 1891 je Glen Ellyn propagováno jako lázeňské středisko a název jezera se stal novým názvem vesnice.\n\nJak plyne z historie vesnice, vystřídala několik názvů, mezi něž patřily Babcock's Grove, DuPage Center, Stacy's Corners, Newton's Station, Danby, Prospect Park a nakonec Glen Ellyn.\n"}
{"id": "874410", "url": "https://cs.wikipedia.org/wiki?curid=874410", "title": "Bachureň", "text": "Bachureň\n\nBachureň je pohoří na východním Slovensku. Nejvyšší horou je Bachureň (1081 m), podle které se celé pohoří jmenuje. Další hory uvádí Seznam vrcholů v Bachurni.\n\nV pohoří bylo nalezeno 108 druhů měkkýšů (6 druhů sladkovodních plžů, 99 druhů suchozemských plžů a 3 druhy mlžů).\n"}
{"id": "874411", "url": "https://cs.wikipedia.org/wiki?curid=874411", "title": "Charles Cornwallis, první markýz Cornwallis", "text": "Charles Cornwallis, první markýz Cornwallis\n\nLord Charles Cornwallis, první markýz Cornwallis (31. prosince 1738 – 5. října 1805) byl britský šlechtic, generál a správce kolonií.\n\nByl jedním z klíčových britských velitelů v bojích Americké války za nezávislost a jeho kapitulace v Yorktownu (1781) signalizovala konec nadějí Velké Británie na udržení amerických kolonií.\n\nI přes americké neúspěchy jeho kariéra později zdařile pokračovala: byl generálním guvernérem Indie (1786–1793), lordem lieutenantem Irska (1798–1801) a nakonec ještě podruhé generálním guvernérem Indie (1805) – nicméně zemřel krátce po převzetí úřadu.\n"}
{"id": "874412", "url": "https://cs.wikipedia.org/wiki?curid=874412", "title": "Ivana Zemanová", "text": "Ivana Zemanová\n\nIvana Zemanová, rozená Bednarčíková (* 29. dubna 1965 Nové Město na Moravě), je druhá a současná manželka prezidenta České republiky a bývalého premiéra Miloše Zemana.\n\nIvana Zemanová je česko-slovenského původu. Otec, Slovák Pavel Bednarčík, byl politický vězeň. Během studia na gymnáziu v Popradu byl zatčen a společně s několika studenty obviněn z velezrady. Soud mu v roce 1949 vyměřil tříletý trest odnětí svobody. Byl poslán na práci do uranových dolů v Jáchymově. Po svém propuštění z vězení se usadil v Dolní Rožínce. V Bystřici nad Pernštejnem se seznámil s Češkou Anastázií Plánkovou, která pracovala jako úřednice na poště. V roce 1961 se jim narodil syn Petr, v roce 1965 dcera Ivana. Pavel Bednarčík zemřel v roce 1968 a matka Ivany Zemanové se už znovu neprovdala.\n\nV letech 1979 až 1983 vystudovala gymnázium v Bystřici nad Pernštejnem. Po absolvování gymnázia začala v roce 1983 studovat na Filozofické fakultě Masarykovy univerzity v Brně, obor romanistika.\nV roce 1990 se seznámila s tehdejším vědeckým pracovníkem Prognostického ústavu ČSAV a poslancem Milošem Zemanem – zaregistrovala totiž jeho veřejné postesknutí, že nemá sekretářku. Proto přerušila studium (i když měla už rozpracovanou diplomovou práci) a od podzimu 1990 se stala Zemanovou asistentkou v Prognostickém ústavu. Z pracovního vztahu se stal i vztah osobní a poté, co přišla do jiného stavu, se Bednarčíková za (již dříve rozvedeného a o 20 let staršího) Zemana provdala. Svatba se konala 2. srpna 1993 na Novoměstské radnici v Praze. Prvního ledna 1994 se jim narodila dcera Kateřina.\n\nPo Zemanově odchodu z postu předsedy vlády ČR do penze, kdy se manželství stalo spíše formálním, manželé začali žít odděleně: Miloš Zeman na Vysočině v Novém Veselí, Ivana Zemanová s dcerou v panelovém bytě v pražských Stodůlkách.\n\nV letech 2001–2002 se starala o propagaci a sponzoring projektu Česká kulturní sezóna ve Francii 2002 organizovaný Ministerstvem kultury. V roce 2010 pracovala jako vedoucí oddělení obchodu dovozce moldavských vín \"Mold Vin CZ\" manželova přítele Zdeňka Zbytka.\n\nOd dubna 2011 do dubna 2012 působila jako produkční odboru kultury Správy Pražského hradu.\nOd 8. března 2013 zastává funkci první dámy České republiky.\n\nDomluví se rusky a francouzsky.\n\nIvana Zemanová se jen zřídka objevuje při oficiálních příležitostech a střeží si své soukromí. Zejména po prvním pokusu o Zemanův návrat do vrcholných politických funkcí v roce 2003 byla zklamaná z výsledku prezidentských voleb, kde její manžel nebyl zvolen. Na protest vystoupila ze sociální demokracie a přestala se také objevovat na veřejnosti.\n\nNa rozdíl od své dcery Kateřiny Zemanové se nezapojila do další manželovy volební kampaně v kandidatuře na prezidenta republiky v roce 2012. První krátký rozhovor během předvolební kampaně poskytla až krátce před druhým kolem přímé volby.\n\n"}
{"id": "874415", "url": "https://cs.wikipedia.org/wiki?curid=874415", "title": "Castorland", "text": "Castorland\n\nCastorland je vesnice v okrese Lewis County ve státě New York ve Spojených státech amerických. K roku 2010 zde žilo 351 obyvatel. S celkovou rozlohou 0,7 km² byla hustota zalidnění 501,43 obyvatel na km².\n"}
{"id": "874418", "url": "https://cs.wikipedia.org/wiki?curid=874418", "title": "Carlo Vivarelli", "text": "Carlo Vivarelli\n\nCarlo Vivarelli (8. května 1919, Curych – 12. června 1986, Curych) byl švýcarský grafický designér.\n\nTvořil v širokém rozmezí od novinové reklamy po trojrozměrná výstavnická řešení. Jeho nejznámější prací je však značka firmy Electrolux, se kterou zvítězil v početně obeslané soutěži.\n\nPatřil ke čtveřici grafiků, kteří v Curychu vydávali trojjazyčný časopis \"Neue Grafik – New Graphic Design – Graphisme actuel\", který od roku 1958 přispíval k výsadnímu postavení „švýcarské školy“. Tento časopis se na rozdíl od mezinárodně orientovaného časopisu \"Graphis\" dominantně soustředil na domácí tvůrce. Mezi další vydavatele patřili Richard Paul Lohse, Hans Neuburg a Josef Müller-Brockmann.\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava\n"}
{"id": "874422", "url": "https://cs.wikipedia.org/wiki?curid=874422", "title": "Richard Paul Lohse", "text": "Richard Paul Lohse\n\nRichard Paul Lohse (13. září 1902, Curych - 16. září 1988, Curych) byl švýcarský malíř a grafický designér a jeden z hlavních představitelů konkretismu a konstruktivismu.\n\nPatřil ke čtveřici grafiků, kteří v Curychu vydávali trojjazyčný časopis \"Neue Grafik – New Graphic Design – Graphisme actuel\", který od roku 1958 přispíval k výsadnímu postavení „švýcarské školy“. Tento časopis se na rozdíl od mezinárodně orientovaného časopisu \"Graphis\" dominantně soustředil na domácí tvůrce. Mezi další vydavatele patřili Carlo Vivarelli, Hans Neuburg a Josef Müller-Brockmann.\n"}
{"id": "874424", "url": "https://cs.wikipedia.org/wiki?curid=874424", "title": "Římskokatolická farnost Církvice", "text": "Římskokatolická farnost Církvice\n\nŘímskokatolická farnost Církvice (lat. \"Czirkovicium\") je územní společenství římských katolíků v Církvicích a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Církvice pochází z roku 1357. Matriky jsou vedeny od roku 1700. Před kanonickým zřízením vlastní farnosti byla církvická farnost expoziturou fary v Lovosicích. Kanonicky byla církvická farnost zřízena v roce 1850.\n\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Církvice, která je tak spravována \"excurrendo\".\n\nŘímskokatolická farnost Církvice\n\n"}
{"id": "874428", "url": "https://cs.wikipedia.org/wiki?curid=874428", "title": "Západní Německo na Letních olympijských hrách 1972", "text": "Západní Německo na Letních olympijských hrách 1972\n\nZápadní Německo na Letních olympijských hrách 1972 reprezentovalo 423 sportovců (340 mužů a 83 žen) v 23 sportech.\n"}
{"id": "874433", "url": "https://cs.wikipedia.org/wiki?curid=874433", "title": "David Helán", "text": "David Helán\n\nMgA. David Helán (* 20. dubna 1979) je současný český umělec, výtvarník a performer.\n\nV letech 2004 – 2010 studoval na Akademii výtvarných umění, kde působil v Ateliéru konceptuální tvorby, jenž vedl prof. Miloš Šejn. Své vzdělání si v tomto období doplnil různými stážemi v Česku (2008-2009 Stáž v ateliéru Intermédiií u prof. Milana Knížáka) i v zahraničí (2008 Stáž Middlesex University London, 2009 Stáž Cooper Union New York).\n\nDavid Helán ve své tvorbě navazuje na konceptuální tendence druhé poloviny 20. století. Rozptyl jeho tvorby je velmi široký. Zahrnuje nejrůznější performance, video-performance, akční umění, instalace, práci s fotografií, výtvarným uměním i novými médii a jejich fúzemi. Jméno Davida Helána je také často spojováno s umělcem Davidem Hřivňackým, se kterým pořádají různé performance povětšinou v prostorách galerií. Příznačné pro společnou práci Helána a Hřivňackého je využití dadaistických principů, spontánní bezprostřednosti, experimentu a humoru.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "874440", "url": "https://cs.wikipedia.org/wiki?curid=874440", "title": "Hans Neuburg", "text": "Hans Neuburg\n\nHans Neuburg (20. březen 1904, Králíky – 24. června 1983, Curych, Švýcarsko) byl švýcarský grafický designér, typograf a teoretik českého původu.\n\nV roce 1910 se přestěhoval do Curychu. Vyučil se jako obchodník a poté v roce 1928 byl zaměstnán jako reklamní textař u Maxe Dalanga. Pracoval na volné noze do té doby, než jej najal Jean Haecky jako reklamního manažera. V roce 1952 se na dva roky stal redaktorem časopisu \"Camera\". Patřil ke čtveřici grafiků, kteří v Curychu vydávali trojjazyčný časopis \"Neue Grafik – New Graphic Design – Graphisme actuel\", který od roku 1958 přispíval k výsadnímu postavení „švýcarské školy“. Tento časopis se na rozdíl od mezinárodně orientovaného časopisu \"Graphis\" dominantně soustředil na domácí tvůrce. Mezi další vydavatele patřili Carlo Vivarelli, Richard Paul Lohse a Josef Müller-Brockmann. Je nejen odborníkem na redakční práci, ale také na výstavnictví. Mezi výstavami byly Swiss National Exhibition (Švýcarská národní výstava) 1939 a Brusel World Fair z roku 1958.\n\nByl jedním z průkopníků International Typographic Style (Mezinárodní typografická škola), který následovali typografové jako Josef Müller-Brockmann, Wim Crouwel, Otl Aicher, Armin Hofmann.\n\nNavrhl a editoval mnoho knih, včetně \"Alois Carigiet. Mit autobiografischen Aufzeichnungen des Malers\", \"50 Anni di Grafica Costruttiva\", \"Conceptions of International Exhibition\", \"Publicity and Graphic Design in the Chemical Industry\", \"Graphic design in Swiss Industry\", \"Moderne Werbe - und Gebrauchsgraphik\"\n\nJe také autorem knih o klasickém designu \"Moderne Werbe – und Gebrauchsgraphik\" (1960), \"Graphic Design in Swiss Industry\" (1965), \"Publicity and Graphic Design in the Chemical Industry\" (1967) a \"Conceptions of International Exhibition\" (1969).\n\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava\n"}
{"id": "874442", "url": "https://cs.wikipedia.org/wiki?curid=874442", "title": "Kwashiorkor", "text": "Kwashiorkor\n\nKwashiorkor je syndrom těžkého nedostatku bílkovin a nedostatečného přívodu energie, který postihuje děti od nejnižšího věku až do přibližně pátého roku života. V současnosti se jedná o nejrozšířenější druh podvýživy, který je problémem v mnoha rozvojových zemích.\n\nKwashiorkor u malého dítěte nejčastěji vzniká poté, co jej matka přestane kojit, když do rodiny přibude mladší sourozenec. Dítě je tak připraveno o bílkoviny z mateřského mléka. Nedostatečný přívod kvalitních bílkovin a současný snížený příjem energie způsobují hluboké a v jiném věku nepoznané změny organismu.\n\nNa dítěti jsou patrné duševní změny: spavost, apatie, nebo naopak podrážděnost. Postupně se zpomaluje růst dítěte, je celkově zesláblé, má otoky a je náchylné na infekce. Na první pohled je patrná ochablost svalstva. Pacienti současně trpí parazitárními infekcemi. Otoky postihují i vnitřní orgány a otok tváře může na začátku klamně naznačovat dobrý stav výživy. Charakteristické jsou i změny kůže, s častými pigmentacemi v místech, která jsou vystavena tlaku a dráždění. Závažné jsou také poruchy vnitřního prostředí. V konečném stadiu se objevují poruchy vědomí, bezvědomí a smrt.\n\nNa začátku je třeba zvládnout těžkou dehydrataci, akutní selhání ledvin, případně i příznaky šoku, akutní infekce, těžkou chudokrevnost a příznaky nedostatku vitaminů. Po úpravě dehydratace se začne velmi pomalu s podáváním výživy. Prvních pět dní je potřeba zvláštní opatrnosti, dávky se jen postupně zvyšují. Začíná se s častým podáváním malých dávek zředěného mléka. Koncentrace mléka a podávané množství se postupně zvyšují a intervaly mezi krmením se prodlužují.\n\n"}
{"id": "874445", "url": "https://cs.wikipedia.org/wiki?curid=874445", "title": "Flašinet", "text": "Flašinet\n\nFlašinet (někdy také kolovrátek) je přenosný hudební nástroj (automatofon), zpravidla poháněný klikou, který reprodukuje předem mechanicky \"nahranou\" hudbu. Patří mezi aerofonní automatofonické hudební nástroje.\n\nFlašinet pochází z východní Asie kde vznikl asi v 16. století. Do Evropy se rozšířil v prvé polovině 18. století a stal se oblíbenou zábavou vyšší společenské vrstvy. V 19. století se počaly vyrábět flašinety přenosné které se používaly při různých lidových slavnostech a nástroj takto zlidověl.\n\nKoncem 19. a počátkem 20. století mnohdy přenosný flašinet sloužil jako \"trafika\". Vojenští vysloužilci a hlavně invalidé dostávali povolení veřejně hrát a takto si vydělat na živobytí. Flašinetáři obcházeli nejen poutě a lidové zábavy, ale byli běžně k vidění v městech na ulicích kde hráli za několik drobných peněz od kolemjdoucích, jejich produkce nebyla považována za žebrotu.\n\nHrály se většinou tzv. kramářské písně, nadanější flašinetáři doprovázeli svou hru zpěvem, jejich oblíbená témata byly písně náboženské a písničky podávající svědectví o požárech, povodních, nešťastných láskách, vraždách apod. Podnikavější používali cvičenou opičku k výběru peněz. Flašinet vytlačil z ulic oblíbenou niněru.\n\nJsou to principiálně malé varhany s řadou vyladěných retných nebo jazýčkových píšťal a s měchem se stlačeným vzduchem, ten se tam vhání otáčením kliky. Klika dále otáčí válcem opatřeným kolíčky které otvírají u jednotlivých píšťal klapky a těmi proudí do píšťal stlačený vzduch. V jednodušším případě má flašinet jen jednu laděnou píšťalu a podélně několik klapek které se opět otvírají kolíčky na válci. Válec, někdy nemá výstupky ale dírky, je výměnný a pro každou skladbu jiný.\n\nMezi flašinety se někdy řadí i mnoho podobných nástrojů které neměly píšťaly, ale pomoci obdobného mechanizmu rozeznívaly zvonky, struny nebo jen laděné plíšky. Také jejich pohon se různí, může to být péro či závaží. Válec je mnohdy nahrazen kotoučem nebo pásem z tuhé lepenky. Délka skladby je omezena velikosti válečku, při použití kotouče nebo pásu může být skladba mnohem delší. Flašinet byl předchůdcem aristonu i orchestrionu.\n\nFlašinet se dodnes používá pro zpestření při různých akcích majících spojitost s minulostí, na výročních trzích, poutích a regionálních slavnostech kterým dodává starobylou atmosféru. Flašinetáři doplňují svá vystoupení také o jiné nástroje nebo produkci cvičených zvířat.\n\nV roce 2012 byla založena Sekce Flašinety a mechanické hrací stroje při Kruhu přátel Technického muzea v Brně. Od velice skromných začátků se nyní s jejími členy můžeme setkávat na mnoha nových festivalech a oslavách v České republice i v zahraničí. Pod její patronací se objevují zajímavé akce, jejichž cílem je flašinetářství v České republice udržet.\n\nHlavním cílem je propagace flašinetářství jako kdysi běžného fenoménu, který se docela často objevoval v českých městech a vesnicích. Samozřejmě také v moravských a slezských. Flašinetáři se hlavně na konci 19. a počátku 20. století objevovali jako potulní umělci, kteří se snažili přinést lidem trochu zábavy a potěšení. Podobným způsobem se snaží i dnešní šlenové sekce přinášet lidem na různých festivalech, poutích či podobných příležitostech radost, ale i poučení.\n\nTradice flašinetářských festivalů vznikla v České republice v Liberci. S nápadem přišel pracovník Severočeského muzea v Liberci Jiří Volný. První se konal v roce 2010, od roku 2014 se na festivalu začaly podílet i další organizace. Festival se rozvinul v několikadenní akci, jež začíná v Praze pod patronací Českého muzea hudby, dále pokračuje v Liberci pod Severočeským muzeem, díky z. spolku Obnova kulturního dědictví údolí Desné se přelévá do malebného prostředí Pekařova a Velkých Losin a uzavírá se v Brně, kde jej pořádá Technické muzeum Brno. Srpnový festival je osmidenní, čímž se stává opravdu ojedinělou akcí tohoto druhu.\n\nSoučástí festivalu je také seminář konaný v Technickém muzeu v Brně, kde mají odborníci příležitost prezentovat výstupy své badatelské činnosti.\n\n\n"}
{"id": "874448", "url": "https://cs.wikipedia.org/wiki?curid=874448", "title": "Neumark", "text": "Neumark\n\nNeumark může být:\n\n\n\n"}
{"id": "874454", "url": "https://cs.wikipedia.org/wiki?curid=874454", "title": "Jaroslav Kyzlink", "text": "Jaroslav Kyzlink\n\nJaroslav Kyzlink (* 21. ledna 1973, Brno) je český dirigent, který v sezóně 2012/2013 a 2013/2014 působil jako šéfdirigent opery Národního divadla v Praze. Od sezony 2016/2017 je hudebním ředitelem Opery Národního divadla.\n\nPochází z Brna, kde vyrůstal obklopen hudbou již od útlého dětství (dědeček Prof. Bohumír Štědroň byl významným hudebním vědcem).\nV Brně se ještě za studií stal sbormistrem Brněnského Akademického sboru, který se pod jeho vedením stal laureátem mnoha evropských soutěží, např. Spittal an der Drau 1994, Tolosa 1995, Gorizia 1996, mezinárodního soutěžního festivalu „Chorus Camera 1996“ Rychnov nad Kněžnou.\nBěhem intenzivní práce se sborem vystudoval dirigování sboru a orchestru (1995, 1997) na Janáčkově akademii múzických umění.\n\nOd roku 1992 působil v brněnské opeře: nejprve jako sbormistr, od roku 1996 jako dirigent, v letech 2001–2003 stál v čele souboru jako šéfdirigent a umělecký šéf. Brněnský soubor řídil na festivalech doma i v zahraničí, dvakrát při úspěšných turné po Japonsku (2001, 2003).\nOd roku 1999 působil jako hostující dirigent ve Státní opeře Praha, od roku 2002 pravidelně hostoval také v Opeře Národního divadla v Praze. V tomto období navázal také spolupráci s Operou Slovenského národního divadla v Bratislavě, kde působil v letech 2004–2006 jako šéfdirigent.\n\nPravidelně spolupracuje s předními českými a slovenskými symfonickými i komorními orchestry, je znám z mnoha projektů na koncertních pódiích a festivalů v České republice, ale také v dalších evropských zemích a Japonsku. Je zván jako porotce dirigentských a vokálních soutěží, od roku 2006 jako pedagog externě spolupracuje s Hudební fakultou VŠMU v Bratislavě.\n\nNa repertoáru má více než 30 operních titulů. Se souborem Janáčkovy opery nastudoval řadu inscenací, pro Mezinárodní festival Janáček Brno připravil světovou premiéru původní verze Janáčkovy opery \"Výlet pana Broučka do Měsíce (2010)\".\n\nV témže roce dirigoval první uvedení opery E. W. Korngolda \"Mrtvé město\" v dánské Národní opeře, nastudováním Smetanovy \"Hubičky\" se vrátil na \"Wexford Opera Festival\" (Irsko). V roce 2011 nastudoval a dirigoval série představení Dvořákovy \"Rusalky\" v Bonnu a na podzim v New National Theatre Tokyo. V roce 2012 připravil novou inscenaci Rusalky pro brněnské Národní divadlo a pro Slovenské Národní Divadlo v Bratislavě Janáčkovu \"Její pastorkyni\", v roce 2013 provedl hudební nastudování Verdiho \"Sicilských nešporů\" v brněnském Národním divadle a \"Dona Carla\" v Národním divadle v Praze. V roce 2019 hudebně nastudoval a dirigoval v pražském Národním divadle operu Bedřicha Smetany \"Dalibor\".\n\n"}
{"id": "874455", "url": "https://cs.wikipedia.org/wiki?curid=874455", "title": "Žumberk (tvrz)", "text": "Žumberk (tvrz)\n\nTvrz Žumberk je panské sídlo nacházející se ve vesnici Žumberk, části obce Žár v okrese České Budějovice. Je chráněna jako kulturní památka České republiky, na seznam památek byla pod rejstříkovým číslem 11595/3-623 zapsána před rokem 1988. Je přístupná veřejnosti, sídlí zde pobočka Jihočeského muzea v Českých Budějovicích.\n\nŽumberk byl již ve 13. století centrem šlechtického statku, panské sídlo zde vzniklo nejpozději ve 14. století. V polovině 14. století drželi ves s poplužním dvorem páni z Hrádku, od poslední čtvrtiny 14. století byl jejím majitelem vladycký rod ze Žumberka, jehož nejstarší známý člen Pavlík je poprvé připomínán v roce 1383. Na konci 15. století vystavěl zřejmě Ludvík ze Žumberka novou tvrz, neboť stávající sídlo již pravděpodobně nevyhovovalo jeho nárokům. Tato tvrz se v přestavěné podobě dochovala do dnešních dnů. Páni ze Žumberka drželi ves do začátku 16. století, po nich krátce následovali páni z Rajholce a především Pouzarové z Michnic. V roce 1600 zemřel Jindřich Pouzar, jeho dědicové Dlouhoveští z Dlouhé Vsi prodali v roce 1602 statek Petru Vokovi z Rožmberka. Po něm jej od roku 1610 drželi jeho úředníci Theobald a Jan Hockové z Zweibrucku, od rozdělení majetku roku 1612 pouze Theobald. Ten byl však souzen za padělání úředních dokladů, Žumberk tedy přešel na Švamberky, dědice Rožmberků, kteří jej připojili k novohradskému panství, jež v roce 1620 získali Buquoyové.\n\nBuquoyové žumberskou tvrz v 17. století příliš nevyužívali, v polovině 18. století již nevyhovovala jejich nárokům, takže byla využívána pro byty pro vrchnostenské zaměstnance a v roce 1817 byla prodána čtyřem poddaným, kteří si ji rozdělili. Poplužní dvůr severně od budovy tvrze byl rozdělen na osm samostatných poddanských hospodářství v 80. letech 18. století, několik dalších chalup poté vzniklo i v opevněném areálu mezi kostelem a budovou tvrze a při hradbách, díky čemuž vznikl později šířený omyl o opevněné vsi. Tvrz postupně chátrala. Po roce 1945 zůstala v majetku státu, v letech 1969–1974 byla kompletně zrekonstruována, od té doby zde sídlí muzeum venkovského lidu s expozicí malovaného lidového nábytku z jižních Čech, které je doplněno o historickou část o dějinách Žumberka a okolí. Od roku 1997 bylo zrekonstruováno opevnění včetně čtyř bašt (ve dvou z nich se nachází přístupné lapidárium), pátá dochovaná bašta je v soukromém vlastnictví a byla opravena po roce 1990. Tvrz je nyní v majetku Jihočeského kraje a spravuje ji Jihočeské muzeum v Českých Budějovicích.\n\nJádro současné tvrze pochází z konce 15. století, kdy Ludvík ze Žumberka nechal postavit zcela nové sídlo (není známo, jestli na místě staršího nebo na novém místě). Jednalo se tehdy o jednoduchou pozdně gotickou jednopatrovou čtyřkřídlou budovu (doložena 1544) s průjezdem do nádvoří; o jejím případném opevnění není známo nic. Do současné podoby renesanční vily v italském stylu byla přestavěna někdy na přelomu 16. a 17. století, buď za Jindřicha Pouzara nebo za Theobalda Hocka. Stavitel nechal k severnímu a západnímu křídlu přistavět přístavky, na nádvoří byly vybudovány pavlače, byl upraven interiér a byla provedena sgrafitová omítka. Tehdy také vzniklo do současnosti dochované opevnění, hradební zeď s baštami, mezi jehož stavitele bývá uváděn i Petr Vok z Rožmberka.\n\nRoku 1817 byla zbořena severní a severovýchodní část hradební zdi (směrem do vsi) i s bránou a jednou baštou, další zbořená bašta je uváděna v roce 1832.\n\nTvrz je postavena na jihozápadním okraji vsi, nad rybníkem na Svinenském potoce, který ji chrání ze západní a jižní strany.\n\nJedná se o čtyřkřídlou patrovou budovu s přístavky u severního a západního křídla. Ve východním křídle se nachází průjezd na malé čtvercové nádvoří s fasádou s psaníčkovými sgrafity a s pavlačemi, které jsou podklenuté valeně s výsečemi. Místnosti v přízemí tvrze jsou zaklenuté rovněž valeně, případně hřebínky. V prvním patře se nacházejí obytné místnosti přístupné z pavlačí, v jedné z reprezentačních místností jsou fragmenty nástěnných maleb s biblickým citátem ve staročeštině a vyřezávaný záklopový strop, jehož trámy jsou zdobeny rožmberskou pětilistou růží.\n\nAreál tvrze je opevněn rozsáhlým opevněním. Hradební zeď zpevněná sedmi válcovými baštami chránila i blízký kostel Umučení svatého Jana Křtitele s původním hřbitovem a sousední poplužní dvůr, opevněná plocha přesahovala rozlohu malé vsi v těsném sousedství. Do dnešních dnů se dochovala většina hradební zdi (zbořena pouze na severní a severovýchodní straně směrem do vsi) a pět bašt; šestá je zachována u budovy tvrze v půdorysné stopě, sedmá stála na místě klasicistní hospody na návsi.\n\n"}
{"id": "874460", "url": "https://cs.wikipedia.org/wiki?curid=874460", "title": "Eukleidovo okno: Příběh geometrie od rovnoběžek k hyperprostoru", "text": "Eukleidovo okno: Příběh geometrie od rovnoběžek k hyperprostoru\n\nEukleidovo okno: Příběh geometrie od rovnoběžek k hyperprostoru (anglicky Euclid's Window: the Story of Geometry from Parallel Lines to Hyperspace) je kniha od autora Leonarda Mlodinowa.\n\nAutor popisuje dějiny matematiky prostřednictvím příběhů pěti osobností, které měly zásadní vliv na současnou podobu této abstraktní vědy. Text obsahuje jak základy jednotlivých matematických myšlenek a jejich postupný vývoj v průběhu historie, tak i biografické skutečnosti o Eukleidovi, René Descartovi, Carlu Gaussovi, Albertu Einsteinovi a Edwardu Wittenovi.\n\n"}
{"id": "874462", "url": "https://cs.wikipedia.org/wiki?curid=874462", "title": "Seznam kulturních památek ve Volyni", "text": "Seznam kulturních památek ve Volyni\n\n\n"}
{"id": "874463", "url": "https://cs.wikipedia.org/wiki?curid=874463", "title": "Square Suzanne-Buisson", "text": "Square Suzanne-Buisson\n\nSquare Suzanne-Buisson je square v Paříži v 18. obvodu.\n\nSquare se nachází na místě bývalého zámeckého parku. Bylo pojmenováno po francouzské političce a odbojářce Suzanne Buisson (1883-?), která bydlela v sousední ulici \"Rue Girardon\" č. 7.\n\n"}
{"id": "874464", "url": "https://cs.wikipedia.org/wiki?curid=874464", "title": "Square de l'Île-de-France", "text": "Square de l'Île-de-France\n\nSquare de l'Île-de-France je square v Paříži ve 4. obvodu. Rozkládá se na ploše 2235 m na východním cípu ostrova Cité poblíž katedrály Notre-Dame. \"Quai de l'Archevêché\" jej odděluje od \"Square Jean-XXIII\".\n\nSquare bylo vytvořeno v roce 1914 podél nábřeží \"Quai de l'Archevêché\" v prostoru bývalé márnice, která zde byla postavena v roce 1868 prefektem Haussmannem. Budova připomínající malý řecký chrám měla vchod z nábřeží \"Quai du Marché-Neuf\" a byla postavena na místě bývalé promenády nazývané \"Terrain\". Když se márnice změnila na Ústav soudního lékařství, byla před první světovou válkou přesunuta na \"Quai de la Rapée\" do současné budovy.\n\nV letech 1954-1964 byl na square vybudován Mémorial des Martyrs de la Déportation.\n\n"}
{"id": "874465", "url": "https://cs.wikipedia.org/wiki?curid=874465", "title": "Pont de Suresnes", "text": "Pont de Suresnes\n\nPont de Suresnes (česky \"Suresneský most\") je silniční most přes řeku Seinu, který spojuje Boulogneský lesík v Paříži a město Suresnes v departementu Hauts-de-Seine.\n\nPrvní most byl postaven v roce 1842. Měl tři oblouky a měřil 150 m. Most byl zničen v roce 1870 a na jeho místě vznikl v roce 1874 nový most. Ten měl rovněž tři oblouky a mostovku měl z litiny. Tento most byl odstraněn v roce 1950.\n\nSoučasný most, třetí v pořadí, byl postaven v několika etapách mezi lety 1939 a 1950 ze železobetonu se třemi oblouky.\n\nBěhem sčítání provedeného v roce 2007 tvořil v tomto roce denní provoz na mostě 47 620 vozů.\n\n"}
{"id": "874471", "url": "https://cs.wikipedia.org/wiki?curid=874471", "title": "Messerschmitt Me 509", "text": "Messerschmitt Me 509\n\nMesserschmitt Me 509 byl projekt jednomístného stíhacího letounu společnosti Messerschmitt AG z doby druhé světové války. Vycházel z typu Me 309, z kterého převzal ocasní plochy a podvozek.\n\nNa rozdíl od 309 ale nebyl motor umístěn v přídi, nýbrž v centrální části trupu, blízko těžiště. Tato konfigurace se již osvědčila u americké Bell P-39 „Airacobra“. U 509 byly hlavním důvodem tohoto uspořádání ale problémy s tehdy neobvyklým příďovým podvozkem, který se při zkouškách 309 často lámal, jelikož nevydržel zatížení motorem, který se nacházel přímo nad ním.\n\nVelmi daleko vpředu umístěná kabina měla být vybavena systémem tlakování. Jako pohon měl být osazen Daimler-Benz DB 605, který měl pohánět standardní tažnou vrtuli dlouhou hřídelí, která měla probíhat pod pilotem.\n\nVýzbroj měly tvořit dva MG 131 a dva MG 151/20.\n\nProjekt byl ukončen současně s vývojem Me 309.\n\nPravděpodobně byly výkresy tohoto letounu dodány Japonsku, kde vznikla velmi podobná Yokosuka R2Y Seiun / Keiun, která vzlétla ještě před koncem války.\n\n\n\n"}
{"id": "874475", "url": "https://cs.wikipedia.org/wiki?curid=874475", "title": "Straight Out of Hell", "text": "Straight Out of Hell\n\nStraight Out of Hell je čtrnácté studiové album německé powermetalové skupiny Helloween. Jeho nahrávání probíhalo ve studiu Mi Sueño Studio na ostrově Tenerife. Produkce se ujal Charlie Bauerfeind a album vyšlo v lednu 2013.\n\nSkladba „Burning Sun“ je věnována varhaníkovi Jonu Lordovi.\n\n"}
{"id": "874477", "url": "https://cs.wikipedia.org/wiki?curid=874477", "title": "Ričardas Berankis", "text": "Ričardas Berankis\n\nRičardas Berankis (* 21. června 1990 Vilnius) je litevský profesionální tenista. Ve své dosavadní kariéře vyhrál na okruhu ATP World Tour jeden turnaj ve čtyřhře, když dokázal společně s Rusem Teimurazem Gabašvilim triumfovat na antukovém U.S. Men's Clay Court Championships 2015 v Houstonu. Na challengerech ATP a okruhu Futures získal do října 2017 osm titulů ve dvouhře a jeden ve čtyřhře. Sezónu 2007 zakončil jako juniorský mistr světa ITF.\n\nNa žebříčku ATP byl ve dvouhře nejvýše klasifikován v květnu 2016 na 50. místě a ve čtyřhře pak v říjnu 2015 na 139. místě. Trénují ho bývalý český tenista Jan Stočes. Dříve tuto roli plnili Němci Rainer Schüttler a Dirk Hordorff.\n\nV litevském daviscupovém týmu debutoval v šestnácti letech roku 2007 utkáním základního bloku 3. skupiny zóny Evropy a Afriky proti Irsku, v němž prohrál s Conorem Nilandem. Do roku 2018 v soutěži nastoupil k dvaceti mezistátním utkáním s bilancí 23–8 ve dvouhře a 6–7 ve čtyřhře.\n\nLitvu reprezentoval na Letních olympijských hrách 2016 v Riu de Janeiru, kde v mužské dvouhře v úvodním kole neuhrál ani jeden game na Australana Johna Millmana, figurujícího na 75. příčce žebříčku. Australský hráč se tak stal prvním tenistou v mužské olympijské dvouhře od roku 1896, který vyhrál zápas bez ztráty gamu.\n\nV roce 2004 vyhrál v kategorii čtrnáctiletých mistrovství Evropy juniorů, Orange Bowl a Eddie Herr International Tennis Championships.\n\nV sezóně 2007 odehrál všechny juniorky Grand Slamu:\n\nPo triumfu na juniorce US Open vyhrál podruhé Orange Bowl a sezónu zakončil jako juniorský mistr světa ITF.\n\nVe roce 2007 poprvé také zvítězil na mužském turnaji Futures v portugalské Albufeiře. Do hlavní soutěže prošel z kvalifikace a v devíti vítězných zápasech za sebou ztratil pouze jeden set.\n\nNa nejvyšší grandslamové úrovni se ve dvouhře nejdále probojoval do třetího kola na Australian Open 2011 a 2013. V prvním případě byl nad jeho síly Španěl David Ferrer, ve druhém nestačil ve třech setech na pozdějšího finalistu Andyho Murrayho ze Spojeného království. Na okruhu ATP World tour se probojoval z kvalifikace do finále červencového Farmers Classic 2012, hraného v kalifornském Los Angeles, v němž na Američana Sama Querreyho uhrál pouze dva gamy a odešel poražen poměrem 0–6 a 2–6.\n\nVe finále moskevského Kremlin Cupu 2017 jej porazil šestý nasazený bosenský hráč Damir Džumhur ve třech setech. V rozhodující sadě měl přitom za stavu 4–3 tři brejkboly v řadě, jež nevyužil. Následně sám přišel o servis a při dalším podání soupeře opět opět nezužitkoval vedení 0:40. Šňůrou pěti míčů pak Džumhur získal zápas ve svůj prospěch. V následném vydání žebříčku ATP se posunul ze 169. na 125. příčku.\n\n"}
{"id": "874478", "url": "https://cs.wikipedia.org/wiki?curid=874478", "title": "Acadia Parish", "text": "Acadia Parish\n\nAcadia Parish je okres ve státě Louisiana ve Spojených státech amerických. K roku 2010 zde žilo 61 773 obyvatel. Správním městem okresu je Crowley. Celková rozloha okresu činí 1 703 km².\n"}
{"id": "874480", "url": "https://cs.wikipedia.org/wiki?curid=874480", "title": "Josef Müller-Brockmann", "text": "Josef Müller-Brockmann\n\nJosef Müller-Brockmann (9. května 1914, Rapperswil – 30. srpna 1996) byl švýcarský grafický designér a pedagog.\n\nPatřil ke čtveřici grafiků, kteří v Curychu vydávali trojjazyčný časopis \"Neue Grafik – New Graphic Design – Graphisme actuel\", který od roku 1958 přispíval k výsadnímu postavení „švýcarské školy“. Tento časopis se na rozdíl od mezinárodně orientovaného časopisu \"Graphis\" dominantně soustředil na domácí tvůrce. Mezi další vydavatele patřili Carlo Vivarelli, Richard Paul Lohse a Hans Neuburg. Byl velice aktivní v propagování principů moderního grafického designu, jeho trojjazyčné \"Dějiny vizuální komunikace\" a \"Dějiny plakátu\" patří dodnes k základní literatuře dějin grafického designu.\n\nMüller-Brockmann si zaslouží pozornost i v jiné souvislosti. Už v 50. letech vícero kritiků vyčítalo švýcarskému grafickému designu sémantickou sterilitu a uniformitu, ve které se z grafického designu vytrácel život. Müller-Brockmann však ve svých koncertních plakátech dokázal spojit jasnost, čistotu a preciznost s vynalézavými výtvarnými řešeními evokujícími hudební rytmus a melodii. Dodnes slouží obhájcům modernismu jako argument pro tvrzení, že i v omezeném prostoru modernistických tvořivých principů mohou vnikat díla plná vitality a poezie.\n\n"}
{"id": "874481", "url": "https://cs.wikipedia.org/wiki?curid=874481", "title": "Litchfield (New York)", "text": "Litchfield (New York)\n\nLitchfield je město v okrese Herkimer County ve státě New York ve Spojených státech amerických. K roku 2010 zde žilo 1 513 obyvatel. S celkovou rozlohou 76,8 km² byla hustota zalidnění 19,7 obyvatel na km².\n"}
{"id": "874482", "url": "https://cs.wikipedia.org/wiki?curid=874482", "title": "Litchfield", "text": "Litchfield\n\nLitchfield může být:\n\n"}
{"id": "874483", "url": "https://cs.wikipedia.org/wiki?curid=874483", "title": "Richard Hofstadter", "text": "Richard Hofstadter\n\nRichard Hofstadter (6. srpna 1916 Buffalo – 24. října 1970 New York) byl americký historik a angažovaný intelektuál.\n\nByl profesorem americké historie na Kolumbijské univerzitě v New Yorku. Jeho práce popisující skryté motivy a zdroje amerického politického a kulturního života se stávaly intelektuálními bestsellery, za dvě z nich získal Pulitzerovu cenu: roku 1956 za knihu \"The Age of Reform\", která analyzuje populistické politické tendence na konci 19. století v USA, zejména specifické americké agrárnictví (\"farma jako podstata Ameriky\"), a roku 1964 za knihu \"Anti-intellectualism in American Life\", kde za jeden z pilířů americké kultury označuje antiintelektualismus a utilitarismus, které považuje za nutný následek demokratizace vzdělání v USA, nicméně zdůrazňuje, že jde o zákonitý rys USA, nikoli demokracie samé, jak se Američané často domnívají. Podobně vlivná se stala práce \"The Paranoid Style in American Politics\" z roku 1964, kde analyzuje, jakou roli hrály v amerických politických dějinách konspirační teorie (např. teorie o iluminátech), zejména u konzervativní pravice (Ku-klux-klan, mccarthysmus) - kniha vstoupila do politických debat 60. let, neboť bezprostředně reagovala na nástup extrémně konzervativního arizonského senátora Barryho Goldwatera do čela Republikánské strany.\n\nHofstadter se narodil v německo-židovské, luteránsko-judaistické rodině. Jeho otec byl Židem, zemřel však v Richardových deseti letech. Matka ho poté vedla k episkopalismu, on se však později proti tomuto tlaku vzbouřil a hlásil se spíše k židovským kořenům, patrně především z protestu proti antisemitismu, s nímž se setkal v profesorském sboru na Kolumbijské univerzitě, kam ve 30. letech nastoupil. Ve stejné době byl členem Komunistické strany USA. Vystoupil z ní roku 1939 kvůli antiintelektualismu, s nímž se ve straně setkal (což ho inspirovalo později k jedné z jeho klíčových knih), a také na protest proti paktu Molotov-Ribbentrop. Roku 1944 obhájil dizertační práci \"Social Darwinism in American Thought\". Již ta slavila mimořádný úspěch i na trhu, neboť se prodalo 200 000 jejích výtisků - později jeho knihy dosahovali milionových nákladů, čtenáře velmi bavil jeho živý styl, plný ironie a paradoxů. Poté nastoupil na univerzitu v Marylandu, kde se velmi spřátelil se slavným sociologem a sociálním kritikem Charles Wright Millsem. Rozšířil svou vzdělanostní základnu o psychologii a sociologii, velmi ho v té době ovlivnily texty Maxe Webera, Karla Mannheima, Sigmunda Freuda a Theodora Adorna. Roku 1946 se vrátil na Kolumbijskou univerzitu. Důležitým se v té době stal jeho spor s historikem Charlesem A. Beardem. Jeho koncepce dějin stála na konfliktu různých skupin a tříd, Hofstadter naopak oponoval, že každé společnosti vládne skrytý konsensus - to indikovalo jeho postupný přesun z levice do politického středu. Roku 1968 již byl radikálními studenty považován za konzervativce, to když kritizoval jejich agresivní metody protestu, moralistickou politickou rétoriku a iracionální romantismus. Předvídal přitom, že takovýto druh politiky přinese jen alergickou protireakci konzervativismu. Naplnění svého proroctví, vzniku reaganismu a neokonzervativismu, se však již nedočkal, zemřel roku 1970 na leukemii.\n\n\n"}
{"id": "874484", "url": "https://cs.wikipedia.org/wiki?curid=874484", "title": "Heiner Koch", "text": "Heiner Koch\n\nDr. Heiner Koch (* 13. června 1954 Düsseldorf) je německý římskokatolický kněz, od 18. ledna 2013 sídelní biskup drážďanské-míšeňské diecéze a od 8. června 2015 třetí arcibiskup berlínský.\n\nDüsseldorfský rodák vystudoval filosofii a teologii na Teologické fakultě univerzity v Bonnu. Na kněze byl vysvěcen 13. června 1980 v Kolíně nad Rýnem. Poté působil v úřadě místofaráře ve farnosti sv. Martina v Kaarstu v letech 1980-1983. Dále byl v letech 1983-1985 kaplanem pro mládež v děkanátu Neuss. V letech 1984-1989 působil v univerzitní duchovní správě v Düsseldorfu. V této doby byl zároveň kaplanem ve farnosti sv. Pavla v v Düsseldorfu a v téže době získal také i doktorát z teologie.\n\nByl jmenován rektorem kostela Nanebevzetí Panny Marie v Kolíně nad Rýnem v roce 1989. V Kolíně nad Rýnem byl pak v roce 1992 jmenováno ředitelem pastoračního centra arcibiskupské kurie. V roce 1996 jej papež vyznamenal titulem čestného papežského preláta a v roce 1998 byl jmenován kanovníkem metropolitní kapituly v Kolíně nad Rýnem.\n\nRoku 2002 byl jmenován generálním pro-vikářem a generálním sekretářem organizační komise pro XX. světové setkání mládeže v Kolíně nad Rýnem. Dne 17. března 2006 byl jmenován titulárním biskupem z \"Ros Cré\" a pomocným biskupem v Kolíně nad Rýnem. Na biskupa byl vysvěcen 7. května 2006.\nDne 18. ledna 2013 byl papežem Benediktem XVI. jmenován diecézním biskupem pro diecézi drážďansko-míšeňskou. Do úřadu byl uveden 16. března 2013.\n\nDne 8. června 2015 jej papež František ustanovil arcibiskupem Berlína.\n\n\n"}
{"id": "874485", "url": "https://cs.wikipedia.org/wiki?curid=874485", "title": "Stamford", "text": "Stamford\n\nStamford může být:\n\nSídlo ve Spojených státech amerických:\n\nSídlo ve Spojeném království:\n"}
{"id": "874486", "url": "https://cs.wikipedia.org/wiki?curid=874486", "title": "Stamford (Connecticut)", "text": "Stamford (Connecticut)\n\nStamford je město v okrese Fairfield County ve státě Connecticut ve Spojených státech amerických. K roku 2010 zde žilo 122 643 obyvatel. S celkovou rozlohou 134,9 km² byla hustota zalidnění 1 226 obyvatel na km².\n\n"}
{"id": "874487", "url": "https://cs.wikipedia.org/wiki?curid=874487", "title": "Sherrill (New York)", "text": "Sherrill (New York)\n\nSherrill je město v okrese Oneida County ve státě New York ve Spojených státech amerických. K roku 2010 zde žilo 3 071 obyvatel. S celkovou rozlohou 5,2 km² byla hustota zalidnění 590,577 obyvatel na km².\n"}
{"id": "874488", "url": "https://cs.wikipedia.org/wiki?curid=874488", "title": "Sherrill", "text": "Sherrill\n\nSherrill může být:\n\n"}
{"id": "874489", "url": "https://cs.wikipedia.org/wiki?curid=874489", "title": "Watervliet (New York)", "text": "Watervliet (New York)\n\nWatervliet je město v okrese Albany County ve státě New York ve Spojených státech amerických. K roku 2010 zde žilo 9 536 obyvatel. S celkovou rozlohou 4 km² byla hustota zalidnění 2 937 obyvatel na km². Protéká tudy řeka Hudson.\n"}
{"id": "874490", "url": "https://cs.wikipedia.org/wiki?curid=874490", "title": "Watervliet", "text": "Watervliet\n\nWatervliet může být:\n\n"}
{"id": "874491", "url": "https://cs.wikipedia.org/wiki?curid=874491", "title": "Max Miedinger", "text": "Max Miedinger\n\nMax Miedinger (24. prosince 1910, Curych, Švýcarsko – 8. března 1980, Curych, Švýcarsko) byl švýcarský typograf.\n\nŠvýcarská písmolijna Haas se v 50. letech rozhodla inovovat písmo Akzidenz Grotesk. Max Miedinger v roce 1957 s Eduardem Hoffmannem vytvořil písmo Neue Haas Grotesk, které bylo později v roce 1960 přejmenováno na Helvetiku. Stala se nejpoužívanějším písmem 60. a 70. let. Své označení získala vzhledem k zemi, kde vznikla.\n\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava\n"}
{"id": "874493", "url": "https://cs.wikipedia.org/wiki?curid=874493", "title": "Oneida", "text": "Oneida\n\nOneida může být:\n\n"}
{"id": "874494", "url": "https://cs.wikipedia.org/wiki?curid=874494", "title": "Oneida (New York)", "text": "Oneida (New York)\n\nOneida je město v okrese Madison County ve státě New York ve Spojených státech amerických. K roku 2010 zde žilo 11 393 obyvatel. S celkovou rozlohou 57,2 km² byla hustota zalidnění 199,178 obyvatel na km².\n"}
{"id": "874497", "url": "https://cs.wikipedia.org/wiki?curid=874497", "title": "Cierva Autogiro Company", "text": "Cierva Autogiro Company\n\nCierva Autogiro Company byla britská firma založená v roce 1926 za účelem výroby vírníků a posléze vrtulníků. Společnost byla financována skotským průmyslníkem a aviatikem Jamesem G. Weirem a pokračovala v konstrukcích návrhů španělského leteckého inženýra a pilota Juana de la Ciervy.\n\nPo havárii dobové největší helikoptéry Cierva W.11 Air Horse v červnu 1950, při níž zahynuli 3 lidé , James George Weir zastavil financování společnosti. Firmu Cierva Autogiro Company pak odkoupil britský podnik Saunders-Roe v roce 1951.\n\n\n"}
{"id": "874498", "url": "https://cs.wikipedia.org/wiki?curid=874498", "title": "Západní Německo na Letních olympijských hrách 1968", "text": "Západní Německo na Letních olympijských hrách 1968\n\nZápadní Německo na Letních olympijských hrách 1968 reprezentovalo 275 sportovců (232 mužů a 43 žen) v 17 sportech.\n"}
{"id": "874503", "url": "https://cs.wikipedia.org/wiki?curid=874503", "title": "Susanne Schötz", "text": "Susanne Schötz\n\nSusanne Schötz je německá historička, od roku 2005 vedoucí katedry pro hospodářské a sociální dějiny Technické univerzity v Drážďanech. Specializuje se na hospodářské a sociální dějiny maloměšťanstva, lokální maloobchod v období 1500–1900, raněnovověké obchodní kontakty, luxus a konsum, vztah práce/vlády a práce/pohlaví, roli mužů a žen v revoluci 1848/49, osobnost Louise Otto Peters a dějiny německého ženského hnutí.\n\nAbsolvovala učitelství, obor historie a němčina, na univerzitě v Lipsku. Následné studium u Prof. Dr. Hartmuta Zwahra zakončila doktorskou prací \"Städtische Mittelschichten in Leipzig während der bürgerlichen Umwälzung (1830–1870), untersucht auf der Grundlage biographischer Massenquellen\". \n\nV letech 1984 až 1998 byla vědeckou asistentkou na téže univerzitě. Mezi lety 1991 až 1993 se podílela v několika vládních komisích na demokratické transformaci a obnovení předmětu dějiny v Sasku. V letech 1998 až 2005 pracovala na různých vědeckých institucích, mimo jiné na univerzitách v Lipsku, Chemnitz a Jeně. V lednu 2004 se habilitovala na fakultě historie, filozofie a teologie univerzity v Bielefeldu. Od 1. července 2006 je řádnou profesorkou na katedře hospodářských a sociálních dějin na Technické univerzitě v Drážďanech.\n\nSusanne Schötz je členkou Arbeitskreis historischer Frauenforschung a vedoucí jejího regionálního centra Východ, které sdružuje spolkové země Sasko, Durynsko a Sasko-Anhaltsko. Od roku 2000 je místopředsedkyní společnosti Louise Otto-Peters-Gesellschaft e. V. v Lipsku.\n\n\n"}
{"id": "874507", "url": "https://cs.wikipedia.org/wiki?curid=874507", "title": "Oneonta (New York)", "text": "Oneonta (New York)\n\nOneonta je město v okrese Otsego County ve státě New York ve Spojených státech amerických. K roku 2010 zde žilo 13 901 obyvatel. S celkovou rozlohou 11,3 km² byla hustota zalidnění 1230,177 obyvatel na km².\n"}
{"id": "874508", "url": "https://cs.wikipedia.org/wiki?curid=874508", "title": "Oneonta", "text": "Oneonta\n\nOneonta může být:\n\n\n\n"}
{"id": "874509", "url": "https://cs.wikipedia.org/wiki?curid=874509", "title": "Shelton", "text": "Shelton\n\nShelton může být:\n\n\n"}
{"id": "874511", "url": "https://cs.wikipedia.org/wiki?curid=874511", "title": "Barovka", "text": "Barovka\n\nBarovka je potok tekoucí v okrese Havlíčkův Brod v Kraji Vysočina. Je to pravostranný přítok řeky Doubravy. Délka toku činí 6,1 km. Plocha povodí měří 10,5 km².\n\nBarovka pramení v Železných horách mezi Chloumkem, Křemenicí a Barovicemi v nadmořské výšce okolo 620 m. Po celé své délce teče převážně jihozápadním směrem. Na horním toku protéká lesem, po jehož opuštění zhruba na 4 říčním kilometru teče při západním okraji vesničky Lhůta a o zhruba 2 kilometry níže po proudu při jihovýchodním okraji Suché (Lány). Vlévá se západně od Libice nad Doubravou do řeky Doubravy na jejím 61,2 říčním kilometru v nadmořské výšce okolo 405 m.\n\nNejvětším přítokem Barovky je bezejmenný potok ústící zleva na 2,0 říčním kilometru při jižním okraji Suché. Délka jeho toku činí 2,2 km. \n"}
{"id": "874513", "url": "https://cs.wikipedia.org/wiki?curid=874513", "title": "Adams County (Washington)", "text": "Adams County (Washington)\n\nAdams County je okres ve státě Washington ve Spojených státech amerických. K roku 2010 zde žilo 18 728 obyvatel. Správním městem okresu je Ritzville. Celková rozloha okresu činí 4 999 km². Vznikl odtržením od okresu Whitman County.\n"}
{"id": "874515", "url": "https://cs.wikipedia.org/wiki?curid=874515", "title": "Eva Režnarová", "text": "Eva Režnarová\n\nEva Režnarová (* 12. března 1961 v Ostravě) je česká herečka.\n\nherečka, dabérka, profesorka na konzervatoři, ale i bývalá hlasatelka v ČT, konferenciérka.\n\n\n\nBrutální Nikita (Madelein)\n\nDva roky jako hlasatelka v České televizi v Ostravě konferenciérka velmi rozsáhlá její spolupráce s ostravským rozhlasem. Je známá i jako profesorka na pražské konzervatoři, kde již okolo 8 let učí a připravuje budoucí herecké tváře českého nebe. Od dětství umí plynně německý jazyk a ruštinu. Hraje na klavír, má ráda hudbu, tanec, kulturu, alpinismus, řízení auta ….\n\n"}
{"id": "874516", "url": "https://cs.wikipedia.org/wiki?curid=874516", "title": "Asotin County", "text": "Asotin County\n\nAsotin County je okres ve státě Washington ve Spojených státech amerických. K roku 2010 zde žilo 21 623 obyvatel. Správním městem okresu je Asotin. Celková rozloha okresu činí 1 660 km².\n"}
{"id": "874518", "url": "https://cs.wikipedia.org/wiki?curid=874518", "title": "Benton County (Washington)", "text": "Benton County (Washington)\n\nBenton County je okres ve státě Washington ve Spojených státech amerických. K roku 2010 zde žilo 175 177 obyvatel. Správním městem okresu je Prosser. Celková rozloha okresu činí 4 558 km².\n"}
{"id": "874520", "url": "https://cs.wikipedia.org/wiki?curid=874520", "title": "Chelan County", "text": "Chelan County\n\nChelan County je okres ve státě Washington ve Spojených státech amerických. K roku 2010 zde žilo 72 453 obyvatel. Správním městem okresu je Wenatchee. Celková rozloha okresu činí 7 754 km².\n"}
{"id": "874521", "url": "https://cs.wikipedia.org/wiki?curid=874521", "title": "Clallam County", "text": "Clallam County\n\nClallam County je okres ve státě Washington ve Spojených státech amerických. K roku 2010 zde žilo 71 404 obyvatel. Správním městem okresu je Port Angeles. Celková rozloha okresu činí 6 915 km².\n"}
{"id": "874522", "url": "https://cs.wikipedia.org/wiki?curid=874522", "title": "Clark County (Washington)", "text": "Clark County (Washington)\n\nClark County je okres ve státě Washington ve Spojených státech amerických. K roku 2010 zde žilo 425 363 obyvatel. Správním městem okresu je Vancouver. Celková rozloha okresu činí 1 699 km².\n"}
{"id": "874525", "url": "https://cs.wikipedia.org/wiki?curid=874525", "title": "Columbia County (Washington)", "text": "Columbia County (Washington)\n\nColumbia County je okres ve státě Washington ve Spojených státech amerických. K roku 2010 zde žilo 4 078 obyvatel. Správním městem okresu je Dayton. Celková rozloha okresu činí 2 264 km².\n"}
{"id": "874526", "url": "https://cs.wikipedia.org/wiki?curid=874526", "title": "Cowlitz County", "text": "Cowlitz County\n\nCowlitz County je okres ve státě Washington ve Spojených státech amerických. K roku 2010 zde žilo 102 410 obyvatel. Správním městem okresu je Kelso. Celková rozloha okresu činí 3 020 km.\n"}
{"id": "874527", "url": "https://cs.wikipedia.org/wiki?curid=874527", "title": "Ferry County", "text": "Ferry County\n\nFerry County je okres ve státě Washington ve Spojených státech amerických. K roku 2010 zde žilo 7 551 obyvatel. Správním městem okresu je Republic. Celková rozloha okresu činí 5 846 km². Vznikl odtržením od Stevens County.\n"}
{"id": "874528", "url": "https://cs.wikipedia.org/wiki?curid=874528", "title": "Stevens County (Washington)", "text": "Stevens County (Washington)\n\nStevens County je okres ve státě Washington ve Spojených státech amerických. K roku 2010 zde žilo 43 531 obyvatel. Správním městem okresu je Colville. Celková rozloha okresu činí 6 581 km².\n"}
{"id": "874530", "url": "https://cs.wikipedia.org/wiki?curid=874530", "title": "Cierva W.14 Skeeter", "text": "Cierva W.14 Skeeter\n\nCierva W.14 Skeeter (po převzetí společnosti Cierva Autogiro Company podnikem Saunders-Roe přeznačen na Saunders-Roe Skeeter) byl britský dvoumístný cvičný a průzkumný vrtulník s třílistým nosným rotorem a vyrovnávacím ocasním rotorem na konci trupu. Byl to první vrtulník v Army Air Corps, ozbrojené složce britské armády. U prototypu Skeeteru bylo použito část vybavení z předchozího experimentálního typu Cierva W.9.\n\n Velká Británie\n Německo\n Portugalsko\n\nData z publikace \"Saunders and Saro Aircraft since 1917\".\n\n\n\n"}
{"id": "874531", "url": "https://cs.wikipedia.org/wiki?curid=874531", "title": "Spokane County", "text": "Spokane County\n\nSpokane County je okres ve státě Washington ve Spojených státech amerických. K roku 2010 zde žilo 471 221 obyvatel. Správním městem okresu je Spokane. Celková rozloha okresu činí 4 613 km².\n\nOkres vznikl v roce 1858, v roce 1864 byl sloučen do Stevens County a v roce 1879 se od něj odtrhl.\n"}
{"id": "874532", "url": "https://cs.wikipedia.org/wiki?curid=874532", "title": "Wahkiakum County", "text": "Wahkiakum County\n\nWahkiakum County je okres ve státě Washington ve Spojených státech amerických. K roku 2010 zde žilo 3 978 obyvatel. Správním městem okresu je Cathlamet. Celková rozloha okresu činí 743 km².\n"}
{"id": "874535", "url": "https://cs.wikipedia.org/wiki?curid=874535", "title": "Walla Walla County", "text": "Walla Walla County\n\nWalla Walla County je okres ve státě Washington ve Spojených státech amerických. K roku 2010 zde žilo 58 781 obyvatel. Správním městem okresu je Walla Walla. Celková rozloha okresu činí 3 364 km².\n"}
{"id": "874536", "url": "https://cs.wikipedia.org/wiki?curid=874536", "title": "Whitman County", "text": "Whitman County\n\nWhitman County je okres ve státě Washington ve Spojených státech amerických. K roku 2010 zde žilo 44 776 obyvatel. Správním městem okresu je Colfax. Celková rozloha okresu činí 5 641 km².\n"}
{"id": "874538", "url": "https://cs.wikipedia.org/wiki?curid=874538", "title": "Yakima County", "text": "Yakima County\n\nYakima County je okres ve státě Washington ve Spojených státech amerických. K roku 2010 zde žilo 243 231 obyvatel. Správním městem okresu je Yakima. Celková rozloha okresu činí 11 168 km².\n"}
{"id": "874539", "url": "https://cs.wikipedia.org/wiki?curid=874539", "title": "Garfield County (Washington)", "text": "Garfield County (Washington)\n\nGarfield County je okres ve státě Washington ve Spojených státech amerických. K roku 2010 zde žilo 2 266 obyvatel. Správním městem okresu je Pomeroy. Celková rozloha okresu činí 1 860 km².\n"}
{"id": "874540", "url": "https://cs.wikipedia.org/wiki?curid=874540", "title": "Grant County (Washington)", "text": "Grant County (Washington)\n\nGrant County je okres ve státě Washington ve Spojených státech amerických. K roku 2010 zde žilo 89 120 obyvatel. Správním městem okresu je Ephrata. Celková rozloha okresu činí 7 229 km². Vznikl odtržením od Douglas County.\n"}
{"id": "874541", "url": "https://cs.wikipedia.org/wiki?curid=874541", "title": "Grays Harbor County", "text": "Grays Harbor County\n\nGrays Harbor County je okres ve státě Washington ve Spojených státech amerických. K roku 2010 zde žilo 72 797 obyvatel. Správním městem okresu je Montesano. Celková rozloha okresu činí 5 760 km².\n"}
{"id": "874542", "url": "https://cs.wikipedia.org/wiki?curid=874542", "title": "Kanton Bozouls", "text": "Kanton Bozouls\n\nKanton Bozouls ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "874543", "url": "https://cs.wikipedia.org/wiki?curid=874543", "title": "Island County", "text": "Island County\n\nIsland County je okres ve státě Washington ve Spojených státech amerických. K roku 2010 zde žilo 78 506 obyvatel. Správním městem okresu je Coupeville. Celková rozloha okresu činí 1 339 km².\n"}
{"id": "874544", "url": "https://cs.wikipedia.org/wiki?curid=874544", "title": "Kanton Decazeville", "text": "Kanton Decazeville\n\nKanton Decazeville ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "874545", "url": "https://cs.wikipedia.org/wiki?curid=874545", "title": "Jefferson County (Washington)", "text": "Jefferson County (Washington)\n\nJefferson County je okres ve státě Washington ve Spojených státech amerických. K roku 2010 zde žilo 29 872 obyvatel. Správním městem okresu je Port Townsend. Celková rozloha okresu činí 5 657 km².\n"}
{"id": "874546", "url": "https://cs.wikipedia.org/wiki?curid=874546", "title": "Kitsap County", "text": "Kitsap County\n\nKitsap County je okres ve státě Washington ve Spojených státech amerických. K roku 2010 zde žilo 251 133 obyvatel. Správním městem okresu je Port Orchard. Celková rozloha okresu činí 1 466 km².\n"}
{"id": "874547", "url": "https://cs.wikipedia.org/wiki?curid=874547", "title": "Neufelden", "text": "Neufelden\n\nNeufelden je městys v rakouské spolkové zemi Horní Rakousy, v okrese Rohrbach.\nV roce 2012 zde žilo 1 278 obyvatel.\n"}
{"id": "874548", "url": "https://cs.wikipedia.org/wiki?curid=874548", "title": "Moran (příjmení)", "text": "Moran (příjmení)\n\nPříjmení Moran má více držitelů:\n\n"}
{"id": "874551", "url": "https://cs.wikipedia.org/wiki?curid=874551", "title": "Microvia spoj", "text": "Microvia spoj\n\nMicrovia je druh mnohavrstvého plošného spoje, který k propojení jednotlivých vodivých vrstev využívá skryté, slepé a průběžné otvory užší než 150 µm. K dosažení vodivého spojení mezi motivy různých vrstev jsou otvory buď pokovené, nebo je do nich během výroby vetřena vodivá pasta. Miniaturní otvory jsou realizovány různými technologiemi:\n\nPro základ takového plošného spoje se nejdříve vytvoří otvory do základního lepícího listu – tzv. prepregu. Do děr se vnese vodivá pasta a z obou stran se nalaminuje tenká měděná fólie. Na fólii se vytvoří vodivý motiv (např. zakrytím požadovaného motivu fotorezistem a odleptáním okolní mědi) a proces se opakuje přiložením další vrstvy prepregu s připravenými otvory.\n\n\n"}
{"id": "874556", "url": "https://cs.wikipedia.org/wiki?curid=874556", "title": "Kittitas County", "text": "Kittitas County\n\nKittitas County je okres ve státě Washington ve Spojených státech amerických. K roku 2010 zde žilo 40 915 obyvatel. Správním městem okresu je Ellensburg. Celková rozloha okresu činí 6 042 km².\n"}
{"id": "874558", "url": "https://cs.wikipedia.org/wiki?curid=874558", "title": "Klickitat County", "text": "Klickitat County\n\nKlickitat County je okres ve státě Washington ve Spojených státech amerických. K roku 2010 zde žilo 20 318 obyvatel. Správním městem okresu je Goldendale. Celková rozloha okresu činí 4 931 km².\n"}
{"id": "874559", "url": "https://cs.wikipedia.org/wiki?curid=874559", "title": "Kanton Saint-Beauzély", "text": "Kanton Saint-Beauzély\n\nKanton Saint-Beauzély ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "874560", "url": "https://cs.wikipedia.org/wiki?curid=874560", "title": "Lewis County (Washington)", "text": "Lewis County (Washington)\n\nLewis County je okres ve státě Washington ve Spojených státech amerických. K roku 2010 zde žilo 75 455 obyvatel. Správním městem okresu je Chehalis. Celková rozloha okresu činí 6 309 km².\n"}
{"id": "874561", "url": "https://cs.wikipedia.org/wiki?curid=874561", "title": "Kanton Saint-Amans-des-Cots", "text": "Kanton Saint-Amans-des-Cots\n\nKanton Saint-Amans-des-Cots ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "874562", "url": "https://cs.wikipedia.org/wiki?curid=874562", "title": "Lincoln County (Washington)", "text": "Lincoln County (Washington)\n\nLincoln County je okres ve státě Washington ve Spojených státech amerických. K roku 2010 zde žilo 10 570 obyvatel. Správním městem okresu je Davenport. Celková rozloha okresu činí 6 061 km².\n"}
{"id": "874563", "url": "https://cs.wikipedia.org/wiki?curid=874563", "title": "Kanton Saint-Affrique", "text": "Kanton Saint-Affrique\n\nKanton Saint-Affrique ( ) je francouzský kanton v departementu Aveyron v regionu Midi-Pyrénées. Tvoří ho 11 obcí.\n\n"}
{"id": "874566", "url": "https://cs.wikipedia.org/wiki?curid=874566", "title": "Kanton Mur-de-Barrez", "text": "Kanton Mur-de-Barrez\n\nKanton Mur-de-Barrez ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "874567", "url": "https://cs.wikipedia.org/wiki?curid=874567", "title": "Kanton Naucelle", "text": "Kanton Naucelle\n\nKanton Naucelle ( ) je francouzský kanton v departementu Aveyron v regionu Midi-Pyrénées. Tvoří ho osm obcí.\n\n"}
{"id": "874568", "url": "https://cs.wikipedia.org/wiki?curid=874568", "title": "Okanogan County", "text": "Okanogan County\n\nOkanogan County je okres ve státě Washington ve Spojených státech amerických. K roku 2010 zde žilo 41 120 obyvatel. Správním městem okresu je Okanogan. Celková rozloha okresu činí 13 766 km², což z něj dělá největší okres ve státě.\n"}
{"id": "874569", "url": "https://cs.wikipedia.org/wiki?curid=874569", "title": "Kanton Rieupeyroux", "text": "Kanton Rieupeyroux\n\nKanton Rieupeyroux ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "874570", "url": "https://cs.wikipedia.org/wiki?curid=874570", "title": "Nucetto", "text": "Nucetto\n\nNucetto je italská obec v provincii Cuneo v oblasti Piemont.\n\nK 31. prosinci 2011 zde žilo 436 obyvatel.\n\nBagnasco, Battifollo, Ceva, Perlo\n"}
{"id": "874571", "url": "https://cs.wikipedia.org/wiki?curid=874571", "title": "Pacific County", "text": "Pacific County\n\nPacific County je okres ve státě Washington ve Spojených státech amerických. K roku 2010 zde žilo 20 920 obyvatel. Správním městem okresu je South Bend. Celková rozloha okresu činí 3 170 km².\n"}
{"id": "874572", "url": "https://cs.wikipedia.org/wiki?curid=874572", "title": "Kanton Montbazens", "text": "Kanton Montbazens\n\nKanton Montbazens ( ) je francouzský kanton v departementu Aveyron v regionu Midi-Pyrénées. Tvoří ho 13 obcí.\n\n"}
{"id": "874573", "url": "https://cs.wikipedia.org/wiki?curid=874573", "title": "Pend Oreille County", "text": "Pend Oreille County\n\nPend Oreille County je okres ve státě Washington ve Spojených státech amerických. K roku 2010 zde žilo 13 001 obyvatel. Správním městem okresu je Newport. Celková rozloha okresu činí 3 691 km².\n"}
{"id": "874574", "url": "https://cs.wikipedia.org/wiki?curid=874574", "title": "San Juan County (Washington)", "text": "San Juan County (Washington)\n\nSan Juan County je okres ve státě Washington ve Spojených státech amerických. K roku 2010 zde žilo 15 769 obyvatel. Správním městem okresu je Friday Harbor. Celková rozloha okresu činí 1 608 km².\n"}
{"id": "874575", "url": "https://cs.wikipedia.org/wiki?curid=874575", "title": "Kanton Cassagnes-Bégonhès", "text": "Kanton Cassagnes-Bégonhès\n\nKanton Cassagnes-Bégonhès ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "874576", "url": "https://cs.wikipedia.org/wiki?curid=874576", "title": "Skamania County", "text": "Skamania County\n\nSkamania County je okres ve státě Washington ve Spojených státech amerických. K roku 2010 zde žilo 11 066 obyvatel. Správním městem okresu je Stevenson. Celková rozloha okresu činí 4 362 km².\n"}
{"id": "874577", "url": "https://cs.wikipedia.org/wiki?curid=874577", "title": "Kanton Nant", "text": "Kanton Nant\n\nKanton Nant ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "874578", "url": "https://cs.wikipedia.org/wiki?curid=874578", "title": "Moran", "text": "Moran\n\nMoran může být:\n\n\n\n\n"}
{"id": "874579", "url": "https://cs.wikipedia.org/wiki?curid=874579", "title": "Amir Weintraub", "text": "Amir Weintraub\n\nAmir Weintraub, (* 16. září 1986 Rechovot) je izraelský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do roku 2013 devět titulů ve dvouhře a třináct ve čtyřhře.\n\nNa žebříčku ATP byl ve dvouhře nejvýše klasifikován v květnu 2012 na 161. místě a ve čtyřhře pak v listopadu 2008 na 264. místě. Trénuje ho Šlomo Zoreff.\n\nV roce 2009 se probojoval do finále mistrovství Izraele, v němž nestačil na Dudiho Selu ve třech sadách. V prosinci 2010 Selovi finálovou porážku oplatil poměrem 7–6, 3–6, 7–6 a získal titul izraelského mistra.\n\nDo první kvalifikace dvouhry Grand Slamu nastoupil na lednovém Australian Open 2011 v Melbourne Parku, kde vypadl v úvodním kole.\n\nNa nejvyšší grandslamové úrovni se ve dvouhře nejdále probojoval do druhého kola Australian Open 2013. Jako kvalifikant nejdříve zdolal Argentince Guida Pellu. Ve druhé fázi jej vyřadil sedmnáctý nasazený němec Philipp Kohlschreiber ve třech sadách.\n\nV izraelském daviscupovém týmu debutoval v roce 2011 utkáním základního bloku 1. skupiny zóny Evropy a Afriky proti Polsku, v němž jako dvojka vyhrál nad Jerzym Janowiczem. Do roku 2013 v soutěži nastoupil ke čtyřem mezistátním utkáním s bilancí 5–2 ve dvouhře a 0–0 ve čtyřhře.\n\nDne 16. září 2011 zdolal v daviscupové baráži o Světovou skupinu proti Kanadě Milose Raonice po čtyřsetovém průběhu, ale o dva dny později podlehl v rozhodujícím utkání Vaskovi Pospisilovi, čímž Izrael po prohře 2:3 na zápasy nepostoupil do elitní skupiny.\n\nV zářijové daviscupové baráži roku 2012 o Světovou skupinu vyhrál obě dvouhry nad japonskými hráči Tacumou Item i Go Soedou a přispěl k výhře 3:2 nad Japonskem, která znamenala návrat Izraele do Světové skupiny pro rok 2013.\n\n"}
{"id": "874580", "url": "https://cs.wikipedia.org/wiki?curid=874580", "title": "Kanton Capdenac-Gare", "text": "Kanton Capdenac-Gare\n\nKanton Capdenac-Gare ( ) je francouzský kanton v departementu Aveyron v regionu Midi-Pyrénées. Tvoří ho 10 obcí.\n\n"}
{"id": "874581", "url": "https://cs.wikipedia.org/wiki?curid=874581", "title": "Kanton Rignac", "text": "Kanton Rignac\n\nKanton Rignac ( ) je francouzský kanton v departementu Aveyron v regionu Midi-Pyrénées. Tvoří ho osm obcí.\n\n"}
{"id": "874582", "url": "https://cs.wikipedia.org/wiki?curid=874582", "title": "Kanton Campagnac", "text": "Kanton Campagnac\n\nKanton Campagnac ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "874583", "url": "https://cs.wikipedia.org/wiki?curid=874583", "title": "Kanton Camarès", "text": "Kanton Camarès\n\nKanton Camarès ( ) je francouzský kanton v departementu Aveyron v regionu Midi-Pyrénées. Tvoří ho 10 obcí.\n\n"}
{"id": "874584", "url": "https://cs.wikipedia.org/wiki?curid=874584", "title": "Bristol Belvedere", "text": "Bristol Belvedere\n\nBristol Type 192 Belvedere byl britský vojenský transportní dvoumotorový vrtulník s tandemovým uspořádáním nosných rotorů vyrobený společností Bristol Aeroplane Company. Byl to první vrtulník tohoto typu v britském letectvu (Royal Air Force), kde sloužil v letech 1961–1969. Konstrukčně vychází z předchozího experimentálního typu Bristol Type 173, který podnikl první zkušební let v roce 1952.\n\n\n\nData z:\n\n\n\n"}
{"id": "874585", "url": "https://cs.wikipedia.org/wiki?curid=874585", "title": "Kanton Conques", "text": "Kanton Conques\n\nKanton Conques ( ) je francouzský kanton v departementu Aveyron v regionu Midi-Pyrénées. Tvoří ho šest obcí.\n\n"}
{"id": "874586", "url": "https://cs.wikipedia.org/wiki?curid=874586", "title": "Kanton Marcillac-Vallon", "text": "Kanton Marcillac-Vallon\n\nKanton Marcillac-Vallon ( ) je francouzský kanton v departementu Aveyron v regionu Midi-Pyrénées. Tvoří ho 10 obcí.\n\n"}
{"id": "874589", "url": "https://cs.wikipedia.org/wiki?curid=874589", "title": "Peter Morgan", "text": "Peter Morgan\n\nPeter Morgan (* 10. dubna 1963 Londýn, Anglie) je britský scenárista a dramatik. Jeho asi nejznámějším dílem je scénář k filmu Královna, který byl mj. v roce 2006 nominován na Oscara v kategorii nejlepší původní scénář a vyhrál Zlatý glóbus v kategorii nejlepší scénář.\n\nNarodil se v Londýně. Matka Inga (roz. Bojcek) byla katolička narozená v Polsku, otec Arthur Morgenthau byl německý Žid a zemřel, když bylo Peterovi devět let. Peter vystudoval výtvarné umění na University of Leeds. V roce 1997 se oženil s Annou Carolinou Schwarzenbergovou, dcerou Karla Schwarzenberga (civilní svatba se konala 28. července 1997 v Londýně a církevní sňatek se konal 6. září 1997 v rakouském Murau). Manželé mají pět dětí. V roce 2009 se přestěhovali z Londýna do Vídně. V roce 2014 se s manželkou rozešli a Morgan se usadil v Londýně.\n\nOd 90. let 20. století píše scénáře pro televizní seriály a filmy. Nejúspěšnější byl doposud televizní film \"The Deal\" z roku 2003, který se věnoval vztahům britských politiků Tonyho Blaira a Gordona Browna. Jeho pokračováním byl film \"The Queen\" (Královna), který už byl uveden v kinech a získal několik významných ocenění. Následovaly další televizní a filmové scénáře, například začal psát scénář k bondovce Skyfall, projekt však v roce 2010, kdy byla produkce přerušena, opustil. Jeho scénáře se věnují většinou historii a politice.\n\n\n"}
{"id": "874590", "url": "https://cs.wikipedia.org/wiki?curid=874590", "title": "Multiwire", "text": "Multiwire\n\nMultiwire je typ plošného spoje, kde jsou spoje mezi pájecími ploškami realizovány především pomocí drátků. \n\nJádro plošného spoje tvoří substrát s vodivým obrazcem vyrobeným klasicky jako u běžných plošných spojů (např. vyleptáním do měděné fólie nebo kombinací chemického a elektrolytického pokovování). Tyto vodivé cesty mají funkci napájecí. Na jádro se nanese adhezivní vrstva, do které jsou pokladeny a zamáčnkuty tenké izolované vodiče o průměru 100 - 2,5 µm a elektrické pevnosti 2kV. Na adhezivní pastu s vodiči se pak přiloží prepreg a deska se zalaminuje. V tomto okamžiku je možné položit další vrstvu adhezivní pasty a vytvořit další vrstvu vodičů. Dále se s deskou může pracovat jako s klasickým plošným spojem - vytvoření otvorů, pokovení otvorů atd.\n\nPlošný spoj typu multiwire využívající specifické materiály. Jako vodič použit drát ze slitiny CuCd o tloušťce 64 µm s polyimidovou izolací o tloušťce 25 µm. Jako jádro desky je použita slitina FeNi nebo mědi a kevlaru. Otvory se vrtají laserem pracujícím na základě oxidu uhličitého.\n\n\n"}
{"id": "874591", "url": "https://cs.wikipedia.org/wiki?curid=874591", "title": "Adrian Frutiger", "text": "Adrian Frutiger\n\nAdrian Frutiger (24. května 1928 Unterseen, kanton Bern, Švýcarsko – 10. září 2015 Bremgarten bei Bern, Švýcarsko) byl švýcarský tvůrce písma, typograf a grafik, který který výrazně ovlivnil směr typografie druhé poloviny 20. a počátku 21. století. Za svůj život obsáhl překotný vývoj technologií od horké sazby přes fotosazbu až po digitální publikování. \n\nMezi největší Frutigerova díla patří zejména písma Univers, Frutiger nebo Avenir. Tato bezpatková písma patří do rodin neogrotesků, humanist a geometrických písem. Univers byl v roce 1957 jedním z prvních bezpatkových (bezserifových) písem, která byla používána pro souvislou sazbu. Navíc byl vyroben v mnoha řezech jak pro ruční, strojovou, foto a později i pro počítačovou sazbu. Univers je jedním z prvních písem, které se začali používat jako náhrada patkových písem i pro souvislou sazbu. Toto bezpatkové písmo se ještě více než Helvetica odklání od geometrické konstrukce. Jemná práce s váhou linky a delikátní tvary mu přinesly označení kaligrafický sans−serif. \n\nAdrian Frutiger se narodil jako syn tkalce a tkadleny. Vyučil se však sazečem v Interlakenu u polygrafické společnosti Otto Schlaefli (Schlaefli & Maurer AG). Poté studoval na Vysoké škole uměleckoprůmyslové v Zürichu (1949-1951) – atelier Alfred Willi Mann a Walter Käch. Absolvoval s diplomovou prací: Evropský vývoj písma od řecké Lapidar- alfabety po renesanční písma. Později Frutiger pracoval jako grafik v Curychu. V roce 1952 se stal členem pařížské písmolijny Deberny & Peignot. Roku 1962 Frutiger založil vlastní grafické studio v Arcueil poblíž Paříže, spolu s Brunem Pfäffli a André Gürtler. Mezitím učil na na École Estienne a École Nationale Supérieure des Arts Décoratifs. Od roku 1992 žil již v Bremgarten bei Bern.\n\nAdrian Frutiger byl dvakrát ženatý. Jeho první manželka, Paulette Flückiger zemřela v roce 1954 po narození jejich syna Stéphana. V roce 1955 se oženil s Simone Bickel, která zemřela v roce 2008. Dvě dcery z tohoto manželství, Anne-Sylvie a Annik, spáchaly ve věku 16 a 20 let sebevraždu. Na jejich památku s manželkou založili nadaci \"Fondation Adrian et Simone Frutiger\"\",\" která podporuje neuropsychologický a neuropsychiatrický výzkum. \n\nFrutiger výrazně ovlivnil francouzský grafický design a spolu s Hansem (Jeanem) Widmerem se stali zakladateli dodnes vlivné skupiny švýcarských grafických designérů žijících ve Francii.\n\nMezi jeho nejslavnější díla patří lineární grotesk Univers, Frutiger a Avenir. Písmo Univers bylo použito pro pařížské letiště Charles de Gaulle (Roissy) včetně piktogramů vyrobených na zakázku. Známá je rovněž „Frutigerova šipka“, použitá právě v orientačním systému pařížského letiště.\n\nDalšího světového uznání se dostalu jeho písmu OCR-B vytvořeném roku 1968, které je dodnes standardem ve strojově čitelných písmech a od roku 1976 je certifikováno normou ISO pod číslem ISO 1073/II-1976 (E) standard.\n\nPísmo \"ASTRA-Frutiger \" je od roku 1990 písmem švýcarských dopravních značek.\n\n\n\n\n"}
{"id": "874592", "url": "https://cs.wikipedia.org/wiki?curid=874592", "title": "Miloš Knor", "text": "Miloš Knor\n\nMiloš Knor (* 18. prosince 1967 v Českých Budějovicích) je český moderátor, komik a scenárista.\n\nJde o absolventa Střední zemědělské školy technické v Českých Budějovicích, poté pracoval několik let v prodejně Mototechny, pak z důvodu možnosti vyššího výdělku přešel pracovat do Uhelných skladů, od roku 1990 pracoval v rakouském Linci, kde rozvážel nealkoholické nápoje.\n\nDebutoval v roce 2007 v pořadu „Na stojáka“ televize HBO. „Předvedl jsem nakonec svou scénku Poprvé, která vypráví příběh jen slovy začínajícími na p, což je podle mne jedno z nejslavnějších vystoupení. Moc jsem ale nezaujal. Pak mi režisér Zdeněk Tyc zavolal, ať ukážu i něco jiného. S Jointem za volantem jsem už uspěl, přidal Poprvé a podle reakcí diváků jsem poznal, že se baví,“ vzpomíná na své začátky Miloš Knor.\n\nV roce 2008 založil uměleckou agenturu KOMICI s.r.o. Jejich premiérové představení s názvem „KOMICI s.r.o.“ odehráli 29. 1. 2008 v Českých Budějovicích. Od září 2009 hraje i své vlastní představení s názvem „OneKnorShow“.\n\nV přímém přenosu moderoval se Zuzanou Bubílkovou opening TV Barrandov. Stal se autorem a moderátorem pořadu „KnorTime“ na TV Barrandov. Na téže televizi byl spoluautorem a hercem ve skečové show „KOKO TV“. Spolu se Zuzanou Bubílkovou byl autorem a protagonistou série „Hašteření“. S Ivou Pazderkovou moderoval vyhlášení ankety „Král bílé stopy“ 2009 a 2010 ČT4.\n\nV roce 2010 moderoval zábavnou show „Rande naslepo!“ uváděnou na TV Prima. 14. 5. 2010 byl hostem Jana Krause v pořadu „Uvolněte se, prosím“. Spolupracuje na všech dílech soutěže „Česko Slovensko má talent I i II“. Je oblíbeným moderátorem a bavičem různých společenských akcí. V roce 2017 byl zmíněn v písni kapely Morčata na útěku Di do prdele!. \nJe rozvedený, má syna Miloše (1987) a dceru Moniku (1990).\n\n\n\n"}
{"id": "874593", "url": "https://cs.wikipedia.org/wiki?curid=874593", "title": "Kanton Cornus", "text": "Kanton Cornus\n\nKanton Cornus ( ) je francouzský kanton v departementu Aveyron v regionu Midi-Pyrénées. Tvoří ho devět obcí.\n\n"}
{"id": "874594", "url": "https://cs.wikipedia.org/wiki?curid=874594", "title": "Přenos dat", "text": "Přenos dat\n\nPřenos dat je přenos digitálních zpráv nebo digitalizovaného analogového signálu pomocí fyzického dvoubodového nebo vícebodového přenosového média, kterým může být metalický kabel, optický kabel nebo bezdrátový přenos. Přenos zahrnuje \"vysílání\" (zkratka \"Tx\") a \"příjem\" (zkratka \"Rx\"). Přenosové technologie a metody se vztahují k fyzickým vlastnostem protokolů jako je modulace, demodulace, linkový kód, ekvalizace, detekce a oprava chyb, bitová synchronizace a multiplexování.\n\nDatová komunikace nebo digitální komunikace je poněkud širší pojem než přenos dat. Zahrnuje i přípravu k odeslání, řízení přenosu a procesy navazující na příjem. Tyto úlohy jsou obvykle realizované vyššími vrstvami, a mohou zahrnovat např. digitalizaci analogového signálu a kompresi dat.\n\nData se šířila ne-elektronickou formou (např. opticky, akusticky, mechanicky) v podstatě od vzniku komunikace. Analogový datový signál byl posílán elektronicky od příchodu telefonu. Nicméně, první uskutečnění datového elektromagnetického přenosu v moderní době byl pomocí telegrafie (1809), která pracuje s digitálními signály. Všechny základní teoretické práce o přenosu dat a informačních teoriích zpracovaných osobnostmi jako Harry Nyquist, Ralph Hartley, Claude Shannon a dalšími během počátku 20. století, byly vytvořeny s ohledem na toto použití.\nPřenos dat je využíván v počítačích, na počítačových sběrnicích a pro komunikaci s periferními zařízeními přes paralelní a sériové porty, jako RS-232 (1969), Firewire (1995) a USB (1996). Principy přenosu dat jsou využívány také v paměťových médiích pro detekci a korekci chyb od roku 1951. Přenos dat je využíván v zařízení počítačových sítí, jako jsou modemy (1940), adaptéry lokální sítě (LAN (1964), opakovače, rozbočovače, mikrovlnné spoje, bezdrátové přístupové body (1997), atd.\nV telefonních sítí je digitální komunikace využívána pro přenos telefonátů přes měděné nebo optické kabely pomocí pulzně-kódové modulace (PCM), tedy vzorkování a digitalizace signálu, v kombinaci s multiplexováním (1962). Telefonní ústředny se staly digitálními a softwarově řízenými, což usnadňuje funkci mnoha rozšiřujících služeb. Například první telefonní ústředna AXE byla uvedena v roce 1976. Od konce osmdesátých let, byla digitální komunikace umožněna koncovému uživateli, pomocí digitální sítě integrovaných služeb (ISDN). Od konce devadesátých let se staly technologie širokopásmového přístupu jako je ADSL, kabelové modemy, FTTB a FTTH, široce rozšířenými pro malé kanceláře a domácnosti. Současným trendem je nahradit tradiční telekomunikační služby pomocí paketové komunikace, jako je IP telefonie a IPTV.\n\nPřenos analogových signálů digitálně, umožňuje lepší možnosti zpracování signálu. Schopnost zpracovat signál znamená, že komunikační chyby způsobené náhodnými okolnostmi při přenosu, je možno zjistit a opravit. Digitální signály mohou být také vzorkovány namísto periodického monitorování. I multiplexování několika digitálních signálů je také mnohem jednodušší než multiplexování analogových signálů. Všechny tyto výhody a nedávný pokrok v širokopásmových komunikačních kanálech a elektronice, který umožnil vědcům jich plně využít, se digitální komunikace rychle rozrostla. Digitální komunikace začala vytlačovat analogovou komunikaci kvůli obrovské poptávce po přenosu počítačových dat a schopnosti digitálních komunikace, která to umožňuje. Digitální revoluce má také za následek rozvoj mnoha digitálních telekomunikačních aplikací, kde jsou použity principy přenosu dat. Příklady jsou mobilní telefonie, videokonference, digitální televize (1998), digitální rádio (1999), telemetrie, atd.\n\nAnalogový přenos je přenos spojitého proměnného signálu, digitální komunikace je přenos diskrétních zpráv. Tyto zprávy jsou buďto reprezentovány sledem impulsů prostřednictvím linkového kódu (základní pásmo) nebo omezeným počtem lineárních průběhů (přeložené pásmo), a to za použití digitální modulace. Modulace přeloženého pásma a odpovídající demodulace (nebo také detekce) se provádí prostřednictvím modemu. Podle nejběžnější definice digitálního signálu jsou oba signály – základního i přeloženého pásma, které jsou reprezentovány bitovými toky, považovány za digitální vysílání. Naproti tomu jiná alternativní definice považuje pouze signál v základním pásmu jako digitální a přenos přeloženého pásma digitálních dat jako formu digitálně-analogového převodu. Přenášená data mohou být digitální zprávy pocházející z datového zdroje, jako například počítač nebo klávesnice, ale také analogový signál, jako telefonní hovor nebo video signál, digitalizovaný do bitového proudu (např. pomocí pulzně kódové modulace).\n\nDigitální přenos nebo přenos dat tradičně patří do oblasti telekomunikací a elektrotechniky. Základní principy přenosu dat mohou být pokryty v rámci počítačové vědy/techniky v oboru datové komunikace. To zahrnuje také počítačové sítě, počítačové komunikační aplikace a síťové protokoly, například směrování a meziprocesovou komunikaci. Ačkoli TCP (\"Transmission Control Protocol\", tj. \"protokol řízeného přenosu\") zahrnuje pojem „přenos“, není TCP a jiné protokoly transportní vrstvy obvykle popsán v učebnicích nebo v kurzech o přenosu dat, ale v počítačových sítích.\n\nFyzicky se dá signál přenášet jednou z následujících možností:\n\n\n\nV telekomunikacích je sériový přenos sekvenční přenos signálu, zastupující znaky nebo jiný druh dat. Digitální sériové přenosy jsou realizovány jako bity posílané přes jeden vodič nebo sekvenčně optickou cestou. Vzhledem k tomu, že tento způsob nevyžaduje tolik práce se signálem (a existuje menší riziko chyby než u paralelního přenosu), může být přenosová rychlost po každé jednotlivé cestě větší. To se dá s výhodou použít na delší vzdálenosti pro kontrolní součet nebo paritní bit.\n\nParalelní přenos v oblasti telekomunikací znamená současný přenos signálního prvku znaků nebo jiného druhu údajů. V digitální komunikaci je paralelní přenos současným přenosem souvisejících signálních prvků přes dvě nebo více samostatných cest. Používá více vodičů, které mohou přenášet více bitů současně, což umožňuje vyšší rychlost přenosu dat, než jaké lze dosáhnout pomocí sériového přenosu. Tato metoda se používá interně v počítači, například pro vnitřní sběrnice, někdy i externě, například u tiskáren. Hlavním problémem je „zkreslení“ (a přeslechy), protože vodiče při paralelním přenosu mají (záměrně) mírně odlišné vlastnosti. Kvůli tomu mohou být některé bity přijaty dříve než ostatní, což může poškodit zprávu. K řešení tohoto problému se nabízí paritní bit, nicméně paralelní přenos na dlouhé vzdálenosti je stále méně spolehlivý, protože narušení přenosu je mnohem pravděpodobnější.\n\nData lze také přenášet off-line, např. při prvotním přenosu (migraci) dat do mračna. Amazon tvrdí, že DHL má největší šířku pásma. Tzv. přenos „na flashce v kabele“.\n\n"}
{"id": "874595", "url": "https://cs.wikipedia.org/wiki?curid=874595", "title": "Kanton Najac", "text": "Kanton Najac\n\nKanton Najac ( ) je francouzský kanton v departementu Aveyron v regionu Midi-Pyrénées. Tvoří ho sedm obcí.\n\n"}
{"id": "874597", "url": "https://cs.wikipedia.org/wiki?curid=874597", "title": "Kanton Laguiole", "text": "Kanton Laguiole\n\nKanton Laguiole ( ) je francouzský kanton v departementu Aveyron v regionu Midi-Pyrénées. Tvoří ho pět obcí.\n\n"}
{"id": "874598", "url": "https://cs.wikipedia.org/wiki?curid=874598", "title": "Kanton Laissac", "text": "Kanton Laissac\n\nKanton Laissac ( ) je francouzský kanton v departementu Aveyron v regionu Midi-Pyrénées. Tvoří ho osm obcí.\n\n"}
{"id": "874599", "url": "https://cs.wikipedia.org/wiki?curid=874599", "title": "Kanton Millau-Est", "text": "Kanton Millau-Est\n\nKanton Millau-Est ( ) je francouzský kanton v departementu Aveyron v regionu Midi-Pyrénées. Tvoří ho čtyři obce.\n\n"}
{"id": "874600", "url": "https://cs.wikipedia.org/wiki?curid=874600", "title": "Kanton Millau-Ouest", "text": "Kanton Millau-Ouest\n\nKanton Millau-Ouest ( ) je francouzský kanton v departementu Aveyron v regionu Midi-Pyrénées. Tvoří ho čtyři obcí.\n\n"}
{"id": "874602", "url": "https://cs.wikipedia.org/wiki?curid=874602", "title": "Kanton Rodez-Est", "text": "Kanton Rodez-Est\n\nKanton Rodez-Est ( ) je francouzský kanton v departementu Aveyron v regionu Midi-Pyrénées. Tvoří ho tři obce.\n\n"}
{"id": "874604", "url": "https://cs.wikipedia.org/wiki?curid=874604", "title": "Kanton Rodez-Nord", "text": "Kanton Rodez-Nord\n\nKanton Rodez-Nord ( ) je francouzský kanton v departementu Aveyron v regionu Midi-Pyrénées. Tvoří ho tři obce.\n\n"}
{"id": "874605", "url": "https://cs.wikipedia.org/wiki?curid=874605", "title": "Mníchova Lehota", "text": "Mníchova Lehota\n\nMníchova Lehota je obec na Slovensku, v okrese Trenčín v Trenčínském kraji.\n\nV roce 2015 zde žilo 1 221 obyvatel.\n\nPrvní písemná zmínka o obci pochází již z roku 1269. V roce 1708 se zde odehrála bitva u Trenčína mezi armádou Františka II. Rákocziho a císařskou armádou pod vedením generála Siegberta Heistera.\n\nV obci stojí římskokatolický gotický kostel Nejsvětější Trojice ze 14. století.\n\n"}
{"id": "874606", "url": "https://cs.wikipedia.org/wiki?curid=874606", "title": "Kanton Rodez-Ouest", "text": "Kanton Rodez-Ouest\n\nKanton Rodez-Ouest ( ) je francouzský kanton v departementu Aveyron v regionu Midi-Pyrénées. Tvoří ho čtyři obce.\n\n"}
{"id": "874611", "url": "https://cs.wikipedia.org/wiki?curid=874611", "title": "Kanton L'Isle-en-Dodon", "text": "Kanton L'Isle-en-Dodon\n\nKanton L'Isle-en-Dodon ( ) je francouzský kanton v departementu Haute-Garonne v regionu Midi-Pyrénées. Tvoří ho 24 obcí.\n\n"}
{"id": "874615", "url": "https://cs.wikipedia.org/wiki?curid=874615", "title": "Oměj pestrý", "text": "Oměj pestrý\n\nOměj pestrý (\"Aconitum variegatum\") je druh rostliny z čeledi pryskyřníkovité (\"Ranunculaceae\").\n\nJedná se asi o 30–200cm vysokou vytrvalou rostlinu s podzemním oddenkem a nepravidelně kulovitými bulvami. Lodyha je lysá, obvykle přímá. Listy jsou střídavé, dolní dlouze řapíkaté, horní až přisedlé. Čepele jsou v obrysu mnohoúhelníkovité, dlanitě členěné, pětisečné (řidčeji až sedmi), oboustranně lysé, nelesklé. Květy jsou nejčastěji modré barvy a jsou uspořádány do květenství, hroznu někdy s postranními hrozeny, květenství je lysé, na bázi květních stopek s listeny, na květních stopkách jsou pod květem listénce, květní stopky jsou lysé. Okvětních lístků je 5, nejčastěji sytě až světleji modrofialové, vzácně bílé nebo pestré, horní tvoří přilbu, která je kuželovitá až vakovitá, vysoce vyklenutá, asi 2x vyšší než široká. Kvete v červnu až v srpnu. Uvnitř jsou dva kornoutovité nektáriové lístky s nektárii, jsou rovné nebo jen zahnuté, lysé, ostruha je na konci hákovitě zahnutá. Tyčinek je mnoho. Semeníky jsou většinou 3, řidčeji 5. Plodem je měchýřek, měchýřky jsou uspořádány do souplodí. Počet chromozómů je 2n=16. Oměj pestrý je náš nejproměnlivější oměj, kdy variabilitu podmiňuje jak prostředí, tak i genetika.\n\nVelmi variabilní druh a také taxonomický komplex, mimo ČR je rozlišováno více poddruhů a variet i další příbuzné druhy, jako \"Aconitum degenii\" a \"Aconitum pilipes\".\n\nJedná se o evropský druh, roste ve střední Evropě na jih po Slovinsko a severní Itálii, na východ po východní Karpaty. V ČR se vyskytuje roztroušeně od nížin do subalpinského stupně, v nižších polohách často ve stinných roklích, v horských oblastech často roste v luzích podél vodních toků a ve vysokostébelných nivách.\n\n \n"}
{"id": "874617", "url": "https://cs.wikipedia.org/wiki?curid=874617", "title": "Třída Yıldız", "text": "Třída Yıldız\n\nTřída Yıldız je třída raketových člunů tureckého námořnictva. Celkem byly postaveny dvě jednotky této třídy. Obě jsou stále v aktivní službě.\n\nKonstrukce této třídy vychází z typové řady FPB 57 německé loděnice Lürssen, na základě které už turecké námořnictvo získalo osm jednotek třídy \"Doğan\". Plavidla mají stejný trup a výzbroj, liší se použitý bojový řídící systém a další elektronika. Obě jednotky této třídy byly postaveny přímo v Turecku. Raketové čluny \"Karayel\" (P 349) a \"Karayel\" (P 349) byly do služby zařazeny v letech 1996–1997. Loděnice poté přešla na dále vylepšenou třídu \"Kılıç\".\n\nPlavidla jsou vybavena bojovým řídícím systémem STACOS-FD Mod 4. Nesou navigační radar KH1007, přehledový radar Plessey AWS-6, radar pro řízení palby Siemens Albis TMX-CW a optotronický systém řízení palby LIOD Mk 2.\n\nVýzbroj této třídy je shodná s třídou \"Doğan\". Hlavňovou výzbroj tvoří jeden dvouúčelový 76mm kanón OTO Melara Compact v dělové věži na přídi a 35mm dvojkanón Oerlikon ve věži na zádi. Doplňují je dva 7,62mm kulomety. Údernou výzbroj tvoří až osm protilodních střel RGM-84C Harpoon (třída \"Doğan\" nese střely starší verze A). Pohonný systém tvoří čtyři diesely MTU 16V956 TB91. Nejvyšší rychlost dosahuje 36,5 uzlu.\n"}
{"id": "874620", "url": "https://cs.wikipedia.org/wiki?curid=874620", "title": "Oměj tuhý", "text": "Oměj tuhý\n\nOměj tuhý (\"Aconitum firmum\") je druh rostliny z čeledi pryskyřníkovité (\"Ranunculaceae\"). Jedná se o druh z příbuzenského komplexu \"Aconitum napellus\" agg.\n\nJedná se asi o 40–180 cm vysokou vytrvalou rostlinu s podzemním oddenkem a řepovitými bulvami. Lodyha je celá lysá nebo nahoře chlupatá, obvykle přímá. Listy jsou střídavé, dolní dlouze řapíkaté, horní až přisedlé. Čepele jsou v obrysu mnohoúhelníkovité, dlanitě členěné, troj až pětisečné, oboustranně lysé, na rubu lesklé.. Źilnatina listů je s četnými anastomózami. Květy jsou nejčastěji tmavě modrofialové barvy a jsou uspořádány do květenství, hroznu někdy s postranními hrozny, květenství je chlupaté nebo lysé, na bázi květních stopek s listeny, na květních stopkách jsou pod květem listénce, květní stopky jsou lysé nebo chlupaté. Okvětních lístků je 5, nejčastěji tmavě modrofialové, horní tvoří přilbu, která je vyklenutá, přibližně stejně vysoká jak široká. Kvete v červenci až v srpnu. Uvnitř jsou dva kornoutovité nektariové lístky s nektárii, jsou prohnuté, ostruha je na konci mírně hlavatá. Tyčinek je mnoho. Semeníky jsou většinou 2–3. Plodem je měchýřek, měchýřky jsou uspořádány do souplodí. Počet chromozómů je 2n=32.\n\nJedná se o zástupce v rámci komplexu \"Aconitum napellus\" agg. v Karpatech. Jinde rostou blízce příbuzné taxony, jako v českém masívu \"Aconitum plicatum\", v Alpách \"Aconitum napellus\" s. str. a další. Oměj tuhý je variabilní, rozlišováno více poddruhů. Oměj tuhý pravý (\"Aconitum firmum\" subsp. \"firmum\") se vyznačuje lysými lodahami, květenství, květními stopkami a dalšími znaky. Roste od masívu Babia hora na východ, na území ČR nezasahuje. V západní části areálu roste oměj tuhý moravský (\"Aconitum firmum\" subsp. \"moravicum\"), který má chlupaté horní části lodyh, květenství, květní stopky a další znaky. Roste v západní části areálu, zhruba od Moravskoslezských Beskyd po Západní Tatry.\nRoste ve východní části střední Evropy, v Karpatech.\n\n \n"}
{"id": "874622", "url": "https://cs.wikipedia.org/wiki?curid=874622", "title": "Marie-Joseph Lagrange", "text": "Marie-Joseph Lagrange\n\nNarodil se jako Albert Lagrange ve zbožné a vzdělané rodině v západní Francii, blízko švýcarských hranic. Jeho otec byl právník a přesvědčený demokrat, což nebylo mezi francouzskými katolíky v té době běžné. Na střední škole se začal zajímat o archeologii a geologii, roku 1872 byl přijat na důstojnickou školu v Saint-Cyr a studoval práva. Roku 1878 získal doktorát práv, vstoupil do semináře v Issy-les-Moulineaux a 1879 byl přijat do dominikánského řádu, kde přijal jméno Marie-Joseph. Roku 1880 byli dominikáni z Francie vypovězeni, Lagrange studoval ve španělské Salamance církevní dějiny a hebrejštinu a roku 1883 byl vysvěcen na kněze. Když se mohl vrátit do Francie, studoval jazyky Blízkého východu v Toulouse a tři semestry ve Vídni, kde se – vedle studia egyptských jazyků – seznámil s rabínskou exegezí a Talmudem. Roku 1889 ho představený poslal do Jeruzaléma, aby tam při klášteře svatého Štěpána založil biblickou školu.\n\nRoku 1890 vznikla \"École pratique des études bibliques\" a roku 1892 \"Revue biblique\", první francouzský vědecký časopis, věnovaný Bibli a archeologii Předního východu. Lagrange se věnoval historicko-kritické vědecké exegezi podle německého vzoru, založené na filologických a archeologických výzkumech, a byl za to v letech 1907 až 1920 opakovaně kritizován z Vatikánu. Jeho školu naopak podpořila francouzská akademie klasických studií a od roku 1920 dostala název \"École biblique et archéologique francaise\". Roku 1935 se Lagrange musel ze zdravotních důvodů vrátit do Francie, kde v klášteře v Saint-Maximin dále psal a přednášel až do své smrti roku 1938. Jeho exegetické metody schválil už v roce 1946 papež Pius XII. a postupně se v katolické církvi prosadily. Roku 1988 byl v Římě zahájen proces jeho blahořečení.\n\n"}
{"id": "874625", "url": "https://cs.wikipedia.org/wiki?curid=874625", "title": "Ashburn (Georgie)", "text": "Ashburn (Georgie)\n\nAshburn je město v okrese Turner County ve státě Georgie ve Spojených státech amerických. K roku 2010 zde žilo 4 152 obyvatel. S celkovou rozlohou 11,8 km² byla hustota zalidnění 377,5 obyvatel na km².\n"}
{"id": "874626", "url": "https://cs.wikipedia.org/wiki?curid=874626", "title": "Ashburn", "text": "Ashburn\n\nAshburn může být:\n\n"}
{"id": "874628", "url": "https://cs.wikipedia.org/wiki?curid=874628", "title": "Winnsboro", "text": "Winnsboro\n\nWinnsboro může být:\n\n"}
{"id": "874629", "url": "https://cs.wikipedia.org/wiki?curid=874629", "title": "Winnsboro (Texas)", "text": "Winnsboro (Texas)\n\nWinnsboro je město na hranicích okresů Wood County a Franklin County ve státě Texas ve Spojených státech amerických. K roku 2000 zde žilo 3 584 obyvatel. S celkovou rozlohou 9,5 km² byla hustota zalidnění 376 obyvatel na km².\n"}
{"id": "874631", "url": "https://cs.wikipedia.org/wiki?curid=874631", "title": "Farmington", "text": "Farmington\n\nFarmington může být:\n\n"}
{"id": "874632", "url": "https://cs.wikipedia.org/wiki?curid=874632", "title": "Glenview", "text": "Glenview\n\nNázev Glenview se může vztahovat k více místům:\n\nv Irsku:\n\nv Novém Zélandu:\n\nve Spojených státech amerických:\n\nve fikci:\n"}
{"id": "874633", "url": "https://cs.wikipedia.org/wiki?curid=874633", "title": "Farmington (Michigan)", "text": "Farmington (Michigan)\n\nFarmington je město v okrese Oakland County ve státě Michigan ve Spojených státech amerických. K roku 2010 zde žilo 10 372 obyvatel. S celkovou rozlohou 6,89 km² byla hustota zalidnění 1 505,5 obyvatel na km².\n"}
{"id": "874634", "url": "https://cs.wikipedia.org/wiki?curid=874634", "title": "Farmington (Maine)", "text": "Farmington (Maine)\n\nFarmington je město v okrese Franklin County ve státě Maine ve Spojených státech amerických. K roku 2010 zde žilo 7 760 obyvatel. S celkovou rozlohou 144,57 km² byla hustota zalidnění 53,8 obyvatel na km².\n"}
{"id": "874635", "url": "https://cs.wikipedia.org/wiki?curid=874635", "title": "Farmington (Minnesota)", "text": "Farmington (Minnesota)\n\nFarmington je město v okrese Dakota County ve státě Minnesota ve Spojených státech amerických. K roku 2010 zde žilo 21 086 obyvatel. S celkovou rozlohou 38,69 km² byla hustota zalidnění 545 obyvatel na km².\n"}
{"id": "874636", "url": "https://cs.wikipedia.org/wiki?curid=874636", "title": "Jean Widmer", "text": "Jean Widmer\n\nJean (Hans) Widmer (* 31. března 1929 Frauenfeld, Švýcarsko) je francouzský typograf narozený ve Švýcarsku.\n\nStudoval na Kunstgewerbeschule v Curychu a poté pokračoval ve studiu na École des Beaux Arts. Jeho kariéra v oblasti grafického designu začala a skončila ve Francii. Působil jako umělecký vedoucí a fotograf pro agenturu SNIP, pro obchodní dům Galeries Lafayette v letech 1955–1959 a pracoval pro módní časopis \"Jardin des Mode\" v letech 1961–1970. Potom odešel, aby s manželkou Nicole vytvořil vlastní agenturu Visuel design. Jeho studio mělo na starosti program firemních identit, značení a informační systém pro Centre Georges Pompidou, Musée d'Orsay, Institut du monde arabe. Widmer navrhl první systém turistického značení pro francouzské dálnice. Logo Centre George Pompidou odráží architekturu budovy. Jeho jednoduché formy návrhu byly založeny na účelu modernismu: forma sleduje funkci.\n\nV plakátech pro Centre de création industrielle velice zajímavě a efektivně použil tvary, kruhy či ovály.\n\nZdeno Kolesár. \"Kapitoly z dejín grafického designu\". Bratislava : Slovenské centrum dizajnu, 2006. 224 s. ISBN 8096865854.\n\n"}
{"id": "874637", "url": "https://cs.wikipedia.org/wiki?curid=874637", "title": "Farmington (Mississippi)", "text": "Farmington (Mississippi)\n\nFarmington je město v okrese Alcorn County ve státě Mississippi ve Spojených státech amerických. K roku 2000 zde žilo 1 810 obyvatel. S celkovou rozlohou 9,7 km² byla hustota zalidnění 187 obyvatel na km².\n"}
{"id": "874638", "url": "https://cs.wikipedia.org/wiki?curid=874638", "title": "Ramské jezero", "text": "Ramské jezero\n\nRamské jezero (chorvatsky Ramsko jezero) se nachází v jihozápadní části Bosny a Hercegoviny (općina Prozor-Rama). Vzniklo v roce 1968 jako umělé jezero přehrazením řeky Rama (poblíž vesnice Mluše). Jezero je dlouhé až 12 km; s četnými ostrovy a výběžky a jeho hloubka dosahuje u hráze až 95 m. Jeho rozloha je 15,5 km.\n\nJezero vodou plní kromě Ramy samotné také několik dalších, menších řek. Velmi rychle a dobře se plní v jarních měsících, kdy v okolních horách taje sníh, v létě je jeho hladina obvykle nižší z důvodu nedostatku srážek.\n\nNejvětší ostrov Ramského jezera, Šćit, byl po napuštění nádrže spojen s pevninou náspem. Další dva menší ostrůvky, Umac a Škarine jsou odděleny od pevniny zcela. Na prvním z trojice ostrovů se nachází františkánský klášter.\n"}
{"id": "874639", "url": "https://cs.wikipedia.org/wiki?curid=874639", "title": "Farmington (Missouri)", "text": "Farmington (Missouri)\n\nFarmington je město v okrese St. Francois County ve státě Missouri ve Spojených státech amerických. K roku 2010 zde žilo 16 240 obyvatel. S celkovou rozlohou 24,32 km² byla hustota zalidnění 667,76 obyvatel na km².\n"}
{"id": "874641", "url": "https://cs.wikipedia.org/wiki?curid=874641", "title": "Kostel svatého Bartoloměje (Vrahovice)", "text": "Kostel svatého Bartoloměje (Vrahovice)\n\nFarní kostel svatého Bartoloměje je barokní stavba nacházející se na návsi ve Vrahovicích a tvořící dominantu vsi. Je chráněn jako kulturní památka České republiky.\n\nKostel sv. Bartoloměje je v pořadí již třetí kostel vystavěný ve Vrahovicích. Původní stavba vyhořela koncem 16. stol., pozdější stavba nevyhovovala v 19. stol. svým malým prostorem. Stavba současného kostela začala v květnu 1831. Problémy s financováním způsobily, že byl dokončen a vysvěcen až v r. 1836. Vybavení interiérů byly dokončeno až v koncem 19. stol. V 90. letech 20. stol. prošel kostel celkovou rekonstrukcí.\n\n"}
{"id": "874642", "url": "https://cs.wikipedia.org/wiki?curid=874642", "title": "Farmington (New Hampshire)", "text": "Farmington (New Hampshire)\n\nFarmington je město v okrese Strafford County ve státě New Hampshire ve Spojených státech amerických. K roku 2010 zde žilo 6 786 obyvatel. S celkovou rozlohou 97,2 km² byla hustota zalidnění 70 obyvatel na km².\n"}
{"id": "874643", "url": "https://cs.wikipedia.org/wiki?curid=874643", "title": "Farmington (Nové Mexiko)", "text": "Farmington (Nové Mexiko)\n\nFarmington je město v okrese San Juan County ve státě Nové Mexiko ve Spojených státech amerických. K roku 2010 zde žilo 45 877 obyvatel. S celkovou rozlohou 69,9 km² byla hustota zalidnění 656,32 obyvatel na km².\n"}
{"id": "874644", "url": "https://cs.wikipedia.org/wiki?curid=874644", "title": "Byt (film, 1960)", "text": "Byt (film, 1960)\n\nByt, anlicky \"The Apartment\", je americké romantické filmové drama z roku 1960 režiséra Billy Wildera s Jackem Lemmonem a Shirley MacLainovou v hlavní roli. Film získal celkem pět Oscarů v kategorii nejlepší film, scénář, výprava, režie a střih a dále také tři ocenění Zlatý glóbus.\n\nKariérní úředník jedné velké newyorské pojišťovny Baxter, který buduje svoji pracovní kariéru tím, že zapůjčuje svůj vlastní byt svým nadřízeným pro jejich milostné hrátky a pletky má v domě, kde bydlí, pověst velkého zhýralce a proutníka.\n\nZlom v této praxi ale nastane ve chvíli, kdy začne svůj byt půjčovat samotnému řediteli pojišťovny, který se zde schází se slečnou Kubelíkovou, která v jejich pojišťovně obsluhuje výtah a která je Baxterovi velmi sympatická. Kubelíková se zde po jedné ze schůzek s ředitelem pokusí neúspěšně spáchat sebevraždu předávkováním prášky. Baxter ji zde najde a společně se sousedem doktorem zachrání, přitom se s Baxterem sblíží natolik, že Baxter nejenže odmítne šéfovské místo v pojišťovně, ale slečna Kubelíková nakonec opustí i ředitele pojišťovny a odejde k Baxterovi.\n\n"}
{"id": "874646", "url": "https://cs.wikipedia.org/wiki?curid=874646", "title": "Turistická značená trasa 1406", "text": "Turistická značená trasa 1406\n\nTrasa začíná v městské části Plzeň-Košutka, směřuje zprvu k severu na vrchol Krkavce. Pak již trasa sleduje v podstatě východní směr a propojuje severní Plzeňsko s Rokycanskem. Trasa 1406 prochází obcemi Záluží, Třemošná, Zruč-Senec, severem obchází Drahotínský rybník a přes Dolanský most překonává Berounku. Dále pokračuje přes Chrást a kolem Kokotských rybníků pokračuje do Oseka a Volduch. Odtud závěrečná část trasy prochází přírodní parkem Radeč a končí v Těškově. Délka trasy je 41,5 km.\n\n"}
{"id": "874647", "url": "https://cs.wikipedia.org/wiki?curid=874647", "title": "Farmington (New York)", "text": "Farmington (New York)\n\nFarmington je město v okrese Ontario County ve státě New York ve Spojených státech amerických. K roku 2010 zde žilo 11 825 obyvatel. S celkovou rozlohou 102,2 km² byla hustota zalidnění 115,7 obyvatel na km².\n"}
{"id": "874648", "url": "https://cs.wikipedia.org/wiki?curid=874648", "title": "Fennville", "text": "Fennville\n\nFennville je město v okrese Allegan County ve státě Michigan ve Spojených státech amerických. K roku 2010 zde žilo 1 398 obyvatel. S celkovou rozlohou 2,87 km² byla hustota zalidnění 587,1 obyvatel na km².\n"}
{"id": "874649", "url": "https://cs.wikipedia.org/wiki?curid=874649", "title": "Kanton Aspet", "text": "Kanton Aspet\n\nKanton Aspet ( ) je francouzský kanton v departementu Haute-Garonne v regionu Midi-Pyrénées. Tvoří ho 21 obcí.\n\n"}
{"id": "874650", "url": "https://cs.wikipedia.org/wiki?curid=874650", "title": "Fenton", "text": "Fenton\n\nFenton může být:\n\n"}
{"id": "874651", "url": "https://cs.wikipedia.org/wiki?curid=874651", "title": "Fenton (Michigan)", "text": "Fenton (Michigan)\n\nFenton je město v okresech Livingston County, Oakland County a Genesee County ve státě Michigan ve Spojených státech amerických. K roku 2010 zde žilo 11 756 obyvatel. S celkovou rozlohou 18,13 km² byla hustota zalidnění 648,4 obyvatel na km².\n"}
{"id": "874653", "url": "https://cs.wikipedia.org/wiki?curid=874653", "title": "Kanton Aurignac", "text": "Kanton Aurignac\n\nKanton Aurignac ( ) je francouzský kanton v departementu Haute-Garonne v regionu Midi-Pyrénées. Tvoří ho 19 obcí.\n\n"}
{"id": "874654", "url": "https://cs.wikipedia.org/wiki?curid=874654", "title": "Kanton Auterive", "text": "Kanton Auterive\n\nKanton Auterive ( ) je francouzský kanton v departementu Haute-Garonne v regionu Midi-Pyrénées. Tvoří ho 11 obcí.\n\n"}
{"id": "874655", "url": "https://cs.wikipedia.org/wiki?curid=874655", "title": "Kanton Le Fousseret", "text": "Kanton Le Fousseret\n\nKanton Le Fousseret ( ) je francouzský kanton v departementu Haute-Garonne v regionu Midi-Pyrénées. Tvoří ho 15 obcí.\n\n"}
{"id": "874656", "url": "https://cs.wikipedia.org/wiki?curid=874656", "title": "Kanton Léguevin", "text": "Kanton Léguevin\n\nKanton Léguevin ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874669", "url": "https://cs.wikipedia.org/wiki?curid=874669", "title": "Saint-Cyr (film)", "text": "Saint-Cyr (film)\n\nSaint-Cyr je francouzské filmové drama režisérky Patricie Mazuyové z roku 2000. Námětem pro něj byl román \"La maison d'Esther\" od Yves Dangerfield. Hlavní roli Madame de Maintenon zde hraje Isabelle Huppertová. Hudbu k filmu složil John Cale a soundtrack vyšel jako \"Saint-Cyr\". Cale s Mazuyovou později spolupracoval i na filmech \"Sport de filles\" (2011) a \"Paul Sanchez est revenu!\" (2018).\n\n"}
{"id": "874675", "url": "https://cs.wikipedia.org/wiki?curid=874675", "title": "Rodina Redgrave", "text": "Rodina Redgrave\n\nRodina Redgrave je anglická herecká (umělecká) rodina, která představuje dynastii zahrnující čtyři generace herců. Členové rodiny pracovali od 19. století v divadle, později se uplatnili i ve filmu a v televizi. Někteří členové rodiny také píšou divadelní hry a knihy. Nejznámější členkou rodu je herečka Vanessa Redgrave, držitelka Oscara, ceny Tony, ceny Zlatý glóbus a cenu Emmy. Její dcera Natasha Richardson zemřela po lyžařské nehodě v roce 2009.\n\n\n\n"}
{"id": "874677", "url": "https://cs.wikipedia.org/wiki?curid=874677", "title": "Farmington (Wisconsin)", "text": "Farmington (Wisconsin)\n\nFarmington je název několika míst ve státě Wisconsin ve Spojených státech amerických:\n\n"}
{"id": "874679", "url": "https://cs.wikipedia.org/wiki?curid=874679", "title": "Prenzlauer Berg", "text": "Prenzlauer Berg\n\nPrenzlauer Berg je místní část berlínského městského obvodu Pankow. Od svého založení až do správní reformy v r. 2001 byl samostatným městským obvodem.\n\nMístní část Prenzlauer Berg je součást městského obvodu Pankow v severovýchodním Berlíně a hraničí na západě a jihozápadě s obvodem Mitte, na jihu s obvodem Friedrichshain-Kreuzberg, na východě s obvodem Lichtenberg a na severu s místními částmi Weißensee a Pankow.\n\nPrenzlauer Berg sestává hlavně ze starých budov, z nichž většina byla postavena na přelomu 19. a 20. století. 80 % všech bytů pochází z doby před r. 1948.\n\nPrenzlauer Berg má se svými 149 974 obyvateli charakter vlastního velkoměsta. Na relativně malé ploše 10,995 km tak dosahuje hustota zalidnění 13 690 lidí na km².\nZhruba 15 000 obyvatel (zhruba 10 %) tvoří cizinci. Jejich složení je ale odlišné od jiných berlínských čtvrtí: největší skupinou jsou Francouzi, následovaní Italy, Američany, Brity, Španěly a Dány.\n"}
{"id": "874682", "url": "https://cs.wikipedia.org/wiki?curid=874682", "title": "Farmington (Jefferson County, Wisconsin)", "text": "Farmington (Jefferson County, Wisconsin)\n\nFarmington je město v okrese Jefferson County ve státě Wisconsin ve Spojených státech amerických. K roku 2010 zde žilo 1 380 obyvatel. S celkovou rozlohou 90,9 km² byla hustota zalidnění 15 obyvatel na km².\n"}
{"id": "874683", "url": "https://cs.wikipedia.org/wiki?curid=874683", "title": "Farmington (Connecticut)", "text": "Farmington (Connecticut)\n\nFarmington je město v okrese Hartford County ve státě Connecticut ve Spojených státech amerických. K roku 2010 zde žilo 25 340 obyvatel. S celkovou rozlohou 74,5 km² byla hustota zalidnění 340 obyvatel na km².\n"}
{"id": "874688", "url": "https://cs.wikipedia.org/wiki?curid=874688", "title": "Římskokatolická farnost Němčičky", "text": "Římskokatolická farnost Němčičky\n\nŘímskokatolická farnost Němčičky je územním společenstvím římských katolíků v rámci děkanátu Hustopeče brněnské diecéze.\n\nFarní kostel byl postaven v roce 1678 na místě starší stavby, která v témže roce zcela vyhořela.\nFarnost je spravována excurrendo z Velkých Pavlovic. Administrátorem excurrendo byl do roku 2011 Mgr. Petr Papoušek. Od 1. srpna 2011 do července 2015 byl administrátorem excurrendo P. ThLic. Marek Kardaczynski. Současným administrátorem excurrendo je od 1. srpna 2015 R. D. PaedDr. Marek Slatinský.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. květen. Adorační den připadá na nejbližší neděli po 16. červnu.\n\nVe farnosti se pravidelně pořádá tříkrálová sbírka. V roce 2016 se při ní vybralo 17 226 korun. V roce 2018 dosáhl výtěžek sbírky 20 786 korun.\n\n"}
{"id": "874689", "url": "https://cs.wikipedia.org/wiki?curid=874689", "title": "Radim Labuda", "text": "Radim Labuda\n\nRadim Labuda 1976, Bratislava je umělec tvořící instalace, politické umění, zvukové instalace a videoart. Hlavní tvůrčí prostředek k vyjadřování je pro Radima Labudu video, které používá jako dílčí komunikační linku mezi divákem a tvůrcem. Zabývá se sociální problematikou, sexualitou, intimitou a tělesností, tematizuje určitý akt pozorování jako princip voyeurismu. Charakteristické je pro jeho tvorbu různý způsob zpracování záznamu. Typická je hra s časovými linkami, které buď nechává zacyklené v jednom bodě, nebo zkomponuje záznam téměř do nehybné fotografie, zabývá se také posouváním zvuku i obrazu v jednotlivých časových paralelách. Jeden z dosavadních úspěchů Radima Labudy, je vítězství Ceny Jindřicha Chalupeckého v roce 2008.\n\n\n\n\n"}
{"id": "874691", "url": "https://cs.wikipedia.org/wiki?curid=874691", "title": "Římskokatolická farnost Mimoň", "text": "Římskokatolická farnost Mimoň\n\nŘímskokatolická farnost Mimoň (něm. \"Niemes\") je územní společenství římských katolíků v Mimoni a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní zprávy o mimoňské farnosti jsou z roku 1352, a první kněz je znám jménem z roku 1377. Farní kostel svatých Petra a Pavla je nepřehlédnutelnou mimoňskou dominantou. Do současné podoby byl upraven v 60. letech 17. století (architekt Giulio Broggio). V roce 1678 byla v sousedství kostela vybudována nová fara. Farní kroniky jsou vedeny od roku 1616.\n\nHistorie farního kostela je nedílnou součástí historie vývoje celé farnosti.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "874692", "url": "https://cs.wikipedia.org/wiki?curid=874692", "title": "Barbour County (Západní Virginie)", "text": "Barbour County (Západní Virginie)\n\nBarbour County je okres ve státě Západní Virginie ve Spojených státech amerických. K roku 2010 zde žilo 16 589 obyvatel. Správním městem okresu je Philippi. Celková rozloha okresu činí 888 km².\n"}
{"id": "874695", "url": "https://cs.wikipedia.org/wiki?curid=874695", "title": "The Poison", "text": "The Poison\n\nThe Poison je debutové album velšské skupiny Bullet for My Valentine, které bylo vydané společností Visible Noise Records ve Velké Británii 3. října 2005. Alba se prodalo 1 200 000 kopií po celém světě a získalo mnoho příznivých recenzí od kritiků.\n\nVšechny texty byly napsané zpěvákem Matthewem Tuckem.\n\n"}
{"id": "874697", "url": "https://cs.wikipedia.org/wiki?curid=874697", "title": "Fountain Green (Utah)", "text": "Fountain Green (Utah)\n\nFountain Green je město v okrese Sanpete County ve státě Utah ve Spojených státech amerických. K roku 2010 zde žilo 1 071 obyvatel. S celkovou rozlohou 3,6 km² byla hustota zalidnění 259,5 obyvatel na km².\n"}
{"id": "874698", "url": "https://cs.wikipedia.org/wiki?curid=874698", "title": "Fountain Green", "text": "Fountain Green\n\nFountain Green může být:\n\n"}
{"id": "874699", "url": "https://cs.wikipedia.org/wiki?curid=874699", "title": "Tuzex (Berlín)", "text": "Tuzex (Berlín)\n\nTuzex byl obchůdek s českými výrobky v Berlíně ve čtvrti Prenzlauer Berg. Provozovatelem byl český umělec Luděk Pešek Pachl. Obchod fungoval od r. 2009 a v současné době je uzavřen. Nabízel české potraviny, alkoholické nápoje a známé popkulturní předměty (např. figurky Krtečka). Tuzex fungoval i jako galerie a místo setkávání české komunity v Berlíně.\n\nNázev „Tuzex“ odkazuje na síť obchodů se zahraničním zbožím v komunistickém Československu. \n\n\n"}
{"id": "874700", "url": "https://cs.wikipedia.org/wiki?curid=874700", "title": "Aconitum napellus", "text": "Aconitum napellus\n\nAconitum napellus je druh rostliny z čeledi pryskyřníkovité (\"Ranunculaceae\"). Jedná se o druh z příbuzenského komplexu \"Aconitum napellus\" agg., kam paří také např. oměj šalamounek (\"Aconitum plicatum\"), oměj tuhý (\"Aconitum firmum\") a další. Proto byl pod jménem \"Aconitum napellus\" udáván i oměj šalamounek.\n\nJedná se asi o 50–150 cm vysokou vytrvalou rostlinu s podzemním oddenkem a řepovitými bulvami. Listy jsou střídavé, dolní dlouze řapíkaté, horní až přisedlé. Čepele jsou v obrysu mnohoúhelníkovité, dlanitě členěné, troj až pětisečné, oboustranně lysé, na rubu lesklé.Květy jsou nejčastěji tmavě modrofialové barvy a jsou uspořádány do květenství, hroznu někdy s postranními hrozny, na bázi květních stopek jsou listeny, na květních stopkách jsou pod květem listénce. Okvětních lístků je 5, nejčastěji tmavě modrofialové, horní tvoří přilbu, která je vyklenutá, nejvýše stejně vysoká jak široká, kališní lístky jsou vně hustě zakřiveně chlupaté. Uvnitř jsou dva kornoutovité nektáriové lístky s nektárii, jsou prohnuté, hustě chlupaté, ostruha je na konci mírně hlavatá. Tyčinek je mnoho. Semeníky jsou většinou 2–3. Plodem je měchýřek, měchýřky jsou uspořádány do souplodí.\nRoste především v západní Evropě, v pohoří Jura a v Alpách, v Českém masivu je nahrazen blízce příbuzným druhem oměj šalamounek (\"Aconitum plicatum\").\n\n"}
{"id": "874701", "url": "https://cs.wikipedia.org/wiki?curid=874701", "title": "Saturn-aréna", "text": "Saturn-aréna\n\nMultifunkční Saturn Arena s kapacitou 4815 (z toho 2922 stojících) diváků, byla oficiálně otevřena v září 2003. ERC Ingolstadt (Ice Hockey Club Ingolstadt) hrál své domácí zápasy v této aréně od sezóny 2003/04.\n\nBěhem pouhých několika hodin se může aréna proměnit v koncertní síň. Kromě sportovních akcí se jedná o oblíbené místo určené pro rockové a popové koncerty, taneční show, různé výstavy a veletrhy. Aréna nabízí 8 VIP salónků a dvě VIP prostory. Tisková galerie nabízí dostatek prostoru pro asi 30 novinářů. Tři velké stravovací stanice nabízejí jídlo a pití - stojany pro občerstvení jsou umístěny po celé aréně.\n\nKonalo se zde Mistrovství světa v inline hokeji mužů 2011, které spadá pod federaci IIHF. Domácí Němci skončili na druhém místě, náš výběr skončil na 5. místě. Hrálo se nejen v Saturn-Areně, ale i v blízké Nebenhalle - zde hrála I. divize.\n\n"}
{"id": "874702", "url": "https://cs.wikipedia.org/wiki?curid=874702", "title": "Adams (Oregon)", "text": "Adams (Oregon)\n\nAdams je město v okrese Umatilla County ve státě Oregon ve Spojených státech amerických. K roku 2010 zde žilo 350 obyvatel. S celkovou rozlohou 0,93 km² byla hustota zalidnění 376,34 obyvatel na km².\n"}
{"id": "874705", "url": "https://cs.wikipedia.org/wiki?curid=874705", "title": "Německo na Letních olympijských hrách 2008", "text": "Německo na Letních olympijských hrách 2008\n\nNěmecko na Letních olympijských hrách v roce 2008 reprezentovala výprava 420 sportovců (237 mužů and 183 žen) v 30 sportech.\n\n"}
{"id": "874706", "url": "https://cs.wikipedia.org/wiki?curid=874706", "title": "Obscure Records", "text": "Obscure Records\n\nObscure Records bylo britské hudební vydavatelství aktivní v letech 1975-1978. Založil ho Brian Eno, která byl rovněž často producentem zde vydávaných alb. Mezi umělce, jejichž alba zde vyšla, patří například Gavin Bryars, Harold Budd, Michael Nyman nebo sám Eno.\n"}
{"id": "874709", "url": "https://cs.wikipedia.org/wiki?curid=874709", "title": "Almquist shell", "text": "Almquist shell\n\nAlmquist shell (také známý jako A Shell, ash a sh) byl původně Kenneth Almquistův klon SVR4 – varianta Bourne shellu; je rychlý, malý, POSIX-kompatibilní Unixový shell navržen tak, aby nahradil Bourne shell v pozdější BSD distribuci.\n\nDeriváty ashu jsou instalovány jako výchozí shell (/bin/sh) na FreeBSD, NetBSD, DragonFly BSD, MINIX a Android.\nAsh je také docela populární u vestavěného Linux systému; jeho kód byl začleněn do BusyBoxu. Debianova verze Almquist shellu je známá jako Debian Almquist Shell (dash). Některé linuxové distribuce také používají derivát ashu jako výchozí shell, ačkoli bash (Bourne Again Shell) je více populární. Debian a Ubuntu symlink /bin/sh jsou v dash shellu pro rychlejší provedení skriptu, ale zachovává Bash jako výchozí Shell.\n\nash byl nejprve uvolněn přes komentáře v codice_1 Usenet diskusní skupině, kterou schválil a moderoval Rich Salz 30. května 1989. Bylo to popisováno jako „reimplementace na System V shellu s co nejvíce funkcí shellu, a navíc některé dodatky“.\n\nNásledující text je z údajů ash balíčku od Slackware (květen 2012):\n\nash (Kenneth Almquist's ash shell)\"\nOdlehčený (92k) shell kompatibilní s Bash. Skvělé pro stroje s malou pamětí, ale neposkytuje všechny bonusy shellů, jako je bash, tcsh a zsh. Provozuje většinu shellových skriptů, kompatibilních s Bournovým shellem. Všimněte si, že pod Linuxem, většina skriptů používá alespoň některé bash-specifické syntaxe. V balíčku od Slackware je u nastavení skriptů pozoruhodná výjimka, protože ash je shell použitý na instalačních discích. NetBSD a Ubuntu používá ash jako /bin/sh.\n\nOd té doby byl ash nahrazen Debianem a Ubuntu. Dash se stal náhradou za ash v Debianu a bylo očekáváno, že je výchozí /bin/sh pro Debian Lenny. Dash stal výchozí /bin/sh v Ubuntu počínaje 6.10 uvolněním v říjnu 2006.\n"}
{"id": "874710", "url": "https://cs.wikipedia.org/wiki?curid=874710", "title": "Joe Morello", "text": "Joe Morello\n\nJoe Morello (17. července 1928 Springfield, Massachusetts, USA − 12. března 2011 Irvington, New Jersey, USA) byl americký jazzový bubeník. Spolu s klavíristou Dave Brubeckem, saxofonistou Paulem Desmondem a kontrabasistou Eugenem Wrightem byl členem klasické sestavy The Dave Brubeck Quartet. Spolupracoval rovněž s dalšími hudebníky, mezi které patří Gary Burton, Art Pepper, Sal Salvador nebo Jay McShann. Rovněž vydal několik alb pod svým jménem.\n"}
{"id": "874713", "url": "https://cs.wikipedia.org/wiki?curid=874713", "title": "TV Pětka", "text": "TV Pětka\n\nTV Pětka byla česká televizní stanice, která se zaměřovala především na českou zábavu. Mezi českými diváky se proslavila především svým pořadem o Ivetě Bartošové a problémy s financováním, které započaly měsíc po spuštění. Finanční problémy nakonec vedly k tomu, že vysílání stanice bylo po pouhých třech měsících ukončeno.\n\nTV Pětka si zakládala na tom, že je téměř 100 % jejich pořadů českých, z její vlastní tvorby. Mezi její pořady patřily:\n\n"}
{"id": "874714", "url": "https://cs.wikipedia.org/wiki?curid=874714", "title": "Antonín Bennewitz", "text": "Antonín Bennewitz\n\nAntonín Bennewitz (26. března 1833, Přívrat – 29. května 1926, Doksy) byl český houslista, dirigent a hudební pedagog, spoluzakladatel Českého kvarteta.\n\nNarodil se jako třetí dítě v rodině lesníka. Jeho otec Fridrich Bennewitz byl původem Němec a byl zaměstnán na litomyšlském panství u hraběte Antonína Valdštejna. Matka Josefa, roz. Keppertová byla Češka. Malý Antonín vyrůstal v přívratské myslivně, která sloužila jako lesní úřad a dětství prožil se svými sourozenci v těsném sepětí s přírodou. Studoval na piaristickém gymnáziu v Litomyšli a později na pražské konzervatoři ve třídě houslí u profesora Mořice Mildnera, kterou absolvoval s výborným prospěchem v roce 1852. V letech 1852–1861 nastoupil jako první houslista v orchestru Stavovského divadla. Jako koncertní mistr působil v letech 1861–1863 v Salcburku, kde revidoval skladby Wolfganga Amadea Mozarta. S úspěchem koncertoval i v dalších evropských městech a metropolích Stuttgartu, Bruselu i Paříži. V roce 1866 byl jmenován profesorem Pražské konzervatoře a v roce 1882 jejím ředitelem. Na tomto ústavu působil téměř 30 let a doba jeho vedení byla nazývána „zlatou dobou pražské konzervatoře“. Nedělal rozdíly mezi studenty podle národnosti, zasadil se o výuku v českém jazyce, vyhledával a podporoval nadané české studenty. Obnovil veřejné žákovské večírky a umožnil tím svým žákům vystupovat před publikem. Sám se pak věnoval dirigování školního orchestru a na program koncertů zařazoval hlavně díla českých autorů. Za dobu jeho působení vychoval celou řadu vynikajících houslistů a hudebníků, mezi nimiž byli Josef Suk, Oskar Nedbal, Otakar Ševčík, František Ondříček, Jiří Herold, Karel Hoffmann, Karel Halíř a mnoho dalších. Jeho manželka Emilie, rozená Miková byla operní zpěvačka a sdílela s ním lásku k české hudbě a českým hudebním skladatelům. V roce 1895 chtěl odejít na zasloužený odpočinek, ale penze se dočkal až v roce 1901, kdy ho ve funkci ředitele Pražské konzervatoře vystřídal Antonín Dvořák. Zbytek života prožil v severočeských Doksech, kde 29. 5. 1926 zemřel ve věku 93 let a je pochovaný na místním hřbitově.\n\n\n\n\n\n\nV roce 1998 bylo v Praze založeno nové Bennewitzovo kvarteto, jehož mladí členové navazují na tradici slavné pražské houslové školy a jejího představitele Antonína Bennewitze.\n\nOd roku 1999 nese jméno Antonína Bennewitze mezinárodní hudební festival v České Třebové. Jeho součástí je i koncert v Přívratu, kde byl Antonínu Bennewitzovi 6. 4. 2008 odhalen památník s restaurovanou pamětní deskou, která byla původně umístěna na jeho rodné myslivně.\n\n\n"}
{"id": "874720", "url": "https://cs.wikipedia.org/wiki?curid=874720", "title": "Jirsák", "text": "Jirsák\n\nPříjmení Jirsák nosí více různých osobností:\n\n\n"}
{"id": "874722", "url": "https://cs.wikipedia.org/wiki?curid=874722", "title": "Bristol Sycamore", "text": "Bristol Sycamore\n\nBristol Type 171 Sycamore byl první britský vrtulník, který byl zaveden do služby u britského letectva (Royal Air Force). Byl to pětimístný vrtulník klasické koncepce s jedním hlavním a jedním ocasním rotorem, vyrobila jej společnost Bristol Aeroplane Company. Sloužil jako záchranný a také jako protiponorkový stroj. Název Sycamore znamená v češtině „javor klen“, jehož semena s vrtulkou rotují, když se snášejí k zemi.\n\n\n\n Austrálie\n Belgie\n Německo\n Spojené království\n\n Austrálie\n Spojené království\n\n\n\n\n\n"}
{"id": "874730", "url": "https://cs.wikipedia.org/wiki?curid=874730", "title": "Francis Huster", "text": "Francis Huster\n\nFrancis Huster (* 8. prosince 1947, Neuilly-sur-Seine) je francouzský herec a režisér.\n\nPo studiu herectví začal hrát v Comédie Française. Stal se renomovaným divadelním hercem, vynikal zejména v Molierových kusech, ale také například v Mussetově díle \"Lorenzaccio\". Brzy také režíroval a v roce 1992 začal vyučovat na Cours Florent.\n\nVe filmu hrál dlouho vedlejší role. Přelom nastal až v roce 1983. Často je obsazován do rolí postav s komplikovaným charakterem.\n\n\n"}
{"id": "874732", "url": "https://cs.wikipedia.org/wiki?curid=874732", "title": "Rich Salz", "text": "Rich Salz\n\nRich Salz je americký programátor. V současné době (únor 2016) pracuje jako hlavní inženýr ve společnosti Akamai Technologies.\n\nNež se stal inženýrem v Akamai Technologies, pracoval jako technický vedoucí XML appliance products na IBM. Přišel do IBM, když byl hlavní bezpečnostní pracovník ve firmě DataPower. Firmu DataPower získala IBM v roce 2005.\n\nRich přispěl k hnutí Svobodný software. V roce 1986 vystřídal Johna P. Nelsona na pozici redaktor Usenet diskuzní skupiny pro volný zdrojový kód. Tato skupina byla primární distribuční médium pro vysoce kvalitní volně šiřitelný software, než byl internet přístupný veřejnosti. Salz na Usenetu šířil rané verze nástroje pro Unix patch, localtime, perl, cvs, elm a první volně šiřitelný tar program.\n\n"}
{"id": "874734", "url": "https://cs.wikipedia.org/wiki?curid=874734", "title": "UFO: Aftermath", "text": "UFO: Aftermath\n\nUFO: Aftermath je počítačová hra žánru strategie a RPG. Vytvořilo ji české studio ALTAR Interactive, šlo o první díl trilogie UFO her od zmíněného studia. Hru vydala roku 2003 Cenega pro platformu Windows. V roce 2005 vyšlo pokračování . Hra je založena na zrušeném projektu studia Mythos Games.\n\nVe hře jsou dvě části. V strategické části hráč vidí celou planetu Zemi a na ní dostupné mise a jeho základny, kterých jsou čtyři druhy - vojenské, vědecké , inženýrské a později i základny pro likvidaci Biomasy. Z vojenských startují stíhačky určené na obranu Země před UFO a také jsou zde cvičeni, vybíráni, vyzbrojováni a ošetřováni vojáci hráčova týmu. Výzkumné zkoumají transgenanty, proti kterým hráč bojuje a inženýrské zkoumají nové technologie.\n\nTaktická část je o plnění misí, které se na Zemi náhodně objevují. Hráč v ní ovládá svůj tým a musí splnit daný úkol. Většinou jde o zabití určeného počtu nepřátel. Vojáci po každé misi získávají zkušenosti a vylepšují se tak jejich schopnosti.\n\nHra kombinuje realtime a tahovou strategii. Vše probíhá v reálném čase, ale když dojde k něčemu podstatému, například když se objeví nepřítel nebo jedna z jednotek dokončí akci, tak se čas zastaví a hráč může podle situace naplánovat další akce. Hráč si může vybrat, jestli chce začít na kontinentu Amerika, Evropa, nebo Asie.\n\n25. května 2004 byla Země napadena mimozemšťany nazývanými retikuláni, kteří do atmosféry vypustili oblaky spór. Většina vyšších živočíchů vymřela a zbytky lidstva se uchýlily do podzemních krytů. Po nějaké době se spóry rozpadly a zbývající lidé se snaží ubránit vzniklým mutantům, tvz. transgenantům, porostu biomasy a retikulánům samotným.\n\n"}
{"id": "874741", "url": "https://cs.wikipedia.org/wiki?curid=874741", "title": "Félixova dobrodružství", "text": "Félixova dobrodružství\n\nFélixova dobrodružství (v originále \"Drôle de Félix\", tj. \"Klučina Félix\") je francouzský hraný film z roku 2000, který režírovali Olivier Ducastel a Jacques Martineau podle vlastního scénáře. Jedná se o road movie, ve kterém mladý HIV pozitivní gay jede na jih Francie vyhledat svého otce. Cestou potká několik osob, které by mohly být jeho bratrem, babičkou, bratrancem a sestrou. Snímek byl v ČR uveden na filmovém festivalu Febiofest v roce 2010 pod názvem \"Félixova dobrodružství\".\n\nFélix je mladý francouzský arabský míšenec, který je HIV pozitivní a čerstvě nezaměstnaný. Bydlí se svým přítelem Danielem v Dieppe v Horní Normandii v severní Francii. V pozůstalosti po své matce objeví dopisy s adresou svého otce, kterého nikdy nepoznal a rozhodne se, že pojede stopem přes celou Francii do Marseille, kde má podle adresy na dopisech bydlet. Při své cestě na jih se setká s mladým Julesem, starší dámou Mathilde, železničářem a s Isabellou se třemi dětmi. Se všemi si povídá o svém životě. Dojede až do Marseille, kde v přístavu potká staršího rybáře, se kterým si rovněž popovídá, jako by byl jeho otec.\n"}
{"id": "874742", "url": "https://cs.wikipedia.org/wiki?curid=874742", "title": "Lachtan antarktický", "text": "Lachtan antarktický\n\nLachtan antarktický (\"Arctocephalus gazella\") patří do skupiny šelem, jejichž končetiny se proměnily v ploutve a celkově jsou výborně přizpůsobené k životu ve vodě.\n\nLachtani antarktičtí žijí více na jihu než ostatní druhy, až v oblastech blízkých Antarktidě. Jejich místa výskytu jsou vymezena na sezónně volné, nezamrzlé vody Jižního oceánu a jižních oblasti Atlantského, Indického i Tichého oceánu v místech s vlivem antarktické konvergence. Žijí ve volném moři a k odpočinku vylézají na pobřeží. Někteří samci a nedospělé kusy se zdržují poblíž ostrovů po celý rok, samice k pevnině připlouvají většinou jen v době vrhu mláďat a k páření. Mláďata se zdržují poblíž mateřského ostrova a teprve s nástupem zimy ustupují k severu.\n\nV největší koncentraci bývají u Jižní Georgie a Jižních Sandwichových ostrovů. Dále se vyskytují u Crozetových ostrovů, Kerguelenových ostrovů, Jižních Shetlandských ostrovů, Bouvetova ostrova, Heardova ostrova a McDonaldových ostrovů, ostrovů prince Edvarda a u ostrova Macquarie. Jednotlivci bývají nalezeni i mnohem severněji, například až u severních břehů Brazílie.\n\nU tohoto druhu je velmi patrný sexuální dimorfismus, samec bývá téměř čtyřikrát těžší než samice, průměrná hmotnost samce je přes 130 kg a samice jen 35 kg. Samci jsou i mnohem delší, v průměru měří 180 cm, zatím co samice jen 130 cm. Své tělo mají pokryto chlupy, vyjma oblastí kolem nozder, uší a ploutví. Ze všech ploutvonožců mají nejdelší vousy. Na zadních končetinách mají drápy kterými si čistí dvouvrstvou srst. Samci jsou šedohnědé barvy a mají tmavší tlamu a mívají prošedivělou hřívu. Samice jsou na hřbetě také šedohnědé, ale na krku a hrudníku světle šedé až bílé. Samci jsou vybaveni velkými špičáky kterých používají v soubojích. Narozené mládě váží 4,5 až 6,5 kg a bývá dlouhé 60 až 70 cm. Po narození mají měkkou, téměř vlněnou srst na zádech černé a na břichu hnědé barvy, za 2 až 3 měsíce přelínají do stříbrně šedé a tu mají až do dospělosti.\n\nVelmi dobře plavou a potápějí se, veslují předními nohama a zadními kormidlují. U samců byl zaznamenán ponor do hloubky 350 m, zatím co u samic jen 210 m, pod vodou mohou pobýt i 5 minut. Díky svým volným předním končetinám, které mohou ohnout pod tělo, jsou rychlí i na pevnině, krátkodobě se pohybují i rychlostí 20 km/h. Po kluzkých skalách i v porostech hustých travin se pohybují rychleji než lidé.\n\nŽiví se rybami, krilem, hlavonožci a korýši. V různém období se živí rozdílnou stravou, kojící samice se živí hlavně krilem, v zimním období tvoří kril jednu a ryby druhou polovinu potravy. Příležitostně samci napadají i menší tučňáky.\n\nJsou to polygamní živočichové, samci se páří s vícero samicemi. Asi měsíc před příchodem samic vystupují samci na břehy kde mezi sebou tvrdě soutěží o území která bývají velká asi 50 m². Za nejvýhodnější považují prostory v blízkosti moře ale bezpečně nad hranicí přílivu. Konkurence mezi samci je tvrdá a často se navzájem zraňují. Mladí a slabší jsou vytlačováni na okraj kolonie, do zápasu o možnost se spářit se zapojují většinou jen starší samci. Aby si udrželi svou vydobytou pozici neodcházejí samci po celou dobu pobytu za potravou, hubnou zhruba o 1,5 kg denně.\n\nAsi v polovině října nebo listopadu připlouvají k ostrovům samice, převážně na stejné hnízdiště jako předešlého roku. Zhruba za dva dny po připlutí rodí samice většinou jedno mládě počaté v předešlém roce. Po narození zůstává kojící matka u mláděte do 10 dnů, pak střídavě odchází na 4 až 5 dnů za potravou do moře v blízkosti ostrova a opět se na 1 až 2 dny vrací. Po návratu matky se navzájem poznávají podle hlasu a pachu. Samci se o potomky nezajímají. Některá mláďata zkoušejí plavat již v lednu, většinou to však dobře umí až v březnu.\n\nSamice jsou schopny se pářit šestý až sedmý den po porodu, na což samci netrpělivě čekají. V průměru se samec páří průměrně s 15 samicemi, výjimečně schopní i s 25. Těhotenství trvá 11,75 měsíců, z toho přibližně 4 měsíce je utajená březost (vývoj zygoty se zastaví). Páření probíhá na pevnině, samci následně odcházejí do vody za potravou.\n\nPrůměrně za 4 měsíce jsou mláďata odstavena a odcházejí do oceánu, matky se však od nich příliš nevzdalují a nosí jim potravu. S nástupem tamní zimy odplouvají od pobřeží i s matkami, není známo zda někam všichni migrují nebo se pouze rozptýlí. Někteří samci a starší nedospělci zůstávají na pevnině po celý rok.\n\nV 18. a 19. století byl lachtan antarktický velmi intenzivně loven a jeho stavy se značně ztenčily. Po 1964 byl prohlášen za ohrožený druh a podle Úmluvy o mezinárodním obchodu s ohroženými druhy volně žijících živočichů a rostlin byl zakázán obchod s jeho kožešinami. Přestal se lovit a počty se podstatně zvýšily, v současnosti je jeho stav odhadován na 4 až 7 miliónů zvířat. Dobrý populační vývoj se dává do souvislostí s úbytkem velryb, zbývá pro ně více potravy, krilu.\n\nPrůměrná délka života ve volné přírodě je u samic 23 let, u samců 13 let, pohlavně dospívají asi ve 4 létech. Jejich hlavními predátory jsou tuleň leopardía kosatka dravá, v severnějších polohách i mnozí žraloci.\n\n"}
{"id": "874743", "url": "https://cs.wikipedia.org/wiki?curid=874743", "title": "Apotropaion", "text": "Apotropaion\n\nApotropaion (řec., od \"apotrepein\", odvracet) je zobrazení, předmět nebo gesto, které má odvracet zlé působení, chránit před zlými silami, čarami a kletbami. \n\nTypické \"apotropaion\", například děsivá hlava Gorgony (\"Gorgóneion\"), se užívalo v domorodých i starověkých společnostech jako součást apotropaické (obranné) magie. Umísťovalo se například u dveří a bran, na sloupech a rozích budov, na mincích a zbraních. Také chrliče na středověkých katedrálách nebo lvi před vchodem budovy měli patrně apotropaický význam. V moderních společnostech se hojně užívají různé amulety či talismany. \n\nV etologii a kulturní antropologii se mluví o apotropaických gestech nebo jednáních, jako je pověrečné klepání na dřevo, která mají odvracet působení zlých sil. \n\n\n"}
{"id": "874745", "url": "https://cs.wikipedia.org/wiki?curid=874745", "title": "Kanton Toulouse-1", "text": "Kanton Toulouse-1\n\nKanton Toulouse-1 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Capitole\", \"Bonhoure\", \"Esquirol\", \"La Daurade\", \"Place Dupuy\" a \"Saint-Aubin\").\n"}
{"id": "874746", "url": "https://cs.wikipedia.org/wiki?curid=874746", "title": "Bloch MB.162", "text": "Bloch MB.162\n\nBloch MB.162 B5 byl francouzský pětimístný čtyřmotorový bombardér dlouhého doletu, který byl vyvinut společností Société des Avions Marcel Bloch na konci 30. let 20. století. Byl vyroben pouze jediný prototyp, který byl ukořistěn německou armádou. Letoun byl posléze zařazen do služeb \"Luftwaffe\" jako transportní letoun. Dalším vývojem byl na základě tohoto letounu po 2. světové válce vyráběn letoun SNCASE 161 Languedoc.\n\nLetoun byl vyvinut z rychlého civilního dopravního letounu dlouhého doletu MB.160 pro 12 cestujících. Původní řadové motory Hispano Suiza 12Xirs byly v další fázi vývoje nahrazeny dvouhvězdicovými Gnome-Rhône 14N a jednoduché ocasní plochy dvojitými.\n\nLetoun MB.162 byl původně vyvíjen jako poštovní letadlo. Prototyp bombardéru MB.162 01 poprvé vzlétnul 1. června 1940, avšak následně byl ukořistěn německou armádou v Bordeaux na letišti Mérignac. Ve zkouškách prototypu se pak pokračovalo do roku 1942. Pokud by letoun MB.162 vstoupil do sériové výroby v roce 1941, jak bylo původně plánováno, stal by se dobrým a rychlým francouzským těžkým bombardérem, který by mohl být srovnáván s letounem B-17, ten však byl pomalejší, ale zato mnohem lépe vyzbrojený.\n\nLetoun MB.162 nepodnikl ani jediný bombardovací operační let, a ani sériová verze MB.162 B.5 se nikdy nedostala do výroby. Prototyp byl používán německou \"Luftwaffe\" u jednotky \"Kampfgeschwader 200\" jako transportní letoun pro tajné operace v letech 1943–1944.\n\nMB.160\nMB.162 Raid\nMB.162.01\nMB.162 B.5\nSNCASE Languedoc\n\n\"Technické údaje pocházejí z publikace „War Planes of the Second World War: Volume Seven“\".\n\n\n\n\n Nacistické Německo\n\n\n"}
{"id": "874747", "url": "https://cs.wikipedia.org/wiki?curid=874747", "title": "Podolský potok (přítok Moravice)", "text": "Podolský potok (přítok Moravice)\n\nPodolský potok je potok v okrese Bruntál v Moravskoslezském kraji, pravostranný přítok řeky Moravice, který odvodňuje oblast při jihovýchodním okraji pohoří Hrubý Jeseník.\n\nPotok prýští na povrch na jihovýchodním svahu hory Břidličná (1358 m n. m.), jižním směrem od Jelení studánky.\n\nPodolský potok je horská bystřina s průzračnou chladnou vodou a kamenitým dnem. U větších kamenů vytváří proud vody Podolského potoka různě velké peřeje.\n\nV důsledku repatriace vydry říční, která proběhla v letech 1994–2003 v Jeseníkách, se výrazně snížil výskyt, kdysi tak početných stavů, pstruha obecného potočního a jiných druhů ryb, které zde žily.\n\nPodolský potok protéká Žďárským žlebem a u lovecké chaty Hubert do něj ústí Žlutý potok.\n\nDále protéká Podolský potok osadou Žďárský Potok, obcí Stará Ves a městem Rýmařov. Nedaleko severního okraje obce Velká Štáhle se vlévá do řeky Moravice.\n\nCestou se k němu připojuje několik přítoků. Z pravé strany Slatinný potok, Janovický potok a Novopolský potok. Levými přítoky pak jsou Stříbrný potok (Jelení studánka je jeho pramenem), Staroveský potok, Růžový potok, Mudlový potok a potok Lučina.\n"}
{"id": "874748", "url": "https://cs.wikipedia.org/wiki?curid=874748", "title": "Kanton Toulouse-2", "text": "Kanton Toulouse-2\n\nKanton Toulouse-2 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Le Busca\", \"Carmes\", \"Saint-Étienne\" a \"Saint-Michel\").\n"}
{"id": "874749", "url": "https://cs.wikipedia.org/wiki?curid=874749", "title": "Bitva u Loděnice", "text": "Bitva u Loděnice\n\nBitva u Loděnice nebo u Loděnic může být:\n\n"}
{"id": "874750", "url": "https://cs.wikipedia.org/wiki?curid=874750", "title": "Kanton Toulouse-3", "text": "Kanton Toulouse-3\n\nKanton Toulouse-3 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Arènes\", \"Barrière de Bayonne\", \"Barrière de Lombez\", \"Bourrasol\", \"Casselardit\", \"Fer à Cheval\", \"Fontaines\", \"Fontaine Lestang\", \"Patte d'Oie\", \"Rapas\", \"Roguet\" a \"Saint-Cyprien\").\n"}
{"id": "874751", "url": "https://cs.wikipedia.org/wiki?curid=874751", "title": "Kanton Toulouse-4", "text": "Kanton Toulouse-4\n\nKanton Toulouse-4 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Compans-Caffarelli\", \"Le Bearnais\", \"Les Amidonniers\", \"Minimes\" a \"Les Sept Deniers\").\n"}
{"id": "874752", "url": "https://cs.wikipedia.org/wiki?curid=874752", "title": "Kanton Toulouse-5", "text": "Kanton Toulouse-5\n\nKanton Toulouse-5 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Arnaud Bernard\", \"Bayard\", \"Boulevards\", \"Chalets\", \"Concorde\", \"Jean Jaurès\", \"Saint-Sernin\").\n"}
{"id": "874753", "url": "https://cs.wikipedia.org/wiki?curid=874753", "title": "Kanton Toulouse-6", "text": "Kanton Toulouse-6\n\nKanton Toulouse-6 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Bonnefoy\", \"Jolimont\", \"Raisin\", \"Les Mazades\", \"Les Minimes\", \"Marengo\", \"Negreneys\" a \"Periole\").\n"}
{"id": "874755", "url": "https://cs.wikipedia.org/wiki?curid=874755", "title": "Martin Markel", "text": "Martin Markel\n\nMartin Markel (* 1968 Nové Město na Moravě) je český historik, zabývají se dějinami 19. století. Specializuje se na historii německé politiky na jižní Moravě. Pracuje na Historickém ústavu Filozofické fakulty Masarykovy univerzity.\n\n\n"}
{"id": "874757", "url": "https://cs.wikipedia.org/wiki?curid=874757", "title": "Kanton Toulouse-7", "text": "Kanton Toulouse-7\n\nKanton Toulouse-7 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Amouroux\", \"Colonne Marengo\", \"Jolimont\", \"La Gloire\", \"La Juncasse\", \"La Roseraie\", \"Louis Plana\" a \"Soupetard\").\n"}
{"id": "874758", "url": "https://cs.wikipedia.org/wiki?curid=874758", "title": "Kanton Toulouse-8", "text": "Kanton Toulouse-8\n\nKanton Toulouse-8 ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874759", "url": "https://cs.wikipedia.org/wiki?curid=874759", "title": "Amy Adamsová", "text": "Amy Adamsová\n\nAmy Lou Adamsová, nepřechýleně Adams (* 20. srpna 1974, Vicenza, Itálie), je americká herečka a zpěvačka.\n\nNarodila se ve městě Vicenza v Itálii americkým rodičům. Má čtyři bratry a dvě sestry. Rodina se usídlila v Castle Rock v Coloradu, když jí bylo osm let. Navštěvovala střední školu Dougles Country.\n\nJejí filmový debut přišel v roce 1999 ve snímku \"Krása na zabití\". Po několika seriálech a béčkových filmech byla v roce 2002 obsazena do role Brendy Strong ve filmu \"Chyť mě, když to dokážeš\", ale její průlomová role přišla v roce 2005 v nezávislém filmu \"Junebug\", kde za ztvárnění Ashley Johnsten získala ohlas u kritiků a nominaci na Oscara pro nejlepší herečku ve vedlejší roli.\n\nNásledně si v roce 2007 zahrála v disneyovské filmu \"Kouzelná romance\", komerčně úspěšném filmu, který měl i úspěch u kritiků a za roli princezny Giselle získala svou první nominaci na Zlatý glóbus. Svou druhou nominaci na Zlatý glóbus a Oscara získala za roli mladé jeptišky, sestry James, ve filmu \"Pochyby\". Ačkoliv se objevila v řadě dramatických a komediálních rolí, tak si původně získala reputaci za hraní postav s veselými a sluníčkovými dispozicemi, ale od té doby ztvárnila velkou řadu rolí.\n\nObjevila se ve filmu \"Jarní úklid s.r.o.\" po boku Emily Blunt a Alana Arkina a následující rok ztvárnila Amelii Earhart ve snímku \"Noc v muzeu 2\". V roce 2009 hrála hlavní roli ve filmu \"Julie a Julia\" a v následujícím roce si zahrála v romantické komedii \"Přestupný rok\". Za roli Charlene Fleming ve snímku \"Fighter\" získala třetí nominaci na Oscara, Zlatý glóbus, druhou nominaci na cenu BAFTA a pátou na Screen Actors Guild Award.\n\nV roce 2011 se objevila po boku Jasona Segela ve filmu \"Mupeti\". V roce 2012 ztvárnila Peggy Dodd ve snímku \"Mistr\" a dceru postavy Clinta Eastwooda v baseballovém dramatu \"Problém s dráhou letu\". Za \"Mistra\" byla počtvrté nominována na Oscara a Zlatý glóbus a potřetí na cenu BAFTA.\n\nV roce 2013 si zahrála Lois Lane v rebootu série o Supermanovi, s názvem \"Muž z oceli\". S Christianem Balem, Bradley Cooperem a Jennifer Lawrence se objevila ve filmu \"Špinavý trik\", Za roli vyhrála Zlatý glóbus a Filmovou cena Britské akademie a získala nominaci na Oscara a cenu BAFTA. Také se objevila v kritiky uznávaném filmu \"Ona.\" V roce 2014 si zahrála ve filmu Tima Burtona \"Big Eyes\", kde ztvárnila malířku Margaret Keane. Za roli získala Zlatý glóbus v kategorii nejlepší herečka v komedii nebo muzikálu. Roli Louis Lane si zopakovala ve filmu \"\" z roku 2016.\n\n"}
{"id": "874761", "url": "https://cs.wikipedia.org/wiki?curid=874761", "title": "Kanton Toulouse-9", "text": "Kanton Toulouse-9\n\nKanton Toulouse-9 ( ) je francouzský kanton v departementu Haute-Garonne v regionu Midi-Pyrénées. Tvoří ho dvě obce.\n\n"}
{"id": "874762", "url": "https://cs.wikipedia.org/wiki?curid=874762", "title": "Kanton Toulouse-10", "text": "Kanton Toulouse-10\n\nKanton Toulouse-10 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Empalot\", \"Jules Julien\", \"Les Recollets\", \"Pouvourville\", \"Rangueil\", \"Saint-Agne\" a \"Saint-Roch\").\n"}
{"id": "874765", "url": "https://cs.wikipedia.org/wiki?curid=874765", "title": "Kanton Toulouse-11", "text": "Kanton Toulouse-11\n\nKanton Toulouse-11 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Bagatelle\", \"Bordelongue\", \"Croix de Pierre\", \"La Faourette\", \"Lafourguette\", \"Papus\" a \"Tabar\").\n"}
{"id": "874766", "url": "https://cs.wikipedia.org/wiki?curid=874766", "title": "Kanton Toulouse-12", "text": "Kanton Toulouse-12\n\nKanton Toulouse-12 ( ) je francouzský kanton v departementu Haute-Garonne v regionu Midi-Pyrénées. Tvoří ho pouze část města Toulouse (čtvrtě \"Bellefontaine\", \"Mirail-Université\", \"La Reynerie\", \"Les Pradettes\" a \"Saint-Simon\").\n"}
{"id": "874767", "url": "https://cs.wikipedia.org/wiki?curid=874767", "title": "Kanton Toulouse-13", "text": "Kanton Toulouse-13\n\nKanton Toulouse-13 ( ) je francouzský kanton v departementu Haute-Garonne v regionu Midi-Pyrénées. Tvoří ho dvě obce.\n\n"}
{"id": "874769", "url": "https://cs.wikipedia.org/wiki?curid=874769", "title": "Zdeněk Fišer", "text": "Zdeněk Fišer\n\nZdeněk Cyril Fišer (27. května 1929 Praha – 2. července 2010 Litoměřice) byl český pedagog, katolický spisovatel, překladatel a filosof.\n\nZdeněk Fišer z pražské úřednické rodiny byl jediný syn Jaroslavy Kopřivové a Ladislava Fišera. Lásku k přírodě získal už v dětství, kdy s rodiči často pobýval v Českém Ráji, na Chlumecku a Královéhradecku. Jako chlapec a mladý student navštěvoval mykologické kurzy prof. Františka Smotlachy a stal se vášnivým houbařem.\n\nStudoval v Praze nejprve na klasickém gymnáziu v Resslově ulici, potom na Karlově univerzitě, kde vystudoval český a ruský jazyk. V době jeho studií na něho měli velký vliv teolog ThDr. Oto Mádr a Mons. Jiří Reinsberg. Vojenskou službu, která trvala dva a čtvrt roku, absolvoval na letišti v Milovicích a v Plzni jako radista u meteorologické služby. Krátce po návratu z vojenské služby se 15. dubna 1955 oženil se svou kolegyní z fakulty PhDr. Věnceslavou Zástěrovou z Kralup nad Vltavou.\n\nPo dokončení studia dostal umístěnku do severních Čech do České Lipy, kde věnoval celý svůj profesní život výuce českého a ruského jazyka na střední škole ekonomické a průmyslové. Později rozšířil svou aprobaci zkouškami, jež ho opravňovaly k výuce psaní na stroji a těsnopisu. Dále získal osvědčení pro tlumočení z ruského a německého jazyka. To mu ale bylo komunistickými úřady z kádrových důvodů brzy odebráno. Systematicky studoval literaturu českou, ruskou i náboženskou a věnoval se překladům z němčiny.\n\nV 70. letech 20. století byl jedním z jazykových korektorů překladatelské skupiny Doc. ThDr. Václava Bognera, která se věnovala překladům částí Bible do češtiny.\n\nBěhem komunistické totality v Československu spolu se svou manželkou rozšiřoval pro potřeby kněží překlady z německých duchovních tiskovin a knih. Přispíval z těchto zdrojů a ze své tvorby do publikací nakladatelství Vyšehrad – Cyrilometodějský kalendář. Další jeho aktivitou bylo přednášení snoubencům a manželským párům v tajných setkáních katolické církve. Pro tento účel sepsal předmanželskou čítanku „Veliké tajemství“, která je ucelenou formací mladých k předmanželskému a manželskému životu. Toto dílo nebylo nikdy vydáno knižně.\n\nVýrazným způsobem byl během let komunistické totality při své tvorbě i v životě ovlivněn knězem MUDr. Ladislavem Kubíčkem, se kterým se často setkával. Na jeho život i dílo měl také silný vliv královéhradecký arcibiskup Karel Otčenášek. Otčenáška s Fišerem seznámila jeho švagrová Marie Zástěrová, učitelka v Ústí nad Labem a to v době, kdy Otčenášek v době svého vyhnanství působil na předměstí Ústí – v Trmicích. Po skončení totality Zdeněk Fišer rád pomáhal na biskupství, vyřizoval korespondenci arcibiskupa Otčenáška, připravoval pro něho překlady, psal různé přípravy a doprovázel ho často na jeho cestách. Měl i mnoho kontaktů s osobnostmi různých křesťanských vyznání. Jeho vnímání ekumenismu bylo velmi silné a prakticky prožívané.\n\nV roce 2008 se podrobil operaci mozku, jeho zdravotní stav se však stále zhoršoval. Zemřel 2. července 2010 v litoměřickém hospici sv. Štěpána a pochován byl po rozloučení v bazilice Všech svatých v České Lípě na Lesním hřbitově v Novém Boru.\n\nKromě drobné literární tvorby (úvahy a lyrická díla), ve které vyjadřoval své úvahy a zamyšlení při líčení krás v přírodě, napsal Zdeněk Fišer dvě knihy pro seniory:\n\"Plný život ve stáří\" (1995) a \"Dobrodružství třetího věku\" (1996). Zdálo se mu, že k tématu stáří člověka totiž existuje málo knih, které by dokázaly seniory oslovit opravdu do hloubky. Hluboká zamyšlení byla odrazem jeho vztahu k přírodě, kterou miloval a po následné meditaci i kontemplaci své vnitřní úvahy převáděl do literární podoby.\n\nDalším jeho dílem byla knížka věnovaná české světici \"Na přímluvu Paní Zdislavy\" (poprvé vyšla v roce 2001, v druhém vydání pak v roce 2009). Další kniha týkající se severočeské světice má název \"Se svatou Paní Zdislavou\", a obsahuje devítidenní pobožnost k ní. Vyšla poprvé v roce 2001 a v roce 2004 podruhé. Zdeněk Fišer se stal, stejně jako sv. Zdislava, terciářem řádu sv. Dominika a přijal jméno Cyril.\n\n\n\n"}
{"id": "874770", "url": "https://cs.wikipedia.org/wiki?curid=874770", "title": "Kanton Toulouse-14", "text": "Kanton Toulouse-14\n\nKanton Toulouse-14 ( ) je francouzský kanton v departementu Haute-Garonne v regionu Midi-Pyrénées. Tvoří ho osm obcí.\n\n"}
{"id": "874771", "url": "https://cs.wikipedia.org/wiki?curid=874771", "title": "Solární lampa pouličního osvětlení", "text": "Solární lampa pouličního osvětlení\n\n1.1. Solární lampa pouličního osvětlení je technický prostředek osvětlení veřejných komunikací a prostranství, nezávislý na elektrické energii z rozvodných kabelových sítí.\n\nEnergii pro svícení získává přímo ze slunečního záření nebo denního tzv. difusního světla prostřednictvím solárního panelu.\n\nVe dne získaná energie se pomocí elektronické řídící jednotky ukládá do akumulátoru.\n\nPo setmění se solární lampa automaticky rozsvítí a po rozednění opět automaticky zhasne.\n\nRozlišujeme solární lampy:\n\n-severního typu =solární lampy dobře fungující zejména v zimním období bez servisu a externího dobíjení t.j.v mírném zeměpisném pásmu\n\n-subtropického typu = solární lampy dobře fungující celoročně v tomto podnebním pásu\n\n-solární lampy rovníkového typu (mezi obratníky Raka A Kozoroha) rozdělujeme \n\n- na tropické odolné vysokým teplotám a vlhkostem\n\n- na pouštní odolné vysokým teplotám,prachu a abrazi pískem\n\nEnergii pro svícení čerpá z dobitého akumulátoru.\n\nProvoz nočního svícení je možné zpravidla do řídící jednotky naprogramovat na různé varianty, odpovídající potřebám uživatele.\n\nSvícení je realizováno zejména vysoce svítivými LED prvky.\n\nSolární lampy veřejného osvětlení s výhodou používají systémy s nízkým provozním stejnosměrným napětím 12 V, které je bezpečné i při případném servisu.\n\nSpolehlivá každodenní činnost solárního osvětlení je velmi závislá na konstrukci a správném dimenzování jednotlivých částí s ohledem na podnební podmínky, kde je instalováno.\n\nKonstrukčně a dimenzováním je možné rozdělit solární lampy veřejného osvětlení \ndo dvou skupin:\n\n\nMezi těmito dvěma základními typy existuje mnoho variant přizpůsobených konkrétnímu místu a podnebí instalace.\n\nSolární lampy „severního typu“ můžeme instalovat i do jižních zeměpisných šířek, kde budou celoročně úspěšně svítit, ale konstrukce je dražší.\n\nSolární lampy „jižního typu“ můžeme instalovat i do severních zeměpisných šířek, ale aby spolehlivě a úspěšně svítily v zimním období, bude nutné často externě dobíjet jejich akumulátory nebo je vyměňovat za dobité.\nTo je v mraze, náledí a závějích sněhu severních zeměpisných šířek problematické a spojené s dalšími finančními náklady a problémy spojenými s dodržováním bezpečnosti práce.\n"}
{"id": "874773", "url": "https://cs.wikipedia.org/wiki?curid=874773", "title": "Kanton Toulouse-15", "text": "Kanton Toulouse-15\n\nKanton Toulouse-15 ( ) je francouzský kanton v departementu Haute-Garonne v regionu Midi-Pyrénées. Tvoří ho devět obcí.\n\n"}
{"id": "874776", "url": "https://cs.wikipedia.org/wiki?curid=874776", "title": "Kanton Bagnères-de-Luchon", "text": "Kanton Bagnères-de-Luchon\n\nKanton Bagnères-de-Luchon ( ) je francouzský kanton v departementu Haute-Garonne v regionu Midi-Pyrénées. Tvoří ho 31 obcí.\n\n"}
{"id": "874777", "url": "https://cs.wikipedia.org/wiki?curid=874777", "title": "Mary White Ovingtonová", "text": "Mary White Ovingtonová\n\nMary White Ovingtonová (11. dubna 1865 – 15. července 1951) byla americká sufražetka, členka Republikánské strany, novinářka, a spoluzakladatelka NAACP.\n\nMary White Ovingtonová se narodila 11.4.1865 v Newyorské čtvrti Brooklyn v unitářské rodině. Její rodiče se zasazovali o ženská práva a účastnili se také hnutí proti otrokářství. Vzdělání získala na a (což byla \"sestra\" Harvard College, který tehdy přijímal jen muže). Poté, co slyšela v roce 1890 v Brooklynském kostele řeč Fredericka Douglasse se zapojila do kampaně za lidská práva.\n\nV roce 1895 pomáhala založit v Brooklynu Greenpoint Settlement. V roce 1896 byla jmenována ředitelkou tohoto projektu. Na tomto místě zůstala do roku 1904, kdy se stala členkou Greenwich House Committee on Social Investigations (Greenwičského výboru pro sociální výzkum). Následujících pět let studovala problémy s nezaměstnaností a bydlením na černém Manhattanu. Při svých výzkumech se setkala s W.E.B. Du Boisem a byla představena zakládajícím členům .\n\nPod vlivem myšlenek Williama Morrise vstoupila v roce 1905 do Republikánské strany, kde se setkala mimo jiné s aktivisty Danielem De Leonem, Asou Philipem Randolphem nebo spisovateli Maxem Eastmanem a Jackem Londonem, kteří tvrdili že rasové problémy jsou stejně záležitostí rasy jako společenské třídy. Psala pro radikální časopisy a noviny jako \"The Masses\", \"New York Evening Post\" a \"New York Call\". Také pracovala s Rayem Stannardem Bakerem a ovlivnila obsah jeho knihy \"Following the Color Line\" (Podél barevné linie) publikované v roce 1908.\n\n3. září 1908 si přečetla v \"The Independent\" článek republikána Williama Englishe Wallinga, nazvaný \"Rasová válka na severu\". Walling popisoval rozsáhlé rasové nepokoje zaměřené proti černému obyvatelstvu, které se odehrály ve Springfieldu ve státě Illinois. Při nepokojích zemřelo sedm lidí, bylo zničeno 40 domů a 24 obchodů, proti pachatelům bylo podáno 107 žalob. Walling na konci článku vyzval k vytvoření silného sboru občanů, kteří by šli černým pomoci. Mary Ovingtonová Wallingovi napsala a společně se sociálním pracovníkem Dr. Henry Moskowitzem jej navštívila v jeho Newyorském apartmá. 12. února 1909 se tato skupina se rozhodla spustit kampaň za svolání národní konference o liských a politických právech afroameričanů, která se měla konat ke stému výročí narození Abrahama Lincolna.\n\nNa výzvu reagovalo mnoho lidí, což nakonec vedlo ke zformování \"National Negro Committee\" (Národního výboru pro černochy), který se prvně sešel v New Yorku 31.5 a 1.6.1909. Do května 1910 výbor a jeho účastníci na druhé konferenci založili stálou organizaci známou jako National Association for the Advancement of Colored People (NAACP), ve které byla Mary Ovingtonová jmenována výkonným sekretářem. Ranými členy NAACP byli Josephine Ruffinová, Mary Talbertová, Mary Church Terrellová, Inez Milhollandová, Jane Addamsová, George Henry White, W.E.B. Du Bois, Charles Edward Russell, John Dewey, Charles Darrow, Lincoln Steffens, Ray Stannard Baker, Fanny Garrison Villardová, Oswald Garrison Villard a Ida B. Wells-Barnettová.\n\nV následujícím roce se Ovingtonová zúčastnila konference Universal Races Congress v Londýně. Ovingtonová se rovněž aktivně účastnila boje za volební právo žen a jako pacifiskta oponovala vstupu USA do první světové války. Během války podporovala Asu Philipa Randolpha a jeho časopis \"The Messenger\" (později \"Black Worker\"), který se zasazoval o liská práva černochů.\n\nPo válce sloužila Ovingtonová v NAACP jako členka výboru, výkonný sekretář a předseda. NAACP bojoval dlouhou právní bitvu proti rasové segregaci v bydlení, vzdělání, zaměstnání, hlasování a dopravě. NAACP vyzýval Nejvyšší soud Spojených států amerických aby prohlásil některé zákony jižanských států USA za protiústavní, přičemž v letech 1915–1923 uspěl v případě tří důležitých rozsudků týkajících se hlasovacího práva a bydlení.\n\nNAACP byl kritizován některými členy afroamerické komunity. Proti skupině vystupoval Booker T. Washington, protože dával přednost přímému odmítnutí rasistické politiky před zákulisním jednáním. Členové organizace byli fyzicky atakováni bílými rasisty. Výkonný sekretář NAACP John R. Shillady, byl surově zbit, když navštívil v roce 1919 Texaský Austin.\nMary Ovingtonová napsala několik knih a článků, včetně: studie \"Half a Man\" (Půlčlověk, 1911) z černého Manhattanu; \"Status of the Negro in the United States\" (Status černocha v USA, 1913); \"Socialism and the Feminist Movement\" (Socialistické a feministické hnutí, 1914); antologie pro černé děti, \"The Upward Path\" (Cesta vzhůru, 1919); biografických skečů prominentních afroameričanů \"Portraits in Color\" (Portréty v barvě, 1927); autobiografie \"Reminiscences\" (Reminiscence, 1932); a historie NAACP \"Zdi se bortily\" (1947).\n\nMary Ovingtonová odešla z výboru NAACP v roce 1947 po 38 letech služby této organizaci. Zemřela 15.7.1951.\n\nNa její počest byla pojmenována škola \"Mary White Ovington I.S.30 Middle School\" v Brooklynu. Je mezi osobami vyjmenovanými na památníku The Extra Mile -- Points of Light Volunteer Pathway National Memorial ve Washingtonu. Osoby na památníku jsou lidé, \"jejichž zájem a osobní oběť oslovily ostatní a tak zhmotnili své sny do hnutí, která pomohla lidem v Americe a ve světě\".\n\n"}
{"id": "874780", "url": "https://cs.wikipedia.org/wiki?curid=874780", "title": "Jakob Arjouni", "text": "Jakob Arjouni\n\nJakob Arjouni, užívající pseudonym \"Jakob Bothe\", rodným příjmením \"Michelsen\", (8. října 1964 Frankfurt nad Mohanem – 17. ledna 2013 Berlín) byl německý spisovatel a dramatik. V roce 1992 obdržel Cenu německé kriminální fikce za knihu \"Ein Mann, ein Mord.\"\n\nNarodil se roku 1964 v západoněmeckém Frankfurtu nad Mohanem do rodiny dramatika Hanse Güntera Michelsena (1920–1994). Studoval ve Francii. Knižní prvotina nazvaná \"Všechno nejlepší, Turku!\" (\"Happy Birthday, Türke!\") (1985) vyšla v jeho dvaceti letech. První divadelní hra nesla název \"Die Garagen\". Ve známost vstoupil kriminální sérií pěti případů \"Kayankaya\", která byla přeložena do deseti jazyků. Ústřední postavou je soukromý detektiv tureckého původu Kemal Kayankaya, vychovaný v německé rodině.\n\nV roce 1987 převzal cenu „Baden-Württembergischen Autorenpreis für das deutschsprachige Jugendtheater“ za divadelní hru \"Nazim schiebt ab\". Pět let poté obdržel za román \"Ein Mann, ein Mord.\" Cenu německé kriminální fikce (Deutscher Krimi Preis).\n\nZemřel 17. ledna 2013, ve věku čtyřiceti osmi let, v německé metropoli Berlínu na karcinom slinivky břišní.\n\nVe svém díle reflektoval aktuální problémy světa, jakými byly například témata životního prostředí nebo války v Jugoslávii, na jejímž pozadí se odehrává děj kriminálního příběhu \"Kismet\". V románech \"Magic Hoffmann\", \"Hausaufgaben\" a \"Edelsmanns Tochter\" se zabývá vzepětím nacionalismu, historického revizionismu a antisemitismu ve znovusjednoceném Německu.\n\nRomán \"Chez Max\" se odehrává v Paříži roku 2064. Popisuje v něm společnost, která je nadměrně sledována ve prospěch zajištění bezpečnosti, jakožto výsledek teroristických útoku z 9. září 2001. Patrná je paralela s Orwellovým románem \"1984\".\n\nV jedné z posledních prací \"Der heilige Eddy\" (2009), opustil vážná témata a napsal lehký pikareskní příběh.\n\n\n\n\n\n\n\n"}
{"id": "874782", "url": "https://cs.wikipedia.org/wiki?curid=874782", "title": "Římskokatolická farnost Velké Pavlovice", "text": "Římskokatolická farnost Velké Pavlovice\n\nŘímskokatolická farnost Velké Pavlovice je územním společenstvím římských katolíků v rámci děkanátu Hustopeče brněnské diecéze.\n\nPrvní písemná zmínka o farním kostelu je z přelomu 14. a 15. století. Původně v obci stával malý kostel svaté Kateřiny. Současný kostel vznikl ve druhé polovině 17. století. Neměl ještě věž se zvony, původní zvonice stála přímo u fary. V druhé polovině 19. století byla postavena kostelní věž se schodištěm. Do věže farníci pořídili celkem pět zvonů. Varhany poprvé v kostele zazněly v roce 1921.\n\nVelkopavlovičtí faráři od roku 1902:\n\nSoučasným farářem je od 1. srpna 2015 R. D. PaedDr. Marek Slatinský.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. leden. Adorační den připadá nejbližší neděli po 26. červnu. Každoročně se zde koná tříkrálová sbírka. V roce 2015 se při ní vybralo 80 322 korun.Při sbírce v roce 2016 činil výtěžek 82 847 korun. V roce 2018 dosáhl výtěžek sbírky 89 141 korun.\n\nPravidelně při bohoslužbách vystupuje farní sbor a schola.\n\nV roce 2017 v soutěži o nejlépe opravenou památku Jihomoravského kraje získal největší počet hlasů velkopavlovický farní kostel. Náročná obnova barokní fasády a chrámové střechy trvala téměř osm let. Rekonstrukcí prošla i fara, na jejímž dvoře bylo v dubnu 2017 otevřeno nově vybudované hřiště.\n\n"}
{"id": "874784", "url": "https://cs.wikipedia.org/wiki?curid=874784", "title": "Srpnatka fermežová", "text": "Srpnatka fermežová\n\nSrpnatka fermežová (\"Hamatocaulis vernicosus\" (Mitt.) Hedenäs )\n(Basionym \"Stereodon vernicosus\" Mitt.; syn. \"Drepanocladus vernicosus\", \"Limprichtia vernicosa\" , \"Scorpidium vernicosum\") je bokoplodý mech z čeledi \"Calliergonaceae\" (dříve řazen mezi \"Amblystegiaceae\"). Roste v mokřadech a je typický srpovitě zahnutými lístky sčesanými na jednu stranu.\n\nRostliny statné, žlutozelené, zelené, hnědozelené až fermežově hnědavé, ojediněle poněkud purpurové.\nLodyžky vystoupavé až vzpřímené, 8–20 (– 30) cm dlouhé, zpeřeně větvené, na koncích hákovitě zakřivené; drobné korové buňky se ztlustlými stěnami pouze v 1–2 vrstvách, dřeňové buňky tenkostěnné.\nLodyžní listy oválné až vejčité, 2–3 mm dlouhé a 0,6–1,2 mm široké, náhle silně srpovité až kroužkovité, postupně zúžené do zašpičatělé a někdy i žlábkovitě svinuté špičky, vyduté, silně řáskaté, okraj listu celokrajný. Žebro silné, 45–100 µm široké na bázi, jednoduché, zřídka i rozdvojené, obvykle mizí za polovinou listu. Větevní listy menší, 1,8–2,5 mm dlouhé, většinou neřáskaté.\n\nBuňky čárkovité, 35–125 × 4–6 µm, tenkostěnné, bazální buňky kratší, 12–18 µm široké, někdy hnědavě až purpurově pigmentované, křídelní buňky chybí. Dvoudomý druh. Perichaetiální listy přímé, prodloužené, s poměrně dlouhým žebrem. Štět 4–5 cm, purpurový. Tobolka vodorovná, vyhrblá, válcovitá, 2,0–2,7 mm dlouhá a 1,2–1,5 mm široká, u ústí zúžená. Víčko kuželovité. Prstenec třířadý, opadavý. Zuby exostomu postupně zúžené, 500–600 µm dlouhé a 100–150 µm široké, oranžové, endostom hladký, žlutavý. Druh pouze zřídka plodný.\nVýtrusy 13–18 µm, žlutozelené, papilnaté.\n\nDruh roste v trvale zamokřených otevřených místech na minerotrofních slatiništích, občas i na slatinných loukách nebo při okrajích rybníků. Jeho výskyt je svázán se slabě kyselým až slabě zásaditým pH, vyšším množstvím iontů, ale menším podílem Ca2+.\nZajímavostí je, že nemá rhizoidy, kterými by byl ukotven k zemi. Jelikož roste ve velmi mokrých místech, není pevně ukotven a přirůstá neustále směrem nahoru, jako to dělají rašeliníky. Spodní části lodyžky postupně odumírají a díky nepřítomnosti kyslíku se ukládají v podobě slatinné rašeliny. Pokud se odlomí boční větvička a dopadne do vhodného místa, je schopna pokračovat v růstu jako samostatná rostlinka. Tento způsob nepohlavního vegetativního rozmnožování je u mokřadních mechů velmi častý.\n\n\"Hamatocaulis vernicosus\" je druhem s boreálně-montánním rozšířením. Vyskytuje se na slatiništích a přechodových rašeliništích severní polokoule a v horách Jižní Ameriky, v Evropě je těžištěm jeho výskytu Skandinávie.\n\nTěžištěm výskytu v ČR je Českomoravská vrchovina, kde se nachází téměř polovina recentních lokalit, dále také Třeboňská pánev, Šumava a Českolipsko. Ostatní lokality představují spíše ojedinělé izolované výskyty. V současnosti je na území ČR známo cca 70 lokalit druhu.\nBěhem posledních padesáti let byl zaznamenán výrazný pokles tohoto druhu v různých zemích světa. Na území ČR je \"Hamatocaulis vernicosus\" charakterizován jako druh zranitelný (VU). Je také jedním ze čtyř mechorostů rostoucích na území ČR, zařazených do soustavy Natura 2000 jako druh uvedený v příloze II směrnice o stanovištích. Příčina jeho ohrožení spočívá především v ústupu vhodných biotopů, neboť \"Hamatocaulis vernicosus\" má značně specifické ekologické nároky.\n\nOchrana druhu spočívá v důsledné ochraně jeho biotopu. Jelikož je většina slatinišť negativně ovlivněna melioracemi (odvodněním), je obvykle nutné provádět management v podobě kosení a vyřezávání náletových dřevin, jejichž růst by jinak byl omezen vysokou hladinou spodní vody. Dalším nebezpečím pro lokality tohoto druhu je eutrofizace čili zvýšení živinové bohatosti lokality, ke které dochází obvykle vlivem splachu hnojiv z blízkých polí. Jelikož je druh kompetičně (konkurenčně) slabý, je potom vytlačen zdatnějšími druhy.\nJelikož je srpnatka fermežová (\"Hamatocaulis vernicosus\") druhem zařazeným do soustavy Natura 2000, dostává se jí značné pozornosti bryologů, botaniků a osob věnujících se ochraně přírody. Podobně jako u většiny ostatních mechů ale není její určení nijak snadné a i poměrně zkušený bryolog se často zmýlí. S dostatkem zkušeností lze v terénu druh určit s vysokou pravděpodobností, ale k 100% určení je třeba použít mikroskop.\nNejčastější záměny jsou s druhem \"Scorpidium cossonii\" (štírovec prostřední). Lze také zaměnit za druhy \"Calliergonella lindbergii\" (která ale nemá žebro), \"Drepanocladus aduncus\" nebo zástupci rodu \"Warnstorfia\" (kteří mají delší a užší lístky).\n\n"}
{"id": "874786", "url": "https://cs.wikipedia.org/wiki?curid=874786", "title": "Zebra horská", "text": "Zebra horská\n\nZebra horská (\"Equus zebra\") je velký lichokopytník z čeledi koňovitých (Equidae) rozšířený v horách a výše položených oblastech v jihozápadní Africe. Nazývá se také zebra obecná. Jsou známé dva poddruhy – \"Equus zebra hartmannae\" a \"Equus zebra zebra\".\n\nZebry horské jsou velmi dobře přizpůsobeny k pohybu v hornatých oblastech. Žijí v menších stádech, které vede jeden samec. S ním jsou tu samice, jichž může být až 6, a jejich potomci. Někdy se stane, že se smíchají dohromady se stády jiného druhu, např. \"antilop\". Ty je využívají jako varovný signál před predátorem. Mladí samci tvoří nová stáda tak, že odvedou několik samic ze svého původního.\n\nSamice přichází do říje i několikrát za rok. Samec samici dráždí a když rozkročí nohy, znamená to, že může započít páření. Samice poté asi rok nosí mládě. Hodinu po porodu se mládě umí postavit na nohy.\n\nŽiví se převážně trávou, ale i kůrou stromů, pupeny a plody ovocných stromů.\n\nŽije v kopcovitých a hornatých oblastech Angoly, Namibie a Jihoafrické republiky.\n\nVýška v kohoutku u nich dosahuje zhruba 1,2 až 1,3 m. A 2,2 m jsou dlouzí. Mohou vážit až 365 kg.\n\n"}
{"id": "874788", "url": "https://cs.wikipedia.org/wiki?curid=874788", "title": "Vidlorohovití", "text": "Vidlorohovití\n\nČeleď vidlorohovití existuje od třetihor, dnes žije už jen jeden přeživší zástupce vidlorohovitých. V třetihorách byli velmi rozšířenou a druhově bohatou skupinou. Jediným zástupcem je vidloroh americký. Tvoří přechod mezi rohatými a parohatými sudokopytníky.\n"}
{"id": "874794", "url": "https://cs.wikipedia.org/wiki?curid=874794", "title": "Transparentní účet", "text": "Transparentní účet\n\nTransparentní účet je bankovní účet, do kterého může nahlížet veřejnost, zpravidla prostřednictvím WWW stránek na internetu.\n\n"}
{"id": "874796", "url": "https://cs.wikipedia.org/wiki?curid=874796", "title": "Involuce (matematika)", "text": "Involuce (matematika)\n\nInvoluce je v matematice taková funkce, která je sama sobě inverzním zobrazením. Tedy taková funkce formula_1, která pro všechna formula_2 ze svého definičního oboru splňuje formula_3. Tato vlastnost zobrazení se nazývá involutornost.\n\nKaždá involuce je nutně vzájemně jednoznačné zobrazení, jedná se tedy o permutaci dané množiny.\n\nPočet možných involucí na konečné množině závisí na její mohutnosti a Heinrich August Rothe odhalil v roce 1800 rekurentní vztah, který udává počet možných involucí \"n\"prvkové množiny:\nPro formula_7 jsou počáteční hodnoty této posloupnosti 1, 1, 2, 4, 10, 26, 76, 232. V rámci encyklopedie celočíselných posloupností má tato posloupnost označení A000085.\n\nŘada jednoduchých a důležitých příkladů involucí je v geometrii, jedná se například o osovou souměrnost nebo středovou souměrnost. Obecně involutorní shodnost ve vícerozměrných eukleidovských prostorech je souměrnost podle podprostoru. Involucí je také kruhová inverze.\n\nV aritmetice (respektive obecněji v algebře) je involucí zobrazení na inverzní prvek, tedy v případě sčítání zobrazení přiřazující číslu opačné číslo, v případě násobení (ovšemže pouze pro invertibilní prvky) převrácená hodnota.\n\nPro komplexní čísla je příkladem involuce operace (komplexního) sdružení.\n\nPro množiny matic je involuce transpozice matic.\n\nJednoduchými příklady z informatiky jsou „šifra“ ROT13 a bitová operace exkluzivní disjunkce s konstantou.\n"}
{"id": "874797", "url": "https://cs.wikipedia.org/wiki?curid=874797", "title": "Alexandra Holdenová", "text": "Alexandra Holdenová\n\nAlexandra Holdenová, nepřechýleně \"Alexandra Holden\" (* 30. dubna 1977 Northfield, Minnesota), je americká filmová a televizní herečka, která na filmovém plátně debutovala v roce 1997.\n\nNarodila se roku 1977 v minnesotském Northfieldu do rodiny Kristy a Barryho Holdenových.\n\nPostavu Mary Johansonové ztvárnila ve filmu \"Krása na zabití\" a jako Fern Rogersová se objevila ve snímku \"Lincolnská střední\". V roce 2003 zpracovala hlavní úlohu Marion Harringtonové v komorním thrilleru \"Smrt přichází v bílém\", kde jako jediná z rodiny jedoucí na štědrovečerní večeři k prarodičům, přežila záhadnou noční cestu nekonečnou lesní silnicí.\n\nHrála také televizní role, stejně jako ve videoklipech, například v písni skupiny Aerosmith „Hole in My Soul“. V americkém seriálu \"Přátelé\" představovala Rossovu přítelkyni Elizabethu Stevensovou. Další postavy vytvořila v seriálech \"Ally McBealová\", \"Six Feet Under\", \"Private Practice\", \"Sběratelé kostí\" a \"Námořní vyšetřovací služba\".\n\nManželství s americkým hercem a hudebníkem Johnny Strongem skončilo rozvodem.\n\n"}
{"id": "874800", "url": "https://cs.wikipedia.org/wiki?curid=874800", "title": "Rabinův–Karpův algoritmus", "text": "Rabinův–Karpův algoritmus\n\nRabin–Karpův algoritmus je v informatice jedním z algoritmů pro vyhledávání textu. Vytvořili ho Michael O. Rabin a Richard M. Karp v roce 1987. Algoritmus hledá řadu vzorků najednou a používá k tomu hašovací funkci. Pro text délky \"n\" a \"p\" vzorků společné délky \"m\" je jeho průměrná a nejlepší složitost O(\"n+m\") v prostoru O(\"p\") a jeho nejhorší složitost je O(\"nm\").\n\nPraktické využití Rabinova-Karpova algoritmu je odhalování plagiátorství. Vzhledem k množství hledaných řetězců jsou algoritmy, které vyhledávají jeden řetězec, nepraktické.\n\nKlíčem k výkonu Rabinova-Karpova algoritmu je efektivní výpočet vrácených hodnot hašovací funkce u podřetězců v textu. Jedna populární a efektivní hašovací funkce považuje každý podřetězec jako číslo nějakého základu obvykle velikosti prvočísla. Například když máme podřetězec \"hi\" a základ je 101, tak bude vrácená hodnota 104 × 101 + 105 × 101 = 10609 (v ASCII je za 'h' 104 a za 'i' je 105).\n\nPokud chceme najít některé z velkých čísel \"k\" s pevnou délkou vzorků v textu, můžeme vytvořit jednoduchou variantu Rabinova-Karpova algoritmu použitím Bloomova filtru.\n\nPředpokládáme, že všechny podřetězce mají pevnou délku \"m\".\n"}
{"id": "874808", "url": "https://cs.wikipedia.org/wiki?curid=874808", "title": "Richard M. Karp", "text": "Richard M. Karp\n\nRichard Manning Karp (* 3. ledna 1935) je počítačový vědec a teoretik na Kalifornské univerzitě v Berkeley, známý díky výzkumu teorie algoritmů, za kterou obdržel Turingovu cenu v roce 1985.\n\nNarodil se v Bostonu ve státě Massachusetts. Má tři mladší sourozence: Roberta, Davida a Carolyn. Navštěvoval Harvardovu univerzitu, kde získal v roce 1956 bakalářský titul a v roce 1959 doktorát Ph.D. v oboru aplikovaná matematika.\n\nPo ukončení studií začal pracovat ve firmě IBM. V roce 1968 se stal profesorem informatiky a matematiky na Kalifornské univerzitě v Berkeley.\nPo čtyřech letech se jako profesor na Washingtonské univerzitě vrátil do Berkeley. V letech 1988-1995 a od roku 1999 až do současnosti působí také coby vědecký pracovník na International Computer Science Institute v Berkeley, kde momentálně vede skupinu, která se zabývá algoritmy. Obdržel také Národní vyznamenání za vědu.\n"}
{"id": "874809", "url": "https://cs.wikipedia.org/wiki?curid=874809", "title": "IEEE 802.16", "text": "IEEE 802.16\n\nIEEE 802.16 je řada bezdrátových širokopásmových standardů, které vytvořil Institut pro elektrotechnické a elektronické inženýrství IEEE. Ačkoli je skupina standardů 802.16 oficiálně nazývaná WirelessMAN v IEEE, byl zvolen komerční název “WiMAX”. WiMAX fórum propaguje kompatibilitu produktů založeném na IEEE 802.16 standardu.\n\n802.16e-2005 – vylepšená verze standardu byla vypuštěna do celého světa v roce 2009.\n\nIEEE 802.16-2009 byl nahrazen standardem IEEE 802.16j-2009.\n"}
{"id": "874810", "url": "https://cs.wikipedia.org/wiki?curid=874810", "title": "Dan Bahat", "text": "Dan Bahat\n\nDan Bahat, ‎ (* 1938) je izraelský archeolog.\n\nNarodil se roku 1938 v Polsku, ale rok poté se jeho rodiče přestěhovali do Tel Avivu. Roku 1964 promoval na Hebrejské univerzitě. Doktorát získal tamtéž na základě práce \"Topografie a toponyma křižáckého Jeruzaléma\".\n\nV letech 1963 - 1990 pracoval v Izraelském památkovém úřadě jako archeolog Jeruzaléma. Jeho hlavní prací byly vykopávky tunelů Západní zdi. Do roku 2004 vyučoval na Bar-Ilanově univerzitě. Od roku 2003 přednáší na Torontské univerzitě.\n"}
{"id": "874812", "url": "https://cs.wikipedia.org/wiki?curid=874812", "title": "Étienne Gilson", "text": "Étienne Gilson\n\nÉtienne Gilson (13. června 1884 – 19. září 1978) byl francouzský filozof a historik, představitel novotomismu a odborník na středověkou filozofii. Zpočátku se věnoval dílu Reného Descartese, ale nakonec se soustředil především na středověkou filozofii, jíž žádal rekonstruovat, neboť věřil, že 20. století potřebuje novou křesťanskou filozofii. Přihlásil se zejména k Tomáši Akvinskému, neboť vyšel z představy, že klasický tomismus není scholastický, ale v jádru je vzpourou proti scholastice. K této vzpouře se přihlásil, a v jejím jménu odmítl moderní myslitelství a s ním svázanou manipulaci s člověkem. Znovuformuloval přitom rozdíl mezi bytím a esencí. Zúčastnil se bojů první světové války, mj. bitvy u Verdunu, za což obdržel válečný kříž.\n\n\n\n"}
{"id": "874813", "url": "https://cs.wikipedia.org/wiki?curid=874813", "title": "Balistická křivka", "text": "Balistická křivka\n\nBalistická křivka je prostorová křivka, kterou opisuje těleso, vržené či vystřelené blízko zemského povrchu obvykle směrem šikmo vzhůru.\nKromě tíhového zrychlení působí na těleso i aerodynamické síly.\nNa samotné dráze letu jsou význačné body, a sice bod výstřelu, vrchol dráhy a bod doletu. První polovině křivky se říká \"vzestupný\" a druhé polovině \"sestupný oblouk\". Druhý oblouk, tedy oblouk sestupný se liší od vzestupného svým strmějším klesáním.\nZjednodušeně lze balistickou křivku popsat jako odchylku dopadu vystřelené kulky z hlavně v určité vzdálenosti od původního náměru díky různým vnějším vlivům zejména gravitaci a zakřivení zemského povrchu.\n\nVýpočet balistické křivky pro ruční zbraně v prvním přiblížení je poměrně snadný. Výsledná síla působící na střelu je\nformula_1\n\nkde\n\nformula_2 je vektor tíhové síly,\nformula_3 je vektor síly odporu vzduchu (Drag Force).\n\n\n"}
{"id": "874814", "url": "https://cs.wikipedia.org/wiki?curid=874814", "title": "Pete La Roca", "text": "Pete La Roca\n\nPete La Roca (vlastním jménem Peter Sims; 7. dubna 1938 New York City, New York, USA − 20. listopadu 2012 tamtéž) byl americký jazzový bubeník. Mezi hudebníky, se kterými spolupracoval, patří například Art Farmer, Sonny Rollins, John Coltrane nebo Freddie Hubbard. Své první sólové album nazvané \"Basra\" vydal v roce 1965, následovala ještě alba \"Turkish Women at the Bath\" (1967) a \"Swingtime\" (1997)\n"}
{"id": "874815", "url": "https://cs.wikipedia.org/wiki?curid=874815", "title": "Vanessa Redgrave", "text": "Vanessa Redgrave\n\nVanessa Redgrave, CBE (* 30. ledna 1937 Greenwich, Londýn) je britská herečka a politická aktivistka. Patří mezi významnou představitelku britské herecké a divadelnické rodiny Redgraveových, držitelku ceny Tony, ceny Grammy, Ceny Bafta, Zlatého glóbu a Oscara.\n\nPochází z významné a početné herecké rodiny, jejíž umělecké kořeny spadají do 19. století. Oba její rodiče Michael Redgrave a Rachel Kempson byli herci. Britskou hereckou školu Central School of Speech and Drama ukončila v roce 1957 a od té doby hraje divadlo. Svou první významnou divadelní roli dostala v roce 1961 v Britské královské shakesperovské společnosti. Během své více jak šedesátileté kariéry u filmu i v televizi vystupovala ve více jak 80 filmech (audovizuálních dílech). Její dcery Natasha Richardson a Joely Richardson (otec režisér Tony Richardson) se také staly herečkami. Jejím druhým manželem se stal herec Franco Nero.\n\nKromě herectví proslula také svými bohatými politickými aktivitami a občanskou angažovaností.\n\n"}
{"id": "874816", "url": "https://cs.wikipedia.org/wiki?curid=874816", "title": "Alta", "text": "Alta\n\nAlta může být:\n\n\n"}
{"id": "874817", "url": "https://cs.wikipedia.org/wiki?curid=874817", "title": "Kanton Tournefeuille", "text": "Kanton Tournefeuille\n\nKanton Tournefeuille ( ) je francouzský kanton v departementu Haute-Garonne v regionu Midi-Pyrénées. Tvoří ho tři obce.\n\n"}
{"id": "874818", "url": "https://cs.wikipedia.org/wiki?curid=874818", "title": "Kanton Verfeil", "text": "Kanton Verfeil\n\nKanton Verfeil ( ) je francouzský kanton v departementu Haute-Garonne v regionu Midi-Pyrénées. Tvoří ho sedm obcí.\n\n"}
{"id": "874819", "url": "https://cs.wikipedia.org/wiki?curid=874819", "title": "Altamont", "text": "Altamont\n\nAltamont může být:\n\n"}
{"id": "874820", "url": "https://cs.wikipedia.org/wiki?curid=874820", "title": "Kanton Villefranche-de-Lauragais", "text": "Kanton Villefranche-de-Lauragais\n\nKanton Villefranche-de-Lauragais ( ) je francouzský kanton v departementu Haute-Garonne v regionu Midi-Pyrénées. Tvoří ho 21 obcí.\n\n"}
{"id": "874821", "url": "https://cs.wikipedia.org/wiki?curid=874821", "title": "Bountiful", "text": "Bountiful\n\nBountiful může být:\n\n"}
{"id": "874824", "url": "https://cs.wikipedia.org/wiki?curid=874824", "title": "Kanton Villemur-sur-Tarn", "text": "Kanton Villemur-sur-Tarn\n\nKanton Villemur-sur-Tarn ( ) je francouzský kanton v departementu Haute-Garonne v regionu Midi-Pyrénées. Tvoří ho sedm obcí.\n\n"}
{"id": "874826", "url": "https://cs.wikipedia.org/wiki?curid=874826", "title": "Kanton Cintegabelle", "text": "Kanton Cintegabelle\n\nKanton Cintegabelle ( ) je francouzský kanton v departementu Haute-Garonne v regionu Midi-Pyrénées. Tvoří ho sedm obcí.\n\n"}
{"id": "874827", "url": "https://cs.wikipedia.org/wiki?curid=874827", "title": "Blanding", "text": "Blanding\n\nBlanding může být:\n\n"}
{"id": "874828", "url": "https://cs.wikipedia.org/wiki?curid=874828", "title": "Cedar Hills", "text": "Cedar Hills\n\nCedar Hills může být:\n\n"}
{"id": "874829", "url": "https://cs.wikipedia.org/wiki?curid=874829", "title": "Kanton Montréjeau", "text": "Kanton Montréjeau\n\nKanton Montréjeau ( ) je francouzský kanton v departementu Haute-Garonne v regionu Midi-Pyrénées. Tvoří ho 17 obcí.\n\n"}
{"id": "874830", "url": "https://cs.wikipedia.org/wiki?curid=874830", "title": "Kanton Fronton", "text": "Kanton Fronton\n\nKanton Fronton ( ) je francouzský kanton v departementu Haute-Garonne v regionu Midi-Pyrénées. Tvoří ho 16 obcí.\n\n"}
{"id": "874831", "url": "https://cs.wikipedia.org/wiki?curid=874831", "title": "Centerfield", "text": "Centerfield\n\nCenterfield může být:\n\n"}
{"id": "874832", "url": "https://cs.wikipedia.org/wiki?curid=874832", "title": "Kanton Barbazan", "text": "Kanton Barbazan\n\nKanton Barbazan ( ) je francouzský kanton v departementu Haute-Garonne v regionu Midi-Pyrénées. Tvoří ho 24 obcí.\n\n"}
{"id": "874833", "url": "https://cs.wikipedia.org/wiki?curid=874833", "title": "Kanton Muret", "text": "Kanton Muret\n\nKanton Muret ( ) je francouzský kanton v departementu Haute-Garonne v regionu Midi-Pyrénées. Tvoří ho devět obcí.\n\n"}
{"id": "874834", "url": "https://cs.wikipedia.org/wiki?curid=874834", "title": "Centerville", "text": "Centerville\n\nCenterville může být:\n\n\n"}
{"id": "874835", "url": "https://cs.wikipedia.org/wiki?curid=874835", "title": "Centerville (Arkansas)", "text": "Centerville (Arkansas)\n\nCenterville je název několika vesnic v Arkansasu:\n\n"}
{"id": "874837", "url": "https://cs.wikipedia.org/wiki?curid=874837", "title": "Max Huber", "text": "Max Huber\n\nMax Huber (5. června 1919 Baar, Švýcarsko – 16. listopadu 1992, Mendrisio) byl švýcarský a italský grafik.\nV 17 letech se zapsal na školu Kunstgewerbeschule v Curychu. Jeho učiteli byli např. Ernst Gubler, Gottlieb Wehrli, Walter Roshardt, Otto Weber a Alfred Willimann. Ve formativním věku se setkal také s grafiky jako Werner Bischof, Josef Müller-Brockmann, Carlo Vivarelli and Hans Falk. Jeho kariéra začíná v roce 1935 v Curychu, kde pracuje v reklamní agentuře a později s fotografem Emilem Schultnessem v Conzett & Huber. Setkal se s Maxem Billem a Hansem Neuburgem. Se začátkem 2. světové války, aby se vyhnul přípravě ve švýcarské armádě, se stěhuje do Milána, aby se připojil ke Studio Boggeri.\n\nDo Milána exportoval „švýcarskou školu“, kde v kontaktu s domácími tradicemi imaginativní hravosti a bohaté barevnosti dostala specifické zabarvení, označované též jako „milánská škola“.\n\n"}
{"id": "874838", "url": "https://cs.wikipedia.org/wiki?curid=874838", "title": "Kanton Grenade", "text": "Kanton Grenade\n\nKanton Grenade ( ) je francouzský kanton v departementu Haute-Garonne v regionu Midi-Pyrénées. Tvoří ho 15 obcí.\n\n"}
{"id": "874840", "url": "https://cs.wikipedia.org/wiki?curid=874840", "title": "Kanton Nailloux", "text": "Kanton Nailloux\n\nKanton Nailloux ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874841", "url": "https://cs.wikipedia.org/wiki?curid=874841", "title": "Kanton Lanta", "text": "Kanton Lanta\n\nKanton Lanta ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874842", "url": "https://cs.wikipedia.org/wiki?curid=874842", "title": "Kanton Portet-sur-Garonne", "text": "Kanton Portet-sur-Garonne\n\nKanton Portet-sur-Garonne ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874843", "url": "https://cs.wikipedia.org/wiki?curid=874843", "title": "Kanton Blagnac", "text": "Kanton Blagnac\n\nKanton Blagnac ( ) je francouzský kanton v departementu Haute-Garonne v regionu Midi-Pyrénées. Tvoří ho čtyři obce.\n\n"}
{"id": "874844", "url": "https://cs.wikipedia.org/wiki?curid=874844", "title": "Kanton Revel", "text": "Kanton Revel\n\nKanton Revel ( ) je francouzský kanton v departementu Haute-Garonne v regionu Midi-Pyrénées. Tvoří ho 13 obcí.\n\n"}
{"id": "874845", "url": "https://cs.wikipedia.org/wiki?curid=874845", "title": "Německo na Letních olympijských hrách 2004", "text": "Německo na Letních olympijských hrách 2004\n\nNěmecko na Letních olympijských hrách v roce 2004 reprezentovala výprava 441 sportovců (250 mužů and 191 žen) v 29 sportech.\n\n"}
{"id": "874846", "url": "https://cs.wikipedia.org/wiki?curid=874846", "title": "Kanton Boulogne-sur-Gesse", "text": "Kanton Boulogne-sur-Gesse\n\nKanton Boulogne-sur-Gesse ( ) je francouzský kanton v departementu Haute-Garonne v regionu Midi-Pyrénées. Tvoří ho 24 obcí.\n\n"}
{"id": "874847", "url": "https://cs.wikipedia.org/wiki?curid=874847", "title": "Kanton Rieumes", "text": "Kanton Rieumes\n\nKanton Rieumes ( ) je francouzský kanton v departementu Haute-Garonne v regionu Midi-Pyrénées. Tvoří ho 16 obcí.\n\n"}
{"id": "874848", "url": "https://cs.wikipedia.org/wiki?curid=874848", "title": "Kanton Cadours", "text": "Kanton Cadours\n\nKanton Cadours ( ) je francouzský kanton v departementu Haute-Garonne v regionu Midi-Pyrénées. Tvoří ho 16 obcí.\n\n"}
{"id": "874850", "url": "https://cs.wikipedia.org/wiki?curid=874850", "title": "Mil Mi-34", "text": "Mil Mi-34\n\nMil Mi-34 (kód NATO \"Hermit\") je lehký vrtulník navržený ruskou konstrukční kanceláří Mil ve dvou či čtyřmístné verzi. První let proběhl 17. listopadu 1986, poprvé byl představen veřejnosti v roce 1987 na Paris Air Show. Mi-34 vyráběný od roku 1993 nahrazuje při výcviku pilotů zastaralý typ Mi-1, je schopen složitějších akrobatických manévrů včetně loopingu.\n\nJde o vrtulník klasické koncepce (jeden nosný a jeden ocasní vyrovnávací rotor). Čtyřlistý hlavní rotor i dvoulistý ocasní jsou vyrobeny z kompozitních materiálů (skleněné vlákno-plast vyztužené uhlíkovým vláknem). Využívá pístový hvězdicový motor Vedenějev M-14V-26V. Aerodynamický trup je vejčitého tvaru, podvozek je ližinový. Dle verze je helikoptéra dvou nebo čtyřmístná.\n\nMi-34VAZ neboli Mi-234\n\nData z:\n\n\n\n\n"}
{"id": "874851", "url": "https://cs.wikipedia.org/wiki?curid=874851", "title": "Kanton Rieux-Volvestre", "text": "Kanton Rieux-Volvestre\n\nKanton Rieux-Volvestre ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874854", "url": "https://cs.wikipedia.org/wiki?curid=874854", "title": "Kanton Caraman", "text": "Kanton Caraman\n\nKanton Caraman ( ) je francouzský kanton v departementu Haute-Garonne v regionu Midi-Pyrénées. Tvoří ho 19 obcí.\n\n"}
{"id": "874858", "url": "https://cs.wikipedia.org/wiki?curid=874858", "title": "Sekret Enigmy", "text": "Sekret Enigmy\n\nSekret Enigmy je polský historický film natočený na námět pocházející knihy Stanisława Strumph-Wojtkiewicze \"Sekret Enigmy\". Film pojednává o polských kryptolozích, kteří rozluštili tajemství kódu Enigmy, německého šifrovacího stroje.\n\nVe filmu se objevují hrané postavy mnoha skutečných osob. Ve filmu se objevují polští kryptologové Marian Rejewski Jerzy Różycki a Henryk Zygalski, polský vojenský velitel plukovník Gwido Langer (toho hrál Janusz Zakrzeński, později tragicky zesnulý u Smolenska), důstojník francouzské vojenské zpravodajské služby Gustave Bertrand, francouzský generál Gamelin, francouzský letec Joseph Vuillemin, spolupracovník kryptologů Edward Fokczyński, polský důstojník Maksymilian Ciężki, německý diktátor Adolf Hitler, anglický diplomat Alexander Cadogan, britský kryptolog Dilly Knox, šéf \"Abwehru\" Wilhelm Canaris, britský premiér Winston Churchill, britský zpravodajec Stewart Menzies a britský král Jiří VI.\n"}
{"id": "874865", "url": "https://cs.wikipedia.org/wiki?curid=874865", "title": "Kanton Saint-Béat", "text": "Kanton Saint-Béat\n\nKanton Saint-Béat ( ) je francouzský kanton v departementu Haute-Garonne v regionu Midi-Pyrénées. Tvoří ho 22 obcí.\n"}
{"id": "874866", "url": "https://cs.wikipedia.org/wiki?curid=874866", "title": "Kanton Carbonne", "text": "Kanton Carbonne\n\nKanton Carbonne ( ) je francouzský kanton v departementu Haute-Garonne v regionu Midi-Pyrénées. Tvoří ho 11 obcí.\n\n"}
{"id": "874867", "url": "https://cs.wikipedia.org/wiki?curid=874867", "title": "Kanton Saint-Gaudens", "text": "Kanton Saint-Gaudens\n\nKanton Saint-Gaudens ( ) je francouzský kanton v departementu Haute-Garonne v regionu Midi-Pyrénées. Tvoří ho 21 obcí.\n\n"}
{"id": "874869", "url": "https://cs.wikipedia.org/wiki?curid=874869", "title": "Kanton Castanet-Tolosan", "text": "Kanton Castanet-Tolosan\n\nKanton Castanet-Tolosan ( ) je francouzský kanton v departementu Haute-Garonne v regionu Midi-Pyrénées. Tvoří ho 15 obcí.\n\n"}
{"id": "874871", "url": "https://cs.wikipedia.org/wiki?curid=874871", "title": "Kanton Cazères", "text": "Kanton Cazères\n\nKanton Cazères ( ) je francouzský kanton v departementu Haute-Garonne v regionu Midi-Pyrénées. Tvoří ho 16 obcí.\n\n"}
{"id": "874872", "url": "https://cs.wikipedia.org/wiki?curid=874872", "title": "Kanton Montgiscard", "text": "Kanton Montgiscard\n\nKanton Montgiscard ( ) je francouzský kanton v departementu Haute-Garonne v regionu Midi-Pyrénées. Tvoří ho 20 obcí.\n\n"}
{"id": "874873", "url": "https://cs.wikipedia.org/wiki?curid=874873", "title": "Římskokatolická farnost – děkanství Doksy", "text": "Římskokatolická farnost – děkanství Doksy\n\nŘímskokatolická farnost – děkanství Doksy (lat. \"Hirschberga\", něm. \"Hirschberg\") je územní společenství římských katolíků v Doksech a jejich okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní zmínka o kostele v Doksech je z roku 1363. Dnešní podoba kostela je z let 1670–1680. V roce 1711 byla farnost povýšena biskupem Königsegg-Rottenfelsem na děkanství. Po zrušení konventu montserratských benediktinů na hradě Bezděz byla do doksského kostela přenesena socha Panny Marie Montserratské, do té doby umístěná a uctívaná v bezdězské hradní kapli.\n\nVe 20. století byly z Doks administrovány ex currendo farnosti Okna, Kruh, Bořejov. Dnes není z Doks administrována žádná další farnost.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "874874", "url": "https://cs.wikipedia.org/wiki?curid=874874", "title": "Kanton Montastruc-la-Conseillère", "text": "Kanton Montastruc-la-Conseillère\n\nKanton Montastruc-la-Conseillère ( ) je francouzský kanton v departementu Haute-Garonne v regionu Midi-Pyrénées. Tvoří ho 13 obcí.\n\n"}
{"id": "874875", "url": "https://cs.wikipedia.org/wiki?curid=874875", "title": "Kanton Montesquieu-Volvestre", "text": "Kanton Montesquieu-Volvestre\n\nKanton Montesquieu-Volvestre ( ) je francouzský kanton v departementu Haute-Garonne v regionu Midi-Pyrénées. Tvoří ho 10 obcí.\n\n"}
{"id": "874877", "url": "https://cs.wikipedia.org/wiki?curid=874877", "title": "Kanton Saint-Lys", "text": "Kanton Saint-Lys\n\nKanton Saint-Lys ( ) je francouzský kanton v departementu Haute-Garonne v regionu Midi-Pyrénées. Tvoří ho 11 obcí.\n\n"}
{"id": "874878", "url": "https://cs.wikipedia.org/wiki?curid=874878", "title": "Kanton Saint-Martory", "text": "Kanton Saint-Martory\n\nKanton Saint-Martory ( ) je francouzský kanton v departementu Haute-Garonne v regionu Midi-Pyrénées. Tvoří ho 12 obcí.\n\n"}
{"id": "874879", "url": "https://cs.wikipedia.org/wiki?curid=874879", "title": "Kanton Salies-du-Salat", "text": "Kanton Salies-du-Salat\n\nKanton Salies-du-Salat ( ) je francouzský kanton v departementu Haute-Garonne v regionu Midi-Pyrénées. Tvoří ho 22 obcí.\n\n"}
{"id": "874880", "url": "https://cs.wikipedia.org/wiki?curid=874880", "title": "Šířka pásma", "text": "Šířka pásma\n\nŠířka pásma je rozdíl mezi nejvyšší a nejnižší frekvencí přenášeného signálu:\n\nformula_1\n\nVyjadřuje se v hertzech (Hz).\n\nRelativní šířka pásma je podíl nejvyšší a nejnižší frekvence přenášeného signálu:\n\nformula_2\n\nNěkdy se používá procentní sířka pásma jako podíl \"absolutní šířky pásma\" a střední (někdy též nejnižší nebo nejvyšší) frekvence:\n\nformula_3\n\nU signálu v základním pásmu je šířka pásma rovna nejvyšší frekvenci, relativní šířka pásma je nekonečná (nebo velmi velká).\n\nV angličtině se šířka pásma (bandwidth) používá v informatice ve smyslu přenosová rychlost.\n\n"}
{"id": "874881", "url": "https://cs.wikipedia.org/wiki?curid=874881", "title": "Kanton Puy-l'Évêque", "text": "Kanton Puy-l'Évêque\n\nKanton Puy-l'Évêque ( ) je francouzský kanton v departementu Lot v regionu Midi-Pyrénées. Tvoří ho 16 obcí.\n\n"}
{"id": "874883", "url": "https://cs.wikipedia.org/wiki?curid=874883", "title": "Riverton", "text": "Riverton\n\nRiverton může být:\n\n"}
{"id": "874884", "url": "https://cs.wikipedia.org/wiki?curid=874884", "title": "Římskokatolická farnost Dobranov", "text": "Římskokatolická farnost Dobranov\n\nŘímskokatolická farnost Dobranov (lat. \"Doberna\", něm. \"Dobern\") je územní společenství římských katolíků v Dobranově a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nKostel v Dobranově byl postaven v roce 1379, a původně byl filiálkou českolipského děkanství (rejstříky papežských desátků z té doby uvádějí: \"\"Lypa cum filia Dobranow\"\"). Samostatná farnost zde byla zřízena v roce 1392.\n\nV 16. století zde byla zásluhou faráře \"Valentina Frumwalda\" zřízena v Dobranově farní škola. V roce 1579 byl přestavěn kostel. Ten byl dále přestavován v roce 1700, a pak ještě 1760. V roce 1853 byla postavena kaple sv. Anny ve Vítkově. V roce 1908 byla postavena kaple Panny Marie ve Vlčím Dole (později byla zbořena, a stavební materiál z ní byl použit při stavbě jakéhosi rodinného domku).\n\nVe 20. století přestala být farnost obsazována knězem a duchovní správu převzali kněží z České Lípy (augustiniáni z klášterní farnosti a diecézní kněží z děkanství). V budově bývalé fary byla zřízena Mateřská škola, která je v objektu dodnes.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "874886", "url": "https://cs.wikipedia.org/wiki?curid=874886", "title": "Kanton Bretenoux", "text": "Kanton Bretenoux\n\nKanton Bretenoux ( ) je francouzský kanton v departementu Lot v regionu Midi-Pyrénées. Tvoří ho 16 obcí.\n\n"}
{"id": "874887", "url": "https://cs.wikipedia.org/wiki?curid=874887", "title": "Kanton Cahors-Nord-Est", "text": "Kanton Cahors-Nord-Est\n\nKanton Cahors-Nord-Est ( ) je francouzský kanton v departementu Lot v regionu Midi-Pyrénées. Tvoří ho čtyři obce.\n\n"}
{"id": "874888", "url": "https://cs.wikipedia.org/wiki?curid=874888", "title": "Kanton Cahors-Nord-Ouest", "text": "Kanton Cahors-Nord-Ouest\n\nKanton Cahors-Nord-Ouest ( ) je francouzský kanton v departementu Lot v regionu Midi-Pyrénées. Tvoří ho čtyři obce.\n\n"}
{"id": "874890", "url": "https://cs.wikipedia.org/wiki?curid=874890", "title": "Kanton Cahors-Sud", "text": "Kanton Cahors-Sud\n\nKanton Cahors-Sud ( ) je francouzský kanton v departementu Lot v regionu Midi-Pyrénées. Tvoří ho pět obcí.\n\n"}
{"id": "874895", "url": "https://cs.wikipedia.org/wiki?curid=874895", "title": "Základní pásmo", "text": "Základní pásmo\n\nOznačení signál nebo přenos v základním pásmu se v telekomunikacích a v oboru zpracování signálu používá pro signály a systémy, jejichž frekvenční pásmo začíná blízko frekvence 0 Hz, méně striktně pak pro signály s velkou relativní šířkou pásma.\n\nSignál v základním pásmu je často považováno za synonymum k nemodulovaný signál, a protiklad k modulovanému nebo vysokofrekvenčnímu signálu, u kterého je signál převeden na vyšší frekvenci, například pro přenos pomocí frekvenčního multiplexu.\n\n\"Šířka pásma signálu v základním pásmu\" je rovna nejvyšší frekvenci signálu nebo systému, případně horní mezi takových frekvencí, například mezní frekvenci pásmové propusti. Naopak šířka pásma je rozdíl mezi nejvyšší a nejnižší nenulovou frekvencí.\n\n\"Kanál v základním pásmu\" je komunikační kanál přenášející frekvence blízké nule. Příkladem jsou dříve používané sériové kabely a lokální sítě (LANs), v protikladu ke kanálům v přeloženém pásmu, jako jsou rádiové kanály používané pro vysílání rozhlasu a televize. Frekvenční multiplex (FDM) umožňuje, aby jeden analogový telefonní vodič přenášel telefonní hovor v základním pásmu a současně jeden nebo více telefonních hovorů v přeloženém pásmu při použití systému nosné telefonie.\n\nDigitální přenos v základním pásmu se označuje jako použití linkového kódu, umožňuje digitální přenos proudu bitů kanálem v základním pásmu, typicky vedením bez frekvenčního filtru. Opakem je přenos v přeloženém pásmu, nazývaný také \"modulovaný\" přenos. Přenos v přeloženém pásmu umožňuje komunikaci přes kanál s pásmovým filtrem, jako je lokální smyčka v telefonní síti nebo bezdrátový kanál s omezenou šířkou pásma.\n\nBěžné vedení bez frekvenčního filtru je v zásadě kanál s charakterem dolní propusti, zatímco linkový kód je diskrétní signál, který zabírá frekvence spektra s nekonečnou šířkou pásma. Podle Shannonova-Nyquistova teorému vyžaduje bezchybná detekce linkového kódu, aby šířka kanálu byla Nyquistova rychlost, která je polovinou kódové rychlosti linkového kódu.\n\nOznačení „BASE“ ve Ethernetových standardech například 10BASE5, 100BASE-T a 1000BASE-SX, znamenají digitální přenos v základním pásmu, tj. použití linkového kódu na přenosovém médiu nepoužívajícím filtry.\n\nOpakem je 10PASS-TS Ethernet, kde „PASS“ znamená použití signálu v přeloženém pásmu. Digitální přenos v přeloženém pásmu vyžaduje digitální modulační schéma, které je obvykle realizované modemem. U 10PASS-TS je použit standard VDSL, který je založen na diskrétní multitónové modulaci (DMT). Dalšími příklady technologie pro přístup k síti používající přeložené pásmo jsou bezdrátové sítě a kabelové modemy.\n\nBaseband procesor je integrovaný obvod v bezdrátových komunikačních zařízeních jako jsou mobilní telefony, který provádí zpracování signálu a umožňuje zařízení rádiovou komunikaci v reálném čase.\n\n\"Signál v základním pásmu\" je signál, který obsahuje frekvence ležící v porovnání s nejvyšší frekvencí velmi blízko nuly (například akustický signál může být považován za signál v základním pásmu, zatímco rádiový signál nebo jiný modulovaný signál signálem v základním pásmu není).\n\nZa signál „v základním pásmu“ je obvykle považován signál, u kterého je výkon frekvenčních složek blízko 0 Hz srovnatelný s výkonem složek v blízkosti nejvyšší frekvence signálu.\n\nSignály, které mohou být popsány jako složení velkého množství různých frekvencí. Zvláště v telekomunikacích se často část signálu s nízkými frekvencemi „kopíruje“ na vyšší frekvence pro účely přenosu, protože jen málo komunikačních médií umožňuje přenášet nízké frekvence bez zkreslení. V těchto případech se původní nízkofrekvenční složky označují jako signál v základním pásmu. Typicky se vysokofrekvenční kopie označuje jako „RF“ (radio frequency, rádiový nebo vysokofrekvenční) signál. Signál v základním pásmu je nízkofrekvenční signál, který je po modulaci přenášen různými kanály.\n\n\"Ekvivalentní signál v základním pásmu\" je v analogii s digitálními modulačními metodami s konstantní nosnou frekvencí (např. ASK, PSK a QAM, ale ne FSK) – komplexně ohodnocenou reprezentací modulovaného fyzického (vysokofrekvenčního, nebo RF) signálu. Ekvivalentní signál v základním pásmu je formula_1 kde formula_2 je soufázový signál, formula_3 kvadraturní fázový signál a formula_4 je imaginární jednotka. U digitálních modulačních metod, jsou složky formula_2 a formula_3 pro každý modulační symbol vidět na konstelačním diagramu. Frekvenční spektrum tohoto signálu obsahuje záporné i kladné frekvence. Fyzický vysokofrekvenční signál signál odpovídá: formula_7 kde formula_8 je nosná úhlová frekvence v rad/s.\n\nV \"ekvivalentním modelu v základním pásmu\" komunikačního systému je modulovaný signál nahrazen komplexně ohodnoceným ekvivalentním signálem v základním pásmu s nosnou frekvencí 0 Hz, a vysokofrekvenční kanál je nahrazen ekvivalentním kanálovým modelem v základním pásmu, u kterého je frekvenční odezva převedena na frekvence v základním pásmu.\n\nSignál v základním pásmu se často používá pro modulaci nosné vlny s vyšší frekvencí, aby bylo možné signál přenést pomocí rádiových vln. Výsledkem modulace je posun frekvence signálu k vyšším frekvencím (rádiové frekvence neboli RF). Při použití nejjednodušší amplitudové modulace se dvěma postranními pásmy zabírá výsledný signál dvojnásobnou šířku pásma než původní signál. Omezením nebo úplným odstraněním jednoho postranního pásma, případně i nosné (modulace s jedním postranním pásmem) lze potřebnou šířku pásma snížit. Některé způsoby modulace jako frekvenční modulace vyžadují ještě větší šířku pásma.\n\nObrázek ukazuje, co se děje při amplitudové modulaci:\n\nU některých signálů je obtížné rozhodnout, zda se jedná o signál v základním pásmu nebo ne. Například analogová přípojka v klasické komutované telefonní síti omezuje frekvenční pásmo pomocí pásmové propusti na 300 až 3400 Hz; protože signál neobsahuje frekvence v rozsahu 0 až 300 Hz, neměl by být považován za signál v základním pásmu. Ale v telefonních systémech používajících frekvenční multiplexní hierarchii je obvykle považován za signál v základním pásmu na rozdíl od modulovaných signálů používaných pro přenosy na velké vzdálenosti. Spodní mezní frekvence 300 Hz je v tomto případě považována za „téměř nulu“, protože se jedná o malý zlomek nejvyšší přenášené frekvence.\n\nNejjednodušší definicí je, že signál v základním pásmu je signál před modulací nebo multiplexováním, nebo signál po demodulaci nebo demultiplexování.\n\nKompozitní video signál produkovaný většinou modernějších videorekordérů, herních konzolí a DVD přehrávačů obvykle používá signál základním pásmu.\n\n"}
{"id": "874900", "url": "https://cs.wikipedia.org/wiki?curid=874900", "title": "El Cajón", "text": "El Cajón\n\nEl Cajón (další používaný název Francisco Morazán) je přehradní nádrž v Hondurasu. Jedná se o jedno z nejvýznamnějších vodohospodářských děl v této středoamerické zemi. Přehrada se nachází ve střední části země zhruba 180 km od hlavního města Tegucigalpa a 80 km od San Pedro Sula, což je nejvýznamnější průmyslové centrum Hondurasu. Kromě výroby elektrické energie slouží i k protipovodňové ochraně Valle de Sula a jako zásobárna vody pro závlahy tamtéž. Hlavními přítoky do nádrže jsou řeky Humuya a Sulaco, z nádrže vytéká řeka Comayagua, která se dále vlévá do Ulúy.\n\nJedná se o betonovou klenbovou hráz s dvojí křivostí vklíněnou do úzké skalnaté soutěsky. Je vysoká 226 metrů, což z ní dělá jednu z nejvyšších přehradních hrází světa. Tloušťka hráze v patě je 48 m, k výstavbě bylo použito 1,5 milionu m³ betonu. Kóta koruny hráze je v nadmořské výšce 301 m n. m. Vodní elektrárna zbudovaná společně s betonovou hrází, je vybavená 8 francisových turbínami s celkovým instalovaným výkonem 300 MW a představuje nejvýznamnější zdroj el. energie v celém státu.\n\nUmělé jezero, které vzniklo výstavbou hráze, má kolísavou rozlohu mezi 94 km² a 112 km² (variabilní dle ročního období). Průměrná hloubka vody je 49 m, plocha povodí nad nádrží dosahuje hodnoty 8 630 km². Celkový objem vody akumulované v nádrži činí 5 700 milionu m³ vody (5,7 km³). V nádrži žije mnoho rybích druhů, rybolov představuje pro přilehlé obce jednu z významných složek jejich ekonomiky.\n"}
{"id": "874906", "url": "https://cs.wikipedia.org/wiki?curid=874906", "title": "Kvačany (okres Liptovský Mikuláš)", "text": "Kvačany (okres Liptovský Mikuláš)\n\nKvačany jsou obec na Slovensku, v okrese Liptovský Mikuláš v Žilinském kraji ležící na úpatí Západních Tater. V roce 2016 zde žilo 543 obyvatel.\n\nPrvní písemná zmínka o obci je z roku 1286. V obci je římskokatolický kostel svaté Kateřiny Alexandrijské.\n\n"}
{"id": "874908", "url": "https://cs.wikipedia.org/wiki?curid=874908", "title": "Kanton Cajarc", "text": "Kanton Cajarc\n\nKanton Cajarc ( ) je francouzský kanton v departementu Lot v regionu Midi-Pyrénées. Tvoří ho 14 obcí.\n\n"}
{"id": "874909", "url": "https://cs.wikipedia.org/wiki?curid=874909", "title": "Kvačany", "text": "Kvačany\n\nKvačany je název dvou obcí na Slovensku:\n\n"}
{"id": "874910", "url": "https://cs.wikipedia.org/wiki?curid=874910", "title": "Abderrahim Gumrí", "text": "Abderrahim Gumrí\n\nAbderrahim Gumrí ( 21. května 1976 – 19. ledna 2013, Temara) byl marocký atlet, běžec na dlouhých tratích.\n\nZískal tři bronzové a jednu stříbrnou medaili na mistrovství světa v přespolním běhu v soutěžích družstev, nejlepšího individuálního výsledku dosáhl sedmým místem v roce 2002.\n\nNa dráze dosáhl na osmé místo v běhu na 10 000 metrů na mistrovství světa v roce 2005, startoval na olympijských hrách v Aténách v roce 2004 a na trati 5000 m tam skončil třináctý.\n\nV pozdějším věku se přeorientoval na maraton, kde zaznamenal řadu úspěchů. Na olympijských hrách v Pekingu obsadil 20. místo, ale byl několikrát na stupních vítězů v Londýnském maratonu (2007: 2. místo, 2008: 3. místo). Jeho čas z roku 2008 (2:05:30) byl v té době šestý nejlepší v celé historii a zůstal jeho osobním rekordem. Doběhl druhý také v New Yorku v letech 2007 a 2008 a v Chicagu v roce 2009.\n\nV roce 2011 vyhrál maraton v Soulu. Na olympijské hry do Londýna se nedostal, protože u něj krevní testy odhalily abnormální hodnoty ve srovnání s údaji v biologickém pasu, což naznačovalo užití dopingu.\n\nZahynul 19. ledna 2013 při autonehodě, při které byli vážně zraněni jeho spolucestující bahrajnští vytrvalci Rašíd Ramzí a Júsif Baba.\n"}
{"id": "874916", "url": "https://cs.wikipedia.org/wiki?curid=874916", "title": "Šlágr TV", "text": "Šlágr TV\n\nŠlágr TV (pro Slovensko je název Šláger TV) je „československá lidová televize“, s velmi různorodým programem, kde hrají hlavně dechovky a kapela Peterka a spol. Od listopadu 2012 vysílá také přes digitální pozemní vysílání. Pětiletou smlouvu na vysílání v celoplošném pozemním multiplexu 3 podepsala ke konci března 2013 s jejím provozovatelem, společností Czech Digital Group (CDG). Šlágr TV spolupracuje se spoustou hvězd. Mezi časté moderátory TV patří Petr Šiška, Petr Jančařík, Franta Uher a další. Jedná se dnes již o velmi populární TV, která dává prostor všem možným interpretům.\n\n"}
{"id": "874919", "url": "https://cs.wikipedia.org/wiki?curid=874919", "title": "Silnice I/26", "text": "Silnice I/26\n\nSilnice I/26 je klíčovou silnicí I. třídy Plzeňského kraje a silniční osou okresu Domažlice. Její počátek je na exitu 67 Ejpovice dálnice D5. Odtud až do Plzně tvoří v délce cca 3 km východní dálniční přivaděč k dálnici D5. V Plzni silnici tvoří ulice Rokycanská, U Prazdroje, Tyršova, Přemyslova, Skvrňanská a Domažlická. Poté na západním okraji opouští Plzeň opět jako dálniční přivaděč, tentokrát západní. Celý úsek od počátku až po kilometr 18, kde opět mimoúrovňově protíná dálnici D5 na exitu 89, je řešena dvěma jízdními pruhy v každém směru, mimo cca 2,7 km dlouhého úseku na Domažlické ulici, kde je po jednom jízdním pruhu v každém směru. Dále silnice pokračuje jihozápadním směrem k hraničnímu přechodu s Německem u Horní Folmavy. Po celé délce je řešena jedním jízdním pruhem v každém směru. Prakticky v celém svém průběhu kopíruje historickou cestu z Plzně do bavorského příhraničí.\n\nCelková délka silnice činí 77,179 km. Celkově se silnice nachází pouze na území Plzeňského kraje, protíná 5 okresů a 15 obcí. \n\nSměrem od počátku ke státní hranici. \nSměrem od počátku ke státní hranici. Zaznamenány jsou pouze významné křižovatky. \nSměrem od počátku ke státní hranici. Zaznamenány jsou pouze významnější stavby. U železničních přejezdů je uvedeno označení jak silniční, tak unikátní číslo pro případ hlášení nehody. Zatížitelnost je udána jako normální (Vn)/výhradní (Vr)/výjimečná (Ve).\nNíže uvedená tabulka uvádí intenzitu dopravy resp. počet průjezdů vozidel za 24 hodin. Sčítání proběhlo v roce 2010.\n\n"}
{"id": "874928", "url": "https://cs.wikipedia.org/wiki?curid=874928", "title": "Konvertoplán", "text": "Konvertoplán\n\nKonvertoplán je letadlo těžší vzduchu, které mění v průběhu letu metodu dosažení vztlaku a je schopno kolmého startu a přistání (VTOL). Nejběžnější koncepcí je pevné nosné křídlo zajišťující vztlak při horizontálním letu a překlopný rotor pro zajištění vztlaku při vzletu a přistání.\n\nVyřešit konstrukci letadla, které startuje a přistává jako helikoptéra a pak se změní v konvenční letadlo, nebylo snadné. Stroj přechází ze svislého vzletu postupně do pomalého letu a nakonec do rychlého. Tvar křídla pro rychlý a pro pomalý let se totiž výrazně liší (obdobně jako je rozdíl mezi rotorem vrtulníku a leteckou vrtulí).\n\nJeden z mála funkčních konvertoplánů, který je v současnosti v provozu, je americký vojenský typ Bell Boeing V-22 Osprey. V závěrečné fázi vývoje je malý civilní konvertoplán s překlopnými rotory AgustaWestland AW609 (dříve pod označením Bell/Agusta BA609).\n\nKoncepce letadla s překlopným křídlem (anglicky „Tilt Wing“) má otočné nosné křídlo s pevně uchyceným rotorem (resp. více rotory), které při dopředném letu vytváří vztlak. Po vzletu se pro dopředný let překlopí celé nosné křídlo i s namontovanými rotory. Lze sem zařadit stroje Vertol VZ-2, Hiller X-18, LTV XC-142 nebo typ Canadair CL-84 s výbornými letovými vlastnostmi.\n\nLetadlo s překlopnými rotory (anglicky „Tilt Rotor“) nebo vrtulemi (méně často „Tilt Prop“) má nosné křídlo jako součást draku, na němž jsou instalovány překlopné rotory, které při vzletu vytváří vztlak. Po vzletu se pro dopředný let překlopí pouze rotory a pevné nosné křídlo následně vytváří potřebný vztlak. Spadá sem vojenský typ Bell Boeing V-22 Osprey, civilní AgustaWestland AW609, experimentální Bell XV-3, Bell XV-15, Curtiss-Wright X-19 a další.\n\nLetadlo s překlopnými zaplášťovanými vrtulemi (anglicky „Tilt Duct“) má dvě nebo více vrtulí obepnutých kovovým prstencem, které se překlápějí. Do této koncepce spadají např. americký experimentální konvertoplán Bell X-22 nebo francouzský pokusný Nord 500 Cadet.\n\nAmerický experimentální typ Doak VZ-4 měl také na koncích křídel vrtule umístěné v kovových prstencích. Tyto dvě vrtule byly poháněny jedním turbohřídelovým motorem umístěným v trupu za pilotní kabinou. Výfukové plyny byly odváděny potrubím do zadní části, kde byly vyfukovány ven (řízeně pomocí klapek, toho se využívalo v režimu visu a při přechodu z vertikálního do horizontálního letu a naopak).\n\nLetadlo s překlopnými proudovými motory (anglicky „Tilt Jet“) je obdobnou koncepcí jako dvě výše uvedené. Místo rotorů nebo zaplášťovaných vrtulí využívá pro kolmý vzlet, přistání a horizontální let překlopné proudové motory. Do této kategorie náleží německý pokusný typ EWR VJ 101 nebo americké projekty Bell Model 65 a Bell XF-109.\n\nJinou koncepcí je např. sovětský konvertoplán Kamov Ka-22, někdy nesprávně označovaný jako vrtulník. Jeho pohon zajišťovaly turbohřídelové motory umístěné v koncových gondolách nosného křídla (na každém konci křídla dvojice motorů). Během vzletu, přistání a v režimu visení motory roztáčely dvojici protiběžných rotorů o průměru 22,5 m instalovaných nad nimi. Při horizontálním letu pak poháněly dvojici tažných vrtulí vepředu gondol, které měly průměr 5,7 m. Rotory v této fázi letu byly v režimu autorotace, čímž odlehčovaly nosnému křídlu. Ka-22 uskutečnil svůj první let v roce 1959, byl tak prvním sovětským konvertoplánem. Utvořil rovněž řadu světových rekordů v této kategorii letadel.\n\nS překlopnými křídly:\n\nS překlopnými rotory:\n\nS překlopnými zaplášťovanými vrtulemi\n\nS překlopnými proudovými motory:\n\nJiné koncepce\n\n\n\n"}
{"id": "874934", "url": "https://cs.wikipedia.org/wiki?curid=874934", "title": "Telekomunikační služba", "text": "Telekomunikační služba\n\nTelekomunikační služby jsou veškeré služby poskytované telekomunikačním operátorem. Lze je rozdělit na\n\n\nÚplné telekomunikační služby jsou dodávány včetně koncového zařízení, které si účastník obvykle pronajímá. Mezi úplné telekomunikační služby patří například telefonie a telefax.\n\nPřenosové služby jsou služby přenosu dat, jejichž uživatel používá vlastní koncová zařízení.\n\nKaždou z uvedených kategorií lze dále rozdělit na:\n\n\nZákladní službou může být například telefonie, doplňkovou službou například zobrazení identifikace volajícího.\n\nTelekomunikační služby ISDN jsou popsány v dokumentech Evropského ústavu pro telekomunikační normy (ETSI) a Standardizačního sektoru Mezinárodní telekomunikační unie (ITU-T).\n\n\n\n\nTelekomunikační služby GSM jsou popsány v dokumentech Evropského ústavu pro telekomunikační normy (ETSI).\n\n"}
{"id": "874937", "url": "https://cs.wikipedia.org/wiki?curid=874937", "title": "Circuit Switched Data", "text": "Circuit Switched Data\n\nCircuit Switched Data (CSD) je nejstarší metoda přenosu dat vyvinutá přímo pro digitální mobilní sítě, z jejíhož názvu je zřejmé, že využívá technologii přepojování okruhů. To znamená, že před přenosem se vytváří spojení podobně jako při telefonním hovoru.\n\nMaximální přenosová rychlost je 14,4 kbit/s. Pro její zvýšení byly vyvinuty následující rozšíření CSD:\n\n\nVýhodou CSD, HSCSD a ECSD je zajištění garantované propustnosti nebo rychlosti přípojení, což je vhodné např. pro přenos streamovaného videa nebo audia (internetová TV a rádia). Mnoho operátorů tarifikuje CSD jako jeden, a HSCSD, nebo ECSD jako více telefonních hovorů, takže jsou citelně dražší než služby používající technologii přepojování paketů – GPRS, EGPRS, HSDPA, apod., které lépe využívají dostupné prostředky. U HSDPA a novějších technologií k tomu navíc přistupuje podstatně vyšší přenosová rychlost. Proto CSD, HSCSD a ECSD nepatří mezi často používané (a často ani poskytované) služby.\n\nJeště před zavedením CSD bylo možné provádět přenosy dat přes mobilní telefonní systémy pomocí modemu, buď vestavěného do telefonu, nebo externího. Takové systémy byly omezeny kvalitou zvukového signálu na rychlost 2,4 kb/s nebo méně. Komprese zvuku používaná v GSM (původně GSM 06.10), která je optimalizovaná pro lidský hlas způsobuje, že rychlost přenosu dat pomocí tradičního modemu připojeného k telefonu může být ještě nižší než u starších analogových systémů. Při přenosu rádiovým rozhraním se používá jeden časový slot. Mezi BTS a MSC je zapojen transkodér, který převádí hlas komprimovaný GSM kodekem (GSM 06.10) o rychlosti 13,2 kbit/s přenášený subkanálem o rychlosti 16 kbit/s na standardní datový tok G.711 o rychlosti 64 kbit/s.\n\nU mobilních systémů druhé generace používajících digitální přenos zvuku však lze po vyřazení hlasového kodeku využívat přímo digitální kanál, což umožňuje dosažení vyšší rychlosti přenosu. Tato rychlost je však stále omezena rozhraním mezi BTS a transkodérem na 16 kbit/s.\n\n"}
{"id": "874938", "url": "https://cs.wikipedia.org/wiki?curid=874938", "title": "Franci Litsingi", "text": "Franci Litsingi\n\nFranci Litsingi, uváděný někdy jako Francis Litsingi, (* 9. října 1986, Brazzaville, Konžská republika) je konžský fotbalový záložník a reprezentant, v současnosti hráč klubu FC Zbrojovka Brno.\n\nSvou fotbalovou kariéru začal v Saint Michel d'Ouenzé, kde se postupně propracoval do A-týmu. V roce 2006 přestoupil do Coton Sport FC de Garoua a o dva roky později podepsal smlouvu s maďarským Újpest FC. V témže roce byl poslán na hostování, které se v roce 2010 změnilo v přestup do jiného maďarského klubu Kecskeméti TE.\n\nV zimním přestupovém období 2012/13 přestoupil na doporučení Zdenka Ščasného do českého klubu FK Teplice. V Gambrinus lize debutoval 22. února 2013 v základní sestavě v utkání proti Dukle Praha (remíza 1:1). V následujícím ligovém kole 2. března vstřelil gól proti domácí Příbrami, ale Teplice soupeři podlehly 1:3. 7. dubna vstřelil další gól ve 22. ligovém kole proti domácí Plzni, na body to nestačilo, Teplice prohrály 1:2. Sezónu 2012/13 Gambrinus ligy završil gólem do sítě domácí Mladé Boleslavi, Teplice porazily soupeře 1. června 2013 v posledním 30. kole 4:0 a trochu napravily dojem z nepříliš vydařené jarní části ročníku.\n\n21. července 2013 (1. kolo sezóny 2013/14) vstřelil dva góly proti hostujícímu týmu 1. FC Slovácko, zápas skončil vítězstvím Teplic 3:2. V šestém kole 25. srpna skóroval proti Vysočině Jihlava, Teplice vyhrály 4:2. Na začátku sezóny si udržoval stabilně vysokou formu a dařilo se i týmu. Velmi povedený zápas absolvoval 15. září 2013, kdy se zaskvěl gólem a dvěma přihrávkami, měl tak podíl na všech třech brankách Teplic, které porazily FK Baumit Jablonec 3:1. 21. října 2013 vstřelil dva góly domácí Zbrojovce Brno, Teplice ale podlehly v ligovém utkání 2:3. 29. listopadu 2013 svým gólem opět jen mírnil porážku 1:3 v utkání proti týmu 1. SC Znojmo. Podzimní část sezony měl tedy výtečnou formu, zato začátek jarní části byl slabší, během prvních 7 ligových zápasů se střelecky prosadil pouze jednou. Navíc byl policií přistižen v sobotu 5. dubna v ranních hodinách (po vítězném pátečním zápase s 1. FK Příbram) při řízení automobilu v opilosti. Bylo mu naměřeno 1,76 ‰ alkoholu.\n\nV létě 2015 přestoupil z Teplic do Sparty Praha, následoval tak trenéra Ščasného. Ve Spartě se během podzimní části Synot ligy 2015/16 příliš neprosadil.\n\nV lednu 2016 vzal zavděk půlročním hostováním s opcí na přestup v tureckém druholigovém klubu Gaziantep Büyükşehir Belediyespor.\n\nV létě 2016 odešel jako volný hráč do klubu FC Zbrojovka Brno.\n\nV A-mužstvu Konžské republiky debutoval 3. června 2011 v kvalifikaci na Africký pohár národů 2012 proti domácí Ghaně, Kongo prohrálo 1:3. Ke druhému zápasu nastoupil ve stejné kvalifikaci 4. září 2011 v Brazzaville proti Súdánu (prohra 0:1).\n\nZúčastnil se Afrického poháru národů 2015. Na turnaji bylo Kongo vyřazeno ve čtvrtfinále Demokratickou republikou Kongo poměrem 2:4, ačkoli vedlo 2:0.\n\n"}
{"id": "874943", "url": "https://cs.wikipedia.org/wiki?curid=874943", "title": "Descendents", "text": "Descendents\n\nDescendents je americká punk rocková skupina založená roku 1978 v Manhattan Beach. Jsou považování za průkopníky moderního pop punku, skate punku a melodického hardcoreu.\n\nKapelu založili kytarista Frank Navetta, baskytarista Tony Lombardo a bubeník Bill Stevenson, kteří v tomto složení vydali singl \"Ride the Wild/It's a Hectic World\", na kterém jsou patrné vlivy new wave a surf music. Až s příchodem zpěváka Milo Aukermana v roce 1980 kapela mění styl, a stává se jednou z důležitých skupin vznikající hardcoreové scény v Los Angeles. Na rozdíl od většiny tehdejších hardcoreových skupin zpívali písničky o dívkách, vyřazení z kolektivu a dalších tématech z jejich každodenního života, často s typickým humorem.\nV roce 1981 vydali první EP \"Fat\", na které navázalo debutové album \"Milo Goes to College\", po němž Milo Aukerman odešel na vysokou školu studovat biochemii (z které později získal na University of Wisconsin v Madison doktorát) a kapela se na dlouhou dobu odmlčela.\n\nZnovu o sobě dali vědět v roce 1985 s albem \"I Don't Want to Grow Up\". Po změnách v sestavě poté vydali alba \"Enjoy!\" (1986), které nebylo kritikou přijato tak dobře, jako předchozí nahrávky, a instrumentálně složitější \" All\" (1987), které bylo hodnoceno, jako jejich zatím nejvyspělejší deska. Po vydání alba odešel Milo z kapely a nastala další dlouhá přestávka, během které ostatní členové spolu se zpěvákem Davem Smalleym zformovali skupinu All, která s přestávkami funguje dodnes.\n\nNávrat Milo Aukermana přišel v roce 1995, kdy nahráli album \"Everything Sucks\", na kterém se vrátili k více punkovému stylu z počátku 80. let. V roce 2004 vyšlo EP \"'Merican\" a zatím poslední deska \"Cool to Be You\", které obsahují i jejich první otevřeně politickou píseň („'Merican“) a více vyzrálý pohled na partnerské vztahy. V roce 2012 Milo Aukerman v rozhovoru zmínil, že skládají nové písně, ale příprava nového alba bude trvat velmi dlouho, kvůli jejich vytížení v zaměstnání (Milo pracuje jako výzkumník v DuPont).\n\nV současné sestavě, jež se skládá ze zpěváka Milo Aukermana, kytaristy Stephena Egertona, baskytaristy Karla Alvareze a bubeníka Billa Stevensona, hraje skupina od roku 1987.\n"}
{"id": "874948", "url": "https://cs.wikipedia.org/wiki?curid=874948", "title": "Eduard Hoffmann", "text": "Eduard Hoffmann\n\nEduard Hoffmann byl švýcarský typograf.\n\nEduard Hoffmann byl roku 1950 ředitelem Haas'sche Schriftgiesserei (Haas Type Foundry, písmolijna) v Münchensteinu ve Švýcarsku.\n\nPísmolijna Haas se v 50. letech rozhodla inovovat písmo Akzidenz Grotesk. Eduard Hoffmann v roce 1957 pověřil Maxe Miedingera, bývalého zaměstnance a nezávislého designéra, a společně vytvořili písmo Neue Haas Grotesk, které bylo později v roce 1960 přejmenováno na Helvetiku. Stala se nejpoužívanějším písmem 60. a 70. let. Své označení získala vzhledem k zemi, kde vznikla.\n\nStempel a Linotype začal mezinárodně prodávat písmo v roce 1961.\n\nZdeno Kolesár: \"Kapitoly z dejín grafického designu\", Slovenské centrum dizajnu, 2006, Bratislava (slovenština)\n"}
{"id": "874951", "url": "https://cs.wikipedia.org/wiki?curid=874951", "title": "Ramponio Verna", "text": "Ramponio Verna\n\nRamponio Verna je italská obec v provincii Como v oblasti Lombardie.\n\nK 31. prosinci 2011 zde žilo 410 obyvatel.\n\nClaino con Osteno, Laino, Lanzo d'Intelvi, Pellio Intelvi, Valsolda\n"}
{"id": "874955", "url": "https://cs.wikipedia.org/wiki?curid=874955", "title": "Abbott", "text": "Abbott\n\nAbbott může být:\n\n\n\n"}
{"id": "874956", "url": "https://cs.wikipedia.org/wiki?curid=874956", "title": "Seznam českých rybníkářů", "text": "Seznam českých rybníkářů\n\nNásledující seznam uvádí stavitele, projektanty a metodiky využívání rybníků, kteří pocházejí z českých zemí, nebo zde profesně působili:\n"}
{"id": "874957", "url": "https://cs.wikipedia.org/wiki?curid=874957", "title": "Abbott (Texas)", "text": "Abbott (Texas)\n\nAbbott je město v okrese Hill County ve státě Texas ve Spojených státech amerických. K roku 2000 zde žilo 300 obyvatel. S celkovou rozlohou 1,5 km² byla hustota zalidnění 200 obyvatel na km².\n\nNarodil se zde hudebník Willie Nelson.\n"}
{"id": "874958", "url": "https://cs.wikipedia.org/wiki?curid=874958", "title": "Čačak", "text": "Čačak\n\nČačak (v srbské cyrilici Чачак) je město v centrálním Srbsku, 145 km jižně od Bělehradu. Je správním centrem Moravického okruhu. Žije zde obyvatel. Městem protéká řeka Zapadna Morava. \n\nV Čačaku sídlí dvě fakulty Univerzity v Kragujevaci (zemědělská a technická). Z Čačaku pocházela celá řada známých srbských a jugoslávských osobností. Mezi ně patřil např. premiér Milan Stojadinović, politici Velimir Ilić, Petar Stambolić, Ivan Stambolić, Miloš Minić, či zpěvák skupiny Riblja Čorba, Bora Đorđević.\n\nMěsto se nachází na hranici regionu Šumadija a Dinárských hor. Přesněji se rozkládá na západním okraji tzv. Čačacko-kraljevské kotliny, v údolí řeky Západní Moravy. Západně od něj se nachází Ovčarsko-kablarská soutěska, pohoří Suvobor a Maljen a jižně pohoří Jelica. Severním a východním směrem od Čačaku je krajina otevřená, resp. přechází postupně v mírně zvlněnou krajinu, z níž místy vyčnívá několik vyšších vrcholků, žádný z nich není vyšší než 1000 m. Nadmořská výška Čačaku činí 204 m (údolí řeky) až 985 m (vrchol hory Ovčar). \n\nNejstarší památky lidského osídlení na místě dnešního Čačaku pocházejí z mladší doby kamenné. Rovněž byly nalezeny pozůstatky souvislého osídlení z doby bronzové. Nejbohatší archeologická naleziště na dobové artefakty se nacházejí v lokalitě Gradina na svazích vrcholu Jelica v centru města, kde byly nalezeny stavební kameny a šperky z této doby. \n\nBěhem existence Římské říše byl Čačak a jeho okolí součástí provincie Dalmácie. Kulturní a civilizační rozvoj zde nicméně přerušilo stěhování národů. Až v 6. století bylo v blízkosti města zbudováno opevnění pro hlídání hranic Byzantské říše. To po dlouhou dobu sloužilo jako správní i náboženské centrum regionu. \n\nSlovanské obyvatelstvo osídlilo oblast Čačaku za vlády byzantského císaře Herakleia (610-641). Dochované památky na slovanské osídlení pocházejí ale až z 10.-11. století. V dobách vlády Štěpána Nemanji byla oblast dnešního města spravována jeho bratrem Stracimirem. V letech 1168–1189 zde nechal Stracimir zbudovat klášter Moravski Gradac, kde rovněž sídlilo centrum pravoslavné církve pro daný region. Název \"Čačak\" je předturecký a poprvé je zaznamenán na dokumentech původem z republiky Dubrovník, které jsou datovány 18. prosince 1408. \n\nMěsto obsadili Turci v roce 1459 a brzy jej i osídlili a postupně změnili i jeho ráz. Chrám bohorodičky byl přebudován na mešitu a původní obyvatelstvo města bylo vyhnáno. V roce 1566 turecké záznamy připomínají Čačak jako sídlo tureckého soudu (kadija). Připomínán je i starší název města, a to \"Stari Gradac\", turecky \"Eski Hisarluk\". Turecký zeměpisec Hadži Kalfa zmínil město Džadžka, které se nacházelo na cestě do Bělehradu a na břehu řeky Moravy jako sídlo tureckého soudu. Další cestopisec, Evlija Čelebi zmínil město rovněž pod názvem Džadžka. \n\nTurecká nadvláda nad městem byla nezpochybnitelná až do závěru 17. století, tzv. Velké turecké války. V roce 1688 vojsko Habsburské monarchie proniklo přes řeku Sávu a Dunaj na území dnešního Srbska. Pravoslavné obyvatelstvo se přidalo k rakouské armádě. Osmanská armáda vzpouru tvrdě potlačila. Samotné město bylo vzpourou téměř zničeno. Když po další válce mezi Rakouskem a Tureckem získala Habsburská monarchie na krátko část dnešního centrálního Srbska, nalezla Čačak jako \"neosídlené a prázdné místo\". Po roce 1738, kdy se Čačak znovu vrátil do rukou Osmanské říše, bylo město ještě jednou vypáleno. Obyvatelstvo odešlo ve dvou vlnách stěhování na sever na území dnešní Vojvodiny a dále do Uher. Po nějaké době opuštěný Čačak začali osidlovat Srbové původem z Hercegoviny, Černé Hory, Bosny a dalších regionů Balkánu. \n\nBěhem prvního srbského povstání byl Čačak obsazen na jaře 1804. Tehdy se zde však nacházela jen malá obec, ve které žilo v roce 1808 jen 250 obyvatel. Potlačení povstání bylo pro tureckou armádu nesnadné, sotva získali kontrolu nad městem a jeho okolí, vypuklo nedaleko Čačaku tzv. Hadži-prodanovo povstání. Po druhém srbském povstání v roce 1815 se stal Čačak jedním z prvních měst autonomního srbského knížectví. Na začátku 30. let 19. století byl centrem náchie a měl zhruba devět set obyvatel. \n\nV roce 1866 žilo dle sčítání lidu v Čačku 1922 obyvatel, nacházelo se zde 607 domů. Po vyhlášení nezávislosti Srbska v roce 1878 došlo k rychlému rozvoji a modernizaci města, stejně jako v případě dalších center regionu dnešní Šumadije. Starostou Čačaku se stal Alimpije-Aleksa Pušeljić, válečný veterán z poslední války s Turky. Byla zde zřízena škola, zbudovány moderní kasárny, připraveny plány na výstavbu první moderní nemocnice. Rovněž prosazoval i zavedení železniční dopravy do města. Ta byla nakonec zrealizována v předvečer první světové války. První vlaky na trati z Požegy do Stalaće přes Čačak vyjely v roce 1912. Počet obyvatel města se zvýšil z 2290 v roce 1874 na 3869 v roce 1980, 4232 v roce 1900 a 5671 v roce 1910. \n\nČačak byl krátce po vypuknutí druhé světové války obsazen jednotkami četniků i komunistických partyzánů, kteří v létě a na podzim roku 1941 spolupracovali v rámci tzv. Užické republiky. Poté, co bylo na podzim 1941 povstání potlačeno obsadily Čačak opět německé okupační síly a docházelo k represím civilního obyvatelstva. Na podzim 1944 na město zaútočily jednotky partyzánů s pomocí Rudé armády. Dne 4. prosince 1944 byl Čačak osvobozen od nacistické okupace. \n\nPo skončení války se město začalo prudce rozrůstat, urbanizovat a industrializovat. Počet obyvatel se zvýšil z 13 000 v roce 1948 na 27 642 v roce 1961 až na 72 392 v roce 1991.\n\nHlavní železničním spojením města se zbytkem Srbska představuje trať Požega–Stalać, která prochází přes Čačak ve směru toku řeky Západní Moravy. \n\nHlavním silničním tahem zde je tzv. Ibarská magistrála, která zajišťuje dopravní spojení v severo-jižním směru. V roce 2016 byla k Čačaku zavedena dálnice (úsek Ljig–Preljina). Hlavní silniční tahy spojují Čačak s městy Kragujevac, Kraljevo, Užice a Bělehradem. \n\nČačak byl dlouho centrem pro potravinářský průmysl. V roce 1921 byla uskutečněna elektrifikace města. Přívod energie umožnil rozvoj moderního průmyslu. V roce 1930 byl otevřen vojensko-technologický závod, který zaměstnával okolo tisíce lidí. V témže roce zde byla otevřena i papírna, která zaměstnávala okolo dvou set lidí.\n\nPrůmysl se rozvíjel i nadále během existence socialistické Jugoslávie. Na počátku 90. let však byla řada podniků technologicky zastaralá. Některé továrny byly zničeny během bombardování v roce 1999. Tradiční odvětví, která zaměstnávají obyvatele Čačaku, bylo vždy potravinářství, výroba papíru, elektrických zařízení, obráběcích nástrojů, chemický průmysl, farmaceutický průmysl apod. \n\nVe městě Čačak se nachází 2 školky, 18 základních škol, sedm středních škol, jedna škola pro dospělé a dvě fakulty Univerzity v Kragujevaci. Působí zde rovněž i institut pro ovocnářství. Sídlí zde rovněž i dvě soukromé vysoké školy, a to Vysoká technická škola odborných studií a Vysoká obchodní škola odborných studií. \n\n"}
{"id": "874959", "url": "https://cs.wikipedia.org/wiki?curid=874959", "title": "Saint-Maximin-la-Sainte-Baume", "text": "Saint-Maximin-la-Sainte-Baume\n\nSaint-Maximin-la-Sainte-Baume [\"sei maksime la seit bóm\"] je historická obec a sídlo kantonu v jihovýchodní Francii, asi 40 km východně od Aix-en-Provence. Gotická basilika sv. Marie Magdaleny byla ve středověku slavné poutní místo a dnes vyhledávaný cíl turistů.\n\nObec se jmenuje podle sv. Maximina, biskupa v Trevíru (+346), a podle hory \"Sainte Baume\", na jejímž úpatí leží. \"Baume\" znamená v provensálštině „jeskyně“.\n\nMísto bylo osídleno už v paleolitu, na návrší \"Défend\" vzniklo ligurské oppidum a roku 102 př. n. l. ovládli krajinu Římané. Pod dnešním náměstím byly objeveny zbytky římské vily, jaké zde vznikaly podél \"Via Aurelia\" od 2. století. V 5. století zde vznikl klášter, ve 12. století dostala obec městské právo a roku 1279 byly při vykopávkách římského mausolea objeveny čtyři starokřesťanské sarkofágy (kolem 400), dnes v kryptě kostela. O jednom z nich se soudilo, že je náhrobkem biblické Marie Magdaleny, která podle staré legendy měla po Ježíšově smrti odplout na západ, do jižní Francie, kde v jeskyni \"Sainte Baume\" zemřela. V letech 1295-1316 byla nad kryptou postavena basilika a vedle ní dominikánský klášter. S ohledem na nával poutníků byla pak loď basiliky dále rozšiřována až do roku 1532. Za francouzské revoluce byli dominikáni vyhnáni, ale v klášteře se skrýval Napoleonův bratr Lucien Bonaparte, takže budovy byly ušetřeny.\n\n\nMěstem prochází dálnice A8 (Aix-en-Provence - Menton) a silnice N7. Nejbližší velká města jsou Aix-en-Provence (TGV, 35km), Marseille (TGV, letiště, 45km) a Toulon (letiště, 50km).\n\n\n"}
{"id": "874963", "url": "https://cs.wikipedia.org/wiki?curid=874963", "title": "Abernathy (Texas)", "text": "Abernathy (Texas)\n\nAbernathy je město na hranicích okresů Lubbock County a Hale County ve státě Texas ve Spojených státech amerických. K roku 2010 zde žilo 2 805 obyvatel. S celkovou rozlohou 3,2 km² byla hustota zalidnění 880 obyvatel na km².\n"}
{"id": "874964", "url": "https://cs.wikipedia.org/wiki?curid=874964", "title": "Ackerly (Texas)", "text": "Ackerly (Texas)\n\nAckerly je město na hranicích okresů Martin County a Dawson County ve státě Texas ve Spojených státech amerických. K roku 2010 zde žilo 220 obyvatel. S celkovou rozlohou 0,8 km² byla hustota zalidnění 275 obyvatel na km².\n"}
{"id": "874965", "url": "https://cs.wikipedia.org/wiki?curid=874965", "title": "Ackerly", "text": "Ackerly\n\nAckerly může být:\n\n"}
{"id": "874971", "url": "https://cs.wikipedia.org/wiki?curid=874971", "title": "Addison (Texas)", "text": "Addison (Texas)\n\nAddison je město v okrese Dallas County ve státě Texas ve Spojených státech amerických. K roku 2010 zde žilo 13 056 obyvatel. S celkovou rozlohou 11,5 km² byla hustota zalidnění 1 100 obyvatel na km².\n"}
{"id": "874973", "url": "https://cs.wikipedia.org/wiki?curid=874973", "title": "Kalameny", "text": "Kalameny\n\nKalameny jsou obec na Slovensku, v okrese Ružomberok v Žilinském kraji. Leží pod jižním úpatím Chočských vrchů a jsou propojené s vedlejšími Lúčkami. V obci stojí římskokatolický kostel svatého Petra a Pavla.\n\nV roce 2017 zde žilo 468 obyvatel.\n\nPrvní zmínka pochází z roku 1375, kdy se zde usadil zeman Kelemen. Nad Kalameny stojí Liptovský hrad, ke kterému Kalameny historicky patřily. V roce 1459 ho věnoval král Matyáš Korvín šlechtici Petru Komorovskému. Ten se proti králi později postavil a byl roku 1474 vojensky poražen. Korvín poté přikázal Liptovský hrad rozbořit.\n\nNejvětší turistickou atrakcí je Medokýš Kalameny, přírodní vývěr teplé minerální vody, který slouží ke koupání.\n\n"}
{"id": "874976", "url": "https://cs.wikipedia.org/wiki?curid=874976", "title": "Adrian (Texas)", "text": "Adrian (Texas)\n\nAdrian je město v okrese Oldham County ve státě Texas ve Spojených státech amerických. K roku 2000 zde žilo 159 obyvatel. S celkovou rozlohou 2,3 km² byla hustota zalidnění 69,5 obyvatel na km².\n\nProchází tudy silnice Route 66.\n"}
{"id": "874977", "url": "https://cs.wikipedia.org/wiki?curid=874977", "title": "Alamo Heights", "text": "Alamo Heights\n\nAlamo Heights je město v okrese Bexar County ve státě Texas ve Spojených státech amerických. K roku 2000 zde žilo 7 319 obyvatel. S celkovou rozlohou 4,8 km² byla hustota zalidnění 1 530,8 obyvatel na km².\n"}
{"id": "874980", "url": "https://cs.wikipedia.org/wiki?curid=874980", "title": "Alamo (Texas)", "text": "Alamo (Texas)\n\nAlamo je město v okrese Hidalgo County ve státě Texas ve Spojených státech amerických. K roku 2010 zde žilo 18 353 obyvatel. S celkovou rozlohou 14,8 km² byla hustota zalidnění 996,5 obyvatel na km². V roce 1836 zde proběhla bitva o Alamo.\n"}
{"id": "874981", "url": "https://cs.wikipedia.org/wiki?curid=874981", "title": "Albany (Texas)", "text": "Albany (Texas)\n\nAlbany je správní město okresu Shackelford County ve státě Texas ve Spojených státech amerických. K roku 2010 zde žilo 2 034 obyvatel. S celkovou rozlohou 3,8 km² byla hustota zalidnění 535,26 obyvatel na km².\n"}
{"id": "874982", "url": "https://cs.wikipedia.org/wiki?curid=874982", "title": "Bell XV-3", "text": "Bell XV-3\n\nBell XV-3 (továrním označením Model 200) byl americký experimentální konvertoplán postavený pro výzkumné účely společností Bell Helicopter. Stroj zvítězil v soutěži vyhlášené v roce 1950 americkou armádou (US Army) a letectvem (USAF) o konvertoplán s překlopnými rotory, který měl původně vrtulníkové označení XH-33. Letoun byl schopen vertikálního vzletu a přistání (VTOL).\n\nXV-3 se poprvé vznesl do vzduchu v dubnu 1955. Ačkoli měl omezené letové možnosti, úspěšně demonstroval koncepci překlopných rotorů v období od 18. prosince 1958 do července 1962, kdy podnikl celkem 110 konverzí letového módu (překlopení rotorů). Program byl ukončen poté, co byl zbývající letoun poškozen ve větrném tunelu při nehodě 20. května 1966. Údaje a zkušenosti nashromážděné během testů XV-3 byly klíčové pro vývoj typu Bell XV-15, jenž později proklestil cestu pro úspěšný typ V-22 Osprey.\n\nXV-3 měl pístový motor zabudovaný v trupu s hřídelemi pohánějícími dvojici dvoulistých rotorů na koncích nosného křídla (na každém konci jeden rotor). Rotory se mohly sklápět v rozmezí 90° z vertikální (svislé) do horizontální (vodorovné) polohy. To letounu umožňovalo start a přistání stejným způsobem jako vrtulníku, zatímco v horizontálním letu mohl dosahovat vyšších rychlostí než helikoptéra. Zpočátku byly použity trojlisté rotory, které byly nahrazeny dvoulistými. Za přistávací podvozek sloužila dvojice dlouhých ližin.\n\nData z: NASA Monograph 17 a Aerophile, Vol. 2, No. 1.\n\n\n\n"}
{"id": "874983", "url": "https://cs.wikipedia.org/wiki?curid=874983", "title": "Aledo (Texas)", "text": "Aledo (Texas)\n\nAledo je město v okrese Parker County ve státě Texas ve Spojených státech amerických. K roku 2000 zde žilo 1 726 obyvatel. S celkovou rozlohou 4,9 km² byla hustota zalidnění 351,1 obyvatel na km².\n"}
{"id": "874984", "url": "https://cs.wikipedia.org/wiki?curid=874984", "title": "Alice (Texas)", "text": "Alice (Texas)\n\nAlice je správní město okresu Jim Wells County ve státě Texas ve Spojených státech amerických. K roku 2010 zde žilo 19 104 obyvatel. S celkovou rozlohou 31,9 km² byla hustota zalidnění 630 obyvatel na km².\n\n"}
{"id": "874986", "url": "https://cs.wikipedia.org/wiki?curid=874986", "title": "Allen (Texas)", "text": "Allen (Texas)\n\nAllen je město v okrese Collin County ve státě Texas ve Spojených státech amerických. K roku 2010 zde žilo 84 246 obyvatel. S celkovou rozlohou 70,2 km² byla hustota zalidnění 1 200,1 obyvatel na km².\n"}
{"id": "874988", "url": "https://cs.wikipedia.org/wiki?curid=874988", "title": "Alpine (Texas)", "text": "Alpine (Texas)\n\nAlpine je město v okrese Brewster County ve státě Texas ve Spojených státech amerických. K roku 2010 zde žilo 5 905 obyvatel. S celkovou rozlohou 10,6 km² byla hustota zalidnění 557 obyvatel na km².\n\nV dubnu 1995 došlo ve městě nebo jeho okolí k silnému zemětřesení o magnitudě zhruba 5,7.\n"}
{"id": "874990", "url": "https://cs.wikipedia.org/wiki?curid=874990", "title": "Alton (Texas)", "text": "Alton (Texas)\n\nAlton je město v okrese Hidalgo County ve státě Texas ve Spojených státech amerických. K roku 2010 zde žilo 12 341 obyvatel. S celkovou rozlohou 5,5 km² byla hustota zalidnění 801,4 obyvatel na km².\n"}
{"id": "874991", "url": "https://cs.wikipedia.org/wiki?curid=874991", "title": "Bazas", "text": "Bazas\n\nBazas je francouzská obec v departementu Gironde v regionu Akvitánie. V roce 2009 zde žilo 4 660 obyvatel. Je centrem kantonu Bazas.\n\n"}
{"id": "874992", "url": "https://cs.wikipedia.org/wiki?curid=874992", "title": "Alvarado (Texas)", "text": "Alvarado (Texas)\n\nAlvarado je město v okrese Johnson County ve státě Texas ve Spojených státech amerických. K roku 2009 zde žilo 4 289 obyvatel. S celkovou rozlohou 10,1 km² byla hustota zalidnění 404,65 obyvatel na km².\n"}
{"id": "874993", "url": "https://cs.wikipedia.org/wiki?curid=874993", "title": "Alvin (Texas)", "text": "Alvin (Texas)\n\nAlvin je město v okrese Brazoria County ve státě Texas ve Spojených státech amerických. K roku 2007 zde žilo 24 236 obyvatel. S celkovou rozlohou 44,9 km² byla hustota zalidnění 476,9 obyvatel na km².\n"}
{"id": "874994", "url": "https://cs.wikipedia.org/wiki?curid=874994", "title": "Kanton Castelnau-Montratier", "text": "Kanton Castelnau-Montratier\n\nKanton Castelnau-Montratier ( ) je francouzský kanton v departementu Lot v regionu Midi-Pyrénées. Tvoří ho sedm obcí.\n\n"}
{"id": "874995", "url": "https://cs.wikipedia.org/wiki?curid=874995", "title": "Třída Kılıç", "text": "Třída Kılıç\n\nTřída Kılıç je třída raketových člunů tureckého námořnictva. Celkem bylo postaveno devět jednotek této třídy. Všechny jsou stále v aktivní službě.\n\nCelou třídu navrhla německá loděnice Lürssen. Prototypová jednotka \"Kılıç\" byla postavena přímo v Německu. Ostatních osm lodí už postavily sami turecké loděnice. Třída se přitom dělí do dvou mírně odlišných podskupin.\n\nJednotky třídy \"Kılıç\":\nPlavidla mají podobný trup a pohonný systém jako předcházející třídy \"Doğan\" a \"Yıldız\", jsou ovšem větší a větším výtlakem. Jejich nástvba a stěžeň se senzory byly překonstruovány tak, aby byl snížen jejich radarový odraz. Plavidla nesou navigační radar SCOUT/KH1007, 3D vyhledávací radar MW 08 a radar pro řízení palby STING-EO.\n\nHlavňovou výzbroj tvoří jeden dvouúčelový 76mm kanón OTO Melara v dělové věži na přídi a 40mm dvojkanón ve věži na zádi. Údernou výzbroj tvoří osm protilodních střel Harpoon. Pohonný systém tvoří čtyři diesely MTU. Lodní šrouby jsou čtyři. Nejvyšší rychlost dosahuje 38 uzlů.\n\n"}
{"id": "874997", "url": "https://cs.wikipedia.org/wiki?curid=874997", "title": "Kanton Catus", "text": "Kanton Catus\n\nKanton Catus ( ) je francouzský kanton v departementu Lot v regionu Midi-Pyrénées. Tvoří ho 17 obcí.\n\n"}
{"id": "874999", "url": "https://cs.wikipedia.org/wiki?curid=874999", "title": "Kendži Kawai", "text": "Kendži Kawai\n\nKendži Kawai ( ; 23. dubna 1957, Šinagawa, Tokio) je japonský hudební skladatel. Jeho hudba se objevuje v anime, v počítačových hrách i v televizních pořadech. Podílel se na soundtracích asijských filmů mnoha žánrů — od anime, přes hororové a sci-fi filmy až po historické.\n\nMezi jeho díla tak patří hudba k Tsuiovým \"Sedmi mečům\", Yipovu \"Ip Manovi\", filmům Mamoriho Ošiia \"The Red Spectacles\", \"\", \"Ghost in the Shell\", \"Mobile Police Patlabor\" a \"Smrtící Avalon\", k anime adaptacím děl Rumiko Takahaši \"Ranmy ½\" a \"Maison ikkoku\", k hrané adaptaci manga série \"Gantz\" či k filmům Hidea Nakaty \"Kruh\", \"Kruh 2\", \"Chaos\", \"Temná voda\" a \"Kaidan\".\n\n"}
{"id": "875001", "url": "https://cs.wikipedia.org/wiki?curid=875001", "title": "Masaru Kacumi", "text": "Masaru Kacumi\n\nMasaru Kacumi (jap. 勝見 勝) (18. července 1909 Tokio — 10. listopadu 1983) byl japonský kritik a teoretik designu, zabýval se také francouzskou literaturou. Promoval na Tokijské Univerzitě. V roce 1964 přednášel na Tokyo Zókei University (東京造形大学).\n\nInicioval zřízení vícero designérských škol, které brzy začaly chrlit stovky kvalifikovaných reprezentantů profese.V roce 1954 založil Společnost vědy o designu a zorganizoval výstavu Gropius a Bauhaus v Národním muzeu moderního umění v Tokiu. K šíření idejí modernismu přispěl v roce 1959 knihou \"Dobrý design\", od toho samého roku vydával také časopis \"Grafický design\".\n\nTaké řídil tým grafických designérů pracujících pro Letní olympijské hry 1964 v Tokiu. Tokijská olympiáda stanovila grafické normy pro pozdější velké mezinárodní akce. Pro dějiny měly zásadní význam zejména piktogramy, které pod Kacumiho vedením vytvořil Joširó Jamašita. Potvrdily aktuálnost „obrázkového písma“ v moderním světě. Cizinci neschopní dešifrovat japonské nápisy se spolehlivě orientovali na sportovištích a akcích olympiády právě díky piktogramům. Projekt zahrnoval návrh 20 piktogramů pro různé sporty a dalších 39 všeobecných informačních piktogramů.\n\n"}
{"id": "875007", "url": "https://cs.wikipedia.org/wiki?curid=875007", "title": "Joširó Jamašita", "text": "Joširó Jamašita\n\nJoširó Jamašita (jap. 山下 芳郎) byl japonský grafický designér.\n\nPod vedením Masaru Kacumiho (勝見 勝) vytvořil Joširó Jamašita piktogramy pro Letní olympijské hry 1964 v Tokiu. Tokijská olympiáda stanovila grafické normy pro pozdější velké mezinárodní akce. Zejména piktogramy měly pro dějiny zásadní význam. Potvrdily aktuálnost „obrázkového písma“ v moderním světě. Cizinci neschopní dešifrovat japonské nápisy se spolehlivě orientovali na sportovištích a akcích olympiády právě díky piktogramům. Projekt zahrnoval návrh 20 piktogramů pro různé sporty a dalších 39 všeobecných informačních piktogramů.\n\n"}
{"id": "875012", "url": "https://cs.wikipedia.org/wiki?curid=875012", "title": "Termodynamická rovnováha", "text": "Termodynamická rovnováha\n\nStav termodynamické rovnováhy je nejobecnější stav rovnováhy, v němž jsou při daných podmínkách fyzikální makrosystémy ustálené, a to nejen z hlediska tepelného kontaktu, ale i fyzikálního a chemického složení (daného fázemi a složkami), silových působení a emitovaného a absorbovaného záření - zahrnuje tedy v sobě i rovnováhu chemickou, mechanickou i vyzařovací.\n\nTermodynamika vychází ze dvou postulátů, formulovaných pro termodynamickou rovnováhu:\n\nKaždý makroskopický systém dospěje po určitém relaxačním čase v daných, časově neměnných podmínkách, do stavu termodynamické rovnováhy.\n\n\"Libovolný izolovaný systém po uplynutí určité doby dospěje do rovnovážného stavu, který není nikdy spontánně narušen\".\n\nStav termodynamické rovnováhy termicky homogenního systému je jednoznačně určen souborem vnějších parametrů a jedním vnitřním parametrem a všechny ostatní vnitřní jsou vyjádřeny jako jejich funkce.\n\n\"Stav systému v rovnováze je jednoznačně určen souborem všech vnějších parametrů a jediným parametrem vnitřním\".\n\n"}
{"id": "875015", "url": "https://cs.wikipedia.org/wiki?curid=875015", "title": "Intersubjektivita", "text": "Intersubjektivita\n\nIntersubjektivita je pojem používaný v psychologii, filozofii, sociologii či antropologii k popisu psychických vztahů mezi lidmi. V lingvistice dosud nepříliš akcentovaný, přesto pro popis komunikace stěžejní. Intersubjektivita je schopnost/možnost sdílení něčeho (duševní povahy) mezi subjekty. Intersubjektivní je takový jev, který je přístupný více než jednomu subjektu, je přístupný více myslím. Fakt intersubjektivity umožňuje lidem (subjektům) obecně sdílení obsahů, zaujetí odlišné než vlastní perspektivy, vcítění do druhého člověka. Intersubjektivita je tedy nutnou podmínkou pro jevy tohoto typu, podmínkou existence jazyka a fungování komunikace. \nObdobně intersubjektivní zkušenost je potom taková zkušenost, kterou sdílí řada subjektů a je jim společná. Není objektivní ve smyslu předmětné skutečnosti pozorované ve vnějším světě. Ale není ani subjektivní v tom smyslu, že by ji každý subjekt prožíval jinak. Například při uplatnění empatie lidé intersubjektivně sdílejí společný duševní stav. Pojem zavedl Edmund Husserl počátkem 20. století.\nSchopnost intersubjektivního vnímání je v současnosti vysvětlována i na neuronální úrovni – existencí tzv. zrcadlových neuronů.\n\nVe fenomenologii Edmunda Husserla intersubjektivita ustavuje schopnost vnímat druhý subjekt jako subjekt (tzn. nikoli objekt), tedy vnímat ho jako celek tělesna a duševna. Člověk, na základě vnímání sebe sama jako subjektu, může v okolním světě nalézat jiné subjekty a jako subjekty je rozpoznávat. Fenomenologie, která se zabývá postižením „podmínek a předpokladů zkušenosti“, popisuje, jak nejobecněji jsou utvářeny možnosti člověka ve světě; na úrovni subjektu se konstituuje sféra primordiální (prvotní), která je ale nestálá, nemůže fungovat sama o sobě: „...pro Husserla horizont primordiality není jenom nutně konečným a omezeným horizontem, ale stejně nezbytně i horizontem otevřeným, zákonitě implikujícím možnost a nutnost transcendence, a to především transcendence směrem k druhému já.“ Tak se konstituuje sféra intersubjektivní. A vzhledem k možnosti zakusit prostřednictvím intersubjektivity společnou zkušenost je pak možno mluvit o objektivním světě. Tato společná zkušenost je zárukou toho, že všechny subjekty se pohybují v jednom společném (tedy objektivním) světě. Intersubjektivita je zárukou objektivity.\n\nNa co jiný subjekt reaguje určíme jedině podle toho, že jeho reakce, které považujeme za podobné, se vyskytují v přítomnosti stimulů, které rovněž považujeme za podobné – musí tedy být přítomna také naše reakce na stimul. Reagují-li tedy dvě bytosti (dva subjekty) podobně v přítomnosti téhož stimulu, lze tento stimul určit – tato interakce se nazývá triangulace, protože vytváří myšlený trojúhelník, jehož vrcholy jsou dva subjekty a jeden stimul. Podstatnou složkou triangulace je, že subjekty jsou si této interakce vědomy. Jedině tak ji mohou využít v komunikaci, tedy ustavování sdílených obsahů. Aby mohl být jazyk nějakým specifickým jazykem, musí existovat v interakci alespoň dvou mluvčích. \nNa základě takových interakcí – vědomých reakcí na tytéž stimuly – se vytváří mezi mluvčími pojem intersubjektivní pravdy nebo sdíleného intersubjektivního světa. \n\nLingvistickému úhlu pohledu jsou blíže myšlenky Donalda Davidsona, který se k problematice intersubjektivity vyslovuje z pozice (post)analytické filozofie a uvažuje o roli intersubjektivity konkrétněji přímo v souvislosti s jazykem (co opodstatňuje tvrzení o intersubjektivní/sociální povaze jazyka?). \n\nUvažujeme-li jednotlivou bytost samu o sobě, pak její odpovědi, lhostejno jak komplexní, nemohou ukázat, že reaguje (nebo myslí) na události v určité vzdálenosti, a ne třeba na události na její pokožce. (...) jde o to, že bez druhé bytosti, která by reagovala na tu první, nelze na tuto otázku [na co subjekt reaguje] vůbec odpovědět. A nelze-li na tuto otázku odpovědět, pak nelze odpovědět ani na otázku, jakým jazykem ta bytost mluví. Označit jazyk jako ten, jímž se mluví, totiž vyžaduje, aby promluvy byly spárovány s předměty a událostmi ve světě. \nNa co jiný subjekt reaguje určíme jedině podle toho, že jeho reakce, které považujeme za podobné, se vyskytují v přítomnosti stimulů, které rovněž považujeme za podobné – musí tedy být přítomna také naše reakce na stimul. Reagují-li tedy dvě bytosti (dva subjekty) podobně v přítomnosti téhož stimulu, lze tento stimul určit – tato interakce se nazývá triangulace, protože vytváří myšlený trojúhelník, jehož vrcholy jsou dva subjekty a jeden stimul. Podstatnou složkou triangulace je, že subjekty jsou si této interakce vědomy. Jedině tak ji mohou využít v komunikaci, tedy ustavování sdílených obsahů. Aby mohl být jazyk nějakým specifickým jazykem, musí existovat v interakci alespoň dvou mluvčích.\nNa základě takových interakcí – vědomých reakcí na tytéž stimuly – se vytváří mezi mluvčími pojem intersubjektivní pravdy nebo sdíleného intersubjektivního světa.\n\nTato intersubjektivní pravda je nezbytnou podmínkou pro zaujímání propozičních postojů (přesvědčení, záměr, přání, obava...), tedy pro myšlení a jazyk vůbec. Subjekt nemůže být o něčem přesvědčen, aniž by si byl vědom možného kontrastu mezi svým přesvědčením a realitou, přitom tato realita, resp. pojem o ní se ustavuje v interakci a má tedy intersubjektivní povahu. Vztah mezi realitou (objektivní) a intersubjektivní pravdou u Davidsona není jednoznačně specifikován: „...Davidson cannot be easily situated with respect to the realist/anti-realist controversy that, until quite recently, was a major concern of many anglo-american philosophers. The Davidsonian position has, nevertheless, been variously assimilated, at different times and by different critics, to both the realist and the anti-realist camp. Yet realism and anti-realism are equally unsatisfactory from a Davidsonian point of view, since neither is compatible with the holistic and externalist character of knowledge and belief. Realism makes truth inaccessible (inasmuch as it admits the sceptical possibility that even our best-confirmed theories about the world could all be false), while anti-realism makes truth too epistemic (inasmuch as it rejects the idea of truth as objective).“ (Davidson nemůže být ve sporu mezi realismem a antirealismem, který byl ještě docela nedávno ve středu zájmu mnoha angloamerických filozofů, jednoznačně přiřazen na jednu nebo druhou stranu. Davidsonovská pozice byla nicméně mnohokrát mnohými kritiky různě přizpůsobována táboru jedněch i druhých. Přesto jsou z Davidsonova úhlu pohledu realismus i antirealismus oba stejně neuspokojivé, jelikož ani jeden není kompatibilní s holistickou a externalistickou povahou poznání a přesvědčení. Realismus činí pravdu nepřístupnou (natolik, nakolik připouští skeptickou možnost, že i naše nejpodepřenější teorie o světě se mohou mýlit), kdežto antirealismus ji dělá příliš epistemickou (vzhledem k tomu, že odmítá myšlenku objektivní pravdy).)\n\n\n\n"}
{"id": "875017", "url": "https://cs.wikipedia.org/wiki?curid=875017", "title": "Bazilika svaté Cecílie v Trastevere", "text": "Bazilika svaté Cecílie v Trastevere\n\nBazilika sv. Cecílie v Trastevere, (ital. \"Santa Cecilia in Trastevere\", lat. \"Sanctae Ceciliae trans Tiberim\") je římský kostel, zasvěcený zdejší prvomučednici svaté Cecílii. Má statut menší baziliky - \"basilica minor\" a od počátku je titulárním kostelem římských kardinálů. Chrám leží na \"Piazza di Santa Cecilia\" ve východní části čtvrti Trastevere, jen tři desítky metrů od řeky Tibery.\n\nSv. Cecílie žila ve 3. století v Římě v domě na místě tohoto kostela. Byla křesťankou a svého manžela Valeriana podle legendy obrátila na víru o svatební noci, tak, že jejich další soužití bylo pouze platonické. Tradice zaznamenaná Zlatou legendou a Římským martyrologiem praví, že byla z příkazu císaře Septima Severa uvězněna v calidariu (lázni) svého domu, kde po 3 dny zpívala. Její hudební zájmy potvrzuje patronát hudby, na obrazech hraje na varhany. Římští vojáci ji roku 230 měli zabít, zázrakem se jim napoprvé nepodařilo setnout jí mečem hlavu. Při druhém útoku jí probodli hrdlo a Cecílie zemřela.\n\nZ původní křesťanské svatyně se dochovaly jen archeologicky doložené fragmenty základového zdiva antického domu (údajně obytného domu sv. Cecílie a Valeriána) a koželužské dílny. První baziliku na tomto místě dal postavit papež Paschalis I. počátkem 9. století. Ten také dal roku 820 vyzvednout tělo sv. Cecílie z Kalixtových katakomb a přenést je pod hlavní oltář, kde spočívá dosud (tzv. translace). Jeho čin legenda vykládá jako uskutečnění snu.\n\nPřed vchodem do kostela je předložen obdélný dvůr se zahradou s vodotryskem a antikizujícím džbánem-kráterem uprostřed, po straně je malá kašna. Vstupní prospekt uzavírá monumentální brána, kterou navrhl Ferdinando Fuga v polovině 18. století. Kampanilu (zvonici) a portikus zdobí mozaika.\n\nDnešní trojlodní bazilika sv. Cecilie je pozdně renesanční stavba z roku 1599, kterou dal zbudovat zdejší titulární kardinál Paolo Emilio Sfondrati, a upravená kolem poloviny 18. století. Je ovšem postavená na středověkých základech s využitím středověké chrámové apsidy, gotického ciboriového baldachýnu a 20 antických sloupů, které jsou obestavěny pilastry z římského cementu. Ze středověké stavby se dále dochovalo podzemí s kryptou a kaplí razantně upravenou v 19. století. Krypta má mramorovou mozaikovou podlahu od bratří Cosmatů ze 13. století.\n\nApsida:\nMozaika: Kristus je vyobrazen jako Spasitel světa (Salvator mundi) mezi svatými apoštoly Petrem a Pavlem, Agátou (Hátou) a se sv. manželi Valeriánem a Cecílií. Papež Paschalis I. je vyobrazen stojící s modelem baziliky v rukou, a sv. Cecílie ho představuje Kristovi. Jde o pozměněnou byzantinizující verzi mozaiky z římského kostela Sv. Kosmy a Damiána, pochází z 9. století.\n\nOltářní baldachýn je raně gotický, z bílého mramoru jej vytesal sochař Arnolfo di Cambio koncem 13. století (1293); gotickou fresku s výjevem \"Poslední soud\" v téže době namaloval Pietro Cavallini.\n\nHlavní oltář: do menzy je vložena pozdně renesanční socha umučené sv. Cecílie v životní velikosti, z bílého cararrského mramoru. Vytesal ji roku 1600 tehdy třiadvacetiletý Stefano Maderno. Sochař se údajně dal inspirovat neporušeným tělem světice, které v kostele zhlédl při otevření jejího hrobu roku 1599.\n\nHlavní loď má na klenbě fresku s výjevem \"Apoteóza Svaté Cecílie\", kterou roku 1727 namaloval Sebastiano Conca.\n\nSeverní loď: Dva barokní oltářní obrazy namaloval Guido Reni: \"Svatý Valerián a svatá Cecílie\" a \"Stětí svaté Cecílie\" (kolem 1640).\n\nKaple rodu Ponziani má gotickou malbu \"Bůh Otec a evangelisté\" (1470), kterou vytvořil Antonio del Massaro (Antonio da Viterbo, zvaný též \"Il Pastura\").\n\nKaple svatých relikvií: fresku a oltář vytvořil Luigi Vanvitelli.\n\n"}
{"id": "875019", "url": "https://cs.wikipedia.org/wiki?curid=875019", "title": "Evangelistář", "text": "Evangelistář\n\nEvangelistář (z lat. \"evangelistarium\") je kniha obsahující výňatky z evangelií připadajících na neděle a svátky, kterým se také říká perikopy.\n\nMezi známé evangelistáře patří např. evangelistář Gedoscalcův (781–783), Codex Egberti (Reichenau, 980–993), Kniha perikop Jindřicha II. (Reichenau, okolo 1012), Kodex vyšehradský (snad Čechy, 1085).\n\n"}
{"id": "875020", "url": "https://cs.wikipedia.org/wiki?curid=875020", "title": "Jan Hus (film)", "text": "Jan Hus (film)\n\nJan Hus je československý hraný film režiséra Otakara Vávry natočený v roce 1954 na motivy díla spisovatele Aloise Jiráska. Jedná se o první díl Vávrovy filmové husitské trilogie. Děj tohoto historického snímku se odehrává v rozmezí let 1412 a 1415. Ústředním motivem je vrcholná část života českého kazatele a církevního reformátora Jana Husa.\n\nÚvodní část odehrávající se v roce 1412 vykresluje utrpení chudých při práci na Týnském chrámu v Praze a ukazuje jejich potýkání se s bohatými měšťany a s lakomými církevními hodnostáři vybírajícími odpustky. Jan Hus veřejně kritizující katolickou církev, se ve svých kázáních v Betlémské kapli proti kupčení s odpustky postaví. Jeho bohoslužby kromě davů chudých Pražanů navštěvuje i samotná královna Žofie, která Husa obhajuje před králem Václavem. Nemocný král, na kterého kvůli Husovým kázáním vyvíjí tlak papež i jeho bratr římský král Zikmund, se raději než politice a starostem věnuje zábavě.\n\nPoté, co do Prahy dorazí bula papeže Jana XXIII. o dalším vybírání odpustků, dojde mezi chudými k spontánnímu plenění kostelů a k vyhánění katolických kněží. Městská rada nechá proti chudině zasáhnout vojáky a tři z jejich vůdců, mezi nimiž je také kameník Martin, dá vsadit do žaláře. Jan Hus se za tyto tři mládence, kteří jsou radními odsouzeni k smrti, přimluví a dojedná dokonce jejich propuštění. Radní však tuto dohodu nedodrží a všichni tři zajatci jsou popraveni. Zrazený Hus je označí za první mučedníky budoucí bouře.\n\nNásledně je na Jana Husa papežem Janem XXIII. uložena klatba. Proto opouští Prahu a odchází na venkov, kde dál burcuje chudé poddané proti jejich vrchnosti. Po dalším nátlaku papeže a císaře, kdy oba hrozí dokonce vyhlášením křížové výpravy, konečně přistoupí Jan Hus na jejich výzvu a vydá se do Kostnice, kam byl svolán církevní koncil. Hus doprovázený na cestě Janem z Chlumu a Václavem z Dubé dorazí do města na březích Bodamského jezera bez problému. Po příjezdu je však pod záminkou rozhovoru s kardinály ihned zatčen, což vzbudí rozhořčení u českého lidu a šlechty, která zasílá stížný list králi Zikmundovi. Ten zaručí zatčenému mistru slyšení před koncilem.\n\nFilm vrcholí Husovým procesem před Kostnickým koncilem. Proti kazateli zde nevystupují pouze Zikmund Lucemburský a církevní hodnostáři, ale i bývalý Husův přítel z pražské university Štěpán Páleč. Jan Hus odmítne zříci se svého učení a je koncilem odsouzen k smrti na hranici. Před upálením se rozloučí s přáteli Janem z Chlumu a s Václavem z Dubé, nabádá přítomné, aby neposlouchali svou špatnou církevní i světskou vrchnost a naposledy odmítá šanci na odvolání.\n\nV samotném závěru snímku se shromáždění, v jehož čele je Jan Žižka, přihlašuje k odkazu Jana Husa a k jeho učení.\n\n\n"}
{"id": "875022", "url": "https://cs.wikipedia.org/wiki?curid=875022", "title": "Júsaku Kamekura", "text": "Júsaku Kamekura\n\nJúsaku Kamekura, (6. dubna 1915, Jošida, Cubame, prefektura Niigata, Japonsko – 11. května 1997 v Tokiu) byl japonský grafický designér.\n\nOsobnost neoddělitelně spjatá s poválečným boomem japonského grafického designu. Jako zakladatel Klubu japonských reklamních umělců (1951) se Kamekura zasadil o zvýšení společenské prestiže grafických designérů. Když se tato organizace v roce 1978 přejmenovala na Japonskou asociaci grafických designérů, opět se stal jejím předsedou. V postavení ředitele Japonského centra designu založeného v roce 1959 přispěl zásadním způsobem k navázání kontaktů mezi designéry a průmyslem.\n\nUž během studií v druhé polovině 30. let se stal Kamekura obdivovatelem Bauhausu a ruského konstruktivismu. Během dlouhé aktivní kariéry vytvořil Kamekura množství reklamních materiálů, obalovin, knižního a časopiseckého designu, log, apod.\n\nPůsobil v přípravném týmu grafických designérů pracujících pro Letní olympijské hry 1964 v Tokiu, který vedl Masaru Kacumi. Vytvořil pro ni sérii plakátů, kde použil bezpatkové písmo, elementární geometrické formy a fotografie. Také pro ni vytvořil logo, které sestává z jednoduchého nápisu, olympijských kruhů a národního symbolu – vycházejícího slunce. Z tohoto loga později vycházelo i logo pro Zimní olympijské hry 1972 v Sapporu, které vytvořil Kazumasa Nagai, tam přibyla stylizovaná sněhová vločka a barevnost písma se ze zlaté změnila na stříbrnou.\n\nKamekura vytvářel také logo pro Světovou výstavu (Expo) v roce 1970 v Ósace nebo pro elektrotechnickou firmu Onkyo.\n\n"}
{"id": "875024", "url": "https://cs.wikipedia.org/wiki?curid=875024", "title": "Ibrahim Isaac Sidrak", "text": "Ibrahim Isaac Sidrak\n\nIbrahim Isaac Sidrak (19. srpna 1955, Beni-Chokeir) je koptský katolický patriarcha alexandrijský a hlava koptské katolické církve.\n\nNarodil se 19. srpna 1955 v Beni-Chokeir. V \"Patriarchálním Semináři Svatého Lva\" v Maadi studoval filosofii a teologii. Na kněze byl vysvěcen 7. února 1980. V následujících dvou letech sloužil ve farnosti Archanděla Michaela v Káhiře. Poté byl poslán ke studiu do Říma kde studoval na Papežské univerzitě Gregoriana a získal doktorát z dogmatické teologie. Mezi roky 1990 a 2001 působil jako rektor Patriarchálního semináře v Maadi. Za krátkou dobu roku 2002 sloužil jako farář patriarchální Katedrály Naší Paní Egypta, v Káhiře.\n\nDne 5. října 2002 byl zvolen biskupem Minji. Biskupské svěcení přijal 15. listopadu 2002 z rukou kardinála Stéphanose II. Ghattase a spolusvětiteli byli; Antonios Naguib, Morkos Hakim, Youhanna Golta, Andraos Salama, Kyrillos Kamal William Samaan, Youhannes Ezzat Zakaria Badir a Makarios Tewfik.\n\nFunkci biskupa Minji vykonával do 15. ledna 2013 kdy jej Synod Koptské katolické církve zvolil nástupcem patriarchy Antoniose Naguiba který rezignoval ze zdravotních důvodů, poté co měl mrtvici, trpěl částečným ochrnutím a podstoupil operaci mozku. Patriarcha Sidrak požádal papeže Benedikta XVI. o církevní společenství a ten mu odpověděl po třech dnech od zvolení 18. ledna 2013.\n\n"}
{"id": "875026", "url": "https://cs.wikipedia.org/wiki?curid=875026", "title": "Kaple svaté Otýlie (Čechůvky)", "text": "Kaple svaté Otýlie (Čechůvky)\n\nKaple svaté Otýlie v Čechůvkách je sakrální stavba z r. 1722. Nachází se v poli za obcí vedle památkově chráněných lip. V blízkosti kaple se dříve nacházel léčivý pramen, který léčil oční nemoci.\n\nAutor kaple sv. Otýlie je neznámý. V r. 1727 byla kaple vysvěcena. V r. 1885 prošla rozsáhlou rekonstrukcí a byl nově vymalován i interiér. Kaple byla poté opravována ještě několikrát, naposledy v letech 2006-2007.\n\nKaple je chráněna jako kulturní památka České republiky.\n\n"}
{"id": "875027", "url": "https://cs.wikipedia.org/wiki?curid=875027", "title": "Tichý hlas pro Svatou zemi", "text": "Tichý hlas pro Svatou zemi\n\nTichý hlas pro Svatou zemi je festival, který se od roku 2002 odehrává v Libčicích nad Vltavou (jen v roce 2011 se z technických důvodů uskutečnil v pražských Kobylisích, v místním Kostele U Jákobova žebříku, který patří Českobratrské církvi evangelické). Festival pořádá katolická a evangelická farnost, město Libčice a Společnost křesťanů a židů.\n\nNa festivalu se setkávají zpěváci, hudebníci, křesťanští i židovští duchovní, věřící i nevěřící, kterým záleží na tom, aby v Izraeli a v celé Svaté zemi jednou zavládl pokoj. Festival se zahajuje ekumenickou bohoslužbou v kostele svatého Bartoloměje, kterou vedou zástupci katolické i evangelické církve a židovských obcí. A poté následuje hudební program na zahradě při kostele svatého Bartoloměje a i v evangelickém kostele. Během festivalu při bohoslužbách má proslov řada katolických, evangelických i židovských duchovních a vystoupila celá řada hudebníků, nejen folkových a židovských. Nedílnou součástí festivalu jsou i besedy a malé přednášky na židovsko-křesťanská témata. \n\nV roce 2015 se festival nekonal.\n\n"}
{"id": "875031", "url": "https://cs.wikipedia.org/wiki?curid=875031", "title": "Ryan VZ-3 Vertiplane", "text": "Ryan VZ-3 Vertiplane\n\nRyan VZ-3 Vertiplane (továrním označením Ryan Model 92) byl americký experimentální letoun se schopností V/STOL (kolmý a zkrácený vzlet a přistání) postavený pro výzkumné účely společností Ryan Aeronautical Company. Stroj si objednala v 50. letech 20. století americká armáda (US Army), která jej po odzkoušení předala Národnímu úřadu pro letectví a kosmonautiku (NASA) k dalším testům. Účelem letounu bylo otestovat odklonění proudu vzduchu rozměrnými vztlakovými klapkami pro V/STOL.\n\nRyan VZ-3 Vertiplane vznikl na objednávku US Army, poprvé se vznesl do vzduchu 29. prosince 1958. \nŠlo o hornoplošník s velkými koncovými deskami na nosném křídle a dvojitými vztlakovými klapkami, které bylo možné vysunout za velké vrtule. Poháněn byl motorem Avco Lycoming T53 zabudovaným v trupu, který přes hřídele poháněl dvojici velkých třílistých vrtulí, každou na jedné straně nosného křídla. Úzký trup stál na vysokém trojbodovém zesíleném podvozku. Ocasní plocha s nastavitelnými výškovými kormidly byla ve tvaru písmene T. Na konci trupu se nacházela tryska s kardanovým závěsem, která usměrňovala tok výfukových plynů a napomáhala tak stabilitě v režimu visení a při přechodu mezi fázemi letu (z vertikálního do horizontálního a naopak).\n\nPři testech stroj prokázal, že je schopen téměř svislého vzletu s rychlostí 40 km/h, visení v nulové rychlosti a přechodu do horizontálního letu. V roce 1959 havaroval a byl přestavěn (měl mj. otevřený kokpit). US Army pak letoun předala Národnímu úřadu pro letectví a kosmonautiku k dalším testům. Po jejich ukončení se letoun dostal do leteckého muzea US Army (United States Army Aviation Museum) ve Fort Ruckeru v Alabamě.\n\nData z: \n\n\n\n"}
{"id": "875032", "url": "https://cs.wikipedia.org/wiki?curid=875032", "title": "Édouard Baer", "text": "Édouard Baer\n\nÉdouard Baer (* 1. prosince 1966, Paříž) je francouzský herec a režisér.\n\nBaer vyrostl v Paříži a studoval, mimo jiné, i na \"Collège Stanislas de Paris\". V 18 letech vstoupil na soukromou školu Cours Florent. Později pracoval jako moderátor v rádiu, v období 1992 až 1997 na stanici \"Radio Nova\". Poté přešel ke Canal+. V televizi i filmu vytvořil řadu rolí a následovala i režijní činnost. V letech 2008 a 2009 byl ceremoniářem na filmovém festivalu v Cannes.\n\n\n"}
{"id": "875035", "url": "https://cs.wikipedia.org/wiki?curid=875035", "title": "Carrie-Anne Mossová", "text": "Carrie-Anne Mossová\n\nCarrie-Anne Mossová, nepřechýleně \"Carrie-Anne Moss\" (* 21. srpna 1967 Burnaby) je kanadská filmová a televizní herečka a bývalá modelka, která na filmovém plátně debutovala v roce 1994. Ve sci-fi trilogii \"Matrix\", \"Matrix Reloaded\" a \"Matrix Revolutions\" ztvárnila postavu Trinity. Objevila se také ve filmech \"Memento\", \"Čokoláda\", \"Světlušky v zahradě\" a \"Podezření nula\".\n\nNarodila se roku 1967 v Burnaby, třetím největším městě Britské Kolumbie, do rodiny Melvyna a Barbary Mossových. Má staršího bratra Brooka Mosse. Matka uvedla, že ji pojmenovala po hitu kapely The Hollies z roku 1967 nazvaném „Carrie Anne“, který vyšel v květnu téhož roku, kdy se narodila. Dětství prožila s matkou ve Vancouveru. V jedenácti letech vstoupila do dětského muzikálového divadla ve Vancouveru a později se na střední škole Magee zúčastnila evropského koncertního turné se školním pěveckým sborem.\n\nV televizi debutovala americkou dramatickou sérií \"Temná spravedlnost\". Roli přijala během modelingové kariéry ve Španělsku. V roce 1992 se tak z Barcelony přestěhovala do kalifornského Los Angeles, kde se zapsala ke studiu na pasadenské Americké akademii dramatických umění (American Academy of Dramatic Arts). Začala účinkovat na kanálu Fox jako modelka v krátce vysílané mýdlové opeře \"Modelky s.r.o.\" a také v seriálu \"Melrose Place\".\n\nPřelomovou rolí se v roce 1999 stala postava Trinity v kasovním trháku \"Matrix\". Stejnou postavu si zahrála ve dvou sequelech, stejně tak propůjčila hlas této roli v matrixové videohře a animovaném zpracování předlohy. Objevila se také v kanadském televizním seriálu \"Matrix\", který neměl s filmovou trilogií žádný vztah.\n\nNásledně ztvárnila protihráčku Burta Reynoldse a Richarda Dreyfusse v Disneyho gangsterské komedii \"Akce Pelikán\". Po boku Val Kilmera si zahrála ve filmu \"Rudá planeta\" produkovaném Warner Bros. Dalším projektem se stal snímek \"Čokoláda\" nominovaný na Oscara ze studia Miramax. Spolu s Guyem Pearcem se objevila v thrilleru \"Memento\", v němž za svůj výkon získala cenu Independent Spirit pro nejlepší herečku. Přijala také titulní postavu v pilotu \"Normal\" napsaném Michaelem Sardem a produkovaném Lifetime Television.\n\nV roce 1999 se vdala za herce Stevena Roye. Z manželství vzešli dva synové, Owen (* 2003) a Jaden (* 2005) a dcera Frances Beatrice (* 2009). Herečka Maria Bellová se stala kmotrou staršího syna.\n\n"}
{"id": "875037", "url": "https://cs.wikipedia.org/wiki?curid=875037", "title": "Wyatt", "text": "Wyatt\n\nWyatt může být:\n\n"}
{"id": "875038", "url": "https://cs.wikipedia.org/wiki?curid=875038", "title": "Kvadraturní amplitudová modulace", "text": "Kvadraturní amplitudová modulace\n\nKvadraturní amplitudová modulace (QAM z anglického Quadrature amplitude modulation) je digitální i analogové modulační schéma, které umožnilo sestrojení modemů pro analogové telefonní linky s přenosovou rychlostí vyšší, než je maximální kmitočet telefonního signálu, a které je používáno pro digitální televizní vysílání.\n\nQAM využívá dvojici obvykle sinusových signálů s konstantním kmitočtem vzájemně fázově posunutých o 90° – tak zvané kvadraturní nosné nebo kvadraturní komponenty. Toto posunutí o čtvrt periody dalo název celému modulačnímu schématu. Obě nosné jsou nezávisle na sobě amplitudově klíčovány (pro digitální přenos) nebo modulovány (pro analogový přenos) a poté sečteny. Výsledný signál má podobu signálu klíčovaného nebo modulovaného jak fázovým posuvem (PSK), tak amplitudovým posuvem (ASK). Konstelační diagram ukazuje, jak lze pomocí konkrétní amplitudy a fázového posuvu rozlišit několik stavů a tak přenášet několik bitů současně.\n\nV případě modulace 16-QAM může mít každá kvadraturní nosná 4 různé amplitudy (ve skutečnosti 2 + 2 s opačnou polaritou), takže pomocí jedné nosné lze rozlišit 2 bity informace, pomocí obou nosných 4 bity. Použitý konstelační diagram má 16 bodů.\n\nVýběrem patřičného konstelačního diagramu lze dosáhnout libovolně vysoké spektrální efektivity, která je omezena pouze mírou šumu a linearity komunikačního kanálu.\n\n\n\n"}
{"id": "875041", "url": "https://cs.wikipedia.org/wiki?curid=875041", "title": "Lionel Trilling", "text": "Lionel Trilling\n\nLionel Mordecai Trilling (4. července 1905 – 5. listopadu 1975) byl americký literární teoretik a kritik, jeden z nejvlivnějších ve 20. století.\n\nPřispíval do marxistického časopisu \"Partisan Review\" a byl členem skupiny zvané \"New York Intellectuals\". K předmětům jeho zájmu patřili nejprve zejména Matthew Arnold a Edward Morgan Forster, později i řada řada dalších kulturních témat a teorie kultury obecně. Byl mj. prvním, kdo ocenil Nabokovův román Lolita a přispěl tak zásadně k jeho přijetí do \"vysoké literatury\". Napsal i tři beletristické knihy, dvě z nich však byly vydány až po jeho smrti.\n\n\n\n\n"}
{"id": "875044", "url": "https://cs.wikipedia.org/wiki?curid=875044", "title": "Oměj zahradní", "text": "Oměj zahradní\n\nOměj zahradní, někdy udáván jako oměj Störkův, (\"Aconitum × cammarum\") je druh rostliny z čeledi pryskyřníkovité (\"Ranunculaceae\").\n\nJedná se asi o 60–200 cm vysokou vytrvalou rostlinu s podzemním vícehlavým oddenkem a řepovitými bulvami. Lodyha je lysá, nejvýše s ojedinělými chlupy v květenství, většinou přímá, v květenství větvená. Listy jsou střídavé, dolní dlouze řapíkaté, horní až přisedlé. Čepele jsou v obrysu mnohoúhelníkovité, dlanitě členěné, pětisečné, až dlanitě pětičetné, oboustranně lysé, na rubu lesklé. Květy jsou většinou modré až modrofialové, zřídka zcela bílé, často modrobílé, tedy v apikální části lístků modré, jinak bělavé, v bílé části někdy s modrým žilkováním, jsou uspořádány do květenství, hroznu někdy dole i postranní hrozen, květní stopky jsou lysé, jen na bázi se štětičkou chlupů, na bázi květních stopek s listeny, na květních stopkách jsou listénce. Okvětních lístků je 5, horní tvoří přilbu, která je vysoce klenutá. Kvete v červenci až v srpnu. Uvnitř jsou dva kornoutovité korunní lístky, které jsou lysé, na vrcholu nesou nektária. Tyčinek je mnoho, nitky jsou chlupaté. Semeníků je většinou 3–5. Plodem je měchýřek, měchýřky jsou uspořádány do souplodí. Protože se jedná o křížence, jsou měchýřky sterilní.\n\nJedná se o umělého zahradního křížence, ve volné přírodě jen jako pozůstatek kultury nebo po odhození vykopnuté rostliny aj. Pěstuje se jako okrasná rostlina.\n"}
{"id": "875051", "url": "https://cs.wikipedia.org/wiki?curid=875051", "title": "Palackého sady", "text": "Palackého sady\n\nPalackého sady jsou největším parkem města Písek. Jsou pojmenovány po slavném českém historikovi Františku Palackém, který zde má svůj pomník. Park vznikal ve 40. letech 19. století na místě bývalého příkopu před městskými hradbami.\n\nNa počest jeho zakladatele krajského hejtmana Maschkeho byla v roce 1839 započata stavba empírového pavilonu. Než byl altán dokončen v roce 1841, stal se novým hejtmanem Josef Schrenk, po kterém byl pavilon nakonec pojmenován. Písečtí nechali dovnitř kopule napsat: \"\"Šlechetný Co Hodného Rád Eyhle Následky Koná\"\" s letopočtem římskými číslicemi.\n\nV roce 1886 byl poblíž postaven pomník Františku Palackému. Později, v roce 1935 také přibyl pomník Adolfu Heydukovi. Mezi další památky nacházející se v Palackého sadech patří: Barokní socha Neptuna (původně byla v kašně na Velkém náměstí), hudební pavilon (altán), hostinec \"U Reinerů\" a také Divadlo Fráni Šrámka.\n\n"}
{"id": "875054", "url": "https://cs.wikipedia.org/wiki?curid=875054", "title": "Koča Popović", "text": "Koča Popović\n\nKonstantin \"Koča\" Popović (v srbské cyrilici Константин Коча Поповић), znám ovšem spíše jako Koča Popović (v srbské cyrilici Коча Поповић; 14. března 1908, Bělehrad – 20. října 1992, Bělehrad), byl jugoslávský komunistický politik původem ze Srbska. Účastnil se španělské občanské války a jugoslávského partyzánského boje. Byl také aktivní jako spisovatel a intelektuál.\n\nJako jeden z mála jugoslávských komunistů byl Popović původem z majetné a společensky dobře postavené rodiny. Ta se v roce 1912 celá přestěhovala na nějakou dobu do Švýcarska, kde Popović navštěvoval klášterní školu. Hrál také na piáno a zpíval v chóru.\n\nPo návratu do Jugoslávie v roce 1921 studoval na gymnáziu. Později na důstojnické škole v Sarajevu a práva a filozofii studoval na pařížské Sorbonně. Ve Francii psal filmové kritiky pro časopis Paris Soir. Spolu s Vane Borem zveřejnil v časopise Revue Du Cinéma manifest \"Čovek od ukusa\".\n\nV roce 1933 vstoupil do jugoslávské komunistické strany (která tehdy působila v ilegalitě) a intenzivně se podílel na jejích aktivitách. To ho poprvé přivedlo do konfliktu s tehdejším režimem celkem několikrát. Popović byl poprvé zatčen už v roce 1933, spolu s Oskarem Davičem, či Đorđem Jovanovićem. Byl odsouzen a uvězněn v káznici v Sremské Mitrovici.\n\nV 30. letech rozvíjel také svojí literární činnost. Polemizoval s jugoslávskými sociálně laděnými autory, a udržoval intenzivní komunikaci s bělehradskou skupinou surrealistů. V roce 1932 spolupracoval s Ústavem pro sociální výzkum ve Frankfurtu v Německu.\n\nJako dobrovolník odcestoval v roce 1937 do Španělska, kde se na dva roky zapojil do občanské války na straně republiky (v tzv. interbrigádě). V republikánské armádě získal hodnost poručíka. Dlouhou dobu také velel dělostřelecké divizi. Účastnil se bojů po celém území Španělska, včetně finální bitvy o Madrid. V závěru války přešel se skupinou bojovníků na území Francie, kde byl zatčen a vězněn (v táboře Saint Cuprien).\n\nV září 1939 se vrátil do Jugoslávie a pokračoval v činnosti v komunistické straně. Stal se předsedou oblastního výboru strany pro Srbsko.\n\nNa přelomu let 1940 a 1941 byl zatčen a uvězněn. V březnu 1941 ho jugoslávský královský režim teprve propustil. Po bleskovém útoku Německa a Bulharska na Jugoslávii v dubnu 1941 se Popović ocitl v řadách královské armády, avšak byl velmi rychle poblíž města Ivanjica na jihu Srbska zajat. Ze zajetí uprchl nedlouho poté a vrátil se ke komunistům. Účastnil se partyzánského povstání od jeho prvního dne, tedy 7. července 1941, kdy vypuklo v Beloj Crkvi, malém srbském městě u hranic s Rumunskem. V partyzánské armádě byl jmenován velitel Kosmajského a o několik dní později i posávského oddílu. Následně velel skupině oddílů v oblasti Šumadije.\n\nPoté, co byla poražena Užická republika a došlo k definitivnímu rozkolu mezi komunistickými partyzány a zbytky monarchistické armády, Popović organizoval přesun partyzánského vojska nejprve do oblasti Sandžaku, a následně do Bosny.\n\nV řadách partyzánských vojsk získal velení První proletářské úderné brigády; legendární jednotky o počtu až tisíc lidí, která pro komunisty rozhodla bojiště v jugoslávském válčišti. Byl prvním velitelem této formace, a mezi partyzány si v této funkci získal značnou oblibu. Brigáda postupovala Jugoslávií z Bosny Ruda směrem k Jaderskému moři; při své cestě však činila výpady do bližších, či vzdálenějších odboček (jakými byla např. i Bosenská krajina). Na své dlouhé cestě byla osvobozována různá města (Konjic, Livno, Teslić, Vlasenica, Zvornik…). Popović velel brigádě i během tzv. Igmanského pochodu, kdy v lednových dvacetistupňových mrazech přešli partyzáni přes pohoří Igman. Popovićovo velení skončilo 5. října 1943.\n\nÚčastnil se bitvy o Sutjesku. Nedlouho před ní vydal rozkaz stáhnout se z pozice (Foča – Kalinovik, což sice otevřelo partyzánskému vojsku potřebnou cestu směrem k Sutjesce, avšak vedlo k ohromným lidským ztrátám a také ztrátě spojení s partyzánským vrchním štábem. Za to velmi rychle stanul před vojenským soudem.\n\nKoća Popović byl členem AVNOJe, účastnil se jak jeho prvního zasedání v Drvaru, tak i druhého v Jajci. Právě tam byl zvolen do předsednictva tohoto orgánu, ze kterého se postupně po skončení druhé světové války stal nový jugoslávský parlament. Zasedal jak v Dočasné skupštině Jugoslávie (Privremena skupština), tak v Ústavodárném shromáždění (Ustavodarna skupština).\n\n1. května 1943 získal hodnost plukovník a o několik dní později pak i generála, nedlouho poté, co byly v jugoslávské partyzánské armádě zavedeny vojenské hodnosti. V roce 1944 se stal náčelníkem Generálního štábu partyzánských jednotek pro Srbsko. Začátkem roku 1945, kdy již bylo (i za pomoci Rudé armády) Srbsko osvobozeno od fašistů, bojovala II. armáda pod vedením Koči Popoviće v oblasti severovýchodní Bosny a postupovala směrem na Záhřeb a do Slovinska.\n\nV rodící se komunistické Jugoslávii po válce zastával četné politické posty. Byl jedním z prvních členů Ústředního výboru Svazu komunistů Srbska. V letech 1948 – 1953 byl náčelníkem jugoslávského generálního štábu. Po něm ho vystřídal jiný partyzánský generál Peka Dapčević.\n\nKromě toho zastával také funkci ministra zahraničí (oficiálně Svazového sekretáře pro zahraniční záležitosti, a to v letech 1953 – 1965). V období rozkolu Tita se Stalinem vyjednával možné formy spolupráce Jugoslávie se západními zeměmi, včetně modernizace Jugoslávské lidové armády. Přelom 50. a 60. let, kdy byl Popović ministrem zahraničí, byl obdobím různě se měnících a vyvíjejících jugoslávsko-sovětských vztahů, které procházely teplejšími a chladnějšími fázemi. Popović se – jako politik věrný Josipu Brozu Titu a jeho politice neúčastněnosti – přirozeně obával rizika vzrůstajícího vlivu Sovětského svazu. Za jeden z momentů demonstrace sovětské síly považoval zkušební atomový výbuch v době první konference Hnutí nezúčastněných zemí v Bělehradě (1. – 6. září 1961 – v Semipalatinsku v té době odpálili Sověti hned tři atomové pumy.\n\nKoča Popović byl rovněž i členem Svazové výkonné rady, či vedoucím jugoslávské delegace při OSN.\n\nV roce 1966 byl Popović zvolen za člena Předsednictva ÚV SKJ (na 6. kongresu SKJ). Do stejného postu byl zvolen i na 7. a 8. kongresu.\n\nPo událostech, spojených s Chorvatským jarem a změnou vnitropolitické situace v SR Srbsko (tzn. porážka liberálního politického proudu) se rozhodl stáhnout se z aktivní politiky. Až do své smrti v roce 1992 pak žil v Bělehradě, často trávil letní měsíce v Dubrovníku.\n\nV letech 1966 – 1982 byl členem Svazového výboru SUBNORu (partyzánské veteránské organizace).\n\nNa pohřbu Josipa Broze Tita jako jeden z několika jeho blízkých spolupracovníků nesl jeho rakev.\n\nNedlouho před rozpadem SFRJ se rozhodl opět promluvit do politické diskuze v zemi. Vyslovil se za mírumilovné řešení jugoslávské krize a nedlouho po Mítinku pravdy v Lublani obvinil deník Politika z antislovinské kampaně. Zaslal několik dopisů nejvýznamnějším srbským sdělovacím prostředkům v SFRJ (Borba, NIN, Politika, Nedelja). Slobodana Miloševiće považoval za politika nepříliš vzdáleného od Franjo Tuđmana, především proto, že oba spoléhají na sílu a propagandu a tvrdě potírají jakoukoliv opozici. Rovněž se velmi negativně vyjadřoval o tehdejším prezidentovi země a spisovateli Dobrici Ćosićovi.\n\nKoča Popović zemřel 20. října 1992 v Bělehradě. Vzhledem k tomu, že se nacházel v dlouhodobém konfliktu s vedením jugoslávské armády, konal se jeho pohřeb jen v rodinném kruhu.\n\nPopović se s osobnostmi literárního světa setkal během svého pobytu v Paříži. 30. léta 20. století byla obdobím, kdy se jak ve Francii, tak i v Jugoslávii transformoval levicový surrealistický proud v literaturu sociálně orientovanou. Obě skupiny byly značně propojené a Popović s nimi udržoval četné kontakty.\n\nSpolu s Markem Ristićem např. zveřejnil manifest \"Nacrt za jednu fenomenologiju iracionalnog\" a přispíval i do literárního časopisu \"Nadrealizam danas i ovde\" (Surrealismus dnes a tady). Spolu s Ristićem, Borem a Miroslavem Krležou psal do bělehradského časopisu Danas.\n\nAž do začátku války se věnoval kromě politické i činnosti literární.\n\nO svých zážitcích z druhé světové války sepsal knihu \"Beleške uz ratovanje\" (Poznámky k válčení). Vedl deník bojů První proletářské brigády (\"Dnevnik o ratnom putu Prve proleterske brigade\"), díky němuž je dobře zachyceno, jak boje této partyzánské formace probíhaly.\n\nSvé komentáře k společensko-politické situaci v Jugoslávii před jejím rozpadem pojmenoval názvem \"Tři upozornění Koči Popoviće\" (Tri upozorenja Koče Popovića).\n\nJiž v mládí začal inklinovat k marxismu. Odmítl nacionalismus a později se proto nikdy nepovažoval za Srba, ale za Jugoslávce. Po celý svůj život ostře odmítal nacionalismus, a to jak v podobě, kterou viděl v procesu tzv. Chorvatského jara, tak i Miloševićovy „protibyrokratické revoluce“. Odsoudil nacionalismus jako nejnižší formu společenského vědomí.\n\nBlízce spolupracoval s Josipem Brozem Titem a byl mu věrný i během roztržky mezi Titem a Stalinem.\n"}
{"id": "875055", "url": "https://cs.wikipedia.org/wiki?curid=875055", "title": "Oměj moldavský", "text": "Oměj moldavský\n\nOměj moldavský (\"Aconitum moldavicum\") je druh rostliny z čeledi pryskyřníkovité (\"Ranunculaceae\").\n\nJedná se asi o 50–120 cm vysokou vytrvalou rostlinu s podzemním vícehlavým oddenkem. Lodyha je většinou přímá, v květenství kadeřavě pýřitá. Listy jsou střídavé, dolní dlouze řapíkaté, horní až přisedlé. Čepele jsou v obrysu mnohoúhelníkovité, dlanitě členěné, pětidílné (zřídka až sedmi), na rubu lysé nebo pouze na okraji a žilnatině trochu pýřité. Květy jsou zpravidla modrofialové až červenofialové barvy, a jsou uspořádány do květenství, hroznu někdy dole i postranní hrozen, na bázi květních stopek s listeny, na květních stopkách jsou listénce. Okvětních lístků je 5, horní tvoří přilbu, která je válcovitá, nafouklá a mírně zakřivená, Okvětní lístky nevytrvávají i za plodu. Kvete v červenci až v srpnu. Uvnitř jsou dva kornoutovité nektariové lístky, na vrcholu nesou nektária. Tyčinek je mnoho. Semeníky jsou většinou 3. Plodem je měchýřek, měchýřky jsou uspořádány do souplodí. Počet chromozómů je 2n=16.\n\nJedná se o endemit Karpat. V České republice neroste, ale najdeme ho už na Slovensku od Povážského Inovce na východ, dále se vyskytuje i v ukrajinských a rumunských Karpatech.\n\n \n"}
{"id": "875068", "url": "https://cs.wikipedia.org/wiki?curid=875068", "title": "Josef Janík (režisér)", "text": "Josef Janík (režisér)\n\nJosef Janík (29. října 1930, Dolní Suchá (Havířov) – 11. ledna 2013, Ostrava) byl český divadelní režisér.\nČinoherní režii absolvoval v roce 1955 na brněnské JAMU ve třídě profesora Antonína Kurše. Po studiích byl jako režisér postupně angažován v Těšínském divadle, Slezském divadle Opava, v činohře Státního divadla Ostrava, v Severomoravském divadle Šumperk a ve Východočeském divadle Pardubice. Od sezóny 1972/73 nastoupil do angažmá v ostravském Divadle Petra Bezruče, ve kterém zůstal až do svého odchodu do důchodu v roce 1997.\n\nRežijní práci neopustil ani v důchodu a celkem vytvořil přes 160 inscenací. Na téměř polovině z nich se podílela scénografka Marta Roszkopfová. Jejich poslední spoluprací a poslední Janíkovou režií vůbec byla na podzim 2005 inscenace Židlí Eugèna Ionesca v ostravské Komorní scéně Aréna.\n\nK jeho stěžejním inscenacím v Divadle Petra Bezruče patří např. Shafferův \"Amadeus\" (1983), Vitracův \"Viktor aneb Dítka u moci\" (1984), Brechtův \"Baal\" (1986) a \"Maloměšťákova svatba\" (1993), Koltésův \"Roberto Zucco\" (1992), \"Maryša\" (1993) bratří Mrštíků, \"Zabiják Joe\" (1997) Tracyho Lettse.\n\n"}
{"id": "875070", "url": "https://cs.wikipedia.org/wiki?curid=875070", "title": "Arthur Danto", "text": "Arthur Danto\n\nArthur Coleman Danto (1. ledna 1924 − 25. října 2013) byl americký kritik umění a filosof. Byl znám zejména jako vlivný a dlouhodobý kritik umění pro magazín \"The Nation\" a díky své práci v oboru filosofické estetiky a filosofie dějin, ovšem přispěl významně i do řady dalších oborů. Mezi jeho zájmy zahrnují myšlení, pocity, filosofii umění, teorie reprezentace, filosofickou psychologii, Hegelovu estetiku a filosofy Maurice Merleau-Pontyho a Artura Schopenhauera.\n"}
{"id": "875073", "url": "https://cs.wikipedia.org/wiki?curid=875073", "title": "Římskokatolická farnost Boleradice", "text": "Římskokatolická farnost Boleradice\n\nŘímskokatolická farnost Boleradice je územním společenstvím římských katolíků v rámci děkanátu Hustopeče brněnské diecéze.\nO farním kostele je první písemná zmínka z roku 1287. Fara má stejné stáří jak kostel, protože od prvé zmínky byl kostelem farním. Dnešní dispozici získal v 16. století. V letech 1622 až 1773 farnost spravoval řád jezuitů. Po zrušení řádu přešel kostel pod správu Náboženského fondu a později patronát převzalo divácké panství. V roce 1847 byl kostel nákladem patrona zrestaurován, čímž se setřela jeho pozdně renesanční podoba. \n\nOd 1. září 2008 je zde farářem R. D. Rudolf Zbožínek.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. leden. Adorační den připadá na 8. dubna.\n\nVe farnosti se pravidelně pořádá tříkrálová sbírka. V roce 2015 se při ní vybralo 25 410 korun, o rok později 28 254 korun. V roce 2017 činil její výtěžek 27 668 korun\n\n"}
{"id": "875074", "url": "https://cs.wikipedia.org/wiki?curid=875074", "title": "Enigma (časopis)", "text": "Enigma (časopis)\n\nEnigma je časopis o záhadách na českém trhu vydávaný od roku 2007 vydavatelstvím RF-Hobby, s. r. o. Jedná se o měsíčník.\n\nČasopis má 108 stran. Základními tematickými okruhy magazínu jsou konspirační teorie, praktiky tajných společenství, paranormální jevy, záhadné události a tragédie.\n\nPodle průzkumů Media projektu má každé vydání 196 000 čtenářů. V roce 2012 se prodeje výtisků časopisu pohybovaly okolo 45 000.\n\nČtenářem Enigmy je žena či muž v produktivním věku od 25 do 45 let se středoškolským či vysokoškolským vzděláním. \n\n"}
{"id": "875075", "url": "https://cs.wikipedia.org/wiki?curid=875075", "title": "Igmanský pochod", "text": "Igmanský pochod\n\nIgmanský pochod (srbochorvatsky Igmanski marš/Игмански марш) byl přechod pohoří Igman První proletářskou brigádou mezi 27. a 28. lednem 1942 během tzv. Druhé protipartyzánské ofenzivy na jugoslávském válčišti druhé světové války. Účastnilo se ho cca 740 lidí.\n\n26. ledna 1942 se První proletářská úderná brigáda našla v blízkosti pohoří Romanija nedaleko Sarajeva v obklíčení německými silami. Jedinou možnou cestou, jak uniknout, bylo zkusit riskantní manévr přechodu pohoří Igman a pokračovat podél Sarajeva směrem na jihovýchod k Foči na osvobozené území přes slabě bráněnou italskou zónu. Štáb brigády se k tomuto riskantnímu kroku nakonec odhodlal. Pochod, který se konal v noci přes vrchol hory v hlubokém sněhu, silném větru a teplotách až −32 °C, se stal mezi partyzány legendárním. Podle tehdejšího velitele, Koči Popoviće, který pečlivě zaznamenával všechny události jednotky v deníku, trpělo omrzlinami 176 bojovníků, dalších 6 umrzlo zcela. Mnozí z nich zůstali na léčení v lazaretu ve Foči, kam partyzánská výprava směřovala. Postiženým partyzánům bylo amputováno celkem 224 prstů.\n\nV roce 1983 byl příběh Igmanského pochodu zfilmován.\n"}
{"id": "875076", "url": "https://cs.wikipedia.org/wiki?curid=875076", "title": "De Havilland Ghost", "text": "De Havilland Ghost\n\nDe Havilland Ghost, původně Halford H-2, byl druhý proudový motor vyráběný britskou společností de Havilland Engine Company. Jednalo se o první motor na světě, který poháněl letoun civilní dopravní společnosti (BOAC). Jednalo se o zvětšený motor de Havilland Goblin. Motory Ghost poháněly letouny de Havilland Venom, de Havilland Comet a Saab 29 Tunnan.\n\nPráce no motoru Ghost započaly v roce 1943 se začátkem prací na letounu de Havilland Comet. První motor navržený Frankem Halfordem (H-1/Goblin) právě vstupoval do sériové výroby a byl schopen dosáhnout výkonů požadovaných pro letouny Comet pouhým zvětšením rozměrů motoru Goblin. Výsledný motor H-2 nakonec používal 10 velkých spalovacích komor místo původních 16 malých spalovacích komor na motorech H-1. Během stavění prototypu byla firma začleněna do společnosti de Havilland jako dceřiná společnost de Havilland Engine Company a motory H-1 a H-2 byly přejmenovány na Goblin a Ghost.\n\nTestování motoru Ghost začalo v roce 1944, a poprvé vzlétnul v roce 1945. To bylo dlouho před tím, než byly letouny Comet a Venom připraveny k letu. V tomto okamžiku byl Ghost vybrán pro švédský projekt stíhačky „JxR“, což nakonec vyústilo v jeho montáž do letounu SAAB Tunnan. Tunnan poprvé vzlétnul v roce 1948. Pro letouny Tunnan byl motor Ghost vyráběn v licenci u společnosti Svenska Flygmotor (později Volvo Aero) pod označením RM2.\n\nGhost nakonec odstartoval na letounu Comet 27. července 1949. Tento prototyp byl poháněn motory Ghost 50 s tahem 22,2 kN, ačkoliv se jednalo o dočasné řešení než budou vyvinuty silnější motory. První „opavdová“ verze letounu (Comet 2) měla být poháněna motorem Rolls-Royce Avon, ale tyto motory ještě nebyly připraveny k letu. Kvůli nízkému tahu motorů Ghost musela být konstrukce letounů Comet odlehčena použitím tenkého potahu letounu. Tento tenký potah byl později určen jako příčina několika tragických nehod letounů Comet, protože docházelo k velké únavě materiálu.\n\nBěhem vývoje motoru britské Královské letectvo požadovalo vylepšenou verzi letounu de Havilland Vampire s lepšími výkony a tedy i se silnějším motorem. Výsledný návrh byl později znám jako de Havilland Venom a v mnohém se podobal svému předchůdci. Motor Ghost poprvé vzlétnul s letounem Venom 2. září 1949. Námořní verze nazvaná Sea Venom byla licenčně vyráběna i ve Francii. Pro tyto letouny byly motory Ghost vyráběny v licenci u společnosti Fiat.\n\nGhost 45\nGhost 48\nGhost 50 Mk.1\nGhost 50 Mk.2\nGhost 103\nGhost 104\nGhost 105\n\n\n\"Data pocházejí z webových stránek „Airpowerworld.info“\".\n\n\n\n\n"}
{"id": "875077", "url": "https://cs.wikipedia.org/wiki?curid=875077", "title": "Římskokatolická farnost Bořetice u Hustopečí", "text": "Římskokatolická farnost Bořetice u Hustopečí\n\nŘímskokatolická farnost Bořetice u Hustopečí je územním společenstvím římských katolíků v rámci děkanátu Hustopeče brněnské diecéze s farním kostelem svaté Anny.\n\nPrvní písemná zpráva o Bořeticích pochází z roku 1222, písemné zprávy o kostelu jsou z konce 15. století. Tehdy se kostel, který zde však stál již dříve, stal kostelem farním. Během 17. století byl několikrát vypálen a zpustošen (nejdříve v roce 1605 vojsky uherského magnáta Bočkaje, poté během třicetileté války uherskými a švédskými vojsky). Současná podoba farního kostela pochází z konce 17. století. Tehdy byla obec přifařena do Velkých Pavlovic. Kostel byl rozšířen v první polovině osmnáctého století. Byl stále filiálním, zato získal postavení poutního místa. Od konce 18. století však začal chrám postupně chátrat, k výraznější opravě došlo v roce 1840. Opět farním se kostel svaté Anny stal v roce 1879.\n\nFarnost je spravována excurrendo z Kobylí na Moravě. Administrátorem excurrendo byl od srpna 2006 R. D. Mgr. Andrzej Wasowicz. Toho s platností od srpna 2018 vystřídal R. D. Mgr. Tomáš Caha.\n\nK jejich předchůdcům patřili:\n\nDnem vzájemných modliteb farností za bohoslovce a bohoslovců za farnosti brněnské diecéze je 30. leden. Adorační den připadá na 22. června.\n\nVe farnosti se pravidelně pořádá tříkrálová sbírka. V roce 2015 se při ní vybralo 52 218 korun,o rok později 59 560 korun. V roce 2018 dosáhl výtěžek sbírky 61 537 korun. Při sbírce v roce 2019 se vybralo 63 684 korun.\n\nPoslední červencovou neděli se ve farnosti pořádá Anenská pouť, které se kromě domácích účastní i poutníci ze širokého okolí. V letech 2007 – 2010 tuto pouť doprovázel i víkendový festival pro mládež – AnnaFest. Nedělních bohoslužeb se účastní okolo 190 věřících. Funguje zde několik společenství a sdružení, farnost je zapojena do adopce na dálku. Většina akcí se koná na faře, která těsně sousedí s kostelem. V roce 2009 uspořádala farnost farní pouť do Svaté země. Ve stejném roce vystoupily děti z bořetické farnosti na Koncertu naděje u příležitosti návštěvy papeže Benedikta XVI. v Brně.\n\n"}
{"id": "875080", "url": "https://cs.wikipedia.org/wiki?curid=875080", "title": "Miroslav Hrabě", "text": "Miroslav Hrabě\n\nMiroslav Hrabě (* 6. květen 1981 ve Znojmě) je český divadelní, muzikálový a filmový herec a dabér. Věnuje se také moderování.\n\nNarodil se ve Znojmě, kde vystudoval místní Gymnázium Dr. Karla Polesného. Poté se mu podařilo nastoupit jako elév do Městského divadla Cheb, poté následovala studia herectví na pražské DAMU. Po ukončení studia nastoupil do stálého angažmá u Městských divadel pražských.\n\nK vidění v divadle ABC byl v inscenacích Poprask na laguně, Arthurovo Bolero, Úžasná svatba, Spor, Frederick, Veselé paničky windsdorské, Tři muži ve člunu, účinkoval v Letních shakespearovských slavnostech v Králi Learovi a Romeu a Julii. Aktuálně hraje v Divadle Radka Brzobohatého v inscenacích Tančírna, Sodoma Gomora a A pak už tam nezbyl ani jeden (aneb Deset malých černoušků).\n\nUplatnil se i v muzikálech, za sebou má dvě role: v Divadle Kalich v muzikálu Touha ztvárnil roli Bena, v Divadle Hybernia hraje prince Miroslava v Kapce medu pro Verunku.\n\n\n\n\n"}
{"id": "875085", "url": "https://cs.wikipedia.org/wiki?curid=875085", "title": "Chilské rodeo", "text": "Chilské rodeo\n\nChilské rodeo je národní sport Chile. Je to velmi populární sport ve venkovských oblastech střední a jižní Chile.\n\nV roce 1962 bylo prohlášeno za národní sport. Cílem je, aby dva závodníci (\"huasos\") zastavili býka. Národní mistrovství v rodeu () je nejdůležitější turnaj a koná se každý rok od roku 1949 v Rancagua.\n\n"}
{"id": "875086", "url": "https://cs.wikipedia.org/wiki?curid=875086", "title": "Coritiba Foot Ball Club", "text": "Coritiba Foot Ball Club\n\nCoritiba Foot Ball Club je fotbalový klub ze Paraná, který se pravidelně účastní nejvyšší brazilské fotbalové soutěže, Série A. Coritiba vznikl v roce 1909 a mezi fanoušky je přezdíván jako \"Coxa\". Své domácí zápasy hraje na Estádio Major Antônio Couto Pereira.\n\nNejvětšími rivaly jsou Atlético-PR a Paraná.\n\n\n"}
{"id": "875087", "url": "https://cs.wikipedia.org/wiki?curid=875087", "title": "Polej obecná", "text": "Polej obecná\n\nPolej obecná (\"Mentha pulegium\") (jinak zvaná máta polej) je rostlina z čeledi hluchavkovité (\"Lamiaceae\"). Její rozdrcené lístky vydávají silnou vůni, podobnou mátě klasnaté. Je to tradiční kulinářská bylina, využívaná také v lidovém léčitelství i jako abortivum. Esenicální olej z poleje obecné se používá v aromaterapii, obsahuje vysoké množství pulegonu (terpen s dráždivými účinky, LD50 (krysa) = 470 mg/kg, má vliv na játra a děložní funkce).\n\nPolej běžně využívali starověcí Řekové a Římani jako přísadu na vaření. Řekové ji používali k ochucování vín. Touto bylinou začíná velké množství receptů v římské kuchařce zvané Apicius. Její užití při vaření přetrvávalo i ve středověku.\nI když je polej vysoce jedovatá, lidé se na ni spoléhali (ať už v čerstvém nebo sušeném stavu) po staletí. První osadníci americké Virginii ji například používali k vymýcení škůdců. Byla to tak populární bylina, že o jejím účinku proti kousnutí chřestýšem uveřejnila Královská společnost článek v prvním čísle časopisu \"Philosophical Transactions\" z roku 1665.\n\nPodle zákona č. 114/92 Sb. patří mezi kriticky ohrožené druhy rostlin v České republice.\n\nSkupina Nirvana zpívá o poleji v písni Pennyroyal Tea. Text naráží na používání této rostliny k vypuzení nežádoucího plodu, zároveň je ovšem v angličtině „Pennyroyal tea“ (čaj z poleje) souzvučné s výrazem „penny royalty“ (honorář ve výši jedné pence). \n"}
{"id": "875091", "url": "https://cs.wikipedia.org/wiki?curid=875091", "title": "Nový kostel (Litomyšl)", "text": "Nový kostel (Litomyšl)\n\nNový kostel v Litomyšli je modlitebnou Sboru Církve bratrské. Moderní stavba se střídavě skloněnou střechou byla vystavěna v letech 2008–2010 podle návrhu brněnského architekta Zdeňka Fránka. Kostel, ve kterém se konají také koncerty a výstavy, byl slavnostně otevřen 4. prosince 2010.\n\nCírkev bratrská v Litomyšli v roce 2009 oslavila 100 let od založení svého místního sboru. Od dob vzniku užívala dům ve vilové zástavbě v Nádražní ulici, v posledních letech z kapacitních důvodů další prostory, určené primárně k jinému účelu (např. kongresový sál hotelu Zlatá Hvězda). Nakonec vznikla myšlenka vybudovat prostory nové.\n\nVítěznou studii zpracovala architektonická kancelář Fránek Architects Zdeňka Fránka. Unikátním prvkem je zahloubení modlitebny do travnatého terénu. Stavba disponuje sálem pro cca 150 lidí, dvěma víceúčelovými klubovnami a společenským vestibulem. Ve druhém podlaží je byt pro rodinu kazatele sboru. Stavba si vyžádala 19,5 milionu korun.\nV roce 2012 nominovali odborníci Nový kostel spolu s osmi dalšími českými stavbami do prestižní architektonické soutěže Mies van der Rohe Award v Barceloně.\n\n"}
{"id": "875095", "url": "https://cs.wikipedia.org/wiki?curid=875095", "title": "Bratislavské automobilové závody", "text": "Bratislavské automobilové závody\n\nBratislavské automobilové závody, národný podnik (zkráceně BAZ) je bývalá automobilka v Bratislavě, městské části Devínska Nová Ves. Dnes je součástí koncernu Volkswagen.\n\nVe své době šlo o nejmladší automobilku ve střední Evropě. V roce 2006 byla vydána kniha \"Vývoj motorových vozidel v Bratislave\", kde bývali pracovníci vývoje BAZ Ivan Schuster a Ján Oravec na 96 stranách přibližují desítky let peripetií tohoto podniku.\n\nPrvopočátky lze datovat do 50. let, kdy v Bratislavě existoval Mechanizačný a regeneračný podnik. Ten se zabýval různými modernizačními úkoly pro strojírenství, ovšem všeobecně – nikoliv pouze pro automobily.\n\nKe zmíněnému MARP byla rozhodnutím ministra všeobecného strojírenství začleněna bývalá autoopravna Orava. Tím od 1. 7. 1960 vzniklo Konstrukčné a vývojové stredisko Tatra Bratislava pod vedením schopného Ing. Ivana Mičíka.\n\nZávod okamžitě rozpracoval projekt řady užitkových automobilů s tehdy moderním motorem T 603, ovšem s předním náhonem. V dubnu 1961 dokončili třináctimístný mikrobus Tatra 603 MB (což byla vůbec první Tatra s pohonem přední nápravy) a o pár dní později se s ním mohli hrdě pochlubit na prvomájovém průvodu Bratislavou. O necelý rok později následoval valník Tatra 603 NP stejné koncepce. Vynikal praktickou, nízko umístěnou ložnou plochou a tedy i výborným těžištěm. Oba modely svými užitnými vlastnostmi (zejména výkonem motoru a jízdní stabilitou) nepochybně převyšovaly užitkový automobil Škoda 1203, který v té době vyvíjel pobočný závod AZNP ve Vrchlabí. Ovšem nadřízené orgány nepovolily ani přípravu sériové výroby.\n\nObdobně dopadla i zde dokončovaná sanitka Tatra 603 A, odvozená od připravované modernizace limuzíny téhož typu.\n\nOd roku 1963 převzala Tatra Bratislava další vývoj pomalu zastarávající limuzíny Tatra 603. Pracovní tým posílil například architekt Otakar Diblík, během dvou let vzniklo na 140 skic a 20 maket nových vozů, z nichž nakonec v červnu 1964 vybrali návrh Ing. Jána Ciny s interním označením X-5. Mičíkův tým jej rozpracoval nejprve do podoby výkresů, během jara 1966 byla dokončena maketa vozu „v životní velikosti“ a celý automobil byl dokončen 31. 12. 1966. Úhledná, stylisticky bezchybná Tatra 603 X byla konstruována s maximálním důrazem na vylepšení jízdních vlastností stávající Tatry 603 a umožnění sériové výroby, zůstala osamocená: mateřská automobilka totiž v dalším vývoji pokračovala už jen ve spolupráci s karosárnou Vignale a začal se rodit typ Tatra 613.\n\nTatra Bratislava se tak stala zjevně odepsanou pobočkou. Vývojové středisko v roce 1967 procházelo tvrdou ztrátou iluzí, veškeré konstrukční a vývojové práce na celkem čtyřech automobilech Tatra totiž přišly vniveč. V lednu 1968 se středisko od kopřivnické automobilky osamostatnilo, v prosinci 1969 se pak stalo součástí VHJ Omnia pod označením Závod na vývoj automobilov coby budoucí základ nové automobilky.\n\nVývoj vlastních vozů byl ovšem zavržen, začalo se totiž jednat o nákupu zahraničních licencí hned dvou tříd: malý vůz (Renault R6) pro \"Turčianské strojárenske závody\" v Martine, vůz střední třídy (Alfa Romeo 1750 ve specifickém provedení) pro závod Bratislava. Nastupující politická normalizace však tyto záměry uložila k ledu, martinská strojírna se pod názvem \"Závody ťažkého strojárstva\" (ZŤS) vrátila k těžkému strojírenství (tanky, traktory, stavební mechanizace) a bratislavský výrobní závod stále neexistoval.\n\nBratislavské automobilové závody, národný podnik byly nakonec oficiálně zřízeny až ke dni 1. 7. 1971, a to podle \"Rozhodnutí ministra hutnictví a strojírenství č. 19/1971\". Prvních deset let novopečené automobilky však bylo plné nejasností a bezkoncepčního rozhodování státních orgánů, k čemu vlastně má BAZ sloužit – předmětem výroby měla původně být výroba osobních automobilů a jejich součástí.\n\nBAZ však v reálu tvořilo jen několik starších, kapacitně nevyhovujících budov v bratislavské místní části Mlýnske Nivy, kde sídlilo \"„Výskumno-vývojové centrum VMV (Vývoj motorových vozidiel)“\" a sdružovalo oddělení konstrukce, designu i výrobních dílen. Podnikové ředitelství BAZ se pak usídlilo v Růžové dolině, dvě ulice od původního areálu. Výrobní kapacity BAZ prakticky neměly: výstavba vlastní skutečné automobilky na jihozápadě Bratislavy, „na zelené louce“ v místní části Devínska Nová Ves, byla totiž konečně zahájena až 3. 4. 1974. \"Karosársko-montážný závod\" pak následující řadu let tvořilo staveniště, jen místy vybavené technologiemi pro výrobu autodílů.\n\nNejprve v BAZ měli, na základě \"Usnesení Vlády ČSSR č. 84/71\" ze dne 18. 4. 1971, dokončit vývoj a zahájit výrobu vozu střední třídy Škoda 1250 a Škoda 1500. Místo zavedení sériové výroby zde ale byly postaveny jen tři další funkční vzorky neboli „opakované prototypy“, a to pod typovým označením Škoda 731 (sedan) a Škoda 732 (kombi), ale naděje na zavedení výroby tohoto vozu klesaly s ubíhajícím časem, v průběhu kterého se nová automobilka teprve projektovala a pomalu stavěla.\n\nProjekt Škoda 720 pak úplně utnulo předsednictvo federální vlády, které dne 30. 11. 1972 přijalo nové \"Usnesení č. 368/72 o realizaci rozvoje výroby osobních automobilů v ČSSR\". Další vývoj tohoto typu tím byl zcela zrušen a v dalších krocích bylo přikázáno konstruktérům, aby se orientovali na spolupráci s NDR. Začala se tak rodit typová řada Škoda 760, která se ovšem BAZ vývojářsky dlouho prakticky vyhýbala.\n\nPodle uvedeného usnesení byla cílem roční výroba 200.000 vozů v AZNP a 100.000 vozů v BAZ, nicméně v roce 1974 nebyly BAZ schopné (stavebně, technologicky ani personálně) tolik osobních automobilů vyrábět. Takzvaná automobilka dlouhou dobu fungovala (či spíše nefungovala) jen v „náhradních prostorách“, které zbyly po Tatře nebo které dostala delimitacemi: roku 1974 pod BAZ přibyl podnik \"Dopravostroj\" (se čtyřmi pobočnými závody) a roku 1975 továrna \"Podunajské strojárne\". Do výrobního programu se tak dostaly různé díly a agregáty pro Tatru nebo výrobce účelových nástaveb, případně výroba pomocných technologií. Vývoj celých automobilů byl téměř umrtven, přitom jediným skutečně funkčním oddělením BAZ zůstávalo jen ono vývojové středisko, navazující na práci bratislavské Tatry. Pro něj se aspoň v té době na severu města na ulici \"Bojnická\" (resp. \"Galvaniho\") vystavěly nové kapacity, kam se také později celé vývojové středisko odstěhovalo včetně nových zkušeben.\n\nV srpnu 1976 uzavřely BAZ s AZNP „Mezipodnikovou dohodu o spolupráci“, ve které se mj. pravilo, že \"„(...) po dokončení vhodných priestorov v Karosársko-montážnom závode v Devínskej Novej Vsi bude do Bratislavy presunutá aj montáž nového kupé.“\" Tím byl míněn vůz, jenž měl nahradit zastaralé a motoricky slabé, nicméně pohledné a oblíbené „erko“ Škoda 110 R a který měl být odvozený od typové řady Škoda 105/120, jenž právě přicházel na trh. Jenže i to trvalo řadu let, AZNP totiž stále z donucení spolupracovaly s východoněmeckými automobilkami na typové řadě Škoda 760.\n\nKdyž není automobil, budou aspoň technologie. A tak v roce 1979 začaly BAZ, ve spolupráci s prešovským \"Výskumným ústavom kovopriemyslu\", s výrobou průmyslových manipulátorů a robotů pro strojírenství (např. ruční manipulátor RMS 63 a RMS 250, podavače plechu M 40 a M 80 apod.).\n\nKdyž roku 1979 spolupráce AZNP s NDR definitivně zkrachovala, nebylo to velké překvapení, Ostatně v AZNP to cítili předem a s předstihem se začali věnovat vlastní prototypové řadě Škoda 780, ze které se později vyvinul typ 781 neboli úspěšná Škoda Favorit. Tím pádem vyvíjely i ústrojí předního pohonu vlastní konstrukce. BAZ se toho snažily využít několikrát – ale vždy marně.\n\nNejprve se zdálo, že by BAZ mohly vyrábět vlastní standardní škodovku. Na podzim 1979 totiž převzali zdejší konstruktéři z AZNP tříprostorový sedan typu Škoda 762 P1 a jeho další vývoj směřovali k přestavbě na přední náhon. Takovou nápravu však v AZNP teprve konstruovali a tak se v BAZ rozhodli převzít přední nápravu z vozu Dacia 1300. Vznikl prostorný, kompaktní, byť designérsky ne právě povedený vůz Škoda 762 B, jemuž motor 1,5 l (57 kW) uděloval solidní jízdní vlastnosti. Ovšem okolnosti tento vůz odsoudily k věčné jedinečnosti a na vině určitě nebyla převodovka vlastní konstrukce BAZ, která neměla nic společného se sériovými škodovkami...\n\nBylo přitom stále jasnější, že ze smlouvy s AZNP z roku 1976 se toho moc nesplní. BAZ sice dodávaly pro AZNP např. díly náprav, dveřní panty, různé výlisky apod., ale žádný automobil z Bratislavy se nekonal.\n\nPodnikoví ředitelé BAZ a AZNP v březnu 1980 podepsali novou mezipodnikovou smlouvu, podle které by se v BAZ mělo vyrábět ročně 80.000 sedanů a 17.000 kupé. Konstruktéři BAZ vycítili novou šanci a už před podpisem smlouvy pilně pracovali na vývoji nových typů. Přitom se zde střetávaly dvě koncepce: nejjednodušší by bylo převzít produkci tak, jak ji připravily AZNP – tedy bez větších změn převzít část produkce sériových sedanů Škoda 105/120 z Mladé Boleslavi a připravované Škody Garde z Kvasin. Jenže v Bratislavě měli plodné, ambiciózní, i když nakonec vždy neúspěšné vývojové středisko. A jeho lidem bylo jasné, že nemohou přijít se zcela novým vozem, že větší naději na úspěch mají modifikace sériových vozidel. Utvrdil je v tom i pokyn připravit alternativní řešení současných typů sériových vozů Škoda typu 742/743, ovšem za pomoci agregátů typu 780 a tedy s předním náhonem.\n\nRoku 1980 byl dokončen funkční vzorek úřednického vozu BAZ Oficiál, který měl nahradit provozně drahé vozy Tatra 603 nebo Volha 24. Vznikl posazením o 20 cm (některé prameny uvádějí o 12 cm, ale z jeho společné fotografie se sériovou Škoda 120 LS lze vypočíst první údaj) rozšířené karosérie Š 120 na podvozkové orgány Škoda 1203. Přední náprava byla posunuta o 100 mm kupředu, rozvor se tak prodloužil na 2500 mm. Přestože tato svérázná konstrukce prostorného osobního vozu byla poměrně jednoduchá a až na výjimky využívala sériově vyráběné komponenty, z dodnes neznámých důvodů se nedočkala ani malosériové výroby. Při ní by ale musela být standardní karosérie typu 742 rozříznuta, nastavena a svařena, neboť při malé produkci by se nevyplatilo vytvářet nové lisovací formy. Malosériová výroba v automobilce vystavěné pro velkosériovou produkci není navíc vyhovující. Zamýšlená náhrada provozně dražších vozů by se při náročné výrobě nevyplatila.\n\nRoku 1980 spatřila světlo světa i další bratislavská škodovka s předním náhonem: Škoda 742 PP. Přední náprava Škoda 780 stále nebyla k dispozici a práce v AZNP se vlekly, proto v BAZ upravili sériovou Škodu 120 LS svépomocí a opatřili ji kompletním předním náhonem (motor, převodovka, rozvodovka, nápravy) z vozu Zastava 101.\n\nZkušenosti ze stavby tohoto typu byly zúročeny při důkladné přestavbě připravovaného kvasinského kupé Škoda Garde s motorem vzadu na typ BAZ Locusta, a to ve spolupráci s ÚVMV Praha. Kompletní přední pohon, od motoru po hlavy kol, opět pocházel z vozu Zastava 101. Karosářsky se kupé Locusta od kupé Garde výrazně lišilo: stylista Milan Biroš udělil přídi vozu kompaktní aerodynamický tvar, zvýraznil výkroje blatníků a zadní okno spojil s kapotou, takže vznikl třídveřový vůz. Velmi optimistické plány BAZ předpokládaly pro kupé Locusta stokusovou ověřovací sérii na rok 1984 a sérovou výrobu 10.000 kusů ročně od roku 1985, přičemž 3/5 produkce měly jít do zahraničí.\n\nJako poslední byly v letech 1981-83 zkonstruovány čtyři prostorné dodávky BAZ Furgonet, postavené na prodloužených a zesílených karosériích typu Škoda 105/120. Opět však nebyl ani jeden z projektů připuštěn do sériové výroby..\n\nJak vidno, BAZ se snažily (ať už vlastními silami, či za pomoci AZNP a ÚVMV) dostat nahoru a stát se plnokrevnou automobilkou. To by jim však situaci nesměly komplikovat centrální orgány ČSSR. Přišlo totiž nové usnesení vlády a ve vývoji a výrobě automobilů bylo opět všechno jinak.\n\n\"Usnesení předsednictva vlády ČSSR č. 228/1982\", z října 1982, chtělo budoucnost československého automobilového průmyslu vyjasnit, ale po svém. A tak vše, co se dosud událo, bylo opět zavrženo. BAZ (a pod něj organizačně začleněná automobilka TAZ) totiž náhle, kromě subdodávek pro jiné automobilky a stavby technologických zařízení, dostaly za úkol zajišťovat i výrobu středních nákladních automobilů na bázi Praga V3S (v objemu 5000 jednotek ročně) a furgonů na bázi Avia A-21 (8000 vozů ročně), a po roce 1990 i užitková provedení typů Favorit/Forman (10.000 vozů ročně) a zcela nový užitkový automobil vlastní konstrukce s užitečnou hmotností 900 kg s využitím agregátů z Favorita. Vývoj osobních automobilů skončil.\n\nAutomobilka přitom byla od počátku koncipovaná výhradně pro výrobu osobních automobilů. Investice do budov a technologického vybavení v průběhu deseti let spolkly neuvěřitelnou sumu 1,5 miliardy Kčs a pomalu se chýlily ke konci, areál v Devínské Nové Vsi se stal mateřským závodem 03, pobočné závody byly 05 BAZ Trnava, 06 BAZ Nitra a 07 BAZ Skalica.\n\nVývojové středisko tedy už roku 1983 převzalo z Avie jejich nepovedený projekt nástupce Pragy V3S. Během následujících měsíců a let ho připravilo ve verzích STA (střední terénní automobil) pro armádu a SNA (střední nákladní automobil) pro civilní užití – první dva prototypy STA 6×6 dokončili v BAZ už 28. 12. 1984, vývoj pak byl dokončen postavením 15. prototypu počátkem roku 1989. Dokonalý nákladní automobil pod obchodní značkou Devín ve verzích STA i SNA, se znaky náprav 6×6, 6×4 i 4×2, tak byl připraven pro sériovou výrobu.\n\nSamozřejmě se vyvíjely i skříňové automobily: na bázi Škody Favorit vznikla dodávka MNA 900, která měla přímo nahradit zastaralý TAZ 1500. Automobil se v roce 1989 objevil i na brněnském strojírenském veletrhu, ovšem bez větší publicity. Zaujal přitom čistým stylistickým řešením: povedený design byl opět dílem Milana Biroše, který navázal na hranatý styl karosárny Bertone a v maximální míře využil pro dodávku komponenty z Favorita (například i světlomety a čelní sklo). Oproti uvažované konkurenci vynikal automobil i obrovskou zasklenou plochou a tedy skvělým výhledem do všech stran. Souběžně vznikal i větší model MNA 1000 s agregáty Moskvič; tato dodávka naopak předjímala styl 90. let a byla důsledně zaoblená.\n\nJak již zaznělo, podle smlouvy z března 1980 se v Bratislavě mělo vyrábět ročně 80.000 sedanů a 17.000 kupé. A právě kupé Škoda Garde, které vyvíjelo AZNP bez větší účasti BAZ, se mělo začít v roce 1981 vyrábět naráz v závodě AZNP Kvasiny i BAZ Bratislava. Realita ale opět pokulhávala: zatímco v Kvasinách v srpnu 1981 s výrobou Garde skutečně začali a do konce roku jich postavili 38 kusů, v Bratislavě z plánovaných 100 kusů nesmontovali v roce 1981 ani jeden.\n\nPrvní „sériový“ vůz Škoda Garde byl v BAZ smontován teprve v pátek 30. 4. 1982 (na aranžované fotografii je ale propagandisticky uvedené datum 1. 5. 1982): bezmála 11 let po založení podniku. Do maloobchodní sítě tehdejší monopolní prodejní organizace Mototechna byl však první vůz předán dokonce až 22. 8. 1982, do 31. 8. 1982 pak bylo odevzdáno celkem 61 kusů. Oproti mateřskému závodu pro tento typ (tj. AZNP Kvasiny) byla produkce v BAZ opravdu minimální: např. na rok 1984 bylo sice v plánu tisíc vozů, ale do 31. 12. 1987, kdy montáž těchto vozů v inovované verzi Škoda Rapid v Bratislavě skončila, zde bylo dohromady vyrobeno pouhých 3480 vozů – v Kvasinách jich přitom za stejnou dobu vzniklo 26.667. Plánovaných 17.000 kupé ročně se tak v BAZ nikdy nevyrobilo (a sedan ani jediný). Otázkou je, zda svůj díl viny nenesou třeba nízké dodávky agregátů z Boleslavi nebo kapacita lakovny tamtéž: karosérie se sice svařovaly v Bratislavě, ale na kataforézu se vozily do Boleslavi.\n\nDodejme ještě, že vozy Garde z Kvasin i Bratislavy byly konstrukčně shodné, viditelným rozdílem byl jen znak výrobce na přístrojové desce. Neviditelným, o to však významnějším rozdílem byla kvalita zpracování: zatímco první vozy Garde obdržely při hodnocení státní zkušebnou první stupeň jakosti, v následujících letech ho neobhájily a výrobkům z BAZ dokonce reálně hrozil propad do třetího stupně, se zásadním negativním dopadem na prodejní cenu a samozřejmě postih managementu.\n\nKromě sportovních kupé Škoda však do výrobního portfolia přibyl i značně odlišný výrobek: třítunový vojenský automobil Praga V3S, který zde v modernizované podobě M2 montovali až do roku 1990 v počtu několika set kusů ročně. Souviselo to právě s výše uvedeným úkolem vyvinout jeho nástupce.\n\nVedle „sériové“ výroby automobilů se BAZ věnovaly zejména subdodavatelské činnosti, kromě olejových čerpadel nebo spojek pro Tatru zde bylo za rok 1984 vyrobeno asi 10.000 sestav zadní úhlové kyvadlové nápravy Škoda a na rok 1985 jich bylo v plánu již 40.000 – a otázkou je, zda známé poddimenzování ramen u prvních ročníků „vlečených“ náprav mají na svědomí konstruktéři a technologové automobilky v Boleslavi, nebo v Bratislavě. Koncem 80. let se zde vyráběly už i komplety zadní nápravy pro Škodu Favorit, ale v tak nízkých počtech, že neúnosně brzdily finální produkci automobilu – přestože roční kapacita linek v BAZ byla plánována na 190.000 sestav. Šéfkonstruktér Favoritu Petr Hrdlička v této souvislosti s trpkostí vzpomínal na návštěvu v BAZ koncem 80. let: v hale plné moderních lisů, které samozřejmě byly mimo provoz, nebylo jediného pracovníka – vyjma dva muže, kteří si v uličce opravovali vlastní auto.\n\nNárodní podnik BAZ byl k 1. 7. 1989 transformován na Bratislavské automobilové závody, štátny podnik, Bratislava (IČO: 00 211 184).\n\nTěsně předtím, v červnu 1989, se však vláda ČSSR opět usnesla, že jí není jasný budoucí osud BAZ a proto odsouvá zahájení výroby nákladního automobilu Devín. Stejný osud postihl i dodávkové automobily MNA. Nepočítáme-li tedy subdodávky dílců pro ostatní automobilky, BAZ se náhle ocitly prakticky bez pracovní náplně. A k lepšímu se to nezměnilo ani později: vlivem politických změn a pozdějšího rozdělení Československa byl projekt Devín odsouzen ke zrušení a obě armády dál řadu let používaly zastaralé pragovky nebo auta z dovozu. O užitkových automobilech MNA se už raději nikdo ani nezmiňoval.\n\nPo roce 1990 bylo rozhodnuto, že závod bude prodán strategickému zahraničnímu investorovi, kterým se stal koncern Volkswagen. \"Rozhodnutím ministra hospodárstva SR č. 10/1990\" ze dne 30. 11. 1990 byl státní podnik zrušen bez likvidace ke dni 31. 12. 1990 a její aktiva i pasiva přešla na nově založený podnik BAZ Bratislava a.s..\n\n12. 3. 1991 zástupci BAZ, VW a slovenské vlády podepsali \"„základnú dohodu o podnikateľskom zámere a vytvorení novej spoločnosti“\", ve které měl VW podíl 80 % a BAZ 20 %. Převedením aktiv a podpisem společenské smlouvy vznikla společnost Volkswagen Bratislava, s.r.o. a byla zahájená rozsáhlá modernizace a dostavba závodu.\n\nVlastní vývoj vozů ovšem zanikl – podle bývalého zaměstnance BAZ prý sice zástupci Volkswagenu při prohlídce zde vyvinutých automobilů nešetřili slovy uznání a žasli, co vše zde dokázali v BAZ „na koleně“ postavit, jenže tehdejší ředitel BAZ Ing. Uhrík (kvůli svým špatným vztahům s bývalým ředitelem Ing. Mičíkem) vše bagatelizoval s tím, že \"„žiadny vývoj netreba, stačí len hrubá sila na montáž“\". Výzkumné a vývojové centrum tak krátce poté skončilo v konkursu.\n\nMilníkem dalších osudů novoveského závodu je 14. 2. 1992, kdy byla vyrobena první dvě vozidla Volkswagen Passat III. generace v provedení Variant.\n\nRoku 1994 získal Volkswagen zbylých 20 % aktiv BAZ a už hned v lednu začal v Bratislavě vyrábět některá provedení vozu Volkswagen Golf III. generace (tento typ se zařadil k nejvyráběnějším modelům bratislavského závodu). 22. 8. 1994 (přesně dvanáct let po vyrobení prvního sériového automobilu) se zde kromě vozů VW začaly montovat i převodovky, dodávané také dalším značkám koncernu Volkswagen.\n\nAkcelerace výroby je impozantní: zatímco v únoru 1992 činila denní produkce pouze 15 vozů, už v únoru 1994 byl vyroben stotisící automobil, v roce 1998 miliontá převodovka, 28. 5. 2003 miliontý automobil, 25. 5. 2007 dvoumiliontý a v březnu 2010 pětimiliontá převodovka.\n\nZ českého hlediska je zajímavé i to, že v březnu 2008 se zde začala vyrábět i Škoda Octavia a od roku 2011 minivůz Škoda Citigo.\n\nZávod dnes (leden 2013) tedy stále patří do koncernu VW jako Volkswagen Bratislava. Je světovým unikátem v tom, že se zde „pod jednou střechou“ sériově vyráběly či vyrábějí automobily značek Škoda, Volkswagen, SEAT, Audi a Porsche.\n\n Ke dni 1. 9. 1977 bylo zřízeno Odborné učilište pri n. p. BAZ, o dva roky později bylo zařazením čtyřletého oboru rozšířeno na Stredné odborné učilište strojárske. Fungovalo v náhradních prostorách, až v roce 1984 se začalo s výstavbou nové školní budovy přímo v Devínské Nové Vsi. Od 1. 9. 1991 škola získala vlastní právní subjektivitu, od 1. 7. 2001 je jejím zřizovatelem Krajský úrad Bratislava (resp. Bratislavský samosprávny kraj).\n\nV listopadu 2002 škola předložila návrh transformace na střední odbornou školu a projekt \"„PILOTNÉ CENTRUM pre odborné vzdelávanie a prípravu kvalifikovaných pracovníkov pre predaj a servis cestných motorových vozidiel“\", který byl úspěšný a od 1. 9. 2003 se tak škola stala \"Pilotným centrom Sdruženia automobilového priemyslu SR\".\n\nOd 1. 9. 2008 se dosavadní učiliště oficiálně změnilo na střední odbornou školu a od 14. 4. 2009 na základě \"Rozhodnutia Ministerstva školstva SR zo dňa 27. 1. 2009\" funguje pod názvem Stredná odborná škola automobilová – SOŠA.\n\n\n"}
{"id": "875098", "url": "https://cs.wikipedia.org/wiki?curid=875098", "title": "Kostel svatého Petra a Pavla (Mimoň)", "text": "Kostel svatého Petra a Pavla (Mimoň)\n\nKostel svatých Petra a Pavla v Mimoni je římskokatolický farní kostel a je i díky své poloze na vyvíšeném místě hlavní dominantou města Mimoň. Současná barokní podoba kostela je ze 17. století, kdy nahradil starší kostel na stejném místě. V roce 1806 vyhořel i se sousední kaplí, byl však obnoven. Chrám stále slouží svému účelu a je ve správě římskokatolické farnosti Mimoň. Je chráněn jako kulturní památka.\n\nExistence kostela na návrší nad městem je zřejmá již ve 12. století ze zachovalého seznamu Litoměřického katalogu kněžstva a od roku 1352 jsou známi i jeho duchovní správci. Byl postaven na místě mimoňského hradu spolu s farou a zasvěcen apoštolům Petru a Pavlovi. Vrch s pískovcovým základem se pak nazýval \"Kostelní vrch\", tedy \"Kirchberg\".\n\nV roce 1450 byly do kostela zavěšeny zvony a později byl rozšířen o postranní oltáře. Ve druhé polovině 16. století byl kostel veden protestanskými pastory, počátkem 17. století se vrátil do správy římskokatolické církve.\n\nRoku 1647 obdržel kostel od pozdějšího papeže Alexandra VII. ostatky svatých jáhnů sv. Agapita a sv. Jiří a od té doby se datuje zasvěcení kostela čtyřem patronům. Podle jiných zdrojů ostatky dostal roku 1650 majitel mimoňského panství Jan Putz z Adlersthurnu od papeže Inocence X. a do (nového) kostela je uložili jeho synové v září 1663. Po roce 1661 byl nevelký dřevěný kostel zbořen, aby ustoupil novému kostelu kamennému.\n\nMísto starého kostela vystavěl na pokyn majitele města Jana Putze z Adlersthurnu v letech 1661 až 1663 italský stavitel Giulio Broggio kostel nový v barokním slohu z kamene. Počáteční práce měl na starosti italský stavitel Carlo Giuseppe Bossi. Krátce poté byla postavena i věž, která byla s kostelem propojena později.\n\nPři západní straně kostela byl vybudován hřbitov, areál byl ohrazen obdélníkovou zdí, v letech 1673 až 1675 byly do rohů zdí dostavěny čtyři kaple (archandělů Gabriela, Michaela, Rafaela a Uriela) a při jižní zdi pátá svaté Honory byla márnicí. Budova nové fary je z roku 1678. V roce 1787 byly do věže nainstalovány hodiny.\n\nV červnu roku 1806 podlehlo téměř celé město požáru. Shořela i fara, na kostele šindelová střecha i s hodinami a část vnitřního vybavení a poškozeny ohněm byly i svaté ostatky. Ty se podařilo v Sasku zrenovovat a poté mohly být znovu uloženy v kostele. Požár roztavil také zvony, které se zřítily. Po požáru byl kostel obnoven a stavebně upraven: celá stavba chrámu byla zvýšena a chrámová loď byla propojena s věží, byla zhotovena nová střecha pokrytá taškami. Byly koupeny varhany, dovezeny z Prahy i nové zvony. V roce 1831 byly namontovány nové hodiny a roku 1838 byl zavěšen za velkého zájmu obyvatelstva spolu s přetaveným velkým zvonem i další menší. V témže roce byl kostel zasažen úderem blesku a při tom byla zničena všechna okna. Krátce poté byl na věž nainstalován bleskosvod.\n\nPo zrušení kostela Nanebevzetí Panny Marie ve Svébořicích po roce 1948 sem byla přenesena soška Panny Marie Loretánské.\n\nKostel i barokní fara slouží svému účelu a jsou uvedeny v celostátní evidenci kulturních památek pod číslem 19644/5-3146. Chráněny jako kulturní památka jsou rovněž sochy u kostela. Všechny uvedené objekty jsou zároveň součástí do mimoňské poutní cesty, vybudované roku 2007. Z pěti původních kaplí postavených v letech 1672–1675 vně kostela byly čtyři rohové zbořeny, zachovala se pouze jedna.\n\nPrvní sobota v září je výročním dnem uložení ostatků patronů a v kostele se konává mše, při níž se schránky ostatků odkrývají. Bohoslužby se zde konají denně.\n\nKostel byl zapojen do akce Noc kostelů 24. května 2013, stejně i o rok později.\n\n\n"}
{"id": "875102", "url": "https://cs.wikipedia.org/wiki?curid=875102", "title": "Aleš Nešický", "text": "Aleš Nešický\n\nAleš Nešický (* 30. října 1964) je bývalý český fotbalista, obránce.\n\nHrál za SK Hradec Králové, FC Union Cheb, FC Petra Drnovice a SK Dynamo České Budějovice. V československé a české lize nastoupil v 161 utkáních a dal 1 gól.\n\n"}
{"id": "875116", "url": "https://cs.wikipedia.org/wiki?curid=875116", "title": "Frank Kermode", "text": "Frank Kermode\n\nJohn Frank Kermode (29. listopadu 1919 – 17. srpna 2010) byl anglický literární teoretik a kritik, v letech 1967–1974 profesor moderní anglické literatury na University College v Londýně.\n\nZabýval se především dílem Williama Shakespeara, ale i jinými anglickými a anglofonními autory (John Donne, John Milton, Wallace Stevens ad.) Svou obecnou teorii literární tvorby shrnul především v díle \"The Sense of an Ending: Studies in the Theory of Fiction\" z roku 1967 (česky vyšlo roku 2007 jako \"Smysl konců: studie k teorii fikce\"). V knize \"Genesis of Secrecy\" se zabýval interpretací bible. Své literární kritiky publikoval v časopisech \"London Review of Books\" a \"The New York Review of Books\". Patřil k nejcitovanějším autorům své doby.\n\n\n"}
{"id": "875118", "url": "https://cs.wikipedia.org/wiki?curid=875118", "title": "Vertol VZ-2", "text": "Vertol VZ-2\n\nVertol VZ-2 (továrním označením Model 76) byl americký experimentální konvertoplán postavený pro výzkumné účely společností Vertol Aircraft Corporation. Sloužil jako testovací stroj pro koncepci překlopného nosného křídla (anglický termín je „tiltwing“), byl prvním konvertoplánem této koncepce na světě. Na financování se podílela společně americká armáda (US Army) a sekce námořnictva Office of Naval Research. Letoun byl schopen vertikálního vzletu a přistání (VTOL).\n\nTesty na zemi začaly v dubnu 1957 a 13. srpna se stroj poprvé odlepil od země (šlo pouze o visení). 23. července 1958 provedl první změnu letového módu z vertikální do horizontální polohy. Ukázalo se, že má vynikající manévrovací schopnosti, ale zároveň je pomalý, byl schopen dosahovat rychlosti maximálně 215 km/h. Po armádních zkouškách byl letoun předán v roce 1960 Národnímu úřadu pro letectví a kosmonautiku (NASA), kde pokračoval v testech až do roku 1965. Ve výzkumném středisku NASA v Langley Research Center v Hamptonu ve Virginii prodělal testy ve vzdušném tunelu. Celkem konvertoplán absolvoval 450 letů včetně 34 přechodů z vertikálního do horizontálního letu. Následně byl umístěn do muzea National Air and Space Museum ve Washingtonu, D.C.\n\nKonvertoplán měl nekapotovaný trup z ocelových trubek s pilotním kokpitem ve tvaru bubliny. Ocasní plochy byly ve tvaru písmene T, přičemž obsahovala 2 malé vrtule v prstenci, jednu ve svislé a jednu ve vodorovné ocasní ploše. Ty sloužily pro stabilizaci v režimu visu a při pomalém letu.\n\n\n\n\n\n"}
{"id": "875139", "url": "https://cs.wikipedia.org/wiki?curid=875139", "title": "Mistrovství České republiky v cyklokrosu 2013", "text": "Mistrovství České republiky v cyklokrosu 2013\n\nMistrovství České republiky v cyklokrosu 2013 se konalo 8. ledna 2013 v Stříbře.\n\nMistrovství bylo 8. a zároveň posledním závodem sezony 2012/13 českého poháru v cyklokrosu. Závodu se zúčastnili závodníci kategorií \"elite\" a \"do 23 let\". Okruh závodu měřil 3 180 m a závodníci ho absolvovali osmkrát. Ze 32 závodníků 3 nedokončili.\n\nZdeněk Štybar v tomto závodě získal už 7. titul a vyrovnal rekord Radomíra Šimůnka, který získal 3 tituly na Mistrovství Československa a 4 na Mistrovství České republiky.\n\n"}
{"id": "875140", "url": "https://cs.wikipedia.org/wiki?curid=875140", "title": "St. Mary Huana Ganja", "text": "St. Mary Huana Ganja\n\nSt. Mary Huana Ganja je název studiového alba slovenské skupiny z Nitry Horkýže Slíže. Název kapely znamená ve slovenštině \"Kdeže nudle\". Spíše se ale volně do češtiny překládá jako \"Tůdle nůdle\". Album bylo vydané dne 4. listopadu 2012 \n\n"}
{"id": "875146", "url": "https://cs.wikipedia.org/wiki?curid=875146", "title": "V dobrej viere", "text": "V dobrej viere\n\nV dobrej viere je název výběrového alba skupiny Horkýže Slíže z roku 2011.\n\n"}
{"id": "875147", "url": "https://cs.wikipedia.org/wiki?curid=875147", "title": "Kateřina Kyptová", "text": "Kateřina Kyptová\n\nKateřina Kyptová (* 19. září 1983, Mladá Boleslav) je česká reprezentantka v kulturistice, mistryně světa pro rok 2009, 2x stříbrná z Arnold Classic Europe a medailistka z Arnold Classic Amateurs. Díky výsledkům (2. místo na Mistrovství Evropy i Světa) ji byla udělena profesionální licence. Od roku 2014 již soutěží mezi profesionály v USA. Jejím dosavadním největším úspěchem v PROFI bylo druhé místo na Jon Lindsay's Grand Prix Pro. V současné době sponzorovaná firmou vyrábějící sportovní výživu - Czech Virus.\n\nVystudovala gymnázium Josefa Pekaře v Mladé Boleslavi a Sportovní Management na Technické Univerzitě v Liberci. Nyní studuje na 2. lékařské fakultě Univerzity Karlovy.\n\n\n"}
{"id": "875150", "url": "https://cs.wikipedia.org/wiki?curid=875150", "title": "Ukáž tú tvoju ZOO", "text": "Ukáž tú tvoju ZOO\n\nUkáž tu tvoju ZOO je název studiového alba skupiny z Nitry Horkýže Slíže. Název kapely znamená ve slovenštině \"Kdeže nudle\".\n\n\n"}
{"id": "875151", "url": "https://cs.wikipedia.org/wiki?curid=875151", "title": "Živák (Horkýže Slíže)", "text": "Živák (Horkýže Slíže)\n\nŽivák je záznam z koncertu skupiny Horkýže Slíže. Koncert se konal ve slovenském městě Levice. Byl vydaný i v podobě DVD.\n\n"}
{"id": "875153", "url": "https://cs.wikipedia.org/wiki?curid=875153", "title": "Ritero Xaperle Bax", "text": "Ritero Xaperle Bax\n\nRitero Xaperle Bax je název studiového alba skupiny z Nitry Horkýže Slíže. Název kapely znamená ve slovenštině \"Kdeže nudle.\"\n\n\"Ritero Xaperle Bax\" je hláška z českého filmu Dívka na koštěti.\n\n"}
{"id": "875154", "url": "https://cs.wikipedia.org/wiki?curid=875154", "title": "Bell X-22", "text": "Bell X-22\n\nBell X-22 (továrním označením D2127) byl americký experimentální konvertoplán postavený pro výzkumné účely společností Bell Aircraft Corporation. Šlo o konvertoplán s překlopnými zaplášťovanými vrtulemi (koncepce „tiltduct“). Stroj byl schopen vertikálního vzletu a přistání (VTOL).\n\nKonvertoplán X-22 byl experimentální model postavený na objednávku amerického námořnictva (US Navy). 17. března 1966 podnikl první vzlet ze země. Kvůli poruše na ovládání vrtulí popsané zkušebním pilotem Stanleym Kakolem se prototyp 8. srpna 1966 zřítil. Technici z něj odebrali některé použitelné komponenty, aby zprovoznili druhý prototyp.\n\nDruhý stroj X-22 se vznesl poprvé 26. srpna 1967. Předtím byl začátkem roku vybaven stabilizačním systémem a různými inovacemi z Cornell Aeronautical Laboratory, což zlepšilo letové vlastnosti. Prototyp byl dopraven do laboratoří Cornell Aeronautical Laboratory k dalším testům. Ještě na podzim 1984 probíhaly letové zkoušky. Ačkoli byl X-22 považován za dosud nejlepší stroj této kategorie, program byl zrušen. Požadovaná rychlost 525 km/h nebyla nikdy dosažena. Přispěl však k mnoha poznatkům o charakteristice letu VTOL.\n\nX-22 byl poháněn 4 turbohřídelovými motory General Electric-YT58-GE-8D o výkonu 945 kW každý nacházejícími se na náběžných hranách zadních nosných ploch. Pár překlopných zaplášťovaných vrtulí byl umístěn za pilotní kabinou, druhý pár pak na konci nosného křídla v zadní části trupu. Podvozek byl tříbodový, zatahovací s příďovým kolem.\n\n\n\n\n"}
{"id": "875155", "url": "https://cs.wikipedia.org/wiki?curid=875155", "title": "Kýže sliz", "text": "Kýže sliz\n\nKýže sliz je název pátého studiového alba skupiny z Nitry Horkýže Slíže. Název kapely znamená ve slovenštině \"Kdeže nudle\". Je to komerčně nejúspěšnější album, které proslavilo skupinu.\n\nAlbum získalo platinovou desku za více jako 10 tisíc prodaných kusů. Nejúspěšnější skladby z alba jsou „Vlak“, „L. A. G. song“, „Cigarety“ a „Brďokoky“.\n\n\n"}
{"id": "875157", "url": "https://cs.wikipedia.org/wiki?curid=875157", "title": "Festival Chorobná", "text": "Festival Chorobná\n\nFestival Chorobná je název alba skupiny Horkýže Slíže z roku 2001. Jde o první řadové album na značce EMI a zároveň poslední, na kterém hraje původní bubeník Martin Košovan.\n\nAlbum je koncipováno jako fiktivní festival. Jeho obal popisuje údajné skupiny, které na tomto festivalu hrají jednotlivé písně (i přesto, že každou skladbu hraje Horkýže Slíže). Výjimkou je Ray Corte, skutečná skupina, která hostuje v písni \"Chrobák\" (v této skupině kdysi působil i pozdější bubeník Horkýže Slíže Marek Viršík). Některé písně se v kratší podobě (jako ukázky) objevily již na předcházejícím albu \"Ja chaču tebja\".\n\n\n"}
{"id": "875162", "url": "https://cs.wikipedia.org/wiki?curid=875162", "title": "Bosenská krajina", "text": "Bosenská krajina\n\nBosenská krajina (bosensky a chorvatsky Bosanska krajina, srbsky Босанска крајина) je historický region severní a východní Bosny. \n\nNaproti němu, přes řeku Sávu se nacházela dříve tzv. Vojenská hranice (Vojenská krajina). Zatímco první uvedená oblast byla pohraničím (zemí \"u kraje\") Habsburské monarchie, Bosenská krajina představovala pohraničí Osmanské říše. I do této oblasti tak byli zváni pravoslavní (srbští) kolonisté, kteří zde vykonávali vojenskou službu, byla zde budována opevnění (např. pevnost v Banja Luce).\n\nKvůli faktu, že značná část této oblasti byla před expanzí Osmanské říše na Balkán součástí Chorvatského království, používal se pro ní až do poloviny 19. století název Turecké Chorvatsko (chorvatsky Turska Hrvatska). Tento název byl nahrazen současným, vzhledem k nespokojenosti převážně srbského obyvatelstva v druhé polovině 19. století. \n\nObyvatelstvo je koncentrováno především v severní části regionu, a to ve velkých městech, kterými jsou Banja Luka, Prijedor, či Bihać. Severní pás podél chorvatských hranic má hustotu osídlení až 100 obyv./km, oblasti jižní pak pouhých 5-10 obyv./km\n\nV současné době je oblast Bosenské krajiny rozdělena (východní část patří Republice srbské, západní část Federaci Bosny a Hercegoviny). Obyvatelstvo je smíšené; v západní části (tzv. Cazinské krajině je především bosňácké, ve východní (oblast od Prijedoru až po Banja Luku převážně srbské). Řídce osídlená jižní část tzv. krasových polí (okolí Bosanskog Petrovca a Drvaru je převážně osídleno rovněž Srby).\n\nOblast Bosenské krajiny patřila vždy k velmi nerozvinutým a chudým oblastem jak v rámci Bosny a Hercegoviny, tak i Jugoslávie. Obyvatelstvo se vždy sestěhovávalo do větších měst a průmyslových center (velká část ekonomické aktivity Bosny a Hercegoviny se odehrávala v údolí řeka Bosny. Špatné hospodářské poměry vždy vedly k nespokojenosti obyvatelstva. V roce 1950 došlo k vzpouře proti kolektivizaci zemědělství, ve kterém byla zaměstnána naprostá většina obyvatel. Lepší podmínky pro některé části tohoto regionu přinesl až rozvoj podniku Agrokomerc, který však byl pouze dočasný, neboť v druhé polovině 80. let vyplynul na povrch skandál ohledně financování podniku.\n\nV současné době se průmysl v regionu Bosenské krajiny soustředí především na zpracování dřeva, potravinářství a textil. \n"}
{"id": "875167", "url": "https://cs.wikipedia.org/wiki?curid=875167", "title": "Komjatná", "text": "Komjatná\n\nKomjatná je obec na Slovensku, v okrese Ružomberok v Žilinském kraji.\n\nV roce 2017 zde žilo 1 508 obyvatel. V obci je klasicistní římskokatolický kostel svatého Havla z roku 1823 s oltářním obrazem od Jozefa B. Klemense.\n\n"}
{"id": "875168", "url": "https://cs.wikipedia.org/wiki?curid=875168", "title": "Joseph Sieber Benner", "text": "Joseph Sieber Benner\n\nJoseph Sieber Benner (3. ledna 1872, Akron – 24. září 1938, tamtéž) byl anonymní americký duchovní spisovatel píšící metodou automatického psaní. Jeho nejslavnější knihy jsou \"The impersonal life\" (česky \"Neosobní život\") a \"The way out\". Autorství knih odhalila dcera v roce 1941 po jeho smrti. O Bennerovi není mnoho známo a další informace nejsou veřejnosti zcela přístupné. Dnes jsou jeho knihy vydávány nakladatelstvím Devorss Publication company (USA).\n\nJoseph S. Benner, narozen 3.1.1872 v Akron, Ohio, USA známý kapitalista a podnikatel v Akronu, který je spojován s velkým počtem finančních\ninstitucí. Syn podnikatele Johna W. Bennera, který do Akronu přišel v roce 1868. Maturoval na Akronské veřejné škole ve věku 16 let v 1888, své první zaměstnání získal v kanceláři J. F. Sieberling & Co, kde působil do roku 1890. Následně se stal účetním a zastupujícím pokladníkem pro nově vzniklou People's Savings Bank Company, kde si držel pozici až do roku 1897. Pak s J. R. Nutt a Will Christy založil Central Savings Bank Company, kde zastával pozici koncernového pokladního až do roku 1904. Když se Central Savings Bank Company, zejména díky Bennerovému úsilí, sloučila s Akron Trust Company, převzal dohled nad Savings Bank. Výsledkem tohoto spojení byla Central Savings and Trust Company, ve které byl Benner tajemníkem až do konce své kariéry. Další úspěšné obchodní aktivity spojené s J. S. Bennerem jsou: The Firestone Tire and Rubber Company; The Akron People's Telephone Company, ve kterých byl tajemníkem; the Akron Coal Company, ve které byl pokladníkem; the Globe Sign and Poster Company, kde byl rovněž pokladní; a the Hower Building Company, zde zastával funkci tajemníka. Byl také ředitelem v the Permanent Savings and Loan Company, byl pokladníkem v Bannock Coal Company, a v the Young Men's Christian Association (YMCA).\n\nV roce 1897 se Benner oženil s Nillie E. Stuverovou, dcerou Jonase F. Stuvera (Akron). S tohoto svazku vzešlo jedno dítě – dcera Mary Joyce. Benner projevoval velký zájem o veřejné záležitosti, byl členem the Portage Country Club of Akron Ohio, se svou ženou byl členem Lutheran Church. (Luteránská církev)\n\nV červnu 1904, Benner tehdy jako pokladník Central Savings Bank Company, zakoupil za 30 000 $ krachující tiskárnu – the Akron Printing Company a to ve spojení s A. J. Saalfieldem, prezidentem the Saalfield Publishing Company (Vydavatleství Saalfield) a Will Christym, prezidentem the Cleveland Construction Company (Clevendská konstrukční spol.). Tato koupě byla realizována za asistence většího množství investorů a učinila Bennera vedoucím vlastníkem. Hlavním cílem bylo vylepšit tiskárnu prostřednictvím restrukturalizace, přeorientování na speciální knižní tisk a transformace na seriózní, efektivní a atraktivní podnik. Následně tiskárnu prodal se ziskem.\n\nK vydávání knih Josepf S. Benner využíval nakladatelství the SUN Publishing Company v budově Everett severovýchodně od ulic Main a Markete naproti hotelu Portage (vše v Akronu, Ohio, USA), které po jeho smrti převzala dcera Mary Joyce Benner McGrath spolu se svým manželem. Nakladatelství The SUN (slunce) bylo úzce spjato s the SUN Center – theosofickou skupinou založenou ve 20. letech se stejným sídlem jako nakladatelství. Toto sdružení převzalo jméno z konceptu Božího centra, Slunce, které projevuje vše z Něho (Boha) – zdroje Veškerentsva. Členové tohoto sdružení praktikovali a podíleli se na bratrských aktivitách Rosekruciánského hnutí. Byli úzce spojeni s theosofií (Theosophy) s Rosekruciány (Rosicrucian), s Hnutím nové mysli (New Thought Movement) a s hnutím \"Já JSEM\" (\"I AM movement\"). Sdružení SUN zaniklo po smrti jeho zakladatele, ale vydavatelství pod patronací jeho dcery existovalo dále, kdy vydávalo mnoho dalších knižních titulů. Po té bylo odkoupeno nakladatelstvím Willing Publishing Company, a toto bylo nakonec koupeno společností Devorss Publications Co. Ve 20. letech J. S. Benner napsal přednášky nazvané \"The Inner Life Courses\" (Kurzy vnitřního života) zaměřené ke studiu a porozumění knih. Kurzy jsou určeny k vycvičení životní disciplíny, soudnosti a k probuzení Krista a Ducha.\n\nJeho nejslavnější kniha Neosobní život “The Impersonal Life” se slovy zaznamenanými Bennerem přímo od boha, byla prvně publikována v červnu 1914 a pak 1916, 1918, 1922… Je stále vydávána nakladatelstvím Devorss, ve kterém jsou první edice přístupné online. Knize bylo přiznáno, že je nadiktována Neosobním Já, Duchem \"Já jsem Já\", Kristem, Duchem Svatým. Kniha uvádí, že je jedno jediné Já, toto Já je Bůh (Já jsem) a tento Bůh je mnou samotným (Já jsem Já).\n\nNeosobní život byla nejoblíbenější knihou Elvise Presleyho (kromě bible) a významně přetvářela jeho život. V edici knihy z roku 2001 – Graceland edice, se objevila předmluva o Elvisových duchovních aspiracích spolu s návodem jak tuto knihu číst a používat. Elvis Presley se s Bennerými pracemi seznámil prostřednictvím svého kadeřníka, Larryho Gellera.\nPosledních 13 let Elvisova života bylo doprovázeno stovkami kopií knih Neosobního života. Neosobní život měl Elvis údajně u sebe i v noci, kdy zemřel.\n\nVýrok: \"Buď tichý! --- a VNÍMEJ --- JÁ JSEM --- Bůh.\" (v originále: \"Be still! --- and KNOW --- I AM --- God.\") se opakuje v mnoha Bennerových pracích a lze ji nalézt v Bibli v Žalmu 46:10. Výrok má více hlubších mentálních úrovní. Jeden z jeho významů souvisí nebo jej lze přiblížit z Bennerova zápisu, kde vysvětluje: \"Věz a Buď v míru se vším, protože vše je Bůh, Bytí je Bůh a nic kromě Boha není. JÁ JSEM JÁ\". Jedním z navržených postupů pro členy bratrstva bylo vstoupit do Ticha, Klidu a Míru, a to každý den v poledne, kdy se všichni členové snaží vidět JEJ (boha-sebe sama) jako Jednoho s Jeho Moudrostí, Jednoho s Jeho láskou a Jednoho s Jeho Vůlí (čelní čakra, srdeční čakra, čakra Solar Plexus) a chtějí tak na Zemi ze Zdroje vyjevit světu Jeho Moudrost, Jeho lásku a Jeho vůli, tak že přijde Království Boží. Poledne bylo zvoleno jako moment, kdy Země přijímá od slunce největší dávku světla (Moudrost), tepla (Láska) a energie (Vůle) – viditelné vyjádření Zdroje Otce-Boha.\n\nPo otcově smrti nalezla dcera ve staré Bennerově peněžence dva listy s modlitbami:\n\n\n\nByl editorem \"The Inner Life Magazine 1937 a The Inner Life 1938\" měsíční periodikum jehož první výtisk vyšel v 1933. Časopis byl zaměřen na duchovní nauky a na zkušenosti s vnitřním duchovním životem.\n\n"}
{"id": "875173", "url": "https://cs.wikipedia.org/wiki?curid=875173", "title": "Automa", "text": "Automa\n\nAutoma, ISSN 1210-9592, je český odborný recenzovaný neimpaktovaný časopis pro automatizaci, regulaci a průmyslovou informatiku. Vydává jej Automa-časopis pro automatizační techniku, s. r. o. sídlící v Děčíně. Vychází od roku 1995. Automa je měsíčník, do roka vyjde deset čísel a v letních měsících jedno dvojčíslo. Každý rok vychází navíc několik úzce specializovaných příloh. K tradičním tématům časopisu patří robotika, procesní automatizace a snímače pro automatizaci. Nově se časopis zaměřuje na inteligentní budovy. Časopis je mediálním partnerem řady školících akcí a odborných konferencí v elektrotechnice, spolupracuje se středními i vysokými elektrotechnickými školami, je spolupořadatelem soutěží v programování.\n\nStandardní náklad čísla je 2 200 výtisků, při významných akcích až o 50 % vyšší. Šéfredaktorem je Petr Bartošík. Je určen návrhářům a integrátorům automatizovaných systémů, pracovníkům inženýrských a konzultačních firem, uživatelům automatizační techniky včetně techniků provozu a údržby, prodejcům automatizační techniky a pracovníkům obchodně-technické podpory, pracovníkům výzkumu a vývoje automatizační techniky, programátorům a návrhářům softwaru, studentům a učitelům, vedoucím pracovníkům a manažerům všech stupňů. Běžné číslo má 64 stran a formát 210 × 295 mm.\n\n"}
{"id": "875174", "url": "https://cs.wikipedia.org/wiki?curid=875174", "title": "Cadillac (Gironde)", "text": "Cadillac (Gironde)\n\nCadillac je francouzská obec v departementu Gironde v regionu Akvitánie. V roce 2009 zde žilo 2 427 obyvatel. Je centrem kantonu Cadillac.\n\n"}
{"id": "875181", "url": "https://cs.wikipedia.org/wiki?curid=875181", "title": "Veljko Vlahović", "text": "Veljko Vlahović\n\nVeljko Vlahović (v srbské cyrilici Вељко Влаховић, 2. září 1914, Trmanje, Černá Hora – 7. března 1975, Ženeva, Švýcarsko) byl jugoslávský komunista černohorské národnosti.\n\nOd roku 1935 byl členem Komunistické strany Jugoslávie. Studoval v Bělehradu, v Praze a na Sorboně. Postgraduální studia dokončil v Moskvě. Bojoval ve španělské občanské válce po boku interbrigády jako komunistický dobrovolník. Poté v Jugoslávii organizoval mládežnické uskupení komunistů SKOJ. Během druhé světové války řídil Rádio Svobodná Jugoslávie. Jeho rodina se v téže době plně zapojila do partyzánského hnutí.\n\nPo skončení války Vlahović přispíval i do stranického deníku Borba, jehož se v roce 1953 stal ředitelem. Po válce byl prvním náměstkem jugoslávského ministra zahraničí (Svazového sekretáře pro zahraniční věci). Poté především připravoval programy na četné kongresy komunistické strany. Stal se jedním z teoretiků jugoslávského socialistického systému; prosazoval myšlenku, aby idea národa v Jugoslávii zanikla. Účastnil se různých diplomatických aktivit; byl členem jugoslávské delegace při OSN, jako i při Hnutí nezúčastněných zemí. Byl členem Předsednictva SFRJ.\n"}
{"id": "875186", "url": "https://cs.wikipedia.org/wiki?curid=875186", "title": "Timur Vermes", "text": "Timur Vermes\n\nTimur Vermes (* 1967, Norimberk) je německý novinář a spisovatel.\n\nJe synem Maďara, který uprchl z vlasti po potlačeném povstání roku 1956 a Němky. Po maturitě studoval na univerzitě v Erlangenu dějiny a politologii. Působil jako novinář například v mnichovských \"Abendzeitung\" nebo kolínském \"Expressu\".\n\nV roce 2007 začal psát jako ghostwriter - například \"Was vom Tode übrig bleibt\". Svůj debutový román vydal v roce 2012 pod titulem \"Er ist wieder da\" - satiru o Hitlerovi, který se probudí v roce 2011 na jedné louce v Berlíně, začne vystupovat v různých televizních pořadech a získává opět oblibu. Po představení knihy na frankfurtském veletrhu se stal román bestsellerem.\n\n\n\n"}
{"id": "875188", "url": "https://cs.wikipedia.org/wiki?curid=875188", "title": "Římskokatolická farnost Český Bukov", "text": "Římskokatolická farnost Český Bukov\n\nŘímskokatolická farnost Český Bukov (lat. \"Bohemobockavia\") je územní společenství římských katolíků v Českém Bukově a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1352. Záznam z roku 1376 uvádí, že v místě byla fara. Matriky jsou vedeny od roku 1673. Fara byla nově zřízena v roce 1739. Farní kostel byl zbořen v roce 1977.\n\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Český Bukov, která je tak spravována \"excurrendo\".\n\n\n"}
{"id": "875189", "url": "https://cs.wikipedia.org/wiki?curid=875189", "title": "Skupinová polarizace", "text": "Skupinová polarizace\n\nSkupinová polarizace je změna průměrného názoru skupiny, ke které dochází po skupinové diskuzi. Posun názoru může být jak směrem k větší riskantnosti, tak k větší opatrnosti.\n\nSkupinovou polarizaci poprvé popsal Moscovici a Zavalloni (1969), kteří tím vyvrátili dřívější teorii o skupinové polarizaci, kterou popsal J. A. F. Stoner. Tento jev dnes známe jako fenomén posunu k riskantnosti (risky-shift phenomenon), který ukazuje, že skupinová rozhodnutí jsou riskantnější, než rozhodnutí jednotlivců.\n\nNa směr posunu má vliv původní rozhodnutí skupiny. Skupina, která se před diskuzí přikláněla spíše k riskantnějšímu řešení problému se nakonec obvykle rozhodne pro ještě riskantnější variantu, zatímco konzervativnější skupina se přikloní k ještě opatrnějšímu řešení problému. Stejně tak skupina, která měla již před diskuzí na hodnocenou věc pozitivní názor, bude mít obvykle po diskuzi ještě pozitivnější názor než na začátku diskuze a naopak. V obou případech se zesílí názor, se kterým jedinec do diskuze vstupoval.\nSkupinová polarizace se zkoumá tak, že se porovnávají vstupní názory členů skupiny a jejich názory po diskuzi. Polarizace je tedy jev, kdy se názor jedince polarizuje po diskuzi směrem k původnímu pólu.\n\nNa polarizaci skupinového názoru má vliv více jevů.\nLamm a Myers (1978) vidí jako jednu z hlavních příčin proces sociálního srovnávání. Skupinová diskuze naznačí respondentovi, zda je sociálně akceptovatelnější riskovat, anebo postupovat opatrně. Podle toho se rozhoduje, co skupina vnímá jako přijatelnější možnost. Dalším vysvětlením může být to, že respondenti při diskuzi získávají dodatečné informace, které jim pomáhají ujasnit si svůj názor. Myers a Kaplan (1976) ale ukázali, že k polarizaci názoru může dojít i bez skupinové diskuze. Stačí, když respondenti dostanou informace o rozhodnutí ostatních členů skupiny.\nDalší možnou příčinou změny názoru může být změna ve sféře zpracování informací. Vinokur a Burnstein (1978) popisují teorii persvazivních argumentů, podle níž závisí volba stanoviska na agumentech v jeho prospěch či neprospěch, které jedinec zná, když si utváří stanovisko.\n"}
{"id": "875198", "url": "https://cs.wikipedia.org/wiki?curid=875198", "title": "Palác Kinských (Vídeň)", "text": "Palác Kinských (Vídeň)\n\nPalác Kinských (německy \"Palais Kinsky\", nebo též \"Palais Daun-Kinsky\") ve Vídni, je barokní městský palác. Nachází se na vídeňském náměstí Freyungu č. 4 ve Vnitřním městě na rozdvojení ulice Herrengasse. Je to jedna z nejvýznamnějších vrcholně barokních paláců ve Vídni.\n\nPalác byl postaven v letech 1713 až 1719 Johannem Lucasem von Hildebrandtem pro polního maršála Wiricha Filipa hraběte Dauna, přičemž vznikl v době těsně po odražení nebezpečí hrozícího ze strany Osmanské říše, jako \"Vienna gloriosa\".\n\n7. května 1763 se zde narodil kníže Josef Antonín Poniatowský, pozdější polský generál a francouzský maršál. V roce 1764 palác získal hrabě Khevenhüller. Roku 1784 přešel na Rosu hraběnku Kinskou. Jednu dobu palác sloužil jako základna \"městských gard\" (něm. \"Stadtguardia\"), předchůdce dnešní rakouské policie.\n\nPo roce 1945 byl v paláci zřízen důstojnický klub britské okupační armády. Dnes je palác v držení Karla Wlascheka.\n\nNa 2. nádvoří domu se nachází mauzoleum Wlascheků. Podle vídeňského obecního zákona smějí být pohřebiště zřizována pouze na pozemcích o rozloze nad 2000 m². Toho Wlaschek využil, aby v paláci Kinských zřídil mauzoleum své rodiny. Spočívají zde nejen jeho rodiče, ale také jeho čtvrtá manželka, která zemřela v roce 2003.\n\nPozoruhodné průčelí se svým portálem s římskými motivy se stal díky svým dekorativním prvkům vzorem až do 19. století.\n\nStejně tak pozoruhodný je interiér se schodištěm (zřejmě podle návrhu Antonia Beduzziho) a nástropní fresky v piano nobile. Ty jsou dílem Carla Carloneho a společně s kvadraturami Marcantonia Chiariniho představují apoteózu hraběte Dauna. Schodiště se zde rozevírá do dvou přes sebe ležících, odpočívadly přerušených ploch dvou hlavních pater, jež se skládají z pilastrů tvořených vysokým řádem na fasádě. Poslední poschodí je zvýrazněno kruhovým balkónem ve vnitřní části schodiště, který vytváří rám nástropní fresky a iluzorní perspektiva malby tak vytváří zdání vznášejícího se a ještě neskutečnějšího obrazu.\n\nPlastiky v interiéru a pravděpodobně také postavy na vnějším portálu pocházejí z dílny Josepha Krackera. Postranní křídla byla v 19. století několikrát přestavována, přičemž dnešní vzhled je dílem především Rudolfa Weyra.\n\nKameníci Hans Georg Haresleben a Simon Sasslaber z obce Kaisersteinbruch vytvořili z kaisersteinu mimo jiné vstupní bránu, stupně honosného schodiště, dveřní a okenní rámy a podstavce.\n\n"}
{"id": "875207", "url": "https://cs.wikipedia.org/wiki?curid=875207", "title": "Pratt &amp; Whitney F119", "text": "Pratt &amp; Whitney F119\n\nPratt & Whitney F119 (firemní označení PW5000) je dvouproudový motor s přídavným spalováním vyvinutý společností Pratt & Whitney pro letoun F-22 Raptor.\n\nMotor poskytuje tah 156 kN (35 000 lbf) a umožňuje nadzvukový let bez použití přídavného spalování. Motor poskytuje o téměř 22% větší tah, přičemž je použito o 40% méně součástí, než konvenční vojenské motory čtvrté generace. Motor páté generace F119 umožňuje udržovat stálou nadzvukovou rychlost bez přídavného spalování až do rychlosti Mach 1,72. Tryska motoru F119 je vybavena technologií měnitelného vektoru tahu. Trysky mohou usměrňovat vektor tahu o ±20°, což dává letounu F-22 vynikající manévrovatelnost.\n\nOd motoru F119 byl odvozen motor F135 s tahem 178 kN (40 000 lbf) pro letoun F-35 Lightning II.\n\n F119-PW-100\n\n\n\"Data pocházejí převážně z oficiálního materiálu výrobce „F119-PW-100“\".\n\n\n\n\n\n\n"}
{"id": "875221", "url": "https://cs.wikipedia.org/wiki?curid=875221", "title": "Lakušník", "text": "Lakušník\n\nLakušník (\"Batrachium\") je rod rostlin z čeledi pryskyřníkovité (\"Ranunculaceae\"). Mnohými autory však není tento rod uznáván a zástupce pak řadí do rodu pryskyřník (\"Ranunculus\") v širším pojetí.\n\nJedná se o jednoleté až vytrvalé vodní byliny, které mohou po vyschnutí růst i na bahnitých substrátech. Stonek je větvený či nikoliv, do 20 cm na souši, ve vodě i několik metrů dlouhý. Listy jsou střídavé, často se zde vyskytuje heterofylie, tedy mohou se vyskytovat lupenité listy plovoucí na hladině s dlanitolaločnou až dlanitosečnou čepelí. Zato ponořené listy jsou zcela jiné, niťovité, několikrát dlanitosečné s niťovitými až čárkovitými úkrojky. U některých druhů jsou vyvinuty jen ponořené niťovité listy, zatímco ty lupenité plovoucí na hladině chybí, jiné druhy mají oba typy listů. Na bázi listů jsou palisty, které jsou často srostlé s řapíkem.\n\nKvěty jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Kališních lístků je 5 (zřídka 4), jsou zelené. Korunních je většinou také pět, řidčeji čtyři nebo naopak více, jsou bílé, na bázi často se žlutou skvrnou, vzácně celé žluté. Tyčinek je asi 5–40, pestíků asi 15–100. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí. Plody se šíří vodou (hydrochorie).\n\nJe známo asi 20 druhů, které jsou rozšířeny v Evropě, Asii, v jižní Africe, v severovýchodní Austrálii a v Severní i Jižní Americe. V České republice je v současnosti rozlišováno 8 druhů.\n\n"}
{"id": "875224", "url": "https://cs.wikipedia.org/wiki?curid=875224", "title": "April Pearsonová", "text": "April Pearsonová\n\nApril Janet Pearsonová (*23. ledna 1989) je anglická herečka nejvíce známa pro svou roli Michelle Richardsonové v dramatickém teen seriálu od E4, \"Skins\".\n\n"}
{"id": "875228", "url": "https://cs.wikipedia.org/wiki?curid=875228", "title": "Mikropráce", "text": "Mikropráce\n\nMikropráce má v českém prostředí více pojetí. Základní myšlenkou je nahrazení krátkodobých pracovních úvazků takzvanými mikro-pracemi. V minulosti bylo nutné, pro realizaci projektu, zaměstnat více pracovníků, kteří projekt realizovali. Nyní při rozmachu informačních technologií, stačí navštívit jeden z portálů, věnující se mikropracem a jednoho či více \"mikro-pracovníků\" si vybrat. Mikropracovníkem může být například programátor, grafik nebo ekonom. Projekt tvořený takto získanými pracovníky bývá zpravidla méně nákladný, než placení vlastních zaměstnanců.\n\nPojem \"mikro-práce\" vychází z anglického slova \"micro-works\", přišel z Ameriky a je pojmenováním pro nově vznikající odvětví v poskytování služeb. V roce 2008 se objevil na americkém trhu zprostředkovatel drobnějších úkolů TaskRabbit, jeho měsíční obrat nyní činí přibližně 4 miliony dolarů. Dalšími představiteli zprostředkování mikro-prací jsou například: Gigwalk (US), Gigalocal (DE), Zaarly (US) a další…\n\nTento pojem v českém prostředí prochází řadou mutací. Původní verze, kde je pracovní síla poptávána, byla doplněna o webové portály s nabídkou práce pro vykonání různých úkolů v hodnotě sto až dvěstě korun. Základní myšlence – vytvoření trhu mikro-prací, se v České republice věnuje několik subjektů. Mezi tyto subjekty patří například Mikropráce.cz, Proveduto.cz nebo třeba Fobo.cz. Počet webových stránek věnující se mikroprácím se neustále zvětšuje.\n"}
{"id": "875229", "url": "https://cs.wikipedia.org/wiki?curid=875229", "title": "Systém pro výměnu informací o vnitřním trhu", "text": "Systém pro výměnu informací o vnitřním trhu\n\nSystém pro výměnu informací o vnitřním trhu (IMI) je zabezpečená internetová aplikace, která spojuje veřejné orgány v Evropském hospodářském prostoru. Byla vyvinuta Evropskou komisí společně s členskými státy Evropské unie (odkaz na Wiki) za účelem urychlení administrativní spolupráce mezi jednotlivými zeměmi. IMI umožňuje orgánům ve veřejné správě na národní, regionální a obecní úrovni, aby rozpoznaly své protějšky v jiných zemích, a vyměňovaly si s nimi informace. Díky strojovému překladu a souboru předem přeložených standardizovaných otázek a odpovědí je možné pro komunikaci používat svůj vlastní jazyk.\n\nLegislativa vnitřního trhu Evropské unie nařizuje příslušným orgánům v členských státech poskytovat svým zahraničním protějškům potřebné informace. Některé právní předpisy rovněž vyžadují komunikaci mezi členskými státy a Evropskou komisí (např. oznamování vnitrostátních implementací práva Evropské unie. Systém IMI byl vytvořen za účelem usnadnění této každodenní výměny informací.\n\nIMI byl spuštěn v únoru 2008. Vývoj a údržba byla od července 2010 financována programem Řešení interoperability pro evropské orgány veřejné správy\" (ISA). ISA je nástupcem programu IDABC, který zpočátku financoval IMI, ale ukončil svoji činnost dne 31. prosince 2009.\n\nIMI je jedním z nástrojů řízení jednotného trhu. Dalšími nástroji jsou Vaše Evropa, Vaše Evropa – Poradenství, SOLVIT a Jednotná kontaktní místa.\n\nIMI využívá konceptu „ochrany soukromí ve fázi návrhu\" - zohlednění soukromí a ochrany osobních údajů ve všech fázích práce s IMI. Tento koncept byl vyvinut ve spolupráci s Evropského inspektora ochrany údajů.\n\nIMI byl zaveden necentralizovaně. Implementace systému do praxe je proto odpovědností jednotlivých členských států. V systému IMI jsou různé typy uživatelů. \n\nPříslušné orgány jsou koncoví uživatelé systému IMI. Jsou to veřejné orgány, které mají za úkol zabývat se specifickými prvky uplatňování právních předpisů vnitřního trhu. Mohou fungovat na národní, regionální nebo obecní úrovni.\n\nK dispozici je jeden národní koordinátor IMI za každý členský stát, často na ministerstvu. Jeho úkolem je zajištění bezproblémového fungování systému IMI v dané zemi. Koordinátoři IMI mohou přenést některé ze svých pravomocí na další koordinátory. Tito mohou mít na starost například jednu specifickou oblast legislativy nebo oblast zeměpisnou; v závislosti na administrativní struktuře jednotlivých členských států.\n\nEvropská komise je zodpovědná za údržbu a rozvoj systému, helpdesk a školení. Také řídí a podporuje síť koordinátorů IMI, propaguje další rozšíření systému IMI a informuje veřejnost o fungování systému. \n\nIMI nabízí uživatelům řadu pracovních postupů za účelem usnadnění různých druhů administrativní spolupráce mezi členskými státy Evropského hospodářského prostoru. \n\nPokud příslušný orgán potřebuje informace od svého protějšku v zahraničí, může zaslat žádost o informace. Tento mechanismus výměny využívá souboru předem přeložených standardizovaných otázek a odpovědí ve všech jazycích EU. Je také možné přiložit relevantní dokumenty. Pouze příslušné orgány, které se přímo účastní výměny informací, mají přístup k obsahu. Praktický příklad žádosti o informace: německý učitel by rád pracoval v Portugalsku. Příslušný portugalský orgán potřebuje ověřit pravost jeho naskenovaného diplomu. Prostřednictvím systému IMI odešle žádost o informace svému partnerskému orgánu v Německu. Tento orgán může žádost přijmout a poslat obratem odpověď zpět do Portugalska. Díky souboru předem přeložených standardizovaných otázek a odpovědí mohou oba orgány komunikovat ve svém vlastním jazyce.\n\nOznámení jsou založena na „\"jeden k mnoha\"“ výměně informací, kde mohou orgány zaslat svoji žádost jednomu nebo více kompetentním orgánům a/nebo Evropskou komisí. Například směrnice o službách na vnitřním trhu vyžaduje, aby členské státy upozornily ostatní členské státy při možných nebezpečích pro zdraví a bezpečnost osob nebo životní prostředí způsobených poskytováním služeb.\n\nÚložiště informací IMI jsou databáze, kde jsou ukládána specifická data pro konkrétní oblasti. Příkladem takového úložiště je adresář registrů vedeného příslušnými orgány v celém Evropském hospodářském prostoru. Tento adresář je vybaven vícejazyčnými vyhledávači. Obsah úložiště je přístupný buď omezené skupině kompetentních orgánů, nebo všem uživatelům systému IMI.\n\nIMI se používá ve všech členských státech Evropského hospodářského prostoru pro administrativní spolupráci, která je vyžadována ve směrnici o uznávání odborných kvalifikací (2005/36/ES), směrnici o službách na vnitřním trhu (2006/123/ES) a jako pilotní verze pro směrnici o vysílání pracovníků. Od listopadu 2012 také poskytuje databázi informací o držitelích licencí pro přeshraniční přepravu eurohotovosti a nyní také jako IT platforma pro neformální řešení sporů sítě SOLVIT. Plánuje se rozšiřování i do dalších legislativních oblastí, například pro směrnici o uplatňování práv pacientů v přeshraniční zdravotní péči.\nIMI si klade za cíl \"stát se flexibilním nástrojem administrativní spolupráce a přispívat ke zlepšení řízení na vnitřním trhu.\" \n\nNařízení o systému IMI, které vstoupilo v platnost v prosinci 2012, stanovuje jeho komplexní právní rámec. Poskytuje kompletní sadu pravidel pro zpracování osobních údajů v systému IMI a předepisuje metodu pro budoucí rozšíření systému IMI do dalších oblastí.\n\n"}
{"id": "875232", "url": "https://cs.wikipedia.org/wiki?curid=875232", "title": "Veronika Zvařičová", "text": "Veronika Zvařičová\n\nVeronika Zvařičová (* 8. prosince 1988 Krnov) je bývalá česká biatlonistka. Je juniorskou mistryní světa ve štafetovém závodu z Canmore 2009.\n\nPochází ze Starého Města u Bruntálu, začala s lyžováním ve sportovní třídě ZŠ a později s biatlonem v nedaleké Břidličné. Se studiem na střední škole se přesunula do Jilemnice za lepšími sportovními podmínkami. V jednom ze svých prvních rozhovorů, který poskytla jí novinář položil otázku, Jakou a kde konečně plánujete dovolenou? Její odpověď zněla: „Jé, to já bych chtěla někam k moři, písčitá pláž a od všech daleko“\"\n\nJejím trenérem byl Jindřich Šikola. Dříve spolupracovala s Milanem Janouškem nebo Lenkou Faltusovou.\n\nTalentovaná biatlonistka se do reprezentace vyšvihla po boku své spolužačky z gymnázia Veroniky Vítkové. Na Mistrovství světa juniorů 2009 v kanadském Canmore vybojovala zlatou medaili ve štafetě. Formu si přenesla na další závod seniorského Mistrovství světa v jihokorejském Pchjongčchangu, kde se umístila na 22. místě ve sprintu.\n\nNadějná sezóna 2008/09 jí zajistila místo na Zimních olympijských hrách ve Vancouveru 2010, kde trenér ženské reprezentace upřednostnil mladí na úkor zkušenosti. Ve sprintu obsadila 71. místo a do stíhacího závodu se neprobojovala.\n\nJiž v olympijské sezóně se mezi seniorkami příliš neprosazovala. Důvody, proč se na rozdíl od svých kolegyň z juniorské zlaté štafety neprosadila, bylo kromě zdravotních problémů (angíny, nachlazení, rýma) i rodinné zázemí. Veronika Vítková i Gabriela Koukalová měly silnou podporu od rodiny, kde se sportu věnuje prakticky každý člen. U Zvařičové toto nebylo. Trénovala 200 km od domova, nucená se starat o sebe již od puberty. Během olympijských her ve Vancouveru chodila s rakouským biatlonistou Dominikem Landertingerem.\n\nNejvětšícho úspěchu v seniorském věku dosáhla v sezóně 2012/13, kdy dovezla po skoro 15 letech českou ženskou štafetu na medailovém umístěním ve Světovém poháru.\n\nNa Mistrovství Evropy 2013 v bulharském Bansku získala stříbrnou medaili ve štafetě (složení Jitka Landová, Lea Johanidesová, Eva Puskarčíková a Veronika Zvařičová).\n\nV květnu 2013, při přípravě reprezentačního týmu v biatlonovém areálu v Jablonci-Břízkách, sjížděla Veronika Zvařičová v plné rychlosti na kolečkových lyžích klesání a bočně se střetla s projíždějícím osobním autem, přičemž utrpěla těžká zranění. Znovu se objevila v IBU Cupu v sezóně 2014/2015, kdy dosáhla průměrných výsledků. V sezóně 2015/2016 si ovšem výsledkově značně pohoršila a během přípravy na další ročník byla pro špatnou výkonnost vyřazena z reprezentace, takže si musela prostředky na přípravu shánět sama. Někteří fanoušci ji podpořili i finančně, takže se mohla připravovat v zahraničí. Po návratu do reprezentace a do IBU Cupu dojížděla pravidelně na bodovaných příčkách.\n\nNa začátku sezóny 2017/18 si ve sprintu v norském Sjusjøenu vyjela 4. místo. I díky tomuto výsledku ji trenéři přesunuli do A týmu, se kterým se představila v prosinci 2017 na mítinku Světového poháru v rakouském Hochfilzenu. Zúčastnila se i následujících podniků SP. Na ZOH 2018 v Pchjongčchangu odjela jako náhradnice a do závodů nenastoupila. Po sezóně 2017/2018 ukončila kariéru, naposledy startovala na republikovém šampionátu v Jablonci nad Nisou.\n\nPoznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\n\nSezóna 2017/18\n"}
{"id": "875233", "url": "https://cs.wikipedia.org/wiki?curid=875233", "title": "Mike Bailey", "text": "Mike Bailey\n\nMichael James Bailey (* 6. dubna 1988) je anglický herec a zpěvák z Bristolu, nejlépe znám pro svou roli Sida Jenkinse v prvních dvou sériích britského televizního teen dramatu \"Skins\". Bailey v roce 2005 dokončil Wilnecotskou střední školu a získal kvalifikaci v učebním oboru tesaře.\n\nPro první sérii \"Skins\" nazpíval hudebně upravenou verzi \"Wild World\" od Cata Stevense. Bailey byl hlavní postavou první a druhé série, ve třetí se ale už neobjevil. Byl nejlepší přítel Tonyho Stonema. Objevil se také v dramatu od Channel 4, \"1066: Historie psaná krví\" v roli Tofiho, který měl premiéru v květnu 2009.\n\nV březnu 2012 natáčel v Birminghamu komedii \"We Are The Freaks\" režiséra Justina Edgara.\n\n"}
{"id": "875234", "url": "https://cs.wikipedia.org/wiki?curid=875234", "title": "Synagoga v Klučenicích", "text": "Synagoga v Klučenicích\n\nBývalá synagoga stojí v obci Klučenice jako čp. 80. Jedná se o stavení obdélníkového půdorysu s hlavním obytným přízemním patrem a půdou.\n\nBudova byla kolem roku 1930 přestavěna k obytným účelům, dnes je využívána k rekreaci.\n\n"}
{"id": "875235", "url": "https://cs.wikipedia.org/wiki?curid=875235", "title": "Mega (webová stránka)", "text": "Mega (webová stránka)\n\nMega je služba pro sdílení souborů a nástupce Megauploadu. Založil ji přesně rok a den od vypnutí MegaUploadu, který obsahoval miliony pirátských souborů, Němec Kim Dotcom (původním jménem Kim Schmitz). Mega má být podle Dotcoma silnější, bezpečnější a nezničitelný. Obsah sdílených souborů je šifrován a vlastník webu k nim nemá žádný přístup, takže se vyhne odpovědnosti za obsah souborů. Navíc mají podle Dotcoma autoři obsahu chráněného copyrightem mít právo ho mazat sami, pokud na webu narazí na nelegálně sdílené soubory se šifrovacími klíči, výměnou za to, že se zavážou, že Mega nebudou žalovat.\n\nNa začátku roku 2015 spustil Mega svojí šifrovací službu MegaChat, která je přímým konkurentem Skypu, MegaChat se prezentuje tím, že na rozdíl od Skype není donucen sdílet informace a přístupy s žádnou vládní agenturou na rozdíl od Skypu.\n"}
{"id": "875241", "url": "https://cs.wikipedia.org/wiki?curid=875241", "title": "Ochrana hub v České republice", "text": "Ochrana hub v České republice\n\nOchrana hub v České republice je v současnosti zajištěna zákonem 114/92 Sb., o ochraně přírody a krajiny a vyhláškou Ministerstva životního prostředí ČR č. 395/92 Sb.\n\nOchrana hub je v České republice realizována dvojím způsobem. Jednak celoplošně pro konkrétní druhy (resp. taxony – viz kapitola níže) a jednak lokálně v rámci chráněných území. Zákon o ochraně přírody rozumí termínem „rostlina“ i houby se všemi podzemními i nadzemními částmi (\"§3 (1) c)\").\n\nSeznam tzv. zvláště chráněných druhů hub uvádí vyhláška č. 395/92 Sb. Podle $49 odstavce 1 zákonu 114/92 Sb. jsou chráněné podzemní i nadzemní části ve všech vývojových stádiích, ochrana se vztahuje i na biotop. Rostliny (houby) se nesmějí sbírat, trhat, vykopávat, poškozovat, ničit ani jiným způsobem rušit v přirozeném vývoji.\n\nVýše postihu za porušení legislativy je stanovena zvlášť pro fyzické a právnické osoby:\n\nV tomto smyslu jsou houby (jako organismy) paušálně chráněné v rámci následujících chráněných území:\n\nJakožto „lesní plody“ lze však houby (resp. plodnice hub) sbírat v rámci následujících chráněných území:\n\n\nNení tedy dovoleno sbírat plodnice:\n\n\nNa územích, jako jsou národní přírodní rezervace a první zóny národního parku, sice není sběr hub obecně zakázán, ale dovolen je pouze pohyb po vyznačených cestách, což efektivní houbaření prakticky znemožňuje. V konkrétních případech však může návštěvní řád houbaření výslovně zakazovat. V rámci přírodních památek a národních přírodních památek není obecně pohyb návštěvníků a sběr hub omezen. Je však zakázáno objekt ochrany nedovoleně měnit a poškozovat, takže situace na konkrétním území závisí na vyhlašovací dokumentaci a předmětu ochrany: Jsou-li jím houby, není jejich sběr možný.\n\nI když legislativní ochrana hub spočívá v zákazu sběru konkrétních druhů, její hlavní význam spočívá v nastavení měřítka ohrožení jednotlivých taxonů, které lze použít pro vyhodnocení cennosti určitého území z hlediska jeho potenciální ochrany. Pohyb mimo značené cesty v rámci konkrétních chráněných území má pak vliv na stav podhoubí. Samotný sběr plodnic ve skutečnosti nemá na životaschopnost podhoubí negativní vliv – podhoubí je však významnou měrou poškozované sešlapáváním půdy. Právě zákaz sběru a pohybu mimo značené trasy pomáhá toto sešlapávání eliminovat.\n\n46 tzv. zvláště chráněných druhů hub, uvádí vyhláška č. 395/92 Sb. Všech 46 je chráněných zákonem a dělí se dále na 3 skupiny: Kriticky ohrožené druhy, silně ohrožené druhy a ohrožené druhy.\n\n119 ohrožených druhů uvádí tzv. \"Červená kniha ohrozených a vzácnych druhov rastlín a živočíchov SR a ČR – Vol. 4. Sinice a riasy. Huby. Lišajníky. Machorasty\". Tato publikace byla vydána roku 1995 (seznam druhů byl hotový již roku 1991) a pro taxony, které nejsou chráněné zákonem, má doporučující charakter.\n\n904 druhů pak uvádí \"Červený seznam hub České republiky\" z roku 2005 (tudíž jde o nejaktuálnější dokument). Tento seznam má doporučující charakter (uvedené druhy by neměly být sbírány pro kuchyňské použití). Především však slouží jako nástroj, s jehož pomocí je možné posoudit mykologickou hodnotu konkrétních území (například pro vyhlášení ochrany), dále jej lze využít pro vyhodnocení změn v rozšíření konkrétních taxonů s odstupem času a nakonec též jako podklad pro případné rozšíření seznamu zákonem chráněných druhů.\n"}
{"id": "875245", "url": "https://cs.wikipedia.org/wiki?curid=875245", "title": "Skotské klany", "text": "Skotské klany\n\nSkotské klany ( = potomstvo) představují druh sociálního uspořádání ve Skotsku. Členové klanů mají společné předky a používají společné příjmení (např. Mackenzie, MacDonald, MacLeod, Mackay). Každý klan byl veden náčelníkem. Většina klanů má vlastní tartanové vzory většinou pocházející z 19. století. Členové klanu nosí jako znak příslušnosti ke klanu kilty, plédy, šerpy, kravaty, šátky, nebo jiné oděvy vyrobené s příslušným tartanovým vzorem.\n\nModerní obraz skotského klanu, který obléká svůj vlastní tartanový vzor a obývá určité území byl zpopularizován v díle skotského spisovatele Waltera Scotta. Příslušníky klanu jsou obyvatelé oblasti kontrolované rodovým náčelníkem. Součástí skotského společenského dění jsou klanové sněmy. Existuje mylná představa, že každý člověk, který nese jméno klanu, je přímým potomkem náčelníků. Mnozí členové klanu nejsou příbuzní náčelníka a jeho příjmení přijali jako výraz solidarity či aby měli zajištěnou ochranu.\n\nSlovo \"clann\" může ve skotské gaelštině znamenat potomci, děti nebo následovníci. Klan byla velká skupina lidí, v podstatě širší rodina, ve které se předpokládalo, že její členové jsou potomky jednoho předka a všichni musí být oddaní klanovému náčelníkovi. Částí klanu jsou i takzvané „sept“, rodiny které nejsou příbuzné s náčelníkem klanu, ale jsou mu podřízeny.\n"}
{"id": "875253", "url": "https://cs.wikipedia.org/wiki?curid=875253", "title": "Karl Otfried Müller", "text": "Karl Otfried Müller\n\nKarl Otfried Müller (28. srpna 1797, Brzeg – 1. srpna 1840, Athény) byl německý učenec, historik, archeolog, obdivovatel starověké Sparty. Je zakladatelem moderního studia řecké mytologie a etruskologie.\n\n"}
{"id": "875256", "url": "https://cs.wikipedia.org/wiki?curid=875256", "title": "Josef Šimoník", "text": "Josef Šimoník\n\nJosef Šimoník (1941, Vrahovice – 2006, Zlín) byl český chemik, specializující se na polymery.\n\nJosef Šimoník vystudoval chemii na Chemické fakultě Slovenské technické univerzity v Bratislavě. Poté pracoval jako vědecký aspirant na Ústavu teoretických základů chemické techniky ČSAV v Praze. Od roku 1968 do roku 1969 pracoval ve Výzkumném ústavu gumárenské a plastikářské technologie (VÚGPT) ve Zlíně. V následujících dvou letech absolvoval stáž na Northwestern University v americkém Evanstonu.\n\nOd roku 1999 se plně věnoval pedagogické dráze. V roce 2003 se stal děkanem Fakulty technologické na Univerzitě Tomáše Bati ve Zlíně a byl jmenován profesorem pro obor Technologie makromolekulárních látek.\n\nOd roku 1992 byl šéfredaktorem odborného časopisu Plasty a kaučuk.\n\n"}
{"id": "875258", "url": "https://cs.wikipedia.org/wiki?curid=875258", "title": "Anson Rainey", "text": "Anson Rainey\n\nAnson Frank Rainey (11. ledna 1930 Dallas – 19. února 2011 Tel HaShomer) byl americko-izraelský lingvista, znalec starověkých semitských jazyků.\n\nZasloužil se zejména o výzkum Amarnských dopisů.\n\n"}
{"id": "875259", "url": "https://cs.wikipedia.org/wiki?curid=875259", "title": "Maria Carolina Wolf", "text": "Maria Carolina Wolf\n\nMaria Carolina Wolf, rozená Benda (27. prosince 1742, Berlín – 2. srpna 1820, Výmar), byla německá pěvkyně, klavíristka a hudební skladatelka z rozsáhlého rodu významných hudebníků. Byla dcerou vynikajícího houslisty a skladatele českého původu Františka Bendy a jeho první ženy Franzisky Louisy Eleonory Stephanieové.\n\nFrantišek Benda se pečlivě staral o rozvoj hudebnosti všech svých dětí. Protože ale v té době panoval názor, že hra na housle nebo na dechové nástroje ženám nepřísluší, vyučoval Marii Carolinu a také její sestru Julianu hře na klavír a zpěvu. Hudební výchova Marie však nemohla být příliš intenzívní, protože se po smrti matky (1758) spolu s nejstarší sestrou Wilhelmínou musela starat o chod domácnosti.\n\nKdyž bylo v roce 1761 Marii osmnáct let, vydala se s otcem z Berlína na koncertní turné do Gothy. Zde se setkali s Františkovou sestrou Annou Františkou, která tu se svým mužem Dismasem Hatašem působila na dvoře vévody Sachsen-Gotha-Altenburg. Turné pokračovalo do Rudolstadtu a Výmaru, jenž byl pravým cílem cesty. Na dvoře výmarské vévodkyně Anny Amalie von Sachsen-Weimar-Eisenach byla totiž první komornou sestra zemřelé Bendovy manželky Carolina Stephainová a ta se stala jeho druhou ženou. Její místo první komorné zaujala Bendova nejstarší dcera Wihelmína a Marie Carolina byla na výmarský dvůr přijata nejen jako komorná, ale především jako pěvkyně a hudebnice, což byla běžná kombinace na malých německých panovnických dvorech. \n\nVe Výmaru se Marie Carolina Bendová seznámila s dvorním koncertním mistrem Ernstem Wilhelmem Wolfem (1735–1792). Pravidelně se setkávali na každotýdenních koncertech, které vévodkyně pořádala. Spojovala je láska k hudbě a když byl Ernst Wolf v roce 1768 jmenován dvorním kapelníkem, stala se Marie o dva roky později jeho ženou. V roce 1775 založila vévodkyně divadlo \"Liebhabertheater\", jehož vedoucím se o rok později stal Johann Wolfgang von Goethe a Marie Wolfová se stala členkou divadelní společnosti (1775-83).\n\nMaria Carolina Wolf / Benda byla výbornou zpěvačkou a se svým manželem měla několik koncertních turné do Postupimi a Berlína.<br> Skládala také písně s klavírním doprovodem, které její muž Ernst Wolf zařadil do sbírek:\n\n"}
{"id": "875260", "url": "https://cs.wikipedia.org/wiki?curid=875260", "title": "Rue de Montmorency", "text": "Rue de Montmorency\n\nRue de Montmorency (\"Montmorencyho ulice\") je ulice v Paříži. Nachází se v historické čtvrti Marais ve 3. obvodu.\n\nUlice vede od křižovatky s \"Rue du Temple\" a končí u \"Rue Saint-Martin\". Ulice je orientována od východu na západ.\n\nUlice vznikla ve 13. století, kdy byly rozparcelovány pozemky kláštera Saint-Martin-des-Champs.\n\nSvé současné jméno nese ulice od roku 1768 a je pojmenována po významné šlechtické rodině Montmorency, která bydlela v jednom z paláců.\n\nÚsek mezi ulicemi \"Rue Saint-Martin\" a \"Rue Beaubourg\" se už od 14. století nazýval \"Rue du Seigneur de Montmorency\". Část mezi ulicemi \"Rue Beaubourg\" a \"Rue du Temple\" se už v roce 1328 nazývala \"Ruelle au Villain\" a později byla přejmenována na \"Rue Cour-au-Villain\".\n\nBěhem Velké francouzské revoluce byla \"Rue de Montmorency\" přejmenována na \"Rue de la Réunion\" a v roce 1806 se vrátila zpět ke svému původnímu názvu.\n\n\n"}
{"id": "875269", "url": "https://cs.wikipedia.org/wiki?curid=875269", "title": "The Ultimate Sin", "text": "The Ultimate Sin\n\nThe Ultimate Sin je čtvrté sólové studiové album britského zpěváka Ozzyho Osbournea. Poprvé bylo vydáno v únoru 1986 pod hlavičkou vydavatelství Epic Records. Album produkoval Ron Nevison. V žebříčku Billboard 200 se album umístilo na šesté příčce.\n\n"}
{"id": "875270", "url": "https://cs.wikipedia.org/wiki?curid=875270", "title": "Implicitní teorie osobnosti", "text": "Implicitní teorie osobnosti\n\nImplicitní teorie osobnosti je celkové posuzování osobnosti na základě jedné nebo několika málo vlastností. Při utváření prvního dojmu předpokládáme, že ten, kdo má určitý povahový rys, má také několik dalších, které s prvním rysem nevědomky spojujeme.\n\nS. Asch vybídl respondenty, aby na základě několika adjektiv popisujících určitou osobu, řekli, jaká podle nich je. První skupině dal seznam šesti vlastností: inteligentní, šikovný, pracovitý, rozhodný, praktický a opatrný. Každé ze čtyř dalších skupin mezi seznam přidal i jedno z přídavných jmen: vřelý, chladný, slušný, nezdvořilý. Asch zjistil, že některé vlastnosti měly na vnímání osoby velký vliv (vřelý, chladný), zatímco druhé dvě vlastnosti (slušný a nezdvořilý) měly vliv minimální. Tento rozdíl ve vnímání určitých charakteristik vidí v tom, že lidé považují některé vlastnosti za centrální (mají vliv na to, jak osobu vnímají druzí) a okrajové.\n\nNa Ashův experiment navázal Maier (1995), který ve své studii dokázal, že centrálními rysy nemusí být pouze vlastnosti. Úsudky lidí o osobnosti člověka se lišily, když osoby se stejnými vlastnostmi popsal jednou jako odboráře a podruhé jako manažera firmy.\n\nRosenberg, Nelson a Vivekanethan provedli v roce 1968 analýzu vzájemných souvislostí osobnostních rysů. Na základě toho popsali dvě dimenze, které tvoří osy grafu. \nDo intelektuální dimenze zařazujeme rysy vypovídající o mentálním charakteru. Jsou to například adjektiva vytrvalý, schopný (dobrý intelekt) a naivní, bláznivý (slabý intelekt)\nVyjadřuje sociabilitu skrze společenské (oblíbený, družný) a asociální rysy (chladný, nespolečenský).\nAutoři této analýzy předpokládají, že znalost toho, kam daný rys z hlediska dimenzí náleží, může napovědět, jaké další charakteristiky budeme s analyzovanou osobou spojovat.\n\nExistují různé modely mapující typické rozložení vlastností ve zmiňovaných dimenzích, ale každý člověk má svou mapu uspořádanou jinak, podle svých zkušeností.\n"}
{"id": "875274", "url": "https://cs.wikipedia.org/wiki?curid=875274", "title": "Place du Calvaire", "text": "Place du Calvaire\n\nPlace du Calvaire (\"náměstí Kalvárie\") je náměstí v Paříži. Nachází se na Montmartru v 18. obvodu.\n\nPlace du Calvaire je malé náměstí mezi ulicemi \"Rue du Calvaire\" na východě a \"Rue Poulbot\" na západě.\n\nNáměstí vzniklo spojením z bývalého \"Place Sainte-Marie\" a části ulice \"Rue Poulbot\". Název je odvozen od sousoší Kalvárie, které se nacházelo na vrcholku kopce Montmartre.\n\n"}
{"id": "875278", "url": "https://cs.wikipedia.org/wiki?curid=875278", "title": "Římskokatolická farnost Mojžíř", "text": "Římskokatolická farnost Mojžíř\n\nŘímskokatolická farnost Mojžíř (lat. \"Moserna\") je územní společenství římských katolíků v Mojžíři a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Mojžíř pochází z roku 1352. Již v roce 1365 byla v místě zaznamenána existence plebánie. Matriky jsou vedeny od roku 1785. Od roku 1787 zde byla lokálie a od roku 1851 farnost.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Mojžíř, která je tak spravována \"excurrendo\".\n\nŘímskokatolická farnost Mojžíř\n\n"}
{"id": "875279", "url": "https://cs.wikipedia.org/wiki?curid=875279", "title": "Římskokatolická farnost – děkanství Nový Bor", "text": "Římskokatolická farnost – děkanství Nový Bor\n\nŘímskokatolická farnost – děkanství Nový Bor (něm. \"Haida\") je územní společenství římských katolíků v Nové Boru a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní kostel v Novém Boru (tehdy \"Haidě\") byl vybudován na místě kostela dnešního v letech 1747–1749. Do roku 1787 spadal Nový Bor do farnosti Sloup, v roce 1786 byla zde zřízena samostatná farnost. V souvislosti s tím byl kostel v letech 1786–1788 přestavěn do podoby, ve které je i ve 21. století. V roce 1928 byla farnost biskupem Josefem Grossem povýšena na děkanství.\n\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "875285", "url": "https://cs.wikipedia.org/wiki?curid=875285", "title": "Německo na Letních olympijských hrách 2000", "text": "Německo na Letních olympijských hrách 2000\n\nNěmecko na Letních olympijských hrách v roce 2000 reprezentovala výprava 422 sportovců (241 mužů and 181 žen) v 29 sportech.\n\n"}
{"id": "875291", "url": "https://cs.wikipedia.org/wiki?curid=875291", "title": "Seznam druhů spojek", "text": "Seznam druhů spojek\n\nV tomto článku jsou představeny konstrukce 39 druhů spojek rozdělených do 8 základních kategorií. Doplňuje článek o spojce. K některým spojkám je dodán bližší popis.\n\nSlouží k pevnému spojení dvou souosých hřídelí bez žádných přídavných vlastností. Kroutící moment se přenáší tvarovým nebo silovým stykem.\nUmožňují tlumení rázů a vibrací.\nVyrovnávají nesouosost obou hřídelí nebo jejich vzájemný pohyb.\nUmožňují rozpojení hřídelí za klidu.\nUmožňují plynulý rozběh hnaného hřídele i rozpojení za provozu.\nUmožňují automatický plynulý rozběh hnaného hřídele. Používají jako zdroj přítlačné síly buď pružinu nebo odstředivou sílu.\nOmezuje přenášený kroutící moment. Buď se při překročení otáček zničí (je vybavena střižným kolíkem - tzv. destruktivní spojka) anebo se nezničí, ale nějakým jiným způsobem začne brzdit otáčení (nedestruktivní).\nPřenáší kroutící moment pouze jedním směrem - tzv. volnoběžky\n"}
{"id": "875305", "url": "https://cs.wikipedia.org/wiki?curid=875305", "title": "Řetězové převody", "text": "Řetězové převody\n\nŘetězové převody přenáší otáčivý pohyb mezi dvěma rovnoběžnými hřídeli prostřednictvím tvarového styku mezi hnací řetězkou a řetězem a následně mezi řetězem a hnanou řetězkou. Řetěz je namáhán tahem pouze na tažné větvi převodu.\n\nPřevod je bez prokluzu. Protože osa řetězu nedosedá na kruhové řetězové kolo ale na pravidelný n-úhelník, není řetězový převod „přesný“, ale pravidelně se mění. Výsledný otáčivý pohyb je pak zatížen vibracemi způsobenými jak hnací tak hnanou řetězkou. Proto je tento typ převodu hlučný. Při dostatečném mazání je nebezpečí přehřátí a event. požáru minimální.\n\n\n\n\n\n\n\n\n\n\nKola řetězových převodů = řetězky = řetězová kola = rozety\n\n\n1“ = 25,4 mm\n\n3/4\" = 19,05 mm\n\n5/8“= 15,875 mm\n\n1/2\" = 12,7 mm\n\n3/8“ =9,525 mm\n\nZkracování článkových řetězů je nutno provádět odebráním dvou roztečí (vnější a vnitřní článek) nebo použít poločlánek.\nSpojování obou konců řetězů se provádí buď nalisováním čepu nebo nasazením spojovacího článku s pojistkou v poloze proti směru pohybu řetězu.\n\nVyrábějí se buď dělícím frézování (zub po zubu) – u silnějších zubů nebo lisováním celého tvaru – u tenčích zubů a hromadné výrobě. Pro kusovou výrobu lze použít vypálení laserem.\n\n\n\n\n\nŘetězový převod zajišťuje vzájemnou fázovou synchronizaci otáčení obou hřídelí (rozvody čtyřdobých spalovacích motorů). Pomocí dvou napínáků lze provádět regulaci vzájemného natočení hřídelí (regulace časování rozvodů VW).\n\nPřevod mezi otáčivým a přímočarým pohybem pomocí článkového řetězu napnutého k podložce.\n\nPodobně jako u řemenů se provádí pomocí nomogramů viz normy řetězů. Vstupními hodnotami jsou přenášený výkon a otáčky malého kola.\n\n\nPoužívají se u řetězových převodů pracujících ve velmi znečištěném abrazivním prostředí (dopravníky), nebo u řetězových kladkostrojů. Vyrábějí se v roztečích (vnitřní délka článku) v mm.\n\n"}
{"id": "875309", "url": "https://cs.wikipedia.org/wiki?curid=875309", "title": "Zulfiqar", "text": "Zulfiqar\n\nZulfiqar, někdy též \"Zulfikar\", (v perštině والفقار) je tank druhé generace, vyvinutý v Íránu na základě koncepce, kterou prosadil velitel pozemních sil brigádní generál Mir-Younes Masoumzadeh, za účelem zmírnění mezinárodního zbrojního embarga na Írán a posílení místního průmyslu.\n\nTento íránský hlavní bitevní tank je jedním z výsledků modelu pro výzkum a vývoj soběstačnosti ozbrojených sil. Tank Zulfigar byl pojmenován po legendárním meči prvního šíitského imáma Alího. Testování zkušebního prototypu (Zulfiqar 2) začalo v roce 1993. Šest prototypů (Zulfiqar 1 a 3) bylo vyrobeno a otestováno roku 1997.\n\nTank se v mnoha směrech podobá jiným známým tankům. Při kopírování byla pravděpodobně použita metoda reverzního inženýrství. Kanón je standardní ruský typ 2A46M. Trup a věž tanku se podobají některým západním strojům, jako jsou např. americký M1 Abrams či německý Leopard 2A6. Čelní pancíř tanku je šikmý. Pancéřování domácí produkce je typu Chobham.\n\nPohybové ústrojí je podobné americkému tanku M48 Patton. Tank má na každé straně šest pojezdových kol, pět pomocných kol, jedno hnací a jedno napínací ozubené kolo. Pásy jsou domácí produkce a vycházejí z pásů tanku Chieftain, které byly vylepšeny s ohledem na topografii Íránu. Pohon zajišťuje (podle některých zdrojů) domácí verze motoru \"Condor\". Jiné zdroje tvrdí, že motor byl vyvinut na základě licenčního ukrajinského motoru UTD-6M a výkon se pohybuje mezi cca 780 až 1000 hp.\n\n\n\n\nNejméně 400 vyrobených kusů, ale oficiálně jen čtyři zkušební prototypy.\n\n"}
{"id": "875316", "url": "https://cs.wikipedia.org/wiki?curid=875316", "title": "2A46", "text": "2A46\n\n2A46 je označení rodiny ruských tankových kanónů ráže 125 mm. Komerčně vyráběné verze nesou označení 2A46, 2A46M, 2A46M-1, 2A46M-2, 2A46M-4 a 2A46M-5. Cena se pohybuje okolo 40 000 až 50 000 USD (2012).\n\nKanón je určen k ničení všech pro tanky typických cílů, jako jsou nepřátelské tanky a obrněná vozidla, živá síla a opevnění. Kanóny tohoto modelu jsou hlavní zbraně pozdně sovětských a moderních ruských hlavních bitevních tanků (2A46: T-64, T-72, 2A46M-1: T-80, 2A46M-4: T-90). Kanóny mohou být použity k odpalování raket.\n\nHlavní technické charakteristiky, rozměry a hmotnosti všech verzí jsou podobné – je to nezbytné pro zajištění kompatibility s používanou municí. U nových pokročilých verzí se výrazně zlepšila přesnost (o 20% ve srovnání s předchozími verzemi) a zvýšil se výkon.\n"}
{"id": "875321", "url": "https://cs.wikipedia.org/wiki?curid=875321", "title": "Klub 300", "text": "Klub 300\n\nKlub 300 (v ang. 300 Club) je pojmenování pro osoby (skupinu), které vydržely pobyt venku s teplotním rozdílem 300 °F (166 °C) po několik málo minut. Tato praktika vznikla na polární stanici Amundsen-Scott (v ang. Amundsen-Scott South Pole Station) na Antarktidě.\n\nÚčastníci Klubu 300 počkají na den, kdy teplota klesne pod −100 °F (-73 °C), jedná se o velmi krátký časový interval, obvykle v zimě. Poté se všichni zúčastnění zahřejí v sauně rozehřáté na 200 °F (93 °C) po dobu 10 minut. Po několika minutách v sauně vyběhnou ven nazí a běží sněhem k tzv. Ceremonial Pole (kovová koule na podstavci obklopená vlajkami států, které původně podepsaly Smlouvu o Antarktidě). Během toho teplota klesá na −100 °F.\n\nPo oběhnutí kovové koule se otužilci obvykle vracejí zpátky do sauny, často za podpory alkoholických nápojů. Existují nášivky na památku této akce. Jsou určeny pro ty, kteří se mohou pyšnit členstvím v Klubu 300.\n"}
{"id": "875326", "url": "https://cs.wikipedia.org/wiki?curid=875326", "title": "Oxykodon", "text": "Oxykodon\n\nOxykodon (často pod obchodním názvem OxyContin) je narkotický lék proti bolesti, připravený chemicky z jistých složek opia. Poprvé byl vytvořen v roce 1906 v Německu, v 90. letech 20. století byl masivně předepisován jako opiátové analgetikum. Sílou účinku spadá mezi silný morfin a slabý kodein, včetně typických euforických efektů na náladu. Umožňuje účinné zvýšení kvality života při určitých bolestivých stavech (chirurgické nápravy kostí, vytrhávání zubů moudrosti a podobně) i chronických onemocněních (bolestivé příznaky rakoviny, vyhřezlých plotének či artritidy).\n\nOxykodon se stal (po boku vicodinu, ritalinu a adderallu) také zneužívanou omamnou drogou, v USA zejména mezi teenagery, ale také ve všech ostatních věkových a sociálních skupinách. Příznaky jsou podobné účinkům heroinu – při podání velké dávky najednou dojde k obsazení opioidních receptorů a k zaplavení těla pocity spokojenosti, pohody a štěstí. Po několika minutách se rozvíjí netečný stav otupělosti. Při užívání oxykodonu vzniká silná závislost a hrozí i snadné předávkování.\n\nProti americké společnosti Purdue Pharma, vlastněné rodinou Stacklerových, je v současnosti vedeno přes tisíc žalob, přičemž rodinám obětí závislostí bylo přiznáno odškodnění ve výši miliard dolarů.\n\nV Česku je OxyContin k dostání pouze na předpis za účelem tlumení středně silné až velmi silné bolesti, kterou lze přiměřeně zvládat pouze pomocí opioidních\nanalgetik.\n\n\n"}
{"id": "875329", "url": "https://cs.wikipedia.org/wiki?curid=875329", "title": "Římskokatolická farnost Roztoky", "text": "Římskokatolická farnost Roztoky\n\nŘímskokatolická farnost Roztoky (lat. \"Ronstokium\") je územní společenství římských katolíků v Roztokách a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Roztoky pochází z roku 1186. Již v roce 1384 zde existovala plebánie. Matriky jsou vedeny od roku 1785. O roku 1786 byla v Roztokách lokálie. Fara byla zřízena v letech 1857–1858.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Roztoky, která je tak spravována \"excurrendo\".\n\n\n"}
{"id": "875332", "url": "https://cs.wikipedia.org/wiki?curid=875332", "title": "Kateryna Lagnová", "text": "Kateryna Lagnová\n\nKateryna Lagnová, dříve psáno Lahnová ( , ; *27. prosince 1989, Lvov, SSSR) je ruská, původně ukrajinská šachistka.\n\nJe dvojnásobná mistryně Evropy v šachu z let 2005 a 2008 a mistryně světa v bleskovém šachu z roku 2010. Dvakrát se se svým týmem stala vítězkou šachové olympiády žen, a to s družstvem Ukrajiny v roce 2006 a znovu už s družstvem Ruska v roce 2014.\n\nV červenci 2014 FIDE hráčce schválila změnu federace z ukrajinské na ruskou, protože hráčka se stala občankou Ruska. Zároveň se změnil přepis jejího jména z Lahnová na Lagnová.\n\nV roce 2001 získala titul mezinárodní mistryně a v roce 2003 titul mezinárodní velmistryně. Titul mezinárodního velmistra získala v roce 2007.\n\n"}
{"id": "875339", "url": "https://cs.wikipedia.org/wiki?curid=875339", "title": "Česko Slovenská SuperStar (1. řada)", "text": "Česko Slovenská SuperStar (1. řada)\n\nPrvní řada Česko Slovenská SuperStar měla premiéru 6. září 2009 na TV Nova v Česku a na TV Markíza na Slovensku. Vysílala se každou neděli a pondělí ve 20:00. Do prvního ročníku \"Česko Slovenské SuperStar\" mezi porotce zasedli za Slovensko Pavol Habera a zpěvačka Dara Rolins a za Česko Ondřej Hejma a zpěvačka Marta Jandová. Moderátorské pozice se ujali Leoš Mareš a Adela Banášová.\n\nSlavnostní GrandFinále proběhlo v bratislavské Incheba aréně 20. prosince 2009 a vítězem se stal Martin Chodúr.\n\nDo úvodních castingů se přihlásilo celkem 11575 soutěžících. Castingy se konaly v těchto městech:\nDo této části soutěže bylo postupným vyřazováním vybráno 120 soutěžících, z kterých dalším vyřazováním porota vybrala 24 semifinalistů.\n\nDo této části soutěže postoupilo 24 semifinalistů, které vybrala porota v části „Dlouhá cesta“. Od této části o osudu soutěžících rozhodují diváci svými SMS hlasy.\n\nDo finále postoupilo 12 soutěžících ze semifinále – tři muži z Česka a tři ze Slovenska spolu se třemi slečnami ze Slovenska a třemi z Česka. Na konci každého finálového kola budou soutěžící zpívat hymnu Česko Slovenské SuperStar s názvem „Příběh nekončí“. Každé finálové kolo má své téma.\n\nTOP 12: „Můj idol“\n\nTOP 10: „Velký orchestr“\n\nTOP 8: „Madonna & Michael Jackson“\n\nTOP 7: \"Rock\"\n\n´TOP 6: \"Karel Gott & Duety\"\n\nTOP 5: \"MTV\"\n\nTOP 4: \"Filmové a muzikálové hity & písně Michala Davida\"\n\n„Richard Müller a unplugged“\nV každém finálovém večeru zazpívali soutěžící společnou píseň, Příběh nekončí. Autorem je Pavol Habera.\n"}
{"id": "875341", "url": "https://cs.wikipedia.org/wiki?curid=875341", "title": "Plato (Moravskoslezské Beskydy)", "text": "Plato (Moravskoslezské Beskydy)\n\nPlato je lokalita v Moravskoslezských Beskydech, v části Zadní hory, na jih od vrchu Travný, na sever se pak tyčí Vysoký Rykali. Východním směrem od Plata se nachází samota Travenská chata a roztroušená zástavba horské osady Kocuří, místní části obce Morávka. Na západ od lokality byly vystavěny osady obce Krásná – Zlatník, Sihly a o něco více na jih Vyšní Mohelnice.\n\nPlato zároveň slouží jako turistický rozcestník. Vychází odtud žlutě značená turistická stezka směrem k osadě Zlatník, která se na Platu odpojuje od zelené turistické značky vedoucí z osady Visalaje na Travný a Morávku.\n\n"}
{"id": "875347", "url": "https://cs.wikipedia.org/wiki?curid=875347", "title": "Antropogenní půda", "text": "Antropogenní půda\n\nAntropogenní půda (antrozem) je zvláštní pedologická kategorie půd u kterých byl půdotvorný proces zásadním způsobem ovlivněn činnosti lidí. Tyto půdy mají specifickou půdní chemii, fyziku a hydrologii. \n\nTakovéto půdy vznikají nejčastěji výraznou modifikací či pohřbením původních půdních horizontů či přemístěných materiálů případně melioračními opatřeními. Antropogenní půda se vytváří různými způsoby, podle toho jaký je podkladový substrát, jaké jsou dostupné meliorační zeminy, na předpokládaném využívání vytvořené půdy a na ekonomických a technologických možnostech. Vytváření zemědělsky využitelné antropogenní půdy nejčastěji v praxi probíhá na plošně rozsáhlých výsypkách zůstávajících po těžbě uhlí a jiných prvotních průmyslových surovin, po kalových a popílkových nádržích jakož i po vyrovnávání poklesů nivelety v poddolovaných oblastech tzv. rekultivací devastovaných území.\n\nNa podkladových materiálech které mívají deficit vhodných minerálů a bývají silně kyselé v důsledku pyritické síry nebo jinak toxické se používá kombinovaných překryvů. Spodní vrstva je nejčastěji tvořena kombinaci sprašové hlíny a bentonitu o tloušťce asi 20 cm a horní vrstva humózní zeminou, ornici, o tloušťce 30 až 40 cm.\n\nPro vytvoření užitné antropogenní půdy se zpravidla na takto navršené půdě počítá s biologickým oživením pěstováním melioračních plodin po dobu šesti až osmi let. Často se s antropogenními půdami počítá jako s místy pro plantáže rychle rostoucích energetických plodin, vytvoření rekreačních oblastí nebo jen pro ozelenění krajiny. Intenzivní zemědělská činnost se na nich neplánuje.\n\nTouto lidskou činností zásadně ovlivněná půda se v České republice vyskytuje převážně v průmyslových oblastech. Z celkového zemědělského půdního fondu zabírá asi 0,3 %, nejvíce je ji v severních Čechách okolo 0,7 %. \n\nV souvislostí s měnicími se mezinárodními systémy značení půd se antropogenní půda (označována AN) podle nové nomenklatury půd v ČR začleňuje do referenční třídy Antroposoly.\n\n\n"}
{"id": "875348", "url": "https://cs.wikipedia.org/wiki?curid=875348", "title": "Hiller VXT-8", "text": "Hiller VXT-8\n\nHiller VXT-8 Coleopter byl projekt americké experimentální koleoptéry společnosti Hiller Aircraft z konce 50. let 20. století. Byl inspirován zkušebním programem francouzské společnosti SNECMA, která vyvinula typ C.450 Coléoptère.\n\nJednalo se o koncepci jednomístného stroje schopného vertikálního vzletu a přistání (VTOL) s prstencovým křídlem obepínajícím štíhlý trup, v jehož přídi byl pilotní kokpit. Přistávací podvozek byl čtyřbodový s malými kolečkami na vnější části prstencové nosné plochy. Zkonstruován byl pouze pokusný model, který se v současnosti nachází v muzeu firmy Hiller (Hiller Aviation Museum) ve městě San Carlos v Kalifornii.\n\n\n"}
{"id": "875350", "url": "https://cs.wikipedia.org/wiki?curid=875350", "title": "Conrad Bain", "text": "Conrad Bain\n\nConrad Stafford Bain (4. února 1923, Lethbridge, Alberta, Kanada – 14. ledna 2013, Livemore, Kalifornie, USA) byl kanadsko-americký herec. Proslul zejména svojí rolí Phillipa Drummonda v situační komedii \"Diff'rent Strokes\" a jako Dr. Arthur Harmon v \"Maude\". Má bratra-dvojče jménem Bonar Bain.\n\nNarodil se 4. února 1923 v Lethbridge v Albertě v Kanadě. Žil v Livermore v Kalifornii. Od roku 1945 až do roku 2009 (její úmrtí) byl ženatý s Monikou Sloanovou. Měli spolu tři děti. Zemřel 14. ledna 2013 ve svém domě v Livermore v Kalifornii z přirozených příčin ve věku 89 let.\n\n"}
{"id": "875351", "url": "https://cs.wikipedia.org/wiki?curid=875351", "title": "Gaston Reiff", "text": "Gaston Reiff\n\nGaston Étienne Ghislaine Reiff (24. února 1921 Braine-l'Alleud – 6. května 1992 tamtéž) byl belgický atlet, běžec na dlouhé tratě, olympijský vítěz v běhu na 5000 metrů z roku 1948.\n\nV mládí začínal s boxem a fotbalem, později se orientoval na atletiku. Jeho první mezinárodní úspěch bylo 6. místo na mistrovství Evropy v běhu na 5 000 metrů v roce 1946.\n\nŽivotního úspěchu dosáhl na olympiádě v Londýně v roce 1948, když vyhrál v běhu na 5000 metrů. Ve finále běžel stále v čelní skupině, tři kola před cílem získal náskok až 30 metrů. Tuto ztrátu začal snižovat v cílové rovince Emil Zátopek, Reiff ho ale o dvě destiny sekundy porazil.\n\nDne 9. září 1948 vytvořil světový rekord v běhu na 2000 metrů časem 5:07,0. Následující sezónu, 12. srpna 1949, jako první v historii zaběhl 3000 metrů pod 8 minut (7:58,7). Svůj třetí světový rekord zaběhl 26. srpna 1952 na trati 2 míle, jeho čas byl 8:40,4. Ve všech třech případech vylepšil světové rekordy Gundera Hägga.\n\nNa mistrovství Evropy v Bruselu v roce 1950 vybojoval bronzovou medaili v běhu na 5000 metrů. Olympijské finále na stejné trati v Helsinkách v roce 1952 nedokončil. Během své kariéry získal 24 titulů mistra Belgie a 26krát vylepšil národní rekordy na různých běžeckých tratích. V roce 1951 byl držitelem belgických rekordů v bězích od 1000 do 10 000 metrů.\n\n"}
{"id": "875352", "url": "https://cs.wikipedia.org/wiki?curid=875352", "title": "Cyklotaxi", "text": "Cyklotaxi\n\nCyklotaxi je služba cyklistům, která obsahuje přepravu cyklilsty včetně jeho kola z místa A na místo B dle vzájemné domluvy. Služba je cyklisty žádaná především při závažných poruchách kol při jízdě, nepřízni počasí atp. Další příležitost kdy využít cyklotaxi je například při vyjížďce z velkého města kdy cesta za město trvá dlouho a je nepříjemnou součástí vyjížďky, to samé pak cesta zpět.\n\nTuto službu obvykle nabízejí cykloservisy a taxi společnosti.\n"}
{"id": "875354", "url": "https://cs.wikipedia.org/wiki?curid=875354", "title": "Evžen Quitt", "text": "Evžen Quitt\n\nEvžen Quitt (22. července 1933 Zlín – 19. srpna 2013) byl český geograf a klimatolog. V letech 1963 až 1972 vedl klimatologické oddělení ústavu a od roku 1993 působil v brněnské pobočce Ústavu geoniky Akademie věd České republiky. V akademii věd byl pracovně činný až do roku 2009. Je autorem klimatické regionalizace Československa, která byla v 70. letech publikována pod názvem \"Klimatické oblasti Československa\". V ní publikoval svoji zmíněnou klasifikaci klimatu.\n\n"}
{"id": "875357", "url": "https://cs.wikipedia.org/wiki?curid=875357", "title": "Vitamín D a chřipka", "text": "Vitamín D a chřipka\n\nExistuje několik propracovaných lékařských studií, zabývajících se účinky vitamínu D ve vztahu k chřipce (influenza) resp. dalším infekčním onemocněním dýchacích cest. Bylo zjištěno, že tento vitamín podporuje genovou expresi různých endogenních (vnitřních) antimikrobiálních peptidů (AMP), které vykazují širokou škálu působení proti bakteriím, plísním a konečně také virům. Níže uvedená zjištění ukazují, že náchylnost k onemocnění chřipkou se snižuje, pokud je organismus pravidelně vystavován (v bezpečném režimu) slunečnímu záření nebo pokud je v potravinách či olejových kapslích podáván právě vitamín D. Vzhledem k tomu, že hladina vitamínu D se v populaci v různých sezónních obdobích mění, existuje hypotéza, která dává do souvislosti vztah mezi nižší hladinou vitamínu D v populaci a epidemickým výskytem chřipky.\n\nDůležitým předpokladem studií, zabývajících se vlivem vitamínu D na virová respirační onemocnění je přesné stanovení hladiny tohoto vitamínu v krvi. Pro tyto účely se používá jeden z metabolitů vitamínu D kalcifediol tj. (25(OH)D), který přesně odráží kvantitativní stav vitamínu D v organismu. Jde o prehormon, vznikající hydroxylací vitamínu D v játrech V následující tabulce jsou stručně představeny některé studie, zabývající se vztahem mezi hladinou vitamínu D a výskytem infekčních respiračních onemocnění.\nAčkoliv výše uvedené studie jsou z nedávné doby, zkušenosti a důkazy o působení vitamínu D jako preventivní látky proti nachlazení horních cest dýchacích existují již dlouho. Už v roce 1926 Smiley jako první popsal silný inverzní (obrácený) vztah mezi opalováním a výskytem infekcí horních cest dýchacích. Zároveň tento vztah dal do souvislosti s poruchou vitamínového metabolismu, který má přímou souvislost se slunečním zářením, kterého je nedostatek během zimních měsíců, během nichž se právě příslušné infekty vyskytují nejčastěji (viz v češtině známé pořekadlo \"Kam nechodí slunce, tam chodí lékař\"). Termorshuizen F. se svými kolegy výše uvedený vztah prokázal u jednoročních dětí v Nizozemsku. Děti, které se slunci vystavovaly nejméně, měly dvojnásobnou pravděpodobnost, že se u nich objeví kašel oproti dětem, které v příslušné skupině naopak byly slunci nejvíce vystaveny (v bezpečném režimu). V případě rýmy (rhinitis), je tato pravděpodobnost trojnásobná. Zajímavé výsledky poskytla rovněž dlouhodobá studie z ruského sportovního prostředí, kde aplikace horského slunce 2 x týdně po dobu tří let u 410 mladých atletů trojnásobně snížila počet dní sportovní absence a snížila nemocnost virovými respiračními onemocněními o 50 %.\n\nZajímavý poznatek k výše napsanému přinesl Liu et. al. Afroameričané mají přibližně poloviční hladinu 25(OH)D, což má zřejmý vliv na produkci antimikrobiálních peptidů. Tmavší pleť má velkou koncentraci melaninu, který chrání keratinocyty před UV zářením, které je zodpovědné za vytváření vitamínu D v kůži. V obdobích, kdy je sluneční záření nedostatečně dostupné, existuje běžné riziko zejména u dětí, že hladina vitamínu D poklesne pod normální průměrné hodnoty, ale u černošských dětí jsou příslušné dopady vyšší. Dowellova retrospektivní studie (srovnání dat za období 1939–1996) dokumentuje, že úmrtnost na zápal plic je v USA u černošských dětí dvojnásobná oproti bělochům, a to navzdory terapii moderními antibiotiky. Obecně platí, že průměrná hladina vitamínu D (resp. jeho aktivních metabolitů) v krvi se odvíjí od počtu slunečních dní na daném území (s přibližováním k pólům klesá), barvy pleti, či klimatických podmínek (inverze, smog, deštivé období atd.).\n\nMnoho studií nedávno upozornilo, že vitamín D se významně podílí na řízení některých genů, které jsou zodpovědné za produkci rozličných antimikrobiálních peptidů (jako např. katelicidinu), jež vykazují širokou škálu mikrobicidního účinku proti bakteriím, virům či plísním. Obecně platí, že antimikrobiální peptidy rychle likvidují lipoproteinové membrány zasažených mikroorganismů. Mezi zasahované membrány patří i ta, která obaluje virus influenzy. Antimikrobiální peptidy jsou součástí vrozené imunity, která se vyznačuje velkou rychlostí a nízkou specificitou (resp. pamětí) v boji proti hostiteli. Jsou obsaženy jak v epitelu sliznic (viz slizniční imunitní systém), tak ve fagocytech, kde jsou tyto peptidy součástí fagolyzozomů, tj. organel, které jsou zodpovědné za lýzu (rozklad) pozřených patogenů. Ve slizničním epitelu pomáhají tyto peptidy v obraně proti hostiteli tak, že vytvářejí jakousi antimikrobiální barikádu. Když totiž mikroby překonají imunitní obranu viskózní části sliznice a dostanou se k samotnému epitelu, dojde k aktivaci jakési záložní barikády, spočívající v rychlém vylučování antimikrobiálních peptidů jako např. β-defensinu 2 či již zmiňovaného katelicidinu. Důležitá je rovněž ta vlastnost antimikrobiálních peptidů, která je zodpovědná za spouštění opravných mechanismů narušené tkáně, zajišťujících novotvorbu epitelu či cév (angiogeneze).\n\nÚvodem kapitoly si nejprve připomeňme, že rozličné formy vitamínu D patří mezi sekosteroidy, což jsou vlastně steroidy s jednou přerušenou vazbou steroidového kruhu.\n\nVliv vitamínu D je spojen zejména s přirozenou imunitou, přičemž bližší poznatky k tomuto vztahu se začaly objevovat zejména v letech 2004 až 2008. Nejprve Whiteova výzkumná skupina na McGillově univerzitě a potom dvě na sobě nezávislé skupiny (z University of California a z University of Los Angeles) prokázali, že aktivní forma vitamínu D [1,25(OH)2D] výrazně zvyšuje příslušnými geny podmíněnou tvorbu antimikrobiálních peptidů v bílých krvinkách. Bližší vysvětlení viz Whiteovystránky. Jak epiteliální buňky, tak makrofágy zvyšují vylučování antimikrobiálního katelicidinu po styku s patogenními mikroorganismy, přičemž toto vylučování je závislé právě na vitamínu D. Patogeny, stejně jako mikroorganismy, které běžně osidlují naše dýchací cesty (tzv. komenzálové), stimulují produkci enzymu hydroxylázy, který přeměňuje 25(OH)D na 1,25(OH)2D. Tento sekosteroid (hormon) následně aktivuje celou řadu genů zapojených do plicní imunity ve výše uvedeném smyslu.\n\nV makrofázích, jako důležitých reprezentantech tkáňové imunity, vitamín D potlačuje prozánětlivý cytokin interferon γ , tumor nekrotizující faktor α a interleukin 12. Dále snižuje množství (up-regulace) receptorů PAMP (pathogen associated molecular pattern), které umožňují rozpoznat prvkům imunitního systému molekuly, které slouží jako identifikátory příslušné cizorodé látky či organismu. V případě vitamínu D je spojení s omezením množství receptorů PAMP důležité ve vztahu ke keratinocytům. (pozn. tento vztah je mj. důležitý pro pochopení dermatoimunologického (imunita kůže) účinku vitamínu D resp. jeho derivátů např. v podobě kalcitriolu, který se lokálně užívá v léčbě lupénky pozn. překl.) Vitamín D tudíž zlepšuje lokální (slizniční) antimikrobiální kapacitu tím, že dovoluje rychle vyloučit příslušné endogenní antibiotika, a v témže čase tlumí akutní zánětlivé projevy zapřičiněné adaptivní imunitou.\n\nVitamín D může potenciálně hrát důležitou roli v prevenci jak chřipky, tak akutních respiračních infekcí. Vztah mezi hladinou vitamínu D a jeho imunoprotektivním účinkem se zdá být zřejmý. Samotná preventivní terapie je levná a bez závažných rizik. Výše naznačené souvislosti vedou mnohé odborníky k závěru, že problém nedostatku vitamínu D by měl být považován za důležitou otázku veřejného zdraví. \n\nAčkoliv se má za prokázané, že vitamín D má imunoprotektivní účinky, z článku nevyplývá žádné doporučení či konkrétní program, jak nejvhodněji vitamín D dlouhodobě užívat (UV záření, strava, potravinové doplňky, léčiva) pro účely příslušné prevence. Jako maximální bezpečná dávka, při které není nutné kontrolovat zejména hladinu vápníku v krvi (tzv. kalcémii), se považuje 1000–1200 IU denně při dlouhodobém užívání. Farmakologická suplementace vyššími dávkami vitamínu D z imunoprotektivních důvodů u citlivých jedinců je možná. V takovém případě se jedná o terapii, která spadá pod příslušnou lékařskou odbornost, a to mj. z důvodu, že dlouhodobé vyšší dávky vitamínu D mohou způsobit nežádoucí účinky způsobené perzistující vyšší hladinou vápníku v krvi (hyperkalcémie). Sama farmakologická terapie vitamínem D má primárně jiné indikace (prevence a léčba křivice, osteomalácie, podpůrná léčba osteoporózy či léčba hypoparathyreózy aj.). Vzhledem k tomu, že základním zdrojem vitamínu D je sluneční záření, je právě bezpečné opalování zřejmě nejvhodnějším nefarmakologickým způsobem získávání vitamínu D. Pokud toto není dostupné, jeví se jako vhodná alternativa doplnit jídelníček o potraviny, které vitamín D obsahují (např. 100 g lososa obsahuje cca 450 IU vit. D, Pstruh mořský 440 IU, nakládaný sleď 640 IU, šproty cca 500 IU aj. – vše na 100 g), další potraviny jsou třeba zde: Vitamin D v potravinách |.\n\n"}
{"id": "875360", "url": "https://cs.wikipedia.org/wiki?curid=875360", "title": "Petr Klhůfek", "text": "Petr Klhůfek\n\nPetr Klhůfek (* 15. listopadu 1965, Zlín) je bývalý český fotbalista, obránce. Po skončení aktivní kariéry působí jako fotbalový funkcionář.\n\nHrál za FC Tescoma Zlín. V české lize nastoupil v 93 utkáních a dal 8 gólů.\n\n"}
{"id": "875362", "url": "https://cs.wikipedia.org/wiki?curid=875362", "title": "Captieux", "text": "Captieux\n\nCaptieux je francouzská obec v departementu Gironde v regionu Akvitánie. V roce 2009 zde žilo 1 416 obyvatel. Je centrem kantonu Captieux.\n\n"}
{"id": "875363", "url": "https://cs.wikipedia.org/wiki?curid=875363", "title": "Cadillac (rozcestník)", "text": "Cadillac (rozcestník)\n\nCadillac může být:\n\n"}
{"id": "875364", "url": "https://cs.wikipedia.org/wiki?curid=875364", "title": "Zubr (pivo)", "text": "Zubr (pivo)\n\nZubr je značka piva vyráběného v pivovaru Přerov.\n\n\n\n"}
{"id": "875367", "url": "https://cs.wikipedia.org/wiki?curid=875367", "title": "Synagoga v Kolíně", "text": "Synagoga v Kolíně\n\nBývalá synagoga v Kolíně se nachází ve dvoře domu čp. 157 v ulici Na Hradbách. Zachovala se v původní podobě – na raně barokním štítu je hebrejský nápis o založení stavby roku 1642 v místech, kde již před rokem 1587 stávala starší synagoga, a také o jejím dokončení v roce 1696. Přístup do budovy je průchodem bývalé židovské školy, která v současnosti slouží jako sídlo městského informačního centra.\n\nV interiéru se dochovala klenba se štukovou dekorací, je zde umístěn barokní aron ha-kodeš asi z roku 1696 a pamětní deska obětem první světové války.\n\nK bohoslužbám se směla využívat do druhé světové války a pak po ní asi do roku 1955. Lustr a některé části zařízení interiéru jsou v současnosti umístěny v synagoze Temple Emmanuel v americkém Denveru. Od roku 1990 se objekt postupně restauruje a využívá pro kulturní účely.\n\n"}
{"id": "875370", "url": "https://cs.wikipedia.org/wiki?curid=875370", "title": "Stadion v Jiráskově ulici", "text": "Stadion v Jiráskově ulici\n\nStadion v Jiráskově ulici je fotbalový stadion, který se nachází v moravské Jihlavě. Nyní je používán pouze pro fotbalové zápasy Vysočiny Jihlava. Kapacita stadionu je 4 500 diváků.\n\nPočátky výstavby se datují na začátek padesátých let, kdy fotbalový oddíl ZSJ Jihlava sháněl pozemek pro svůj nový stadion. Pozemek dnešního stadionu byl klubem odkoupen v roce 1951, stavba se na něm začala v září téhož roku. Slavnostně otevřen byl v roce 1955 při příležitosti spartakiády, které se zúčastnilo na 10 000 cvičenců.\n\nNa začátku sedmdesátých let došlo k prvním úpravám. Došlo k modernizaci hrací plochy a atletické dráhy, co zde dříve stávala. V létě 1974 došlo ke stavbě jihozápadních krytých tribun, které byly otevřeny v červnu 1975. V roce 2002 došlo k modernizaci šaten a administrativní budovy. V letech 2005 až 2006 došlo ke stavbě nové severní tribuny, díky čemu byl stadion kompletně zastavěn. Při stavbě došlo ke zrušení staré atletické dráhy.\n\n"}
{"id": "875373", "url": "https://cs.wikipedia.org/wiki?curid=875373", "title": "Pavao Štoos", "text": "Pavao Štoos\n\nPavao Štoos (10. prosince 1806, Dubravica, Rakousko – 30. března 1862, Prokupsko, Rakousko) byl chorvatský básník, obrozenec, účastník ilyrského hnutí.\n\nŠtoos pocházel z vesnického prostředí, jeho rodiče byli prostí sedláci.\n\nSpolu s Ljudevitem Gajem přispíval do časopisu Danica. Sepsal několik textů, ve kterých vyjádřil svoji nespokojenost nad vývojem v Chorvatsku, především s odnárodňováním obyvatelstva (\"Vre i svoj jezik zabit Horvati hote ter drugi narod postati\", \"Srce od plača ne mrem zdržati\"). Jeho nejznámější básní byl \"Kip domovine\" (Socha vlasti). Kromě literární činnosti se věnoval také hudbě a nějakou dobu pracoval v Prokoupsku jako farář.\n\nPsal jak ve štokavském, tak i v kajkavském nářečí chorvatského jazyka.\n"}
{"id": "875380", "url": "https://cs.wikipedia.org/wiki?curid=875380", "title": "Michel Quint", "text": "Michel Quint\n\nMichel Quint (* 17. listopadu 1949, Leforest, Nord-Pas-de-Calais) je francouzský spisovatel.\n\nStudoval klasickou literaturu a divadelnictví a poté se věnoval pedagogické činnosti. Svou literární kariéru zahájil psaním pro Théâtre Ouvert, France Culture a fejetonů pro rádio. Později začal psát detektivky a v roce 1989 obdržel Grand prix de littérature policière za \"Billard à l'étage\". Velmi známým se stal jeho román \"Effroyables Jardins\", vydaný v roce 2000 v edici Joëlle Losfeldové. Má pouze 64 stran, dočkal se překladů do mnoha jazyků a filmové adaptace.\n\n\n"}
{"id": "875381", "url": "https://cs.wikipedia.org/wiki?curid=875381", "title": "Římskokatolická farnost Svádov", "text": "Římskokatolická farnost Svádov\n\nŘímskokatolická farnost Svádov (lat. \"Schwadna\") je územní společenství římských katolíků ve Svádově a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Svádov pochází z roku 1188, která uvádí, že v místě byla plebánie spravovaná komendou johanitů. Po roce 1621 byla johanitská duchovní správa obnovena. Matriky jsou vedeny od roku 1668.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Svádov, která je tak spravována \"excurrendo\".\n\nŘímskokatolická farnost Svádov\n\n"}
{"id": "875385", "url": "https://cs.wikipedia.org/wiki?curid=875385", "title": "HF/DF", "text": "HF/DF\n\nHigh-frequency direction finding (HF/DF) byl vysokofrekvenční směrový radiozaměřovač vyvinutý během druhé světové války. Přístroj byl znám rovněž pod přezdívkou Huff-Duff. Umožňoval zaměření rádiového vysílání německých ponorek z palub eskortních lodí. HF/DF je, společně s radarem a prolomením německých šifer, řazen mezi tři primární faktory, které přispěly k vítězství spojenců v bitvě o Atlantik.\n\nNěmecké ponorky byly během svých operací proti spojeneckým konvojům v častém rádiovém styku s velitelstvím, které koordinovalo nasazení ponorkových vlčích smeček. Vyvinutí vysokofrekvenčních směrových přístrojů pro eskortní lodě jim umožnilo určit směr a odhadnout vzdálenost, ve které se německé ponorky nachází. Bylo pak možné ponorku napadnout či konvoj odklonit z nebezpečné oblasti (stalo se tak například v bitvě o konvoj HX-229). Britské královské námořnictvo proto do počátku roku 1943 vybavilo systémem HF/DF všechny své eskortní lodě.\n"}
{"id": "875390", "url": "https://cs.wikipedia.org/wiki?curid=875390", "title": "Aprilia Shiver 750 GT", "text": "Aprilia Shiver 750 GT\n\nAprilia Shiver 750 GT je motocykl kategorie naked bike, vyvinutý italskou společností Aprilia.\n\nVýroba modelu byla zahájena v roce 2009. Je vybaven elektronickým plynem Ride by Wire se třemi provozními režimy Sport, Touring a Rain. Režim Sport je s plným výkonem a maximálním točivým momentem, režim Touring je omezený a režim Rain snižuje výkon o 25%. Je dodáván se systémem ABS bez možnosti deaktivace. Model je dodáván i s výkonem omezeným na 25kW.\n\n\n"}
{"id": "875394", "url": "https://cs.wikipedia.org/wiki?curid=875394", "title": "Atletika na Letních olympijských hrách 2004 – 100 metrů muži", "text": "Atletika na Letních olympijských hrách 2004 – 100 metrů muži\n\n"}
{"id": "875395", "url": "https://cs.wikipedia.org/wiki?curid=875395", "title": "Rozhledna na Králickém Sněžníku", "text": "Rozhledna na Králickém Sněžníku\n\nRozhledna na Králickém Sněžníku (německý název \"Kaiser-Wilhelm-Turm\" nebo \"Glatzer Schneebergturm\", polský název \"Wieża widokowa na Śnieżniku\") se nacházela na polské straně Králického Sněžníku. V 70. letech 20. století byla rozhledna zbořena, v současnosti zde spatříme pouze ruiny.\n\nProjekt na výstavbu věže navrhl architekt Felix Henry z Wrocławi, zhotovitelem stavby byla zednická skupina mistra Emila Giessera z Kladska. Vyhlídková věž byla navržena jako dvojvěž, připomínající architekturu středověkých staveb.\n\nStavba věže započala dne 17. července roku 1895 a to díky iniciativě Kladského horského spolku, zkráceně GGV (německý název \"Glatzer Gebirgsverein\", polský název \"Kłodzkie Towarzystwo Górskie\"). Podmínky pro výstavbu vyhlídkové věže na vrcholu hory byly velmi obtížné a to z důvodu nízkých teplot a sněhové pokrývce, která vydrží na vrcholu až 8 měsíců v roce. Z tohoto důvodu byla stavba rozvržena do několika let, stavělo se pouze v letním období. V prvním roce od zahájení výstavby, bylo během 69 dnů vystavěno pouhých 8 metrů z celkové výšky věže, veškeré prace byly pro nepříznivé povětrnostní podmínky ukončeny dne 5. října.\n\nV následujícím roce byly stavební práce zahájeny až 8. června roku 1896, neboť přístupová cesta na vrchol hory byla ještě pokryta sněhem. K 1. říjnu, kdy byly dokončeny veškeré stavební práce, se věž tyčila do výše 17 metrů. Nicméně listopadová bouře zničila lešení na stavbě.\n\nV roce 1897 začaly stavební práce na konci května, trvaly 88 dní. V té době byla věž zvýšena o dalších 8 metrů. Během roku 1898 byla dokončena zbývající část věže, přesněji dne 27. srpna. V témže roce pokračovaly stavební práce týkající se vnitřní výstavby schodiště, omítek atd. Veškeré práce byly dokončeny 14. října. Napřesrok se pouze jednalo o dokončovací práce, související se slavnostním otevřením věže.\n\nStavební kámen pocházel z místních zdrojů, písek z vrcholu hory. Voda byla získávána z nedalekého pramene řeky Moravy. Z Pekielnej doliny v okolí města Polanica-Zdrój, byl dovezen pískovec určený pro architektonické detaily.\nDne 9. července roku 1899 byla věž uvedena do provozu, ve své době nesla jméno německého císaře Viléma I. Pruského (německý název \"Kaiser-Wilhelm-Turm\" nebo \"Glatzer Schneebergturm\").\n\nNižší 17 metrová válcová věž měla tři patra, na jejímž vrcholu se nacházela kruhová vyhlídková terasa zakončena cimbuřím. Vyšší válcová věž se skládala z 6 pater, dosahovala výšky asi 33,5 m, na jejím vrcholu byla rovněž kruhová vyhlídková terasa zakončena cimbuřím, kde se také nacházela pozorovací věžička s dalekohledem a čtyři tabulky popisující panoráma. Do stavby se vcházelo z vyšší věže přes okrouhlý rozlehlý sál s obloukovými okny. Zde byla mezi pěti vysokými sloupy umístěna busta německého císaře Viléma I. Pruského, jejímž autorem byl Franz Thamm z městečka Lądek-Zdrój a pamětní deska připomínající vznik stavby. Z tohoto sálu vedlo kovové, spirálové schodiště nitrem nižší věže na nižší vyhlídkovou terasu. Odtud pak vedlo spirálové schodiště nitrem vyšší věže na druhou vyhlídkouvou terasu, která se nacházela ve výšce 29,9 m. Na úpatí věží se nacházela i dřevěná horská chata s verandou, která byla do této podoby přestavěna v roce 1906, v souvislosti se vzrůstajícím zájmem turistů. Toto rozšíření posléze přineslo problémy v podobě padajícího ledu z věží, který poškodil její střechu. Ve své době sloužila chata hostinci a obchodu se suvenýry.\n\nPo druhé světové válce se věž ocitla na polské straně hranice. V roce 1948 byla věž opravena Polským tatranským spolkem, zkráceně PPT (polský název \"Polskie Towarzystwo Tatrzańskie\"). Dne 22. srpna téhož roku, ku příležitosti rekonstrukce věže a 75. výročí PPT, zde Polský tatranský spolek instaloval pamětní desku. Poté byla věž bez většího zájmu, základní péče a údržby ponechána nepříznivým povětrnostním podmínkám na vrcholu hory, což vedlo k její degradaci. Z nedostatku finančních prostředků na opravy bylo v roce 1973 rozhodnuto věž strhnout. Samotná demolice věže proběhla 11. října 1973. V rozvalinách rozhledny byla následující den nalezena členy horské služby ona pamětní deska, kterou později přemístili do Starého Města. Po několika letech se pamětní deska na Sněžník vrátila, avšak ne na vrchol hory, nýbrž do horské chaty „Na Sněžníku“. V současnosti zde spatříme pouze ruiny. I dnes se hovoří o tom, že demolice této vyhlídkové věže byla přinejmenším ukvapená.\n\n\nNa vrchol hory vede několik turistických stezek. Po žluté turistické značce se lze na vrchol hory vydat z Horní Moravy, také po červené turistické značce, která vede z vrcholu hory na jihovýchod k sedlu pod horou Stříbrnická. Z Polska se pak lze na vrchol hory vydat po zelené turistické značce a to z Kladského sedla (polský název \"Przełęcz Płoszczyna\").\n\n\n"}
{"id": "875396", "url": "https://cs.wikipedia.org/wiki?curid=875396", "title": "Německo na Letních olympijských hrách 1996", "text": "Německo na Letních olympijských hrách 1996\n\nNěmecko na Letních olympijských hrách v roce 1996 reprezentovala výprava 466 sportovců (279 mužů and 187 žen) v 26 sportech.\n\n"}
{"id": "875408", "url": "https://cs.wikipedia.org/wiki?curid=875408", "title": "Kaple svatého Cyrila a Metoděje (Hamiltony)", "text": "Kaple svatého Cyrila a Metoděje (Hamiltony)\n\nKaple svatého Cyrila a Metoděje v Hamiltonech, místní části Vyškova, je římskokatolická kaple ve farnosti Vyškov-Dědice. Podle místní tradice u pramene Strachotínka kázali sv. Cyril a Metoděj, a proto zde byl v roce 1871 posvěcen (položen) základní kámen a v roce 1876 dostavěna pseudogotická kaple (novogotický styl). Na sklonku 19. století se u ní konávaly tábory lidu, na nichž často vystupoval i Antonín Cyril Stojan. Kaple je vysoká 17 m, dlouhá 10 m a široká 7 m.\n\nPověst praví, že bratři ze Soluně šli jednoho dne, když bylo horko, moravským krajem, a došli na toto místo. Zde je očekávala spousta místních obyvatel a lidí, kteří přišli z okolí. Cyril (Crhota, Konstantin) vylezl na balvan a povídal shromáždění o tom, co je účelem jeho příchodu a příchodu jeho bratra Metoděje (Strachota), o tom, co je to zákon lásky, o pravém Bohu, o plnění jeho příkazů, a o bratrství všech lidí. Bylo opravdu hodně horko, když tu kazatel náhle klesl do rukou nejbližších posluchačů. Metoděj udeřil patou do skály, čímž vyvolal proud studené vody, jíž omdlelého Cyrila vzkřísil. Takto tehdy vznikla studánka, která byla podle svého původce Strachoty pojmenována Strachotínka (Strachotinka).\n\nPokládání základního kamene 5. července 1871 mělo tento program (členem slavnostního výboru P. František Pavlík, kaplan v Dědicích: staročeský chorál \"Splyňte vy slovanští jazykové\", svěcení kamene a pronášení hesel, slavnostní kázání, sbor \"Svatí bratři ze Soluně\".\n\nPrvní mše svatá byla sloužena 5. července 1876. V roce 1878 byla kaple posvěcena vyškovským děkanem Janem Michem. Za 1. světové války byl z kaple sundán zvon pro válečné účely. Nový zvon byl posvěcen v roce 1922. V roce 1941 se kaple stala součástí německé vojenské střelnice. Farnosti byla kaple vrácena po skončení 2. světové války v roce 1945. V roce 1952 byla státem vyvlastněna. Farnosti pak byla kaple vrácena v roce 2002, kdy začala celková oprava. Práce byly dokončeny po dvanácti letech v roce 2014.\n\nKaždý rok se zde 5. července koná církevní pouť. Pravidelně zde řečnil bývalý dražovský farář a poslanec dr. A. C. Stojan, pozdější arcibiskup olomoucký. Je chráněna jako kulturní památka České republiky.\n"}
{"id": "875421", "url": "https://cs.wikipedia.org/wiki?curid=875421", "title": "Hladovka (okres Tvrdošín)", "text": "Hladovka (okres Tvrdošín)\n\nHladovka je obec na Slovensku, v okrese Tvrdošín v Žilinském kraji.\n\nV roce 2011 zde žilo 1 015 obyvatel.\n"}
{"id": "875431", "url": "https://cs.wikipedia.org/wiki?curid=875431", "title": "Římskokatolická farnost Sloup v Čechách", "text": "Římskokatolická farnost Sloup v Čechách\n\nŘímskokatolická farnost Sloup v Čechách (něm. \"Bürgstein\") je územní společenství římských katolíků ve Sloupu v Čechách a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPůvodní kostel ve Sloupu byl vybudován již ve 14. století. Na jeho místě byl dnešní kostel vystavěn v 18. století.\n\nNa „skalním hradě“ ve Sloupu žili v 17. a 18. století poustevníci (Ivanité), z jejichž dob se na hradě dochoval do skály tesaný jednolodní kostel a křížová chodba. V roce 1724 byla vybudována filiální kaple sv. Václava ve Svojkově.\n\nVe skalním údolí u Svojkova, v tzv. Modlivém Dole vzniklo v 18. století malé poutní místo, které bylo zpočátku církví neschváleno, a poutě sem zakazovány. V roce 1806 bylo poutní místo oficiálně uzavřeno, avšak v 19. století poutím sem již nikdo nebránil (prý se sem jezdil modlit i penzionovaný císař Ferdinand I. Dobrotivý, který měl letní sídlo na zámku v nedalekých Zákupech). V roce 1903 byla kaple upravena na Lourdskou jeskyni. Poutní místo je dodnes živé.\n\nFara ve Sloupu byla obsazena knězem až do 70. let 20. století, poté začala být administrována z Nového Boru, a tak je tomu dodnes. Za doby totality se o důchodce, ubytované na sloupském zámku staraly řeholní sestry sv. Vincence.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "875459", "url": "https://cs.wikipedia.org/wiki?curid=875459", "title": "Nord 500 Cadet", "text": "Nord 500 Cadet\n\nNord 500 Cadet (později po fúzi Nord Aviation se společností Aérospatiale přejmenován na Aérospatiale N 500) byl francouzský experimentální konvertoplán postavený pro výzkumné účely společností Nord Aviation koncem 60. let 20. století. Šlo o konvertoplán s překlopnými zaplášťovanými vrtulemi (koncepce „Tilt Duct“). Letadlo bylo schopno vertikálního vzletu a přistání (VTOL).\n\nKonvertoplán Nord 500 Cadet byl jednomístný experimentální stroj sloužící jako testovací platforma pro koncepci „Tilt Duct“ (zaplášťovaná překlopná vrtule). Uzavřená kabina obsahovala vystřelovací sedačku. Dva turbohřídelové motory Allison 250-C18 (některé zdroje uvádí typy Allison T63-A5T nebo Allison T63-A-5A) se nacházely na bocích trupu v jeho zadní části. Přes propojené hřídele poháněly dvojici pětilistých vrtulí o průměru 1,5 m umístěných na krátkých křídlech. Zaplášťované vrtule byly otočné i s malou částí křídla. Na zadní části vrtulových prstenců se nacházel systém řídících ploch. Otáčení kolem svislé osy zajišťoval diferenciální tah, kolem podélné osy rozdílné klopení jednotlivých vrtulí a kolem příčné osy společné naklápění vrtulí.\n\nPrvní prototyp byl postaven na jaře 1967 a používal se k pozemním a mechanickým testům. Druhý prototyp uskutečnil svůj první vznes (připoutaný na lanech) v červenci 1968.\n\nV roce 1970 se firma Nord Aviation sloučila s jinou francouzskou leteckou společností Aérospatiale Corporation a letadlo bylo přejmenováno na Aérospatiale N 500. Plánovala se stavba upravené a výkonnější verze, ale program byl v roce 1971 zrušen. Konvertoplán nikdy nepřešel do horizontálního letu, nedosáhl tak rychlosti 350 km/h, se kterou se počítalo.\n\nData z:\n\n\n\n\n"}
{"id": "875462", "url": "https://cs.wikipedia.org/wiki?curid=875462", "title": "Černý vlk (film)", "text": "Černý vlk (film)\n\nČerný vlk (1971, anglicky The Black Wolf, německy Der schwarze Wolf) je československý kriminální film režiséra Stanislava Černého podle stejnojmenné předlohy Karla Fabiána.\n\n\n"}
{"id": "875465", "url": "https://cs.wikipedia.org/wiki?curid=875465", "title": "Dorothee Sölleová", "text": "Dorothee Sölleová\n\nDorothee Steffensky-Sölleová, rodným příjmením \"Nipperdey\" (3. září 1929 Kolín nad Rýnem – 27. dubna 2003 Göppingen) byla německá protestantská teoložka, představitelka křesťanského směru teologie osvobození, pacifistka, spisovatelka a autorka termínu „křesťanský fašismus“. \n\nKe klíčovým dílům se řadí kniha \"Gott denken\" (Myšlení o Bohu), vydaná v roce 1990.\n\nNarodila se v roce 1929 do rodiny soudce Hanse Carla Nipperdeye. Vystudovala teologii, filosofii a literaturu na univerzitě v Kolíně nad Rýnem. Následně krátce vyučovala v Cáchách a poté se vrátila na kolínskou \"alma mater\", kde se roku 1971 habilitovala. Následně odjela učit do Spojených států, kde v roce 1975 úspěšně podstoupila jmenovací řízení a na newyorském Union Theological Seminary získala řádnou profesuru v oboru systematická teologie. V roce 1987 se vrátila do Evropy, kde postupně přednášela v Kasselu, Basileji a konečně v Hamburku, v němž se roku 1994 stala mimořádnou profesorkou. Podle svých slov ji nejvíce ovlivnili myslitelé Søren Kierkegaard, Dietrich Bonhoeffer, Rudolf Bultmann a Martin Buber.\n\nJako levicově smýšlející pacifistka vystupovala proti Vietnamské válce, zbrojení v rámci bipolárního konfliktu a nespravedlnostem v rozvojovém světě. V období 1968–1972 organizovala politicky zaměřené večerní modlitby „Politisches Nachtgebet“, na nichž se scházeli právníci a věřící dalších profesí. Za blokování amerických základen na německém území byla dvakrát odsouzena.\n\nPrvním mužem se v roce 1954 stal malíř Dietrich Sölle. Do manželství se narodily tři děti, syn Martin (* 1956) a dcery Michaela (* 1957) a Caroline (* 1961). Po rozvodu si v roce 1969 vzala Fulberta Steffenskyho, s nímž měla dceru Mirjam (* 1970). Zemřela v dubnu 2003 na infarkt myokardu.\n\n\n"}
{"id": "875473", "url": "https://cs.wikipedia.org/wiki?curid=875473", "title": "2013 v loďstvech", "text": "2013 v loďstvech\n\nTento článek obsahuje významné události v oblasti loďstev v roce 2013. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "875479", "url": "https://cs.wikipedia.org/wiki?curid=875479", "title": "Zelná placka", "text": "Zelná placka\n\nZelná placka je pokrm připravovaný z kysaného zelí, mouky, tuku a dalších surovin. Je charakteristický zelnou chutí.\n\n\nZelnou placku lze vylepšit např. přidáním uzeného masa.\n\nHladká mouka se spolu se sádlem, vymačkaným pokrájeným zelím, solí a vejcem zpracuje na vále. Vzniklá hmota se vyválí na placku širokou přibližně 3/4 centimetru, která se přenese na plech vymazaný sádlem (lze péct na pečícím papíře). Poté se může rozkrájet na menší kousky, např. malé čtverečky. Peče se v prudší troubě do růžova (přibližně na 200°C).\n\n"}
{"id": "875485", "url": "https://cs.wikipedia.org/wiki?curid=875485", "title": "Fragile", "text": "Fragile\n\nFragile může být:\n\n\nfragile – mezinárodní poštovní označení křehkých zásilek\n"}
{"id": "875486", "url": "https://cs.wikipedia.org/wiki?curid=875486", "title": "Hieronymus Eustach Brinke", "text": "Hieronymus Eustach Brinke\n\nHieronymus Eustach Brinke (30. září 1800, Jedlová v Orlických horách – 7. září 1880, Jedlová v Orlických horách) byl první starosta obce Jedlová, tkadlec, štemplíř, příležitostný tesař a písmák.\n\nJe znám především díky svým básním a kronice obce Jedlová, básník, autor hymny domácích tkalců Weberlied. Jeho Kronika obce Jedlové z let 1816-1879, zachovaná bohužel jen v překladu Jana Balcara z Bystrého z roku 1960, je při absenci starších archivních dokladů jedinečným pramenem z tohoto období.\n\nNarodil se v rodině německého domácího tkalce v Jedlové původní čp. 35 jako pátý z osmi sourozenců. V letech 1807-1812 navštěvoval školu v Jedlové a další dva roky pokračoval v nedělní opakovací škole. Od dětství musel pomáhat otci při řemeslu i malém hospodářství. Vyrůstal jako všichni zdejší vrstevníci v chudých a tvrdých poměrech, když např. dostal v sedmnácti letech první boty, považoval to za tak mimořádnou událost, že to zapsal do kroniky. Tkalcovskému řemeslu se vyučil u svého otce a doma pracoval i nadále. Při biřmování ve Velkém Uhřínově přijal druhé jméno Eustach, kterým se také později podepisoval. Dne 27. 11. 1823 se oženil s o dva roky starší Mariannou Hartwichovou, se kterou měl sedm dětí. V roce 1830 převzal od otce, který odešel na výměnek, rodnou chalupu. Živil se v zimě za stavem a v létě tesařskou prací v okolí. V roce 1837 byl jako tkalcovský mistr jmenován přísežným prohlížečem pláten, tzv. štemplířem. Povinností štemplíře bylo za malý krejcarový příjem kontrolovat všechny utkané kopy pláten, zda mají zákonem stanovené míry, a na důkaz správnosti je orazítkovat. Touto funkcí bývali pověřování vysloužilí vojáci nebo osoby, které byly ve svém okolí uznávanou autoritou.\n\nPo zrušení vrchnostenských patrimoniálních úřadů při zavedení obecní samosprávy, ke kterému došlo v důsledku revoluce roku 1848, byl 10. 9. 1850 zvolen prvním starostou Jedlové, i když byl jen chalupník. Jak zapsal do své kroniky, již v prosinci 1850 žádal o zproštění úřadu starosty, neboť nespokojení větší rolníci jej pokořovali a pronásledovali. Nebylo mu však vyhověno ani při dalších žádostech o zproštění funkce, v březnu 1861 byl zvolen opět a úřadu se konečně zbavil až po volbách v roce 1864.\n\nManželka mu zemřela 13. 12. 1853 a byla pochována na hřbitově u kostela svatého Matouše. Po její smrti napsal více než 100 básní, z nichž nejznámější jsou Weberlied (Tkalcovská) a Brautmesse (Svatební mše), která je psána v místním německém dialektu. Jeho básnické dílo bylo vydáno v roce 1936 v Praze.\n\nJe pohřben po boku své ženy u kostela v Jedlové.\n\n\n\n"}
{"id": "875488", "url": "https://cs.wikipedia.org/wiki?curid=875488", "title": "Hannah Murrayová", "text": "Hannah Murrayová\n\nTegan Lauren-Hannah Murrayová (* 1. července 1989) je anglická herečka. Nejvíce je známa díky své roli Cassie Ainsworthové v dramatickém teen seriálu od E4, \"Skins\", mezi lety 2007 a 2008, ale v roce 2012 se proslavila i seriálem HBO \"Hra o trůny\" (\"Game of Thrones\").\n\nHannah Murrayová se narodila a vyrůstala v Bristolu. Její rodiče působili na místní univerzitě, otec jako profesor a matka jako výzkumná technička. Získal titul na Queens 'College v Cambridge. Ve filmu poprvé účinkovala, když jí bylo 16 let, tedy v roce 2007. Jednalo se o roli ve filmu \"Skins\" (TV seriál), a i když před tímto seriálem nikde nehrála, získala si velký úspěch.\n\nKdyž bylo Hannah 16 let, doslechla se o konkurzu pro mladé herce v Bristolu. Tento konkurz byl pro seriál \"Skins\", kde nakonec Hannah získala jednu z hlavních rolí a později i velký úspěch. Právě za roli Cassie Ainsworthové získala cenu diváků BAFTA. Cassie Ainsworthová je mladá studentka se sebedestruktivními sklony a problémy s přijímáním jídla. V tomto seriálu si zahrála celkem 22 epizod, než odešla ke konci druhé série.\n\nPo \"Skins\" získala i roli ve filmu \"V Bruggách\", ale scéna, kde se její postava nacházela, byla z výsledného filmu vystřižena. Následující rok hrála v televizním filmu \"Slečna Marplová: Proč nepožádali Evanse?\" a v roce 2009 si zahrála celkem ve třech snímcích; \"Chatroom\", \"Lůno\" a \"Mimo podezření: Rudá Dahlia\" (TV seriál).\n\nDne 8. srpna 2011 HBO potvrdilo, že Hannah Murray ztvární postavu Fialky. V roli Fialky se Hannah začala objevovat při natáčení 2. série a stále se objevuje i v páté sérii. Fialka je mladá žena žijící v malé tvrzi za Zdí, kde žije s několika jinými ženami a otcem. Odtud ji odvede Samwell Tarly (John Bradley). V roce 2013 hrála ve filmu \"God Help The Girl\", kde ztvárnila postavu Cass.\n\n"}
{"id": "875489", "url": "https://cs.wikipedia.org/wiki?curid=875489", "title": "Zdravotní průkaz pracovníka v potravinářství", "text": "Zdravotní průkaz pracovníka v potravinářství\n\nZdravotní průkaz, neoficiálně nazývaný zdravotní průkaz pracovníka v potravinářství či potravinářský průkaz, je doklad, který v České republice podle § 19 zákona č. 258/2000 Sb., o ochraně veřejného zdraví, potřebuje ke své činnosti fyzická osoba, které přímo vykonává činnosti epidemiologicky závažné. Takovými činnostmi podle zákona jsou provozování stravovacích služeb, výroba potravin, jejich uvádění do oběhu, výroba kosmetických přípravků, provozování úpraven vod a vodovodů, provozování holičství, kadeřnictví, pedikúry, manikúry, solária, kosmetických, masérských, regeneračních nebo rekondičních služeb a provozování živnosti, při níž je porušována integrita kůže. Zdravotní průkaz musejí mít fyzické osoby, které při pracovních činnostech ve stravovacích službách, při výrobě potravin nebo při uvádění potravin do oběhu přicházejí do přímého styku s potravinami, pokrmy, zařízením, náčiním nebo plochami, které jsou ve styku s potravinami nebo pokrmy, fyzické osoby přicházející při pracovních činnostech v úpravnách vod a při provozování vodovodů do přímého styku s vodou a fyzické osoby přicházející při pracovních činnostech v ostatních jmenovaných činnostech do přímého styku s kosmetickými přípravky, jejich ingrediencemi nebo tělem spotřebitele. Kromě zdravotního průkazu musejí mít tyto osoby ještě znalosti nutné k ochraně veřejného zdraví. \n\nZdravotní průkaz před zahájením těchto činností vydává registrující poskytovatel zdravotních služeb v oboru všeobecné praktické lékařství nebo v oboru praktický lékař pro děti a dorost nebo poskytovatel pracovnělékařských služeb. Zdravotní průkazy vydané přede dnem účinnosti tohoto zákona se podle § 107 považují za zdravotní průkazy vydané podle tohoto zákona. Lze jej vystavit na dobu určitou nebo neurčitou. Cena za vyhotovení se pohybuje od 200 Kč. \n\nFyzická osoba vykonávající činnosti epidemiologicky závažné je povinna podrobit se lékařským prohlídkám a vyšetřením v případě, že je postižena průjmovým, hnisavým nebo horečnatým onemocněním nebo jiným infekčním onemocněním anebo je-li podezřelá z nákazy, vyskytuje-li se na pracovišti, v její domácnosti nebo v místě pobytu průjmové onemocnění nebo nařídí-li vyšetření rozhodnutím orgán ochrany veřejného zdraví. \n\nHygienické požadavky na stravovací služby a zásady osobní a provozní hygieny při činnostech epidemiologicky závažných stanovila prováděcí vyhláška 107/2001 Sb., poté nahrazená vyhláškou č. 137/2004 Sb., která byla novelizována vyhláškou č. 602/2006 Sb. Pracovník na průkazu svým podpisem potvrzuje, že správné zásady zná a že zná následky jejich porušení. Do roku 2001 požadavky stanovilo několik směrnic Ministerstva zdravotnictví ČSR - hlavního hygienika ČSR. \n\nZákon ani prováděcí předpis nestanoví podobu ani náležitosti průkazu a zákon k jejich stanovení nikoho nezmocňuje. Nakladatelství DITIS či nakladatelství SEVT dodávají tiskopisy nadepsané „Zdravotní průkaz pracovníka v potravinářství“. Rovněž zákon nestanoví, na jakou dobu se průkaz vydává. \n\nPadělání nebo úmyslná neoprávněná změna zdravotního průkazu je podle zákona o ochraně veřejného zdraví přestupkem, pokud se ho dopustí fyzická osoba vykonávající činnost epidemiologicky závažnou, a za tento přestupek je stanovena pokuta do výše 10 000 Kč. Zaměstnavatel se dopustí přestupku, pokud nezajistí, aby práci ve stanoveném případě vykonával pouze zaměstnanec, který má platný zdravotní průkaz, a za tento přestupek lze uložit pokutu do 2 milionů Kč. \n\n"}
{"id": "875490", "url": "https://cs.wikipedia.org/wiki?curid=875490", "title": "Třída Saryu", "text": "Třída Saryu\n\nTřída Saryu je třída oceánských hlídkových lodí indického námořnictva. Úkolem této třídy je ochrana zájmů Indie ve výlučné ekonomické zóně v okolí Andamanských a Nikobarských ostrovů. Jsou to vůbec největší indické hlídkové lodě. Celkem byly postaveny čtyři jednotky této třídy. Jediným zahraničním uživatelem třídy je Srí Lanka, která objednala dvě plavidla. Jsou to největší plavidla srílanského námořnictva.\n\nTřída je navržena a stavěna v Indii. Stavbu provedla indická loděnice Goa Shipyard Limited (GSL). PRo Indii byly postaveny čtyři jednotky.\n\nV dubnu 2013 byla objednána stavba dvou jednotek pro Srí Lanku, která je jediným zahraničním uživatelem třídy. Stavba první jednotky \"Sayurala\" byla zahájena 10. září 2014. Loď byla do služby přijata roku 2017 a v roce 2018 ji následovala její sesterská loď \"Sindurala\".\n\nJednotky třídy \"Saryu\":\nTrup je vyroben z oceli. Je vybaven aktivními ploutvovými stabilizátory pro zlepšení stability plavidla. Výzbroj tvoří jeden 76mm kanón OTO Melara Super Rapid v dělové věži na přídi. K blízké obraně slouží dva 30mm kanónové komplety AK-630M. Loď rovněž nese vrhače klamných cílů. Na zádi je rovněž přistávací plošina a hangár pro jeden střední vrtulník. Na palubě se dále nachází dva rychlé čluny RHIB. Pohonný systém tvoří dva diesely SEMT Pielstick. Lodní šrouby jsou dva. Nejvyšší rychlost dosahuje 25 uzlů.\n"}
{"id": "875493", "url": "https://cs.wikipedia.org/wiki?curid=875493", "title": "Římskokatolická farnost Ústí nad Labem-Krásné Březno", "text": "Římskokatolická farnost Ústí nad Labem-Krásné Březno\n\nŘímskokatolická farnost Ústí nad Labem-Krásné Březno je územní společenství římských katolíků v Krásném Březně a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě pochází z roku 1057. Od roku 1788 byly zde vedeny matriky. Nová farnost byla zřízena v roce 1897 a obsazena knězem v roce 1899.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Ústí nad Labem-Krásné Březno, která je tak spravována \"excurrendo\".\n\nŘímskokatolická farnost Ústí nad Labem – Krásné Březno\n\n"}
{"id": "875498", "url": "https://cs.wikipedia.org/wiki?curid=875498", "title": "Milan Jirásek (fotbalista)", "text": "Milan Jirásek (fotbalista)\n\nMilan Jirásek (* 14. května 1992, Chrudim, Československo) je český fotbalový záložník a bývalý mládežnický reprezentant, od ledna 2018 hráč klubu FC Baník Ostrava. Mimo Česko působil na klubové úrovni v Itálii a na Slovensku.\n\nSvoji fotbalovou kariéru začal ve Spartě Praha, odkud v průběhu mládeže přestoupil do Interu Milan. Klub se stal hráčovým prvním zahraničním angažmá. V roce 2010 se propracoval do A-týmu. V roce 2010 odešel na hostování do US Sassuolo Calcio a v létě 2011 se vrátil do Sparty. V zimním přestupovém období sezony 2012/13 zamířil hostovat do Senice. V létě 2014 se vrátil zpět do Sparty a ihned odešel na hostování s opcí do FK Teplice. V únoru 2015 zamířil na půlroční hostování s opcí do Baníku Ostrava. Před ročníkem 2015/16 Spartu definitivně opustil a přestoupil do klubu Bohemians Praha 1905, kde podepsal dvouletý kontrakt.<br>\nV lednu 2018 přestoupil do FC Baník Ostrava, kde podepsal smlouvu na dva a půl roku.\n\nMilan Jirásek v minulosti reprezentoval Českou republiku v mládežnických kategoriích. Postupně hrál za výběry do 16, 17, 18, 19 a 21 let.\n\n"}
{"id": "875499", "url": "https://cs.wikipedia.org/wiki?curid=875499", "title": "Suuwassea", "text": "Suuwassea\n\nSuuwassea (\"první hrom, zaslechnutý na jaře\") byl rodem sauropodního dinosaura ze skupiny Diplodocoidea, žijícího v období svrchní jury (asi před 156 až 151 miliony let) na území dnešních Spojených států (Carbon County, stát Montana). Zkameněliny tohoto dinosaura z čeledi Dicraeosauridae byly poprvé objeveny vědeckými expedicemi v letech 1999 až 2000, formálně popsán byl však podle neúplné postkraniální kostry až roku 2004. Jeho rodové jméno je odvozeno od nářečí místního indiánského kmene Crow (Havraní indiáni).\n\nTento bazální diplodokoidní sauropod byl velkým čtyřnohým býložravcem, příbuzným známějším obřím diplodocidům (\"Diplodocus\", \"Apatosaurus\", \"Supersaurus\" ad.) ze souvrství Morrison. Byl však podstatně menší než tyto rody, dosahoval totiž délky jen asi 15 metrů a hmotnosti kolem 5 tun. Podle paleontologa Thomase R. Holtze, Jr. byl dlouhý dokonce asi 21 metrů a vážil tolik, co čtyři sloni afričtí (zhruba 20 tun).\n\n\n"}
{"id": "875500", "url": "https://cs.wikipedia.org/wiki?curid=875500", "title": "Larissa Wilsonová", "text": "Larissa Wilsonová\n\nLarissa Hope Wilsonová (* 5. května 1989) je anglická televizní a filmová herečka z Bristolu. Nejvíce je známa pro svou roli Jal Fazerové v prvních dvou sériích seriálu \"Skins\".\n\nV únoru 2008 společně s Nicholasem Houltem předávala na Shockwaves NME Awards cenu zpěvačce Kate Nashové za Nejlepší sólovou zpěvačku.\n\nV červenci 2008 se objevila jako Rebecca Websterová v seriálu \"Holby City\".\n\nTaké si se svou kolegyní ze \"Skins\", April Pearsonovou (hrála Michelle), v roce 2009 zahrála v černé komedii \"Tormented\".\n\nV roce 2011 hrála Iris Basseyovou v pořadu od BBC, \"Shirley\".\n\n"}
{"id": "875503", "url": "https://cs.wikipedia.org/wiki?curid=875503", "title": "RP (třída složitosti)", "text": "RP (třída složitosti)\n\nV teorii složitosti je RP jednou z významných tříd složitosti. Obsahuje všechny problémy řešitelné pomocí randomizovaného Turingova stroje v polynomiálním množství času s tím, že na kladné odpovědi stroje je možno se spolehnout.\n\nRP je obvykle považována za třídu problémů, které jsou efektivně řešitelné (existují ale i další třídy považované za efektivně řešitelné, jako P a BPP), přesto není v této třídě problém najít i efektivně neřešitelné problémy (se složitostí například \"N\").\n\nRandomizovaný Turingův stroj není obvyklý standardizovaný pojem. Pro naši definici stačí nedeterministický stroj, s nejvýš dvěma možnostmi v každém kroku, jehož čas výpočtu je omezen polynomiálním časem a možné odpovědi jsou ANO, NE, NEVÍM (použito i pro nedokončené výpočty). Pravděpodobnost přijetí daného vstupu je možno definovat v kořeni stromu možných výpočtů indukcí od listů stromu, jakožto průměr hodnot následovníků (kde ANO dává hodnotu 1 a ostatní odpovědi 0). Obdobně je možno definovat pravděpodobnost odmítnutí , kde místo ANO, dává hodnotu 1 odpověď NE. Garantem příslušnosti problému/jazyka do třídy RP je algoritmus a , kde pro libovolné je a pro libovolné je .\n\nOznačení třídy v literatuře není zcela jednotné.\n\nMillerův-Rabinův test prvočíselnosti použitý v negaci k testování složenosti čísla byl dlouhou dobu argumentem pro to, aby testování složenosti čísla byl dobrým příkladem problému z RP. Vzhledem k tomu, že již víme, že testování složenosti/prvočíselnosti patří do P (což je podmnožinou RP), není to vhodný příklad.\n\nV současnosti je znám algoritmus na testování různosti polynomů více proměnných nad celými čísly (v obecném tvaru), který garantuje příslušnost tohoto problému do RP. Není přitom znám polynomiální algoritmus.\n\nPodmnožinou RP je P (P stroj nesmí náhodný generátor využívat, každý P stroj je i RP strojem).\n\nNadmnožinou je RP je BPP, (každý RP stroj kde odpovědi NEVÍM jsou nahrazeny odpověďmi NE je BPP strojem). \n\nZnámější nadmnožinou \"RP\" je NP, což je třída problémů rozhodnutelných v polynomiálním čase na nedeterministickém Turingově stroji (každý RP stroj je NP strojem). \n\nVztah tříd P a NP není dosud vyřešen, je možné, že se tyto třídy rovnají. Přestože důkaz zatím neexistuje, většina expertů věří, že P je vlastní podmnožinou NP. Více o tomto problému najdete v článku Problém P versus NP.\n"}
{"id": "875504", "url": "https://cs.wikipedia.org/wiki?curid=875504", "title": "Mills (příjmení)", "text": "Mills (příjmení)\n\nPříjmení Mills nosí více různých osobností:\n\n\n"}
{"id": "875507", "url": "https://cs.wikipedia.org/wiki?curid=875507", "title": "Place Pigalle", "text": "Place Pigalle\n\nPlace Pigalle (\"Pigallovo náměstí\") je náměstí v Paříži. Nachází se v 9. obvodu. Pod náměstím leží stanice metra \"Pigalle\".\n\nPůlkruhové náměstí o průměru asi 70 m leží na úpatí Montmartru u \"Boulevardu de Clichy\". Na náměstí směřují ulice \"Avenue Frochot\", \"Rue Frochot\", \"Rue Jean-Baptiste-Pigalle\", \"Rue Duperré\" a \"Boulevard de Clichy\".\n\nNáměstí bylo pojmenováno po francouzském sochaři Jean-Baptistu Pigallovi (1714-1785) a je známé více jako čtvrť Pigalle.\n\nNa náměstí a v přilehlých ulicích se na konci 19. století nacházely umělecké ateliéry a literární kavárny, z nichž nejznámější byla \"Nouvelle Athènes\".\n\n"}
{"id": "875510", "url": "https://cs.wikipedia.org/wiki?curid=875510", "title": "Rue Mouffetard", "text": "Rue Mouffetard\n\nRue Mouffetard je ulice v Paříži. Nachází se v 5. obvodu v Latinské čtvrti.\n\nUlice vede od křižovatky s \"Rue Thouin\" a končí na \"Square Saint-Médard\" u křižovatky ulic \"Rue Censier\" a \"Rue Pascal\". Ulice je orientována ze severu na jih. Směrem na sever pokračuje ulice \"Rue Descartes\" a na jihu na ni navazuje \"Avenue des Gobelins\". Ulice pozvolna klesá z kopce sv. Jeneviévy ke kostelu sv. Medarda.\n\nJedná se jednu z nejstarších ulic v Paříži. Podle prvních zpráv vedla ulice pravděpodobně v římské době v 1. století z tehdejší Lutetie do dnešního Ivry podél mont Lucotitius a po své pravé straně měla arènes de Lutèce. V prostoru lázní Cluny v Lucotetii se napojila na cardo, které odpovídalo dnešní ulici \"Rue Saint-Jacques\".\n\nVe 13. století to byla obyčejná cesta nesoucí jméno \"Mons Cetarius\" nebo \"Mons Cetardus\", francouzsky pak \"Mont-Cétard\" nebo \"Mont-Fétard\", ze kterého vzniklo posléze \"Moufetard \"a dnešní \"Mouffetard\". Ulice měla ale i jiná jména, na počátku 17. století \"Rue Saint-Marcel\" později \"Rue Saint-Marceau\".\n\nAž do poloviny 19. století vedla \"Rue Mouffetard\" přes řeku Bièvre u kostela sv. Medarda a dále na jih až k Barrière d'Italie (dnešní \"Place d'Italie\"). Měřila tedy přes 1500 metrů. Během přestavby Paříže prefekta Haussmanna byla její jižní část oddělena a vznikla z ní \"Avenue des Gobelins\".\n\"Rue Mouffetard\" je známá především hustotou malých obchodů. V horní části ulice až k \"Place de la Contrescarpe\" a k počátku sklonu k sv. Medardovi má množství restaurací a barů. Tato část je turisticky velmi navštěvovaná a je velmi aktivní v noci. V dolní části ulice až ke křižovatce s ulicí \"Rue Jean-Calvin\" se konají každodenní trhy.\n\n"}
{"id": "875511", "url": "https://cs.wikipedia.org/wiki?curid=875511", "title": "Kvadratura", "text": "Kvadratura\n\nKvadratura (z lat. \"quadratum\", čtverec) může znamenat:\n\n\n\n\n"}
{"id": "875512", "url": "https://cs.wikipedia.org/wiki?curid=875512", "title": "Mills", "text": "Mills\n\nMills může být:\n\n\n\n"}
{"id": "875516", "url": "https://cs.wikipedia.org/wiki?curid=875516", "title": "Sněhová vločka (gorila)", "text": "Sněhová vločka (gorila)\n\nSněhová vločka ( , ; narozen asi 1964, Španělská Guinea – 24. listopadu 2003, Barcelona) je jméno, které dostal bílý samec gorily v Barcelonské zoo. Jde o vůbec jedinou známou bílou gorilu na světě. Při příjezdu do Barcelony v listopadu 1966 byl pojmenován \"Blancanieves\" (\"Sněhurka\"), ale v roce 1967 se ocitl na titulní straně magazínu National Geographic pod titulkem \"Snowflake\". Sněhová vločka za svůj život zplodil 21 mláďat, ale bílé nebylo ani jedno. Sněhová vločka zemřel ve čtyřiceti letech na rakovinu kůže. Jelikož trpěl albinismem, jeho kůže neobsahovala tmavý pigment melanin a nebyl tak chráněn před slunečními paprsky. Ošetřovatelé zkoušeli jeho kůži mazat různými krémy, ale marně. Barcelonská zoo přišla o svůj symbol. Za svého života byl Sněhová vločka největší atrakcí.\n"}
{"id": "875518", "url": "https://cs.wikipedia.org/wiki?curid=875518", "title": "Kanton Cazals", "text": "Kanton Cazals\n\nKanton Cazals ( ) je francouzský kanton v departementu Lot v regionu Midi-Pyrénées. Tvoří ho devět obcí.\n\n"}
{"id": "875519", "url": "https://cs.wikipedia.org/wiki?curid=875519", "title": "Kanton Labastide-Murat", "text": "Kanton Labastide-Murat\n\nKanton Labastide-Murat ( ) je francouzský kanton v departementu Lot v regionu Midi-Pyrénées. Tvoří ho 11 obcí.\n\n"}
{"id": "875522", "url": "https://cs.wikipedia.org/wiki?curid=875522", "title": "BPP (třída složitosti)", "text": "BPP (třída složitosti)\n\nV teorii složitosti je BPP jednou z významných tříd složitosti. Obsahuje všechny problémy řešitelné pomocí randomizovaného Turingova stroje v polynomiálním množství času s tím, že pravděpodobnost správné odpovědi je větší než ½ a je možno ji od ½ odrazit konstantou.\n\nBPP je obvykle považována za největší třídu problémů, které jsou efektivně řešitelné (menší třídy považované za efektivně řešitelné jsou P a RP), přesto lze v této třídě nalézt i efektivně neřešitelné problémy (se složitostí například \"N\").\n\nRandomizovaný Turingův stroj není obvyklý standardizovaný pojem. Pro naši definici stačí nedeterministický stroj, s nejvýš dvěma možnostmi v každém kroku, jehož čas výpočtu je omezen polynomiálním časem a možné odpovědi jsou ANO, NE, NEVÍM (použito i pro nedokončené výpočty). Pravděpodobnost přijetí daného vstupu je možno definovat v kořeni stromu možných výpočtů indukcí od listů stromu, jakožto průměr hodnot následovníků (kde ANO dává hodnotu 1 a ostatní odpovědi 0). Obdobně je možno definovat pravděpodobnost odmítnutí , kde místo ANO, dává hodnotu 1 odpověď NE. Garantem příslušnosti problému/jazyka do třídy BPP je algoritmus a , kde pro libovolné je a pro libovolné je .\n\nPodmnožinou \"BPP\" je RP (každý RP stroj kde místo odpovědí NEVÍM dáme odpovědi NE je BPP strojem). \nO vztahu \"BPP\" a NP se toho moc neví, museli bychom porovnávat až s dalšími členy Polynomiální hierarchie.\n"}
{"id": "875524", "url": "https://cs.wikipedia.org/wiki?curid=875524", "title": "Kanton Lacapelle-Marival", "text": "Kanton Lacapelle-Marival\n\nKanton Lacapelle-Marival ( ) je francouzský kanton v departementu Lot v regionu Midi-Pyrénées. Tvoří ho 19 obcí.\n\n"}
{"id": "875525", "url": "https://cs.wikipedia.org/wiki?curid=875525", "title": "Kanton Figeac-Est", "text": "Kanton Figeac-Est\n\nKanton Figeac-Est ( ) je francouzský kanton v departementu Lot v regionu Midi-Pyrénées. Tvoří ho 13 obcí.\n\n"}
{"id": "875526", "url": "https://cs.wikipedia.org/wiki?curid=875526", "title": "Kanton Figeac-Ouest", "text": "Kanton Figeac-Ouest\n\nKanton Figeac-Ouest ( ) je francouzský kanton v departementu Lot v regionu Midi-Pyrénées. Tvoří ho 10 obcí.\n\n"}
{"id": "875528", "url": "https://cs.wikipedia.org/wiki?curid=875528", "title": "Hubertova naučná stezka", "text": "Hubertova naučná stezka\n\nHubertova naučná stezka byla vytvořena Městskými lesy Česká Lípa na jihovýchodním okraji města Česká Lípa, jeho čtvrti Svárov, v tamním příměstském lese při vršku Rasova Hůrka (291 m n. m.). V seznamu tras KČT má číslo 8023.\n\nV jihovýchodní části města je starší čtvrť Svárov, od centra České Lípy oddělená říčkou Ploučnicí. Na starší zástavbu se napojují ulice s mnoha vilkami, rodinnými domky. Na okraji je jednak nevysoký kopec Hůrka, dále městské lesy a louky. Do čtvrtě zajíždí řada autobusových linek MHD a až na silnici poblíž naučné stezky (rok 2015) linky 208, 209 a 218. Silnice pokračuje směr Žizníkov a Vlčí Důl, tedy obce patřící též pod Českou Lípu. Přes Svárov byly dříve vedeny i železniční tratě, dnes jsou zrušeny. Je zde škola, menší obchody, restaurace, drobné provozovny. Poblíž Ploučnice je větší továrna Narex Česká Lípa (už s jiným názvem) vyrábějící vrtačky, brusky a jiné drobné elektrické spotřebiče a také je zde vedena cyklostezka Vlčí Důl po tělesu zrušené železniční trati. Druhou ze stezek ze Svárova je Hubertova.\n\nHubertova stezka začíná na okraji Svárova za poslední ulicí s domky, u zastávky MHD, před zahrádkářskou kolonií. Odbočka z hlavní silnice k Žízníkovu, kudy vede červeně značená trasa pro pěší turisty je vyznačena směrovou šipkou. Okruh je vyznačen na mapě KČT č. 15 z roku 2008. Zhruba 250 metrů od silnice oválný, 2 km dlouhý okruh lokalitou se jménem Rasova Hůrka začíná, je jedno, kterou stranou se turisté vydají. Převýšení na trase je do 10 metrů. Cesty jsou široké, rovné, okruh je možné projet i s kočárkem, na běžkách.\n\nInformační tabule jsou ve zcela stejném provedení, jako má českolipská Naučná stezka Špičák na jiném z městských lesů. Ani zdejší nejsou očíslované, je jich však mnoho a mnoho je i nabízených informací o zdejším lese a lesích i myslivosti všeobecně. Některé tabule mají v textu název naučné stezky Hubertka, jiné Hubertská a jiné Hubertova. Mnoho tabulí vyplňují obrázky hub, stromů, zvěře. Trasa je vybavena řadou odpočívadel s lavičkami, vyznačena dřevěnými šipkami s nápisy a také odpovídajícím stylem značek Klubu českých turistů pro naučné stezky. Zde půlený, zelenobílý čtverec.\n\nZhruba v nejvzdálenějším bodu naučné stezky (od počátku, resp. od parkoviště) se nachází jezírko „Hříšná Milada“, ke kterému se váže pověst o stejnojmenné postavě (sepsána na informační tabuli), kolem jezírka je bezpečnostní oplocení. U jezírka je vybudován srub „Fešák Hubert“, u kterého jsou dva stoly s lavicemi. Srub slouží jako základna pro školní návštěvy s ekologickou výchovou. U cesty se ve stejném místě dále nachází velký „Tomešův krmelec“ a posed „Pod Chlumským vrchem“, které též slouží k výukovým účelům. Všechny objekty jsou majetkem Lesů České republiky. V okolním prostoru jsou čtyři oplocenky, v roce 2018 s již přerostlými mladými stromky.\n\n\n"}
{"id": "875534", "url": "https://cs.wikipedia.org/wiki?curid=875534", "title": "Talk", "text": "Talk\n\nTalk může být:\n\n"}
{"id": "875535", "url": "https://cs.wikipedia.org/wiki?curid=875535", "title": "Alexandr Beer", "text": "Alexandr Beer\n\nAlexandr Beer, zmiňovaný též jako Alexander Beer (7. února 1917 Vranov nad Topľou – 31. prosince 2015 Praha) byl generál Armády České republiky. Byl veteránem bitvy u Dukly, Sokolova a u Kurska, kde díky svým znalostem německého jazyka pomáhal při překladu výslechů německých důstojníků Wehrmachtu a SS. Alexandr Beer byl nositelem nejvyššího státního vyznamenání České republiky, Řádu Bílého lva, kterým byl dekorován roku 2012.\n\nAlexandr Beer se narodil 7. února 1917 ve Vranově na Topľou do rodiny židovského původu. Jeho rodiče později zahynuli v koncentračním táboře.\n\nAbsolvoval gymnázium v Košicích a studoval vyšší školu textilní v Brně. Před okupací byl zaměstnán v průmyslu.\n\nV roce 1939 se rozhodl utéct z Protektorátu přes Švýcarsko do Anglie. Na švýcarských hranicích byl však švýcarskými orgány zadržen a předán Německu. Po třítýdenním pobytu v německém vězení byl deportován zpět do Prahy, kde však před cílem cesty z transportu utekl. Poté utekl do Polska, kde se náhodou sešel se svým bratrem. Po napadení Polska utekl do Sovětského svazu se skupinou, v níž byl i komunistický senátor Antonín Zmrhal. Po sérii výslechů a třítýdenní internaci v bývalém carském sídle v obci Opalicha jim byla nabídnuta práce. Alexandr Beer přijal práci v textilní továrně u Moskvy. Oženil se se španělskou interbrigadistkou, která utekla před Francovým režimem do SSSR.\n\nPo napadení Sovětského svazu Německem (22. června 1941) se nejprve s domobranou účastnil budování zákopů na obranu Moskvy, poté mu byla povolena evakuace a odjel se ženou do kazašské Karagandy, kde si opět našel práci v textilním průmyslu. Poté napsal plukovníku Svobodovi, aby si jej vyžádal do nově tvořené armády v Buzuluku, protože bez této podpory nebylo jeho žádosti o propuštění vyhověno.\n\nÚčastnil se bitvy u Sokolova, v níž byl velitelem minometného roje, byl zraněn a dostal se do nemocnice v Mičurinsku. Zde se mladé lékařce podařilo zachránit před amputací nohu, kterou postihla gangréna. Poté se dostal k bitvě u Kurska, kde díky svým znalostem německého jazyka tlumočil u výslechů německých důstojníků Wehrmachtu a SS, . Poté se dostal do Novochopersku k československým vojákům, absolvoval cvičení a učil se v důstojnické škole. Poté se jako velitel tanku účastnil bitvy o Kyjev, bitvy o Bílou Cerekev a o Žaškov. Po příchodu na Volyň byl velitelem tankového učiliště na výcvik volyňských Čechů v Sadaguře. Účastnil se Karpatsko-dukelské operace, při níž byl v Nižném Komárniku opět raněn. Jako zástupce velitele tankového praporu se podílel na osvobození Ostravy a Prahy. V závěru ostravské operace se stal technickým důstojníkem praporu.\n\nV roce 1946 demobilizoval a poté získal hodnost nadporučíka. Nastoupil do Centrotexu a vstoupil do KSČ, přesvědčením byl sociální demokrat. V roce 1951 byl omylem na 48 hodin zavřen v rámci represí proti zahraničním vojákům, přitom byl československými bezpečnostními orgány zmlácen jak doma, tak poté v Petschkově paláci a byla mu provedena domovní prohlídka. Po přiznání omylu byl Státní bezpečností propuštěn, avšak i poté nesměl dva týdny vycházet z domu, byl hlídán Státní bezpečností a bylo mu znemožněno telefonovat. Jak uvádí, poté už „jim nevěřil“. Poté odešel z Centrotexu, ale pokračoval v práci v textilním průmyslu, poté na ministerstvu lehkého průmyslu.\n\nSvé ženě se během bojů odcizil a ona se vrátila roku 1948 z Moskvy do Španělska, kde si vzala jiného muže. Alexandr Beer se oženil podruhé a toto manželství vydrželo 55 let.\n\nV srpnu 1968 vyvěsil z okna černý prapor. Kvůli tomu v roce 1968 byl vyloučen z KSČ a přišel o lukrativní zaměstnání. Pracoval jako technik v pražské továrně Tiba, poté se díky kontaktům s ministrem Svačinou dostal na ministerstvo průmyslu, kde pracoval až do roku 1989, a to i v důchodovém věku. Po roce 1989 pracoval v nadnárodní společnosti. V roce 2005 odešel do důchodu.\n\nBeer uvádí, že když bylo navrženo jeho povýšení na generála, komise na ministerstvu obrany návrh vyřadila s odůvodněním, že jeho minulost v různých vysokých funkcích nasvědčuje jeho spolupráci s komunistickým režimem. Hodnost brigádního generála mu pak udělil prezident Václav Klaus 8. května 2010.\n\nByl dlouholetým místopředsedou Československé obce legionářské, a to do 4. června 2011.\n\nV roce 2011 protestoval proti pomníku v Novém Boru, věnovanému osmi zdejším Němcům, z toho třem starcům a dvěma ženám, kteří byli za údajné přechovávání zbraní 2. června 1945 na náměstí v Novém Boru nejprve několik hodin mučeni a potom zastřeleni příslušníky československé armády a revoluční gardy a jsou pohřbeni v hromadném hrobu na neznámém místě. Tzv. symbolický hrob na novoborském lesním hřbitově na hrobovém místě pronajatém k tomu účelu radou města na své náklady v roce 2006 vybudovala rodina MUDr. A. Trägera, který 3. června 1945 utekl z transportu odsouvaných Němců organizovaného Rudou armádou a jako nezvěstný byl později prohlášen za mrtvého. Nejméně jedna ze zastřelených osob byla příslušníkem NSDAP a dr. Träger byl členem jak NSDAP, tak SS. Alexandr Beer se přidal k místním odpůrcům pomníku, kteří jej považují za nepatřičný a za obcházení zákona o pohřebnictví. Alexandr Beer jej označil za projev revanšismu. Události věnoval Jan Tichý novelu a divadelní hru „32 hodin mezi psem a vlkem“, která podle odpůrců lživě očerňuje příslušníky československé armády a „je možné ji vnímat jako jistou obhajobu oněch popravených německých mužů a žen“. Divadelní hra například označuje československé vojáky za příslušníky armády gen. Ludvíka Svobody, ačkoliv ve skutečnosti se akce účastnily výhradně vojenské síly sestavené v Mladé Boleslavi a popravu vykonal 47. pěší pluk pod velením podplukovníka Josefa Sekáče.\n\n28. října 2012 mu prezident Václav Klaus propůjčil Řád Bílého lva vojenské skupiny za mimořádné zásluhy o obranu a bezpečnost státu a vynikající bojovou činnost. Ve zdůvodnění jeho udělení bylo též konstatováno, že za své hrdinství obdržel řadu vysokých vojenských vyznamenání a že stále aktivně působí na veřejnosti a především pak mezi mládeží a svým veřejným vystupováním přispívá k udržování a šíření odkazu národního odboje.\n\nMezi prvním a druhým kolem první přímé volby prezidenta na začátku roku 2013 vyzval na tiskové konferenci několika organizací prezidentského kandidáta Karla Schwarzenberga k odstoupení z kandidatury kvůli jeho názoru, že Benešovy dekrety jsou již neplatné, respektive vyhaslé, a kvůli výrokům na adresu vlády Edvarda Beneše a poválečných událostí v Československu (naznačujících, že dnes by původci takových opatření byli povoláni před Mezinárodní soudní dvůr). Jeho názory a postoje označil za neslučitelné s funkcí prezidenta republiky a označil za ostudu republiky, že tento člověk vůbec kandiduje. Podle Beera Schwarzenberg hrubě degradoval hrdinství českých vlastenců a vojáků. Přitom mu Beer údajně vytkl i členství jeho tchána v SA, za nejhorší členy SS a SA označil Rakušany. K Beerovu vyjádření se připojil i veterán Pavel Vranský, naopak mluvčí Čs. obce legionářské Ladislav Lenk se od něj jménem své organizace distancoval a označil jej za osobní stanovisko pana Alexandra Beera, přičemž připomenul, že již je jen řadovým členem.\n\nDne 28. října 2013 jej prezident Miloš Zeman povýšil do hodnosti generálmajora.\n\nU příležitosti 70. výročí konce II. světové války byl Alexandr Beer prezidentem Milošem Zemanem jmenován do hodnosti generálporučíka. Alexandr Beer zemřel 31. prosince 2015 v Praze.\n\n\n\n"}
{"id": "875538", "url": "https://cs.wikipedia.org/wiki?curid=875538", "title": "Stanislav Černý", "text": "Stanislav Černý\n\nStanislav Černý (* 24. prosince 1923) je bývalý český režisér a scenárista, většinu své kariéry pracoval jako pomocný režisér – specialista na vojenskou tematiku. Po natočení svého posledního filmu v roce 1973 z filmového prostředí odešel.\n\n\n\n\n\n\n"}
{"id": "875539", "url": "https://cs.wikipedia.org/wiki?curid=875539", "title": "Nový židovský hřbitov v Kolíně", "text": "Nový židovský hřbitov v Kolíně\n\nNový židovský hřbitov se nachází v Kolíně u Veltrubské ulice naproti městskému hřbitovu. Je chráněn jako kulturní památka České republiky.\n\nNový areál byl založen v roce 1887, cca tisíc hrobů zabírá přibližně tři čtvrtiny jeho plochy a poslední obřad zde proběhl roku 1979.\n\nMezi nejznámější osobnosti zde pohřbené patří například Bedřiška Reichnerová, členka opery Národního divadla v Praze či několik místních rabínů. Odpočívá zde také šest neznámých mužů zahynuvších 23. ledna 1945 ve vlaku smrti z Osvětimi. Od roku 1950 je na hřbitově umístěn památník se 486 jmény obětí holokaustu.\n\nPůvodní vstupní brána ani obřadní síň s domem hrobníka se bohužel nedochovaly. Síň byla zbořena byla v roce 1989, ale je známo, že mj. sloužila coby modlitebna. Místní aron ha-kodeš je od roku 1982 umístěn v synagoze v Northswoodu u Londýna.\n\nOd roku 1998 má areál v péči Židovská obec v Praze. Hřbitov je uzamčen, klíč si lze po složení zálohy vypůjčit v informačním centru v ulici Na Hradbách.\n\n"}
{"id": "875540", "url": "https://cs.wikipedia.org/wiki?curid=875540", "title": "Alton", "text": "Alton\n\nAlton může být:\n\n"}
{"id": "875545", "url": "https://cs.wikipedia.org/wiki?curid=875545", "title": "Simon Lake", "text": "Simon Lake\n\nSimon Lake (4. září 1866 Pleasantville, New Jersey – 23. červen 1945 Milford, Connecticut) byl americký konstruktér a průkopník stavby moderních ponorek. Je autorem více než 200 patentů. Jeho společnost Lake Torpedo Boat Company pro americké námořnictvo v letech 1909–1922 navrhla a postavila celkem 33 ponorek.\n\nLake byl synem podnikatele Christophera J. Lakea a vnukem Simona Lakea, jednoho ze zakladatelů měst Atlantic City a Ocean City ve státě New Jersey. V roce 1894 postavil svou první ponorku \"Argonaut Junior\", jejíž úspěch ho o rok později vedl k založení společnosti Lake Submarine Company. První konstrukcí nové firmy se stala ponorka \"Argonaut I\" z roku 1898. Ta se stala první ponorkou schopnou plavby na otevřeném moři.\n"}
{"id": "875554", "url": "https://cs.wikipedia.org/wiki?curid=875554", "title": "Aziz Mašán", "text": "Aziz Mašán\n\nAbdulaziz Ahmad Al Masha'an Al Enezin (arabsky عبدالعزيز أحمد المشعان العنزي, zkráceně Aziz Mašán, * 19. října 1988, Kuvajt) je kuvajtský fotbalový záložník od léta 2014 působící v  klubu Qadsia SC. Může hrát na pozici útočníka nebo záložníka, má pověst výborného exekutora trestných kopů.\n\nSvou fotbalovou kariéru začal v kuvajtském klubu Qadsia SC, kde se propracoval až do prvního mužstva. V roce 2006 přestoupil do belgického RE Mouscron, odkud se po roce kvůli finančním těžkostem klubu vrátil zpět do Qadsia SC. S ním získal 4 ligové tituly. V zimní přestávce sezóny 2012/13 jej testoval klub 1. FK Příbram, Mašán trenéry zaujal a s klubem podepsal dvouletou smlouvu.\n\nV Gambrinus lize debutoval 2. března 2013 v utkání proti hostujícím Teplicím a uvedl se parádně. V 11. a 22. minutě vstřelil úvodní 2 góly zápasu. První gól vstřelil z trestného kopu, druhý vstřelil pravačkou k tyči po uvolnění se v pokutovém území. Příbram porazila Teplice 3:1. S klubem bojoval o záchranu v Gambrinus lize, která se nakonec pod vedením trenéra Františka Straky zdařila. Do konce sezony odehrál celkem 13 ligových zápasů, další góly už nepřidal. I tak byl po ukončení ročníku 2012/13 v anketě ohodnocen jako 4. nejlepší cizinec ligy. V létě 2014 v Příbrami skončil, jeho ligová bilance činila 31 zápasů a 2 vstřelené góly. Vrátil se do kuvajtského klubu Qadsia SC.\n\n"}
{"id": "875555", "url": "https://cs.wikipedia.org/wiki?curid=875555", "title": "Talk (album, Yes)", "text": "Talk (album, Yes)\n\nTalk je čtrnácté studiové album britské rockové skupiny Yes. Jeho nahrávání probíhalo ve studiu The Jacaranda Room v kalifornském Los Angeles během roku 1993 a vyšlo v březnu následujícího roku u nezávislého vydavatelství Victory Music. Jde o jejich první album vydané u nezávislé společnosti, dříve vydávali u Atlantic Records a Arista Records. Album produkoval Trevor Rabin.\n\n"}
{"id": "875557", "url": "https://cs.wikipedia.org/wiki?curid=875557", "title": "Typ 90 (tank)", "text": "Typ 90 (tank)\n\nTyp 90 je hlavní bojový tank japonských ozbrojených sil, který byl vyvinut v letech 1976 až 1986 jako náhrada za starší tanky Typ 61 a Typ 74. Do výzbroje japonských ozbrojených sil byl zařazen v roce 1992.\n\nCena jednoho kusu z první série padesáti šesti tanků byla asi 8 700 000 dolarů (cena z roku 1992). V roce 2006 činila cena jednoho tanku 6 600 000 dolarů. Původně mělo být vyrobeno cca 500 až 800 tanků tohoto typu, ale ve skutečnosti se vyrobilo jen asi 340 kusů. V roce 2012 byla výroba ukončena a japonským ozbrojeným silám začaly být dodávány modernější a levnější tanky s označením Typ 10.\n\nZanedlouho po vzniku tanku Typ 74 dalo japonské vrchní velení úkol vývojářům společnosti Mitsubishi vyvinout lepší a modernější tank, který bude mít vlastnosti srovnatelné se sovětskými tanky T-72. Vývoj prototypu, nazvaného TK-X, byl zahájen v roce 1976. V roce 1985 vznikly dva prototypy a roku 1989 byl vývoj finální verze tanku dokončen. Sériová výroba byla zahájena roku 1990.\n\nPosádka je klasicky rozmístěna v přední části a střední části tanku. Motor se nachází vzadu. Na rozdíl od většiny západních hlavních bojových tanků má japonský tank nabíjecí automat, což umožnilo snížit počet členů posádky na tři osoby. Sedadlo řidiče je v přední části tanku na levé straně. Ve střední části tanku ve věži sedí na pravé straně velitel a na levé straně střelec. Každý z nich má samostatný průlez pro nástup a výstup. Vzhledově se tank podobá německému tanku Leopard 2. Některé zdroje uvádějí, že na vývoji tanku se podíleli němečtí inženýři, a proto je podobný tanku Leopard 2A4.\n\nTank je vybaven zařízením pro automatické sledování cíle za pohybu. Moderní systém řízení palby zahrnuje:\n\nVelitel tanku má k dispozici tyto systémy:\n\nHlavní zbraň je licenční 120mm kanón Rheinmetall, který má délku 44 ráží a je vybaven automatickým nabíjením. Kanón je vybaven ejektorem a hlaveň je stabilizována ve dvou rovinách. Stejná zbraň byla použita u amerického tanku M1 Abrams a také u německého tanku Leopard 2. Japonci původně chtěli použít 120mm kanón vlastní konstrukce, ale nakonec dali přednost kanónu L44 společnosti Rheinmetall kvůli nižší ceně. Zásoba munice činí 45 nábojů, z toho 20 nábojů je umístěno v nabíjecím automatu.\n\nTank je vybaven nabíjecím automatem, umístěným ve zbraňové věži. Posádka tanku se tedy obejde bez nabíječe, podobně jako je tomu u sovětských, popř. ruských tanků T-64, T-72, T-80, T-90, francouzských tanků Leclerc a švédských Stridsvagn 103 .\n\nSekundární zbraně\n\nTank je vybaven rychle účinkujícími automatickými hasicími systémy a ochranou proti zbraním hromadného ničení.\nKorba a věž tanku jsou vyrobeny svařováním z ocelových plátů. Pancéřová ochrana je diferencovaná. Pancéřování v přední části trupu a věže je vrstvené (kompozitní). Ochrana bočních stran trupu a věže může být zvýšena moduly přídavného pancéřování.\n\nTank může vytvořit kouřovou clonu, která do značné míry chrání tank proti řízeným střelám s laserovým naváděním a laserovým dálkoměrům. Tank má zmenšený hluk motoru, sníženou emisi zplodin a také sníženou infračervenou stopu.\n\nTank je vybaven desetiválcovým přeplňovaným dieselovým motorem Mitsubishi 10ZG s kapalinovým chlazením, přímým vstřikováním, turbodmychadlem a tepelným výměníkem. Výkon motoru činí 1500 hp, což umožňuje tanku překonat vzdálenost 200 m za 20 sekund při startu z místa. Objem palivové nádrže činí 1100 litrů. Automatická převodovka má čtyři stupně pro jízdu vpřed a dva pro jízdu vzad.\n\nPohybové ústrojí má šest párů pojezdových kol a podpůrné kladky pro pásy. Odpružení podvozku je kombinované hydropneumatické, resp. torzní. První a šesté pojezdové kolo na každé straně má hydropneumatické odpružení a ostatní pojezdová kola jsou zavěšena na torzních tyčích. Světlou výšku tanku lze měnit (tank může zalehnout). Standardní světlá výška je 450 mm, a může se pohybovat v rozsahu 200 až 600 mm.\n\n\n\n\n\n"}
{"id": "875562", "url": "https://cs.wikipedia.org/wiki?curid=875562", "title": "Starý židovský hřbitov v Kolíně", "text": "Starý židovský hřbitov v Kolíně\n\nStarý židovský hřbitov v Kolíně má vchody z Kmochovy a Sluneční ulice. Je chráněn jako kulturní památka České republiky.\n\nHřbitov byl údajně založen v roce 1418, byl několikrát rozšiřován a poslední obřad zde proběhl roku 1887, kdy vznikl židovský hřbitov nový v Kolíně-Zálabí. Do dnešní doby se zachovalo kolem 2600 náhrobků, jež dobře dokumentují vývoj náhrobních kamenů a hřbitov je tak po pražském Starém židovském hřbitově považován za druhý nejvýznamnější v zemi: na rozloze 1,128 ha se nachází 2693 náhrobků (maceva), většina z 16. až 19. století, nejstarší z roku 1492.\n\nMezi zde pohřbené osobnosti patří Eliáš ben Šemuel Maisel, přímý příbuzný (nejpravděpodobněji prasynovec) pražského primase Mordechaje Maisela, zesnulý roku 1621, na jehož náhrobku lze spatřit myš, jež symbolizuje jeho jméno. Pohřbena je tu také dlouhá řada rabínů, jako byl například rabín Chajim ben Sinaj, jehož velký renesanční náhrobní kámen z roku 1624 na pahorku uprostřed hřbitova je bohatě zdoben po vzoru náhrobku Chajimova strýce, proslulého rabiho Löwa. Zaujme také renesanční náhrobek s hroznem vína Jehudova syna rabína Becalela zemřelého roku 1599, či novější náhrobní kámen továrníka Josefa Weissbergera (1824–1872), jež nese prvky klasicismu.\n\nZ důvody stavby přilehlé skautské klubovny došlo ve 20. století ke zmenšení plochy areálu.\n\nOd roku 1996 má areál v péči Židovská obec v Praze.\n\nHřbitov je uzamčen, ale v informačním centru v ulici Na Hradbách si lze objednat prohlídku.\n\n"}
{"id": "875564", "url": "https://cs.wikipedia.org/wiki?curid=875564", "title": "Doak VZ-4", "text": "Doak VZ-4\n\nDoak VZ-4 (továrním označením Model 16) byl americký experimentální konvertoplán postavený na objednávku US Army pro výzkumné účely společností Doak Aircraft Company. Šlo o letadlo s překlopnými zaplášťovanými vrtulemi (koncepce „Tilt Duct“). Stroj byl schopen vertikálního vzletu a přistání (VTOL).\n\nDoak VZ-4 byl původně poháněn motorem Lycoming YT53 (630 kW), který byl posléze nahrazen typem Lycoming T53-L-1 o výkonu 750 kW. Motor umístěný za pilotní kabinou poháněl dvojici překlopných zaplášťovaných vrtulí na koncích nosného křídla. Každý prstenec obsahoval 14 vodících sklolaminátových lopatek, vrtuli s listy z nerez oceli a 9 statorových listů za vrtulí. Výfukové plyny byly odváděn potrubím v trupu do zadní části, kde byly vyfukovány ven a regulovány pomocí svislých klapek a kolektorů. To sloužilo ke stabilisaci stroje ve visu nebo při přechodové fázi do horizontálního letu.\n\nByl vyroben pouze 1 exemplář (výr. č. 56-9642). Po skončení testů jej US Army předala k dalším zkouškám Národnímu úřadu pro letectví a kosmonautiku (NASA). Jakmile ukončila testy i agentura NASA, konvertoplán putoval do muzea (U.S. Army Transportation Museum) ve Fort Eustis ve Virginii.\n\nData z:\n\n\n\n"}
{"id": "875565", "url": "https://cs.wikipedia.org/wiki?curid=875565", "title": "Sonic Origami", "text": "Sonic Origami\n\nSonic Origami je dvacáté studiové album britské rockové skupiny Uriah Heep, vydané v září 1998 u vydavatelství Eagle Records. Jeho producentem byl Pip Williams a jde o poslední studiové album skupiny do roku 2008, kdy vyšlo \"Wake the Sleeper\". Jde o poslední studiové album této skupiny, na kterém se podílel dlouholetý bubeník Lee Kerslake.\n\n"}
{"id": "875566", "url": "https://cs.wikipedia.org/wiki?curid=875566", "title": "Vícha", "text": "Vícha\n\nPříjmení Vícha/Víchová nosí více různých osobností:\n\n"}
{"id": "875567", "url": "https://cs.wikipedia.org/wiki?curid=875567", "title": "Eberhard Jüngel", "text": "Eberhard Jüngel\n\nEberhard Jüngel (* 5. prosince 1934 Magdeburg) je německý luteránský teolog, který působil jako profesor systematické teologie a filosofie víry na Evangelické teologické fakultě Univerzity Eberharda Karla v Tübingenu.\n\nNarodil se roku 1934 v německém Magdeburgu do ateistické rodiny. K rozhodnutí stát se teologem jej mimo jiné přiměl výrazně odmítavý postoj otce. Teologii nejdříve studoval v Naumburgu a Berlíně. Pregraduální vzdělání zakončil ve Švýcarsku pod vedením Gerharda Ebelinga na curyšské univerzitě a u Karla Bartha na univerzitě v Basileji.\n\nV roce 1962 se habilitoval na Kirchliche Hochschule Berlin-Ost. Přímým důsledkem vztyčení Berlínské zdi bylo jeho jmenování na pozici docenta Nového zákona (Dozent für Neues Testament) na této škole, v níž působil další čtyři roky. Poté se stal řádným profesorem systematické teologie a dějin dogmatiky (Ordinarius für Systematische Theologie und Dogmengeschichte) na curyšské univerzitě, kde přednášel do roku 1969. Následně se na pozici profesora systematické teologie a filosofie víry vrátil do Německa, kde přijal místo na Univerzitě Eberharda Karla v Tübingenu. Zde také působil ve funkci ředitele Institutu hermeneutiky. V Tübingenu setrval až do důchodu v roce 2003.\n\nPatří také ke členům Norské akademie věd a literatury.\n\n\n"}
{"id": "875570", "url": "https://cs.wikipedia.org/wiki?curid=875570", "title": "Henckovce", "text": "Henckovce\n\nHenckovce jsou obec na Slovensku, v okrese Rožňava v Košickém kraji. V roce 2011 zde žilo 476 obyvatel.\n\nObec leží na jihovýchodních svazích Slovenského Rudohoří v údolí řeky Slaná. Území je obklopeno vrchy (Lučice (827 m n. m.), Knola (648 m n. m.). Repisko (796 m n. m.), Zelisko (709 m n. m.), jihovýchodní hranicí protéká Dolinský potok, který je pravostranným přítokem řeky Slaná. Z pravobřežní části území řeky Slaná, nižší vrchoviny, stéká Henckovský potok po náplavových kuželech do údolní nivy. Na levobřežní části se nachází potok Lučina. Nadmořská výška se pohybuje v rozmezí 340 až 795 m n. m., střed obce je ve výšce 349 m. Povrch je tvořen porfyroidy, fylity a fylity s krystalickými vápenci. Lesní porost je jen v hornaté části, který je tvořen buky a duby.\n\nObcí prochází silnice I/67 z Rožňavy do Pustého Pole a železniční trať Rožňava – Dobšiná číslo 167 se zastávkou Henkovce.\n\nPrvní písemná zmínka o obci pochází z roku 1470, kde je uváděná jako Henczko. Obec vznikla v polovině 15. století podle valašského práva. Koncem 15. století s obcí splynula hornická osada Hermanovce, která vznikla v druhé polovině 13. století a je uváděná taktéž v roce 1470. Obec a osada patřily do majetku rodu Bebekovců, po jejich vymření rodu Andrássyů. V roce 1828 bylo v obci 53 domů a 409 obyvatel.\n\nHlavní obživou bylo pastevectví, uhlířství, výroba šindelů a povoznictví. V období 18. a 19. století poskytly zaměstnání místní hutě.\n\nV roce 1852 byla v obci postavená vysoká pec, která přestala pracovat začátkem 20. století.\n\n\n"}
{"id": "875572", "url": "https://cs.wikipedia.org/wiki?curid=875572", "title": "Savka Dabčević-Kučar", "text": "Savka Dabčević-Kučar\n\nSavka Dabčević-Kučar (6. prosince 1923 Korčula, Království SHS – 6. srpna 2009) byla chorvatská politička a ekonomka, jedna z osobností chorvatského jara.\n\nSavka Dabčević-Kučar studovala ekonomii a finančnictví v Záhřebu a později i v Moskvě. Kvůli roztržce Tita se Stalinem a zhoršeným jugoslávsko-sovětským vztahům musela svá studia v SSSR předčasně ukončit. Doktorská studia dokončila již v Jugoslávii a stala se jednou z prvních doktorek ekonomie v zemi.\n\nV letech 1967–1969 byla předsedkyní chorvatské vlády. V období let 1969–1971 byla předsedkyní ÚV Svazu komunistů Chorvatska, po porážce Chorvatského jara a liberálního proudu v jugoslávské politice obecně se stáhla z veřejného života, nicméně i nadále přednášela ekonomiku na Záhřebské univerzitě. Po legalizaci politického pluralismu na území SR Chorvatsko iniciovala vznik Koalice národní shody (chorvatsky \"Koalicija narodnog sporazuma\"), která v prvních demokratických volbách v roce 1990 skončila na třetím místě. Strana se později transformovala v Chorvatskou lidovou stranu - Liberální demokraty (chorvatsky \"Hrvatska narodna stranka - liberalni demokrati\"). V roce 1992 kandidovala na úřad hlavy státu, avšak skončila na třetím místě, za Franjo Tuđmanem a Draženem Budišou.\n"}
{"id": "875574", "url": "https://cs.wikipedia.org/wiki?curid=875574", "title": "Taftanáz", "text": "Taftanáz\n\nTaftanáz ( ) někdy nazývaný také Teftanaz je město v severozápadní Sýrii, část Idlibského governorátu (leží 17 kilometrů severovýchodně od města Idleb). Taftanáz je administrativním centrem stejnojmenného \"nahiyahu\", který sestává z pěti vesnic s celkovou populací 24 145 obyvatel. Jedná se primárně o agrikulturní město tvořené betonovými budovami. Obklopují ho pšeničná pole.\n\nNázev Taftanáz nepochází z arabštiny ani z turečtiny. Předpokládá se, že slovo je chetitského původu. Taftanáz byl zmiňovaný v nápisech z chrámového komplexu Karnak, jako jedno z míst dobytých Thutmosem III. během 18. dynastie v 15. století před našim letopočtem.\n\n3. listopadu 2012 zahájilo pět povstaleckých jednotek koordinovaný útok na zdejší strategické letiště. Po dvou měsících útoků, ve kterých klíčovou roli sehrála jednotka Al-Nusra, padlo letiště 11. ledna rebelům do rukou.\n"}
{"id": "875575", "url": "https://cs.wikipedia.org/wiki?curid=875575", "title": "Keys to Ascension 2", "text": "Keys to Ascension 2\n\nKeys to Ascension 2 je dvojalbum britské rockové skupiny Yes. Na prvním disku se nachází koncertní nahrávky starších skladeb a na druhém nové, dříve nevydané, studiové nahrávky. Jde o nástupce alba \"Keys to Ascension\" z předchozího roku, které bylo složeno obdobně. Jde o poslední studiové album skupiny Yes, na kterém se podílel Rick Wakeman.\n\n"}
{"id": "875578", "url": "https://cs.wikipedia.org/wiki?curid=875578", "title": "Elda Grin", "text": "Elda Grin\n\nElda Grin (10. března 1928 Tbilisi, Gruzie – 27. října 2016, Jerevan, Arménie) byla arménská spisovatelka, psycholožka a soudní expertka. \n\nPůvodně vystudovala němčinu na vysoké škole pedagogické v Jerevanu, ale později se zabývala psychologií, z níž v roce 1955 obhájila v Moskvě disertaci. V současné době působí jako profesorka psychologie na Jerevanské státní univerzitě. \n\nJe autorkou deseti povídkových souborů a četných vědeckých publikací. Povídky Eldy Grinové byly přeloženy do litevštiny, polštiny, češtiny, slovinštiny, němčiny, angličtiny či japonštiny. Sbírka 35 jazykových překladů její povídky \"Ruce\" byla vydána v roce 2010. V češtině vyšel soubor povídek s názvem \"Bílí ptáci\".\n\n"}
{"id": "875579", "url": "https://cs.wikipedia.org/wiki?curid=875579", "title": "Kanton Saint-Céré", "text": "Kanton Saint-Céré\n\nKanton Saint-Céré ( ) je francouzský kanton v departementu Lot v regionu Midi-Pyrénées. Tvoří ho 14 obcí.\n\n"}
{"id": "875581", "url": "https://cs.wikipedia.org/wiki?curid=875581", "title": "Kanton Saint-Germain-du-Bel-Air", "text": "Kanton Saint-Germain-du-Bel-Air\n\nKanton Saint-Germain-du-Bel-Air ( ) je francouzský kanton v departementu Lot v regionu Midi-Pyrénées. Tvoří ho 10 obcí.\n\n"}
{"id": "875582", "url": "https://cs.wikipedia.org/wiki?curid=875582", "title": "Henclová", "text": "Henclová\n\nHenclová je obec na Slovensku, v okrese Gelnica v Košickém kraji.\n\nV roce 2011 zde žilo 103 obyvatel.\n\nObec leží ve Slovenském rudohoří v části zvané Volovské vrchy, asi 7 km jižně od Nálepkova v údolí obklopeném lesy. Nachází se v nadmořské výšce kolem 650 metrů a její rozloha je 1 432 ha.\n\nPrvní písemná zmínka o obci pochází z roku 1548. Henclová vznikla sloučením osad Tichá Voda - Štilbach () a Henclová - Huta (Henczfalwa, Hanzlová).\n"}
{"id": "875585", "url": "https://cs.wikipedia.org/wiki?curid=875585", "title": "Martin Stöhr", "text": "Martin Stöhr\n\nMartin Stöhr (* 2. prosince 1970, Zlín) je český básník a nakladatelský a časopisecký redaktor.\nVystudoval Pedagogickou fakultu Univerzity Palackého v Olomouci, obor český jazyk a výtvarná výchova. Po studiích přesídlil natrvalo do Brna, kde začal pracovat v nakladatelství a časopise \"Host\" jako redaktor. Se svou ženou Pavlou založili edici MaPa, v níž vlastním nákladem v malém množství vydávají knihy českých básníků. Žije a pracuje v Brně.\n\nVlastní básně a literární publicistiku uveřejňuje či uveřejňoval již od počátku devadesátých let v periodikách \"Akord\", \"Aluze\", \"Host\", \"Literární noviny\", \"Pandora\", \"Prostor Zlín\", \"Psí víno\", \"Sedmá generace\", \"Souvislosti\", \"Texty\", \"Tvar\" ad.\n\nV devadesátých letech patřil Martin Stöhr k okruhu básníků kolem časopisu \"Host\". K němu se dále řadili básníci Tomáš Reichel, Pavel Petr či Petr Čichoň. Pojítkem poetik těchto autorů bylo spirituální ladění jejich poezie. Miroslav Balaštík však do spirituálního proudu poezie let devadesátých zařadil pouze Stöhra a Reichela. Mezi charakteristické rysy této linie poezie patří fyzické vidění skutečnosti s útržky reálných dějů či s popisem prostoru a vyvolávání jména konkrétního místa. Nazíraná realita získává status symbolu. Časté je užití křesťanských motivů, umístění do krajiny – na venkov. Vesnice představuje prostor, v němž přetrvaly tradice a řád, rituální způsob života. Akcentování řádu těsně souvisí i s tendencí k rýmu a k rytmizování verše.\n\nZ těchto kontur vychází i Stöhrův básnický debut \"Teď noci\" (1995) i následující sbírka \"Hodina Hora\" (1998). „Stöhrův lyrický subjekt neustále vstupuje do komunikace a interakce s přírodním světem, který ho obklopuje. Dokonce se tu jakoby ztrácí hranice mezi vnitřním světem subjektu a okolním ‚objektivním‘ světem. V prvotině píše: ‚sám se / vidím v kůži z kůry jabloní‘.“ Nezřídka se objevují motivy nehybnosti, chladu a ticha – skrývající v sobě tušení smrti Kristovou objetí. Stöhrovy verše jsou typické svou střídmostí, úsporností ve výrazu, střídají se verše víceslabičné s méněslabičnými, což strofu rytmizuje.\n\nVe sbírce \"Přechodná bydliště\" (2004) básník přehodnotil svůj vztah ke křesťanské religiozitě. Začíná s Bohem polemizovat. Potvrzuje to například v básni Lullaby, v níž čteme dialog: „Synu můj, můj synu / proč jsi mne opustil? // A ty jsi tady byl?“ Básnický výraz je oproti předcházejícím sbírkám civilnější, ubývá křesťanských motivů, vedle venkova se objevuje obraz města (Brno), přibývá ironie. Rým se nevyskytuje tak často, ale nevytratil se. Střídmost ve výrazu „evokuje soustředěnost mluvčího, introverzi, zaměřenost na detail a zvýznamnění každého motivu“. Ústředním motivem sbírky se stává pomíjivost, neukotvenost dějů a věcí ve světě, která vyvolává neklid. Proto se básník snaží slovy zachytit prchající okamžik všedního dne. Za sbírku obdržel Stöhr v roce 2005 Cenu Jana Skácela.\n\nZatím poslední básníkovou sbírkou je \"Smích ze snu\" (2012).\n\n\n\n\n\n\n\n"}
