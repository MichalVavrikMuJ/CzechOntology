{"id": "920226", "url": "https://cs.wikipedia.org/wiki?curid=920226", "title": "Bitva o Bir Hakeim", "text": "Bitva o Bir Hakeim\n\nBitva o Bir Hakeim bylo první významné střetnutí Svobodných Francouzů ve druhé světové válce. Odehrálo se od 26. května do 11. června 1942 asi 80 km jihozápadně od Tobruku v Libyi, blízko egyptských hranic a skončilo porážkou Francouzů.\n\nBir Hakeim je osamělá oáza v Západní poušti a dřívější turecká pevnost. Během bitvy o Gazalu se zde 1. brigáda Svobodné Francie brigádního generála Marie Pierre Kœniga čtrnáct dní bránila přesile německých a italských sil pod velením generálplukovníka Erwina Rommela, než před hrozbou obklíčení spořádaně ustoupila. Později byla bitva propagandisticky využita všemi zúčastněnými stranami. Pod náporem Rommelových sil o deset dnů později padl Tobrúk a Rommel byl povýšen do hodnosti polního maršála. Rommelův nápor pokračoval navzdory zadržovacím akcím, dokud nebyl v červenci zastaven Brity v první bitvě u El Alameinu. Tehdy dosáhly síly Osy největších územních zisků během severoafrického tažení.\n\nBir Hakeim sice padl, vojska Osy však utrpěla velké ztráty a jejich postup se zdržel. Během té doby se britské jednotky mohly po předchozích porážkách opět soustředit a Svobodní Francouzi si získali u spojeneckého velení autoritu, která pomohla k jejich politickému uznání.\n\n\n\n"}
{"id": "920229", "url": "https://cs.wikipedia.org/wiki?curid=920229", "title": "Kostel Nanebevzetí Panny Marie (Jamolice)", "text": "Kostel Nanebevzetí Panny Marie (Jamolice)\n\nKostel Nanebevzetí Panny Marie je římskokatolický chrám v Jamolicích v okrese Znojmo. Je chráněn jako kulturní památka České republiky.\n\nKostel má pozdně románské jádro ze 13. století, věž byla přistavěna na konci 15. století. Na počátku 17. století byla přistavěna sakristie a zaklenuta původně plochostropá loď. Při přestavbě kostela v roce 1818 vznikl nový vchod a byla prolomena nová okna.\n\nJde o filiální kostel farnosti Dobřínsko.\n"}
{"id": "920230", "url": "https://cs.wikipedia.org/wiki?curid=920230", "title": "Lonerism", "text": "Lonerism\n\nLonerism je druhé album australské psychedelicko rockové skupiny Tame Impala vydané pod známkou Modular Recordings 5. října 2012. Stejně jako u předchozího alba, \"Innerspeaker\", byla většina nahrávání pod palcem Kevina Parkera, frontmana skupiny.\n\nDebutové album skupiny bylo vydáno roku 2011 a rychle získalo obdiv kritiků a několik ocenění, vítězství ceny J Award a Rolling Stone Award za Album roku a 5 nominací na cenách ARIA byli těmi nejvýraznějšími úspěchy kapely do té doby. Následovalo celosvětové \"Innerspeaker\" turné v letech 2010 až 2011.\n\nKevin Parker začal na novém albu pracovat ihned po vydání předchozího alba, ,Začal jsem psát skladby jen chvíli po albu \"Innerspeaker\", ale sám sobě jsem si řekl, že se nepodvolím tomu tlaku, který přicházel ze všech stran, takže jsem předstíral, že skládám pro nějaký další divný projekt, který nebude mít pro mě nijaké velké následky.\" Zatímco \"Innerspeaker\" byl nahráván velmi strukturovaným způsobem s určitým přiděleným časem, album \"Lonerism\" bylo nahráno na různých místech světa, v době, kdy probíhalo celosvětové turné skupiny. ,Nahrávací zařízení si na turné beru s sebou, takže můžu nahrávat vokály a kytaru kdekoliv se nacházím. Album bylo díky tomu nahráno různě po světě. Určité kytarové části jsou nahrány ve Vídni, nebo vokály k jedné z písní jsem nahrál například v letu ze Singapuru do Londýna. Nahrávací studio mám umístěné doma v Perthu, takže většina byla nahrána tam.\"\n\n,Na album \"Lonerism\" jsem měl o hodně víc času než jsem měl pro \"Innerspeaker\". To jsme si museli rezervovat lokaci, kam přišel profesionální inženýr, vše bylo až moc oficiální. S \"Lonerism\" jsem byl pouze já v mém domácím studiu. Měl jsem ještě dva spolubydlící, ale Tame Impala platila za jeden z těch pokojů penězi získaných z různých festivalů. Na albu jsem pracoval hned po dokončení předchozího alba, takže jsem měl tak dva roky, než se vydavatelství začalo zajímat o nové věci. Bylo hodně času na experimentování a kompletní rozmazlování.\" S časem navíc, dostal Parker chuť na dělání ,laciných popových\" skladeb, k čemuž dodal: ,Mám tu celé album, které čeká na Kylie Minogue. Vím, že to zní jako vtip, ale vážně to tak je. Mám už sedm hotových písní.\"\n\nNa konci roku 2010 se Parker dostal do problémů s novým albem: ,Na svém iPodu jsem měl všechny ty dema, půlku nového alba. Všechno v batohu, který jsem zapomněl někde mezi Amsterdamem a Londýnem. Takže jsem byl docela vylekaný, že z půlky hotové nové album skončí někde na YouTube, nebo že to všechno výjde pod nějakou holandskou kapelou.\" Parkerův iPod byl později v pořádku vrácen svému majiteli.\n\nNahrávání skončilo na konci roku 2011, mix alba byl zahájen 7. prosince 2011 a hotov byl s pomocí Davida Fridmanna 2. března 2012.\n\nObal desky byl opět v režii umělce Leifa Podhajskyho. Obrázek na albu \"Lonerism\" byl osobně vyfocen Parkerovým fotoaparátem Diana F a upraven právě Podhajskym. Jde o fotografii pařížských zahrad Jardin du Luxembourg. Červená skvrna v rohu obrázku byla ve skutečnosti způsobena nesprávným natočením filmu samotným Parkerem.\n\nVýznam skrývající se za obrázkem je pro většinu lidí neznám, Parker se pokusil o vysvětlení v rozhovoru s The Taming: ,Nevěděl jsem, zda lidé pochopí o co jde na té fotografii. Což je nakonec skvělé, protože miluji to, jak se lidé dívají na onu fotku a vidí pouze fotku nějakých lidí a pomyslí si, ,A co jako?\" a někteří lidé prostě vidí smysl té fotky; odloučení osoby dívající se skrz oplocení.\"\n\nPři drobnějším zkoumání fotografie je ale vidět mnohem víc, ,Miluji ty výrazy v obličejích lidí. Je to něco jako snímek života, prostě čím víc tu fotografii zkoumáte, tím víc vidíte. Můžete spatřit nějakého muže dotýkajícího se sama sebe, ten se, myslím, docela bavil. Mluví s nějakou dívkou a ruku má v rozkroku, pak tam je policista a pokud se podívate ještě detailněji, je tam spousta dalších šíleností. Vlastně čím víc budete zkoumat tu fotku, tím spíš si uvědomíte, že vlastně vy jste ten perverzní chlap z opačné strany oplocení.\"\n\n27. června 2012 vyšel krátky trailer k novému albu, jehož obsahem byla skladba Apocalypse Dreams se záznamem videa z turné k albu \"Innerspeaker\". Na konci traileru se divák dozvídá název nového alba. 9. července 2012 je vydána celá skladba Apocalypse Dreams k volnému stažení. Dále je odhaleno, že první singl, nazvaný \"Elephant\", z nového alba bude vydán na konci července. 13. července 2012 byly odhaleny další detaily k novému albu, jejichž součástí byl obal alba a seznam skladeb. Dále bylo oznámeno, že album \"Lonerism\" vyjde 5. října 2012 v Austrálii a 9. října 2012 celosvětově. Oficiálně první singl alba, \"Elephant\", vyšel 26. července 2012. ,Elephant je ve skutečnosti jeden z nejstarších songů, které mám, celou tu dobu čekal v trezoru na toto album. Nejsem si jistý, zda byl kdy nahrán, ale jeden večer jsme ho hráli při soundchecku a členové kapely mě nabádali zahrnout ten song na nové album, takže jsme to udělali.\" \"Elephant\" ukazuje bluesovou stránku kapely, která je však výraznější na jejich eponymním EP. ,Na albu není moc podobných skladeb, které by mělo ten bluesový riff. Kvůli tomu jsme na album umístili skladbu \"Apocalypse Dreams\", která je také odlišná.\"\n\n\n"}
{"id": "920231", "url": "https://cs.wikipedia.org/wiki?curid=920231", "title": "Římskokatolická farnost Rýnovice", "text": "Římskokatolická farnost Rýnovice\n\nŘímskokatolická farnost Rýnovice (lat. \"Reinovicium\") je územní společenství římských katolíků v Rýnovicích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1698 je v místě lokálie. Matriky jsou vedeny od roku 1724. Kanonicky byla farnost zřízena od roku 1786.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Jablonec nad Nisou, jehož součástí je i farnost Rýnovice, která je tak spravována \"excurrendo\".\n\n\n"}
{"id": "920233", "url": "https://cs.wikipedia.org/wiki?curid=920233", "title": "Provident Financial", "text": "Provident Financial\n\nProvident Financial s.r.o. je firma poskytující bezúčelové rychlé hotovostní i bezhotovostní půjčky. V České republice vznikla v roce 1997, ve velké Británii a severním Irsku má ovšem dlouhou tradici již od roku 1880. Za 20 let působení na českém trhu firma získala přes milion zákazníků. V roce 2017 se ztráta společnosti pohybovala okolo 100 miliard liber.\n\nProvident poskytuje bezúčelové půjčky v hotovosti ihned při podpisu smlouvy i rychlé půjčky na účet.\n\nV České republice působí Provident od roku 1997. Nabízí hotovostní i bezhotovostní zápůjčky pro zájemce s nižším příjmem. Jejich výše nepřesahuje 130 tisíc korun a doba splatnosti je 45, 60 a 100 týdnů,  nebo 12, 24 a 36 měsíců a splácení probíhá týdně nebo měsíčně. Provident má v ČR 13 poboček, 600 zaměstnanců a zhruba 1600 obchodních zástupců. Služby firmy využilo více než 1 000 000 zákazníků.\n\nS více než 130 tisíci zákazníků je Provident podle statistiky České leasingové a finanční asociace třetí největší nebankovní firmou v ČR. \n\nProvident Financial působí jako samostatná firma ve Velké Británii a Severním Irsku od roku 1880 a má zde přes 2 miliony klientů.\n\nInternational Personal Finance plc. se odštěpila od původního britského Providentu v roce 2007, kdy byly její akcie přijaty k obchodování na londýnské burze. IPF funguje mimo území Spojeného království, a to převážně na rozvíjejících se trzích v Evropě a ve Střední Americe, kde má dohromady 2,4 milionu zákazníků.\n\nProvident Financial v ČR nabízí hotovostní i bezhotovostní půjčky, které jsou bezúčelové, bez ručitele, bez skrytých poplatků a sankcí. V okamžiku uzavření smlouvy zná zákazník konečnou částku, kterou zaplatí. Výše půjčky se pohybuje od 6 000 do 130 000 Kč s délkou splácení 45, 60 a 100 týdnů, nebo 12, 24 a 36 měsíců. K jejich sjednání musí být žadatel zaměstnaný a musí se vykázat potvrzením o příjmu. Peníze můžete dostat v hotovosti ihned při podpisu smlouvy nebo nejpozději do 3 pracovních dnů na Váš bankovní účet.\n\nOd roku 2017 má společnost v nabídce produkt Provident Start, který zákazníkům umožní vzít si první půjčku zcela bez poplatků a úroků. Výše půjčky je maximálně 9 000 Kč a doba splácení je 3 měsíce. Peníze zákazníci obdrží a splácí v hotovosti nebo na účet.\n\nBezhotovostní půjčka „Půjčka modrá na účet“ je klientovi vyplacena převodem na účet a vyjde podstatně levněji než půjčka hotovostní. Splácení je uskutečnitelné převodem z účtu, trvalým příkazem, popřípadě vložením hotovosti v bance. Půjčku lze sjednat na částku v rozmezí mezi 10 a 130 tisíci se splatností na 12 nebo 24 měsíců. Peníze jsou na účtu obvykle druhý den po podpisu smlouvy, nejpozději do tří pracovních dnů. Tuto půjčku je možné zčásti sjednat online či telefonicky, ale k samotnému uzavření dochází až s návštěvou obchodního zástupce společnosti, se kterým je podepsaná smlouva.\n\nNa rozdíl od bezhotovostní půjčky je hotovostní půjčka („Půjčka zelená v hotovostí“) klientovi vyplacena přímo na ruku od obchodního zástupce společnosti, který klienta navštíví doma či na předem domluveném místě. O rychlou půjčku může klient zažádat osobně, online či telefonicky, ale smlouvu je vždy nutné podepsat osobně. Půjčku lze sjednat na částku 6 až 90 tisíc se splatností na 45, 60, 100 týdnů nebo na 12 / 24 měsíců. Splácet je nutné vždy jen na ruku obchodního zástupce společnosti, který se ke klientovi v určený čas dostaví. Výhodou hotovostní půjčky je její rychlost (do 48 hodin), nevýhodou vyšší poplatky.\n\nDíky svým jasným a férovým smluvním podmínkám se Provident Financial v roce 2012 i 2011 umístil na 1. místě Indexu etického úvěrování od neziskové organizace Člověk v tísni.\n\nV roce 2009 firma získala Audit rovných příležitostí od Gender Studies. Znamená to, že zde nedochází k žádné diskriminaci, ať už mzdové, věkové nebo rasové. Audit má platnost dva roky, v roce 2012 ho Provident úspěšně obhájil. \n\nProvident je členem České leasingové a finanční asociace a Britské obchodní komory.\n\nSpolečnost Provident Financial je sociálně odpovědná. V nezávislém hodnocení „Top odpovědná firma“, které dlouhodobě provádí společnost Byznys pro společnost, o.s., a kterým oceňuje firemní CSR strategie a projekty, v roce 2016 obhájila 3. místo v kategorii „Nejštědřejší firemní dárce“. Finanční prostředky Provident rozděluje zejména přes svoji grantovou stránku Pomáháme s Providentem.\n\nProvident podpořil tyto velké dobročinné projekty:\n\nCenu platformy Byznys pro společnost získal Provident Financial i o rok dříve, kdy v kategorii \"Top odpovědná velká firma 2015\" získal \"Bronzový certifikát pro firmy\", které \"komplexně, strategicky a inovativně rozvíjejí podnikání směrem k dlouhodobé udržitelnosti a angažují se ve všech oblastech CSR\"\n\nPočátky Providentu na českém trhu byly provázeny kritikou médií za přehnaně vysokou cenu půjčených peněz. Firma na to reagovala otevřenou informační politikou, zrušením rozhodčích doložek a zavedením lacinějších bezhotovostních půjček. V roce 2012 nezisková organizace Člověk v tísni vyhlásila Provident vítězem Indexu etického úvěrování. Člověk v tísni toto komentoval: \"Společnost Provident se zavázala při vymáhání svých pohledávek nevyužívat externí advokáty, čímž dobrovolně přešla na tzv. britský (beznákladový) model\".  Navigátor bezpečného úvěru (Projekt Univerzity Karlovy a poradenské společnosti EEIP, financovaný Grantovou agenturou ČR a firmou Home Credit) firmu po jejím vstupu do úvěrového registru NRKI zařadil mezi mezi bezpečné věřitele. V roce 2015 se firma stala partnerem Evropské komise pro vzdělávací kampaň o právech spotřebitelů. \n\nProvident spolupracuje se společností Feefo, která poskytuje nezávislé zjišťování názorů zákazníků.\n\n"}
{"id": "920234", "url": "https://cs.wikipedia.org/wiki?curid=920234", "title": "Morzinové", "text": "Morzinové\n\nMorzinové byli český šlechtický rod původem ze severní Itálie. Do Čech přišli v době třicetileté války v 17. století. Rod vymřel po meči roku 1881, ve spojení s Černíny (Černín-Morzin) se v Čechách udržel až do konfiskací roku 1945.\n\nMorzinové pocházeli z Furlánska. Za prvního doloženého předka je pokládán Anselm rytíř z Mohru, který žil v první polovině 16. století. Za statečnou obranu Štýrského Hradce proti Turkům mu byl roku 1532 polepšen erb a změněno jméno na \"von Morzin\". \n\nV Čechách se Morzinové usadili v době třicetileté války v 17. století v osobě Kamila Rudolfa z Morzinu († 1646), generála rakouské armády. V roce 1632 Morzinové získali český inkolát. Po násilné smrti generalissima Albrechta z Valdštejna roku 1634 získal Kamil Rudolf valdštejnské panství Vrchlabí., které se stalo hlavním sídlem rodu v Čechách. V severovýchodních Čechách získali ještě například Hostinné či Lomnici nad Popelkou, na Moravě pak Chlumčany. Za své služby byli pak v roce 1636 Kamil Rudolf a jeho bratr Pavel (asi 1615–1688) císařem Ferdinandem II. povýšeni do říšského hraběcího stavu. \n\nPo smrti Rudolfa, který zemřel bezdětný, zdědil v roce 1646 rodinný majetek jeho bratr Pavel. Pavel se snažil na svých panstvích upevňovat katolictví, a to i násilím, což vedlo k nepokojům a násilnému potlačení rebelie v roce 1651. Měl dvanáct potomků, z toho čtyři syny – Jana Rudolfa, Františka Mikuláše, Ferdinanda Matyáše a Pavla Tomáše, mezi něž se pak rozdělil rodinný majetek. V této generaci se rod rozdělil na dvě větve. \n\nStarší větev představovali potomci Jana Rudolfa z Morzinu (1641–1702) a jeho manželky Evy Konstantiny rozené Vratislavové z Mitrovic. Tato větev vyhasla Františkem z Morzinu v roce 1791 a majetek po ní převzala mladší větev, zastoupená Rudolfem Ferdinandem. \n\nTato mladší větev rodu vymřela roku 1881 smrtí Rudolfa z Morzinu, čímž v mužské linii vyhasl celý rod. Veškerý rodový majetek zdědila jeho dcera Aloisie, která se vdala za Heřmana Zdenka Černína z Chudenic, čímž byl položen základ spojeného rodu Czernin–Morzinů.\n\nZe starší větve pocházel také jeden z nejvýznamnějších představitelů rodu, Václav z Morzinu (1676–1737), který nejprve nastoupil vojenskou kariéru a pod Evženem Savojským bojoval proti Turkům. Po smrti svého staršího bratra ovšem převzal správu panství a začal bohatě podporovat stavební činnost na svých statcích. V Praze nechal například postavit Morzinský palác v Nerudově ulici na Malé Straně.\n\nVáclav (německy \"Wenzel\") z Morzinu byl velkým milovníkem hudby a mecenášem. Provozoval vlastní šlechtickou kapelu, jak bylo v té době zvykem, ovšem kapela hraběte Morzina byla výjimečná tím, že zaměstnával výhradně profesionální hudebníky. V jeho kapele působilo mnoho významných skladatelů té doby, např. Antonín Reichenauer, František Jiránek nebo Johann Friedrich Fasch. Rovněž bylo zvykem ve vyšších kruzích té doby, aby kapela měla svého italského \"maestro di cappella\", byť alespoň na dálku. Maestrem Václava z Morzinu nebyl nikdo menší než Antonio Vivaldi, jenž hraběti věnoval pojednání \"Il cimento dell'armonia e dell'inventione\" obsahující nejslavnější Vivaldiho cyklus houslových koncertů, \"Čtvero ročních dob\".\nVzhledem k velmi nákladnému životnímu stylu, zejména kulturním počinům, však Václav z Morzinu svůj rod velmi zadlužil.\n\nPosledním mužským členem starší větve rodu byl František Xaver z Morzinu (1734–1791).\n\nMladší větev rodu založil Pavlův mladší syn Ferdinand Matyáš († 1725). Posledním mužským členem této větve byl Rudolf Morzin (1801–1881). Jeho jediná dcera Aloisie pak se svým manželem hrabětem Heřmanem Černínem z Chudenic spojila rod s Černíny, čímž vznikl rod Černín-Morzin. Posledním vlastníkem morzinského majetku v Čechách byl Jaromír Černín-Morzin, kterému byl v roce 1945 rodový majetek zkonfiskován československým státem.\n\nMorzinové od třicetileté války až do vymření rodu koncem 19. století vlastnili v Čechách řadu panství, především v Podkrkonoší a na Klatovsku, s jejich jménem je spojena výstavba několika hodnotných zámků (Dolní Lukavice, Křinec) a především Morzinského paláce v Nerudově ulici na Malé Straně v Praze. Dlouhodobé finanční problémy na druhou stranu znemožnily Morzinům angažmá ve vysokých státních úřadech. Z konfiskací po zavražděném Albrechtovi z Valdštejna získal císařský generál Rudolf z Morzinu panství Vrchlabí, které svými rozsáhlými zalesněnými pozemky zasahujícími až na nejvyšší vrcholky Krkonoš patřilo až do 19. století k základním pilířům morzinovského majetku v Čechách. Mimoto byl po Valdštejnově smrti Rudolf Morzin odměněn ještě hotovostí ve výši 100 000 zlatých.\n\nDědicem Rudolfa Morzina byl jeho bratr Pavel Morzin (1613–1688), který významně rozšířil rodové statky v různých částech Čech, k Vrchlabí přikoupil Lomnici nad Popelkou (1654). V západních Čechách zakoupil značně velké majetky v okolí Klatov (Dolní Lukavice, 1666; Klenová, Opálka, 1673). I když jsou doloženy stavební úpravy například na zámku Vrchlabí nebo na hradě Opálka, nejvíce se Pavel Morzin věnoval městečku Křinec u Nymburka, které získal v roce 1650. Zde v několika etapách nechal vystavět zámek, zasloužil se i o rozvoj celého městečka, které nechal osídlit obyvatelstvem ze svých statků v Podkrkonoší. U přestavby křineckého zámku a kostela sv. Jiljí se obecně uvažuje o autorství významného barokního architekta Carla Luraga, zmínku si zaslouží i dnes již neexistující lovecký zámek Kunstberk u Křince. Na sklonku života zakoupil Pavel Morzin ještě statky na jižní Moravě, které se však v rodině udržely jen krátce.\n\nJiž Pavel Morzin kupoval na dluh, v následujících generacích nutilo početné potomstvo k dalším nákupům, takže již koncem 17. století dosáhlo úvěrové zatížení rodiny výše půl miliónu zlatých. Finanční obtíže dokládá například transakce na panství Čachrov v západních Čechách. Přesto i v generaci Pavlových synů došlo k nákupu dalších statků a stavbě zámků ve středních Čechách (Nový Ronov, Loukovec). V Podkrkonoší rodový majetek dočasně rozšířil nákupem panství Hostinné (1703) předčasně zemřelý Maxmilián Morzin (1673–1706). Ten ve svých rukou soustředil rozsáhlý majetek ve středních a východních Čechách a navzdory přetrvávajícím finančním problémům proslul jako mecenáš církve (založení augustiniánského kláštera ve Vrchlabí). Maxmiliánovým dědicem byl mladší bratr Václav Morzin (1674–1737), který proslul jako barokní mecenáš a byl mimo jiné iniciátorem stavby Morzinského paláce v Praze. Projektantem této jedné z nejvýznamnějších barokních palácových staveb byl proslulý architekt Santini. Santiniho autorství je doloženo i u sakrálních staveb na morzinovských statcích (kaple sv. Jana Nepomuckého v Křinci).\n\nZatímco starší větev Morzinů v Podkrkonoší se v 18. století ocitla na pokraji bankrotu, mladší linii se podařilo rozšířit majetek na Klatovsku přikoupením dalších panství Merklín (1728) a Ptenín (1738). V Pteníně tehdy vznikl lovecký zámek podle projektu významného západočeského architekta Jakuba Augustona, který byl též autorem přestavby zámku v Dolní Lukavici na reprezentační barokní sídlo. Obě linie Morzinů na svých sídlech pěstovaly bohatý kulturní život. U Václava Morzina (1674–1737) z vrchlabské větve byl jako \"maestro di capella\" dočasně zaměstnán slavný italský skladatel Antonio Vivaldi, který hraběti věnoval svůj nejslavnější cyklus houslových koncertů \"Il cimento\" včetně řady Čtvero ročních dob. U jeho bratrance Ferdinanda Maxmiliána Morzina (1693–1763) v Dolní Lukavici započal svou kariéru Joseph Haydn.\n\nObě větve Morzinů se po celé 18. století potýkaly s obrovskými dluhy, finanční problémy vedly nejen k uzavření rodinné smlouvy před vymřením starší linie, ale také k vynucenému prodeji několika zásadních rodových majetků (Dolní Lukavice 1780, Lomnice nad Popelkou 1796). Západočeská panství Merklín s Ptenínem přešla sňatkem na rod Kolovratů. Po vymření starší větve zůstalo Morzinům jen panství Vrchlabí, které ovšem stále patřilo k největším pozemkovým celkům ve východních Čechách. V první polovině 19. století došlo i na stavební úpravy vrchlabského zámku, které nechal provést Rudolf Morzin (1801–1881), jímž později zároveň celý rod vymřel. Sňatkem jeho dcery Aloisie (1832–1907) přešel majetek na hrabata Černíny, kteří v této linii přijali jméno Czernin-Morzin. I ve 20. století se Černínové potýkali s dlouhodobým zadlužením z dob Morzinů, částečně je vyřešil až za první republiky prodej Morzinského paláce v Praze (dnes je zde velvyslanectví Rumunska).\n\n\n"}
{"id": "920235", "url": "https://cs.wikipedia.org/wiki?curid=920235", "title": "Zemské volby v Čechách 1874", "text": "Zemské volby v Čechách 1874\n\nZemské volby v Čechách 1874 byly doplňovací volby konané v Českém království 3. a 26. července 1874. Bylo jimi zvoleno několik desítek nových poslanců Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému, a to zejména v etnicky českých volebních obvodech. Poprvé v nich vystoupila se samostatnou kandidaturou mladočeská strana, která se utkala s dosud dominantní staročeskou stranou. Volby probíhaly podle kuriového systému. \n\nČeská politická scéna od obnovení ústavního života v roce 1861 prosazovala federativní pojetí rakouského státu a český státoprávní program. Odmítala centralistické tendence i rakousko-uherské vyrovnání roku 1867. Po nepřijetí pokusu o česko-rakouské vyrovnání v roce 1871 (takzvané fundamentální články) se česká společnost nacházela v deziluzi a politické opozici. Zemské volby v Čechách roku 1872 (takzvané \"chabrusové\" volby) navíc díky machinacím mezi voliči z řad velkostatkářů utvořily na Českém zemském sněmu jasnou centralistickou, provídeňskou většinu. V roce 1873 se pak ústavní vývoj Rakouska-Uherska završil zavedením klíčového ústavního zákona (takzvaná dubnová ústava), kterým byla zavedena přímá volba do celostátního parlamentu, Říšské rady, dosud tvořeného pouze delegáty zemských sněmů (poprvé aplikována ve volbách do Říšské rady roku 1873). Politický systém monarchie se tak po otřesech z přelomu 60. a 70. let stabilizoval a české státoprávní aspirace byly odmítnuty. Ve společnosti rostly pochybnosti ohledně politiky pasivní rezistence, kterou prosazoval předák dominantní staročeské strany František Ladislav Rieger. V české populaci se navíc vyděloval radikálně demokratický, liberální proud, který se roku 1874 formálně ustavil jako samostatná politická síla – mladočeská strana. Již na podzim 1873 skupina 28 poslanců rodící se mladočeské strany veřejně zpochybnila taktiku pasivní rezistence kdy čeští poslanci vždy byli zvoleni na zemský sněm či Říšskou radu, ale obratem na mandát rezignovali a fakticky jej neuplatňovali. \n\nV případě zemských voleb v červenci 1874 šlo o doplňovací volby a tudíž nebyl volen celý zemský sněm s 241 poslanci. Hlasování se i tak konalo v mnoha desítkách obvodů, zejména etnicky českých, v kuriích venkovských obcí a měst. Poprvé od zformování českého parlamentního života po roce 1861 se nyní v českém táboře odehrávaly volby v konkurenčním prostředí, kdy obě politické síly, tedy dosud fakticky jediná Národní strana (staročeská) a nově se tvořící Národní strana svobodomyslná (mladočeská), nasazovaly proti sobě v jednotlivých okrscích kandidáty. Například ve volbě do kurie venkovských obcí takto kandidovalo 49 staročechů a 21 mladočechů. Staročeši v předvolební agitaci trvali na pokračování dosavadní politiky bojkotu zastupitelských orgánů a odmítali \"rozkolnictví\" a \"vrtkavost\" svých mladočeských konkurentů. Mladočeši se naopak veřejně přihlásili k aktivní politice. Své konkurenty označovali důsledně za \"konservativní stranu\" a Národní listy charakterizovaly staročeskou stranu jako \"stranu politické zahálky\". Mladočeši ovšem nekandidovali samostatně v některých etnicky smíšených obvodech, kde by samostatná kandidatura mohla rozštěpit český tábor a umožnit zvolení německému kandidátovi.\n\nVýsledek voleb nakonec i přes aktivní agitaci mladočechů znamenal početní vítězství staročeské strany, která získala 77 mandátů, zatímco mladočeši jen 7. Těchto sedm politiků (Alois Pravoslav Trojan, Eduard Grégr, Josef Pražák, Jakub Hruška, Antonín Husák, Robert Nittinger a Adolf z Mayersbachu) pak ale převzalo poslanecké mandáty, vstoupilo na zemský sněm a předneslo zde prohlášení na podporu českých státoprávních požadavků. Dosavadní česká rezistence vůči zákonodárným sborům tak byla prolomena (vůči Říšské radě ovšem i nadále mladočeši zachovávali bojkot). Koncem dekády se na zemský sněm vrátili i staročeši.\n\nKonkurenční charakter voleb roku 1874 v českém prostředí se v následných volbách do zemského sněmu nezopakoval, protože v zemských volbách 1878 a zemských volbách 1883 staro- i mladočeši svůj volební postup koordinovali. Opětovně se přímo utkali až v zemských volbách 1889, nyní již s drtivým mladočeským nástupem k paritě se staročeskou stranou.\n\n"}
{"id": "920237", "url": "https://cs.wikipedia.org/wiki?curid=920237", "title": "Trolejbusy Škoda", "text": "Trolejbusy Škoda\n\nTrolejbusy vyrábí plzeňská firma Škoda Electric od roku 2003, přičemž sama navázala na výrobu trolejbusů podniku Škoda v Plzni v letech 1936–1960 a podniku Škoda Ostrov v letech 1960–2004. Nejstarší trolejbus značky Škoda, třínápravový prototyp z roku 1936 označený jako 1Tr, byl určen pro Prahu. Po druhé světové válce byla koncepce trolejbusů změněna, od typu 6Tr se jednalo o dvounápravové vozy se samonosnou karoserií. První kloubový vůz vlastní výroby typu 15Tr spatřil světlo světa v roce 1983, o deset let později opustil brány továrny první nízkopodlažní trolejbus (22Tr). Nejnovější modely využívají karoserií autobusových výrobců, Škoda Electric spolupracuje především s firmami Iveco Czech Republic, Solaris Bus & Coach a SOR Libchavy.\n\nPrvní trolejbus značky Škoda začal být konstrukčně zpracováván od roku 1932, kdy podnik (podobně jako firmy Praga a Tatra) podal nabídku Elektrickým drahám hl. m. Prahy do soutěže na dodávku trolejbusů pro chystanou trolejbusovou síť, díky čemuž byly vyrobeny celkem tři trolejbusové prototypy. Vůz Škoda 1Tr, vzniklý v roce 1936 spoluprací plzeňské Škody a automobilového závodu Škody v Mladé Boleslavi, byl třínápravový a měl podvozkovou konstrukcí s rámem a dřevěnou karoserií, podvozek pocházel z nákladního automobilu Škoda. Mladoboleslavský závod vyrobil mechanickou část vozu, do které byla v Plzni zabudována elektrická výzbroj. Tento vůz byl dodán do Prahy, kde jezdil spolu s dalšími dvěma prototypy, Tatrou 86 a Pragou TOT. Na základě výsledků provozu byla v roce 1938 postavena pro Prahu pětikusová série upravených vozů Škoda 2Tr; tyto trolejbusy již měly, mimo jiné, ocelovou karoserii, vybaveny byly také akumulátory pro nouzový pojezd. Plzeňské vozy Škoda 3Tr z let 1941 a 1943, rovněž vyrobené ve spolupráci mladoboleslavského a plzeňského závodu, koncepčně vycházely z typu 2Tr, poválečná třetí série z let 1947 a 1948 již disponovala upravenou karoserií vyprodukovanou v Plzni. Z období druhé světové války pochází nerealizované projekty 4Tr, odvozený od předchozího typu 3Tr, a menší 5Tr, jenž představoval změny v konstrukci škodováckých trolejbusů: měl být dvounápravový, měl mít samonosnou karoserií a sériový motor (oproti kompaundním motorům v předchozím typech). Na tento směr vývoje navázaly vozy Škoda 6Tr, které byly v roce 1949 již kompletně vyrobeny v Plzni a které byly určeny pro Brno (+ jeden vůz pro Plzeň). Typ Škoda 7Tr, vyráběný v Plzni v letech 1950–1955, byl upravenou verzí modelu 6Tr a zároveň prvním trolejbusem značky Škoda, který byl dodán do téměř všech trolejbusových provozů v Československu a který byl také exportován. Vozy z části druhé výrobní série byly kvůli nedostatku výrobních kapacit vybaveny elektrickou výzbrojí z pražského ČKD. Trolejbusy Škoda 8Tr měly mechanickou část shodnou s předchozím typem, úpravy se dotkly pouze elektrické části. Tyto vozy již byly poměrně rozsáhle exportovány. Jejich produkce, která mezi lety 1956 a 1961 dosáhla téměř 750 kusů, probíhala nejprve v Plzni, v roce 1960 byla přesunuta do nového závodu v Ostrově, kde vznikl podnik Škoda Ostrov.\n\nTyp Škoda 9Tr, pokračovatel vývojové řady, se se svými téměř 7500 vyrobenými vozy stal nejpočetnějším trolejbusem s okřídleným šípem ve znaku a po sovětském ZiU-9/ZiU-682 také druhým nejvyráběnějším trolejbusem na světě. Jeho první prototyp, vzniklý v Plzni v roce 1958, se zapojil do porovnávacích provozních zkoušek s třínápravovým trolejbusem Tatra 401, jež navázaly na porovnávání typů 8Tr a T 400 konané od roku 1957. Po jejich vyhodnocení v roce 1959 byla v Tatře ukončena výroba trolejbusů a Škoda se tak stala jediným československým trolejbusovým producentem. Upravený druhý prototyp z roku 1960 byl již vzorem pro sériovou výrobu, která byla zahájena v Ostrově o rok později ověřovací sérií. V průběhu 21leté produkce tohoto modelu, jehož výroba byla ukončena v roce 1982, došlo k řadě úprav, přičemž těmi nejvýznamnějšími bylo zabudování hydraulického řízení (od roku 1976 typ 9TrH) a osazení tyristorové pulzní regulace, která umožnila snížit spotřebu elektrické energie (od roku 1979 typ 9TrHT, prototypy 9TrT pocházely již z let 1970–1972). Z trolejbusů 9Tr byl odvozen třínápravový kloubový typ 10Tr, k jeho realizaci však nikdy nedošlo. Škoda T 11 měla představovat unifikaci trolejbusu a autobusu, neboť téměř shodné mechanické části, tj. podvozek a karoserii sestavenou z panelů, měla vyrábět vysokomýtská Karosa. Zatímco autobusy pod označeními Karosa ŠM/ŠL/ŠD 11 byly produkovány v tisícových sériích, trolejbus T 11 se po funkčním vzorku (1964) a prototypu (1965) dočkal v roce 1967 pouze šestikusové ověřovací série. Důvodem byly jednak vysoké ceny dílů karoserie, jednak celkové omezování trolejbusové dopravy v celém Československu a útlum jejich výroby. Projekt 12Tr představoval na základě požadavku kyjevského dopravního podniku spřažení dvou trolejbusů 9Tr do trolejbusového vlaku (označován jako tzv. scepka), který by byl ovládán pouze řidičem z předního vozu, přičemž měla být i po rozpojení zachována provozuschopnost obou samostatných vozidel. Ačkoliv tento typ nebyl ve Škodě vyráběn, někteří dopravci v Sovětském svazu si podle dokumentace upravovali svoje vozy sami, čímž vzniklo asi 500 souprav.\nNerealizovaný typ 13Tr měl mít laminátovou sendvičovou karoserii s ocelovou kostrou jednotlivých panelů, kvůli problémům se zaváděním výroby nových materiálů však zůstalo pouze u projektu. Jeho koncepci a tvarové řešení však částečně převzala Škoda 14Tr, která byla s téměř 3300 vyrobenými kusy základního modelu druhým nejpočetnějším trolejbusem značky Škoda. Samonosná karoserie tohoto typu byla opět ocelová, tentokrát však svařená z několika skupin (rám, čela, boční stěny, střecha), vozy také disponovaly tyristorovou pulzní regulací. Ačkoliv první dva prototypy byly vyrobeny již v letech 1972 a 1974, kvůli stagnaci trolejbusové dopravy v 70. letech 20. století byly konstrukční práce obnoveny teprve v roce 1978 a produkce pokračovala v roce 1980 dalšími prototypy, po nichž následovala v roce 1981 ověřovací série a poté běžná sériová výroba. Ta trvala do roku 1999 a během let docházelo k různým úpravám produkovaných vozidel. Od vozů 14Tr byl odvozen třínápravový kloubový model Škoda 15Tr, který se stal prvním článkovým trolejbusem československé výroby. Jeho první dva prototypy vznikly v roce 1983, sériová výroba byla zahájena v roce 1988. Roku 1985 byla vyrobena souprava (řešená od roku 1979 opět na základě zájmu kyjevského dopravního podniku) dvou spřažených vozů 14Tr, která byla označena jako trolejbusový vlak TV – 14Tr. Jeho přední vůz měl být po rozpojení schopen běžného provozu, zadní vůz disponoval pouze omezenou možností pojezdu. Zkoušky vlaku však nebyly dokončeny a další produkce nebyla zahájena. Typ 16Tr měl být modernějším nástupcem „čtrnáctky“, k jeho výrobě však nedošlo. V roce 1983 vznikl ideový návrh tříčlánkového čtyřnápravového trolejbusu odvozeného od typu 14Tr, který byl později označen jako 20Tr, ani tento model se realizace nedočkal.\n\nŠkoda 17Tr měla být, podobně jako typ T 11 o 20 let dříve, vozem z unifikované řady autobusů a trolejbusů. Výrobcem mechanické části, téměř shodné s autobusy nové řady 800, byla opět Karosa. Ve Škodě byl v roce 1987 dokončen funkční vzorek trolejbusu. Zkoušky však nebyly dokončeny, výroba nebyla zahájena (podobně však skončily i autobusy řady 800). Kromě funkčního vzorku byly Karosou vyrobeny a Škodě dodány i dvě karoserie pro plánované prototypy. Všechny tři vozy 17Tr byly nakonec odprodány ostravskému dopravnímu podniku, který je v průběhu 90. let dokončil a zprovoznil s elektrickou výzbrojí z typu 14Tr. Společně s modelem 17Tr byl konstrukčně zpracován i třínápravový kloubový trolejbus 18Tr a došlo též k ideovému návrhu čtyřnápravového tříčlánkového typu 19Tr.\nPo roce 1990 se prvním novým a také vůbec prvním nízkopodlažním modelem stal třínápravový kloubový trolejbus Škoda 22Tr, jehož první dva prototypy byly vyrobeny v letech 1993 (s elektrickou výzbrojí AEG) a 1994. Po dořešení poměrně dlouhého vývoje byla v roce 2002 zahájena sériová výroba, která však trvala pouze do uzavření ostrovského závodu v roce 2004. Kromě běžných vozů vybavených stejnosměrnou výzbrojí s GTO tyristorovým pulzním měničem a synchronními motory vznikl i prototyp 22TrAC se střídavou výzbrojí, asynchronním motorem a IGBT tranzistorovým pulzním měničem. K rodině trolejbusu 22Tr patří také standardní dvounápravový typ Škoda 21Tr (unifikovaný s autobusem Škoda 21Ab), který byl vyráběn v letech 1995–2004. I ten se dočkal varianty se střídavou výzbrojí (typ 21TrAC) a navíc s možností pomocného dieselagregátu (typ 21TrACI). Pod označením 23Tr se skrývá ideový návrh čtyřnápravového tříčlánkového nízkopodlažního trolejbusu, který měl být odvozen od „dvaadvacítky“.\n\nV 90. letech 20. století vzniklo několik odlišných variant trolejbusů 14Tr a 15Tr. Mezi lety 1995 a 2004 byly vyráběny modernizované verze těchto vozidel, které byly označeny jako Škoda 14TrM a Škoda 15TrM. Zcela speciální verze vznikly pro americké provozy v Daytonu a San Franciscu. V obou případech byly sériové vozy kompletovány až v USA, kam Škoda dodala skelety karoserií a elektrickou výzbroj. Pro Dayton byly tímto způsobem vyrobeny vozy Škoda 14TrE, pro San Francisco obdobný typ Škoda 14TrSF i jeho kloubová verze Škoda 15TrSF. Výroba trolejbusů ve Škodě Ostrov byla ukončena v roce 2004, v následujících letech byly ještě v areálu závodu (nejprve Škodou, posléze firmou JPR lighting) vyráběny náhradní skelety vozů 14TrM, které byly určeny pro modernizace starších vozidel.\n\nJeště před opuštěním ostrovského závodu uzavřela v roce 2003 plzeňská Škoda Electric exkluzivní smlouvu se společností Irisbus na dodávky autobusových karoserií, která byla ukončena v roce 2008; spolupráce Škody a Irisbusu (resp. Iveca Czech Republic) však trvá i nadále. Zástavbou elektrické výzbroje na bázi IGBT do původně autobusových skříní Irisbus vznikly dva typy nízkopodlažních trolejbusů: standardní vůz Škoda 24Tr Irisbus (prototyp 2003, výroba od 2004), a třínápravový kloubový vůz Škoda 25Tr Irisbus (prototyp 2004, výroba od 2005). Do roku 2005 využívaly tyto modely karoserií Citybus 12M/Citybus 18M (resp. Agora) a následně do konce roku 2007 Citelis 1A 12M/Citelis 1A 18M, od podzimu 2007 to jsou upravené verze s označením Citelis 1B. Oba typy, 24Tr i 25Tr, jež jsou vyráběny dodnes, je také možné na přání zákazníka vybavit pomocným pohonem buď ve formě dieselagregátu nebo trakční akumulátorové NiCd baterie.\n\nPo ukončení exkluzivní smlouvy začala Škoda Electric na jaře 2008 spolupracovat také s polským autobusovým výrobcem Solaris Bus & Coach, který jí od té doby dodává tři typy nízkopodlažních trolejbusových karoserií Trollino. Jako první byl již v roce 2008 vyroben třínápravový model Škoda 28Tr Solaris o délce 15 metrů, roku 2009 byl představen prototyp standardního modelu Škoda 26Tr Solaris a v roce 2010 opustil brány továrny v Plzni poprvé také třínápravový kloubový model Škoda 27Tr Solaris. Jejich elektrická výzbroj s IGBT prvky je shodná s výzbrojemi použitými u typů 24Tr (oproti němu má však 26Tr slabší motor) a 25Tr (u 27Tr a 28Tr). Všechny tři typy, rovněž vyráběné dodnes, je možné na přání zákazníka vybavit pomocným zdrojem pohonu, což může být dieselagregát, trakční baterie nebo superkapacitory. Označení 29Tr je určeno pro projekt tříčlánkového trolejbusu, jehož pohon řešila Škoda Electric od roku 2012 bez určení výrobce karoserie.\n\nPosledním z trojice autobusových výrobců, se kterými Škoda Electric spolupracuje, je SOR Libchavy, jenž poskytuje nízkopodlažní trolejbusové karoserie TNB 12 a TNB 18. Prototypy standardního trolejbusu Škoda 30Tr SOR i třínápravového kloubového typu Škoda 31Tr SOR byly v Plzni dokončeny na konci roku 2010, sériová výroba byla zahájena v roce 2011. Oba modely disponují obdobnou modulární výzbrojí na IGBT bázi jako mají typy 24Tr–28Tr, zástavba pomocného dieselagregátu je také možná. Od roku 2018 je nabídka rozšířena o typy Škoda 32Tr SOR a Škoda 33Tr SOR (kloubový), který využívá karoserie vycházející z autobusů typů SOR NS 12 a SOR NS 18. Tyto trolejbusy budou také disponovat bateriemi pro jízdu mimo trolejové vedení s dojezdem okolo osmi kilometrů. V roce 2018 byl rovněž vyroben prototyp kloubového trolejbusu Škoda 35Tr, jehož karoserie pochází z autobusu Iveco Urbanway 18M.\n\nTrolejbusy vyráběné Škodou mají typické označení podobné značení jiných vozidel vyráběných touto skupinou. Označení se skládá z pořadového čísla typu tak, jak byly postupně navrženy a vyvíjeny, a písmen „Tr“ (značící trolejbus). Výjimkou je pouze model Škoda T 11. První typ je tedy značen jako Škoda 1Tr, zatím nejvyšší číslo z vyrobených vozů má Škoda 35Tr.\n\nZa písmeny „Tr“ se nachází číslo výrobní série, přičemž tyto série se mezi sebou často v detailech (ale i podstatnějších komponentech) odlišují. Číslice 0 je využívána pro ověřovací série (např. Škoda 14Tr0), běžné série začínají číslem 01 (např. Škoda 14Tr01 až Škoda 14Tr14). U typů 14Tr a 15Tr byly některé série značeny zvlášť pro napěťovou soustavu 600 V (číslice 6 za lomítkem, např. Škoda 14Tr08/6) a zvlášť pro soustavu 750 V (číslice 7 za lomítkem, např. Škoda 14Tr08/7). Některé typy byly vyráběny také ve výrazněji odlišných variantách, které jsou značeny přidaným písmenem či písmeny za číselným označením (např. Škoda 14Tr17/6M).\n\nU nejnovějších typů (počínaje 24Tr), které využívají autobusových karoserií jiných výrobců, je za číselné označení přidán název výrobce této karoserie (např. Škoda 24Tr Irisbus, Škoda 26Tr Solaris, Škoda 30Tr SOR).\n\n\nPoznámka: Seznam je seřazen dle továrních typů, začíná tedy trolejbusem Škoda 1Tr a končí zatím posledním typem Škoda 35Tr. Řada mezi těmito dvěma modely ale není kompletní, neboť některé typy byly sice vyprojektovány, k jejich výrobě ale z různých příčin nedošlo (chybí tedy např. trolejbusy Škoda 4Tr, 5Tr a další). O některých nerealizovaných projektech pojednává článek Nerealizované trolejbusy Škoda.\n\nZa označením a fotografií typu se nachází sloupce „Série“, kde jsou uvedena (známá) čísla výrobních sérií. V „Dodávkách“ jsou uvedeny současné státy, na jejichž území byl daný typ vyvážen. Následují sloupce „Roky výroby“, „Počet vozů“ vyrobených v rámci daného továrního typu a „Poznámky“. Poslední sloupec „Zdroj“ uvádí odkazy na zdroje informací k jednotlivým typům v tabulce.\n\nŠkoda se také podílela na výrobě dalších trolejbusů, které do kterých zabudovávala či zabudovává svoji elektrickou výzbroj. V tabulce níže jsou uvedeny tyto typy podle roků výroby.\n\nKromě uvedených typů spolupracovala Škoda Electric také s firmou Belkommunmaš, pro jejíž trolejbusy, určené bývalým státům SSSR, dodávala asynchronní pohony a trakční motory (desítky kusů – stav v roce 2008). Škoda rovněž dodává samostatné trakční trolejbusové motory, jejich dodávky do Evropy a Severní Ameriky dosáhly do roku 2005 počtu 955 kusů.\n\n\n"}
{"id": "920243", "url": "https://cs.wikipedia.org/wiki?curid=920243", "title": "Rodokmen Morzinů", "text": "Rodokmen Morzinů\n\nToto je vývod z předků italsko-českého šlechtického rodu Morzinů.\n\nAnselm rytíř z Mohru (od 1532 z Morzinu)\n"}
{"id": "920244", "url": "https://cs.wikipedia.org/wiki?curid=920244", "title": "Zemské volby v Čechách 1872", "text": "Zemské volby v Čechách 1872\n\nZemské volby v Čechách 1872, v etnicky českém prostředí označovány hanlivě i jako chabrusové volby (\"chabrus\" – kupčení, kšeft) byly volby konané v Českém království 18., 20. a 22. dubna 1872, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému. Kvůli machinacím odpůrců českých státoprávních aspirací bylo ve velkostatkářské kurii dosaženo vítězství Strany ústavověrného velkostatku reprezentující centralisticky, provídeňsky orientovanou šlechtu a velké pozemkové vlastníky, čímž celý sněm získal centralistickou většinu.\n\nOd obnovení ústavního života v roce 1861 prosazovala česká politická reprezentace, Národní strana (staročeši) federativní pojetí rakouského státu a český státoprávní program. Odmítala centralistické tendence i rakousko-uherské vyrovnání roku 1867. Počátkem 70. let se dočasně utvořily podmínky pro česko-rakouské vyrovnání, kdy čeští předáci (František Palacký a František Ladislav Rieger) společně s představiteli historické české šlechty vážně jednali s vládou Karla von Hohenwarta o sérii ústavních reforem (takzvané fundamentální články), které měly posílit autonomní status Čech a českých zemí. Ve chvíli, kdy se dospělo k dohodě, byl ovšem celý projekt odmítnut částí vídeňské politické scény a česká společnost se pak ocitla v deziluzi a vyostřené politické opozici. Nová vláda Adolfa von Auersperga následně proti české opozici razantně postupovala. Součástí pacifikace Čech bylo i rozpuštění zemského sněmu 13. března 1872 a vypsání nových voleb.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Voleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo pět nevolených virilistů, kteří mandát nabývali z titulu své funkce. Celkem tak měl sněm 241 poslanců.\n\nVolební cenzus definoval volební právo majetkově a daňově (oprávněným voličem byl jedinec platící stanovenou minimální daň). Ve velkostatkářské kurii byl cenzus nastaven tak, že počet oprávněných voličů byl extrémně nízký. Ve skupině nesvěřeneckých velkostatků jich bylo 509 (hlasovalo nakonec jen 261 osob) a ve skupině svěřeneckých velkostatků dokonce jen 44 (z nich hlas odevzdalo 19 lidí). Při relativně vyrovnané početní síle českého (federalistického) a německého (centralistického) tábora v kurii venkovských obcí a skupině měst se velkostatkářská kurie se 70 poslanci stala důležitým faktorem. Mezi šlechtici a velkostatkáři v Čechách existovaly dva politické proudy: Strana konzervativního velkostatku spolupracovala se staročechy, byla vstřícná vůči českému státnímu právu a podporovala české autonomistické aspirace, zatímco Strana ústavověrného velkostatku podporovala centralistický, provídeňský směr politického vývoje Předlitavska. Zemské volby v roce 1872 se tak staly zejména soubojem o ovládnutí velkostatkářské kurie a jejích poslaneckých mandátů. Vídeňská vláda měla zájem na tom, aby zvítězila Strana ústavověrného velkostatku, protože počátkem 70. let 19. století měly zemské sněmy v Předlitavsku výrazné postavení; i Říšská rada (celostátní parlament) byla tvořena delegáty jmenovanými zemskými sněmy a na Českém zemském sněmu byla až do roku 1872 federalistická většina, která vysílání poslanců do Vídně bojkotovala.\n\nJak uvádí historik Otto Urban, poprvé se myšlenka fiktivního prodeje části majetku příbuzným s cílem zvýšení počtu oprávněných voličů a ovlivnění voleb objevila v řadách konzervativní šlechty, ale tuto ideu pak naplno realizovala konkurenční ústavověrná šlechta a centralistické politické síly. Vznikla sofistikovaná metoda nikoliv fingovaných ale skutečných prodejů a nákupů velkostatků. 7. dubna 1872 se v hotelu U Modré hvězdy v centru Prahy otevřela kancelář \"Credit Forcier für das Königreich Böhmen\", za kterou stál silný bankovní kapitál z Vídně. Na české straně se o podobné machinace ale s daleko menšími finančním zázemím pokoušela skupina napojená na Živnostenskou banku. Během několika týdnů proběhlo v Čechách 70 transakcí s velkostatky. Objevovaly se i manipulace se seznamy voličů. Místodržitelství v Praze (nejvyšší úřad státní správy pro České království vedený centralisticky orientovaným pacifikátorem Čech Alexanderem von Kollerem) na stížnosti konzervativních velkostatkářů nereagovalo dostatečně silně. Ti se pak těsně před vlastními volbami ve velkostatkářské kurii 22. dubna rozhodli voleb neúčastnit. V důsledku toho byli v této kurii bez výjimky zvoleni kandidáti ústavověrného velkostatku. V celkových číslech pak ústavověrní, němečtí, provídeňští kandidáti získali na sněmu většinu a česká politická reprezentace byla vytlačena z rozhodujícího vlivu na sněmu.\n\nPodle sociálního a profesního dělení bylo 88 etnicky českých poslanců zemského sněmu zvolených v kuriích měst, venkovských obcí a živnostenských a obchodních komor rozděleno následovně: 63 \"buržoazních a maloburžoazních vzdělanců\" (z toho 24 právníků, 9 lékařů a lékárníků, 5 vysokoškolských učitelů, 7 středoškolských učitelů, 10 vědců a novinářů, 4 katoličtí kněží a 4 samosprávní úředníci), 9 \"buržoazních podnikatelů\" (z toho 4 továrníci, 4 obchodníci a peněžníci a 1 manažer), 7 příslušníků \"maloburžoazie\" (z toho 7 blíže neurčených \"měšťanů\"), 8 příslušníků \"agrární buržoazie\" (z toho 5 rolníků či statkářů a 3 mlynáři) a 1 šlechtický velkostatkář.\n\nČeští poslanci se dostavili na úvodní schůzi sněmu 24. dubna 1872, ale po opakovaných poradách se rozhodli pod vlivem stanoviska Františka Palackého ze sněmu odejít. V následujících letech se práce sněmu neúčastnili, čímž vyvrcholila česká pasivní rezistence. 3. prosince 1872 byli čeští poslanci pro absenci zbaveni mandátů. \n\nDíky eliminaci české federalistické většiny Český zemský sněm vyslal do Vídně na Říšskou radu centralistické poslance. V roce 1873 pak i díky tomuto silovému posunu došlo na Říšské radě k přijetí klíčového ústavního zákona (takzvaná dubnová ústava), kterým byla zavedena přímá volba do Říšské rady, dosud tvořené pouze delegáty zemských sněmů (poprvé aplikována ve volbách do Říšské rady roku 1873). Politický systém monarchie se tak po otřesech z přelomu 60. a 70. let stabilizoval a české státoprávní aspirace byly odmítnuty. Vláda navíc vyšla takticky vstříc skromným autonomistickým požadavkům Poláků v Haliči, čímž rozložila potenciální slovanskou opoziční frontu.\n\nVzhledem k politice českého bojkotu zemského sněmu se ve funkčním období 1872–1878 odehrávaly opakovaně doplňovací volby, které musely být vyhlášeny v obvodech, v nichž poslanci fakticky neuplatňovali mandát. Šlo o desítky převážně etnicky českých okrsků v kuriích venkovských obcí a měst. V nich ve většině obvodů kandidovali a uspěli titíž poslanci, kteří pak pokračovali v pasivní rezistenci a po několika měsících se volby musely opakovat. Tyto plošné doplňovací volby se konaly v říjnu 1873, červenci 1874, březnu a dubnu 1875, únoru 1876 a dubnu 1877.\nPosun nastal v doplňovacích volbách v červenci roku 1874, kdy poprvé vystoupila se samostatnou kandidaturou mladočeská strana, která se v jednotlivých obvodech utkala s dosud dominantní staročeskou stranou. Mladočeši odmítali pasivní rezistenci a své mandáty převzali a aktivně se zapojili do práce sněmu. V těchto volbách získali sedm mandátů, v doplňovacích volbách roku 1875 další dva, roku 1876 nezískali žádný mandát a roku 1877 jeden, čímž jejich sněmovní klub postupně narostl na 10 poslanců. Staročeši po celé funkční období sněmu zůstávali v pasivní rezistenci.\n\n"}
{"id": "920247", "url": "https://cs.wikipedia.org/wiki?curid=920247", "title": "Thomas Prinzhorn", "text": "Thomas Prinzhorn\n\nThomas Prinzhorn (* 5. března 1943 Vídeň) je rakouský podnikatel a politik.\n\nVystudoval strojírenství na Technische Hochschule in Wien, titul diplomovaného inženýra získal v roce 1967, poté studoval obchodní administrativu na Harvardově univerzitě, kterou dokončil roku 1973. Následně pracoval v papírenských firmách svého otce W. Hamburger AG a Mosburger AG.\n\nOd roku 1978 působil v různých rakouských průmyslových asociacích. V roce 1996 byl zvolen do Národní rady rakouského parlamentu, kde působil za stranu FPÖ dva roky. V roce 1998 se stal členem této strany, na podzim téhož roku ale z parlamentu odstoupil kvůli výrazným názorovým rozdílům proti vedení strany předsedou FPÖ Jörgem Haiderem. V následných volbách v roce 1999 se však překvapivě objevil na vrcholu kandidátky FPÖ, po zvolení se také stal prvním místopředsedou Národní rady. V této funkci působil do voleb v roce 2002, v následujícím volebním období do roku 2006 měl funkci druhého místopředsedy. Roku 2002 se stal v FPÖ zástupcem Jörga Haidera. V roce 2005 vystoupil z FPÖ, o rok později se stal členem BZÖ.\n\nV roce 1988 adoptoval Karla Philippa, syna Therese Schwarzenbergové, neboť se ukázalo, že je jeho skutečným otcem. Podle rakouského časopisu \"Trend\" patří Prinzhorn mezi 25 nejbohatších v Rakousku, v roce 2013 odhadoval hodnotu majetku jeho rodiny na 1,2 mld. euro a v žebříčku nejbohatších Rakušanů ho řadil na 22. místo.\n\n"}
{"id": "920249", "url": "https://cs.wikipedia.org/wiki?curid=920249", "title": "Liga mistrů UEFA 2013/14", "text": "Liga mistrů UEFA 2013/14\n\nSezóna 2013/14 Ligy mistrů UEFA byla 59. ročníkem klubové soutěže pro nejlepší evropské fotbalové týmy. Obhájcem titulu byl německý klub Bayern Mnichov, který ve finále předchozího ročníku porazil Borussia Dortmund 2:1. Vítěz soutěže se kvalifikoval na Mistrovství světa ve fotbale klubů 2014 a také do Superpoháru UEFA 2014.\n\nFinále tohoto ročníku se odehrálo v sobotu 24. května 2014 na stadiónu Estádio da Luz v Portugalsku. Poprvé v historii Ligy mistrů se ve finále střetly dva kluby z jednoho města. Vítězem se stal španělský klub Real Madrid, který ve finále porazil svého rivala Atlético Madrid 4:1 po prodloužení, ačkoli ještě v 92. minutě prohrával 0:1. Úspěch definitivně zpečetil nařízenou penaltou Cristiano Ronaldo.\n\nTohoto ročníku se účastní celkem 76 týmů z 54 členských zemí UEFA (Lichtenštejnsko neorganizuje žádnou vlastní ligovou soutěž a Gibraltar se bude účastnit až od sezony 2014/15). Každá země má přidělený počet míst podle koeficientů UEFA. Obhájce titulu, Bayern Mnichov, má místo v základní skupině jisté díky vítězství v předchozím ročníku soutěže.\n\nČísla v závorkách udávají ligové umístění.\nVšechna losování se uskuteční v Nyonu (Švýcarsko), pokud není uvedeno jinak.\nLos prvního a druhého předkola se uskutečnil 24. června 2013. Úvodní zápasy se odehrály 2. a odvety 9. července 2013.\n\nÚvodní zápasy se odehrály 16. a 17. července, odvety 23. a 24. července 2013.\n\nLos se uskutečnil 19. července 2013. Třetí předkolo bylo rozděleno do dvou samostatných částí: jedna pro mistry a druhá pro týmy z nižších pozic. Poražené týmy se kvalifikovaly do 4. předkola Evropské ligy UEFA 2013/14. Úvodní zápasy se odehrály 30. a 31. července, odvety 6. a 7. srpna 2013.\n!colspan=\"6\"|Mistrovská část\n\n!colspan=\"6\"|Nemistrovská část\n\nLos se uskutečnil 9. srpna 2013. Čtvrté předkolo bylo rozděleno do dvou samostatných částí: jedna pro mistry a druhá pro týmy z nižších pozic. Poražené týmy se kvalifikovaly do skupinové fáze Evropské ligy UEFA 2013/14. Úvodní zápasy se odehrály 20. a 21. srpna, odvety o týden později 27. a 28. srpna.\n!colspan=\"6\"|Mistrovská část\n\n!colspan=\"6\"|Nemistrovská část\n\nLos se uskutečnil 29. srpna 2013 v Monaku.\n\nPokud budou mít dva či více týmů ve skupině stejný počet bodů, budou použita následující kritéria:\n\nPři losu osmifinálových dvojic bylo 16 týmů rozděleno do dvou košů po osmi. Vítězové skupin byli v koši nasazených, kvalifikanti z druhých míst jako nenasazení. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země. Los se uskutečnil 16. prosince 2013. První zápasy byly na programu 18. a 19. nebo 25. a 26. února, odvety pak pro týmy z prvního termínu 11. a 12. března, týmy z druhého termínu 18. a 19. března 2014.\n\nLos čtvrtfinále se uskutečnil 21. března 2014. Úvodní zápasy byly hrány 1. a 2. dubna, odvety 8. a 9. dubna 2014.\n\nLos semifinále se uskutečnil 11. dubna 2014. Úvodní zápasy budou hrány 22. a 23. dubna, odvety 29. a 30. dubna 2014.\n\nFinálový zápas se odehrál v sobotu 24. května 2014 na stadionu Estádio da Luz v Lisabonu. Rozhodnutí o držiteli trofeje padlo až v prodloužení.\n\nZdroj:\n\n"}
{"id": "920252", "url": "https://cs.wikipedia.org/wiki?curid=920252", "title": "Kerberos (rozcestník)", "text": "Kerberos (rozcestník)\n\nKerberos může být:\n"}
{"id": "920254", "url": "https://cs.wikipedia.org/wiki?curid=920254", "title": "Diamantová liga 2011", "text": "Diamantová liga 2011\n\nSamsung Diamantová liga 2011 – druhá edice závodů Diamantové ligy.\n"}
{"id": "920255", "url": "https://cs.wikipedia.org/wiki?curid=920255", "title": "Diamantová liga 2010", "text": "Diamantová liga 2010\n\nSamsung Diamantová liga 2010 – první edice závodů Diamantové ligy.\n"}
{"id": "920256", "url": "https://cs.wikipedia.org/wiki?curid=920256", "title": "Teror (rozcestník)", "text": "Teror (rozcestník)\n\nTeror nebo terror může být:\n\n\n\n\n\n\n\n"}
{"id": "920257", "url": "https://cs.wikipedia.org/wiki?curid=920257", "title": "Vláda teroru", "text": "Vláda teroru\n\nVláda teroru může být:\n"}
{"id": "920259", "url": "https://cs.wikipedia.org/wiki?curid=920259", "title": "Diamantová liga 2013", "text": "Diamantová liga 2013\n\nSamsung Diamantová liga 2013 – čtvrtá edice závodů Diamantové ligy.\n"}
{"id": "920264", "url": "https://cs.wikipedia.org/wiki?curid=920264", "title": "Magor (Monmouthshire)", "text": "Magor (Monmouthshire)\n\nMagor ( \"Magwyr\") je velká vesnice v hrabství Monmouthshire ve Walesu ve Spojeném království.\n\nV roce 2001 zde žilo 5 876 obyvatel.\n"}
{"id": "920266", "url": "https://cs.wikipedia.org/wiki?curid=920266", "title": "Římskokatolická farnost Rychnov u Jablonce nad Nisou", "text": "Římskokatolická farnost Rychnov u Jablonce nad Nisou\n\nŘímskokatolická farnost Rychnov u Jablonce nad Nisou (lat. \"Reichenavia\") je územní společenství římských katolíků v Rychnově u Jablonce nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla založena před rokem 1350. Matriky jsou vedeny od roku 1611. Znovu byla farnost kanonicky ustavena roku 1686.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Jablonec nad Nisou, jehož součástí je i farnost Rychnov u Jablonce nad Nisou, která je tak spravována \"excurrendo\".\n\nŘímskokatolická farnost Rychnov u Jablonce nad Nisou\n\n"}
{"id": "920267", "url": "https://cs.wikipedia.org/wiki?curid=920267", "title": "BBC Food", "text": "BBC Food\n\nBBC Food byl satelitní kanál BBC, respektive BBC Worldwide. Vysílal od roku 2002 do roku 2008.\n\nKanál zahájil vysílání 19. června 2002 v Jižní Africe a Skandinávii.\n\nKanál vysílal hlavně pořady o vaření moderované známými britskými kuchaři jako jsou Jamie Oliver, Nigella Lawson nebo Gary Rhodes. Mnoho těchto pořadů bylo produkováno přímo BBC, jiné nezávislými produkčními společnostmi.\n\nVe Spojeném království a Irsku vysílá podobný program Good Food pod hlavičkou UKTV a je tedy vlastněn pomocí joint venture mezi BBC Worldwide a Scripps Networks Interactive.\n\nBBC Food přestal v Africe vysílat v září 2008 a ve Skandinávii 26. prosince 2008. Webová stránka BBC Food se stala neaktivní. BBC Food nahradil BBC Lifestyle.\n\n"}
{"id": "920268", "url": "https://cs.wikipedia.org/wiki?curid=920268", "title": "Sauer", "text": "Sauer\n\nSlovo sauer má původ v němčině, kde znamená \"kyselý\" přeneseně \"mrzutý, nevrlý\". V českých textech se může vyskytovat jako:\n\n\n\n"}
{"id": "920269", "url": "https://cs.wikipedia.org/wiki?curid=920269", "title": "Lať (řezivo)", "text": "Lať (řezivo)\n\nLať je druh hraněného řeziva s plochou příčného průřezu 10 až 25 cm². Nejčastěji slouží jako podklad pro uložení střešních krytin nebo upevnění obkladů stěn. Vyrábějí se z listnatého i jehličnatého dřeva. Střešní latě mívají nejčastěji průřez 40 × 60 nebo 30 × 50 mm.\n\n"}
{"id": "920270", "url": "https://cs.wikipedia.org/wiki?curid=920270", "title": "Janovský potok (přítok Stropnice)", "text": "Janovský potok (přítok Stropnice)\n\nJanovský potok je levostranný přítok řeky Stropnice v okrese České Budějovice v Jihočeském kraji. Plocha povodí měří 5,3 km².\n\nJanovský potok vytéká ze Žárského rybníka. Protéká malými vesnicemi a u obce Petříkov se vlévá do řeky Stropnice.\n\n"}
{"id": "920272", "url": "https://cs.wikipedia.org/wiki?curid=920272", "title": "Zednická lať", "text": "Zednická lať\n\nZednická lať je pomůcka k vytváření rovných ploch a hran při zednických pracích. Běžně je vyráběna ze dřeva, nověji z hliníkových slitin.\n\nDřevěná zednická lať je rovné, ohoblované, užší prkno ze smrkového dřeva různých profilů. Latě jsou dodávány na stavbu jako spotřební materiál pro zedníky, obkladače, omítkáře a fasádníky a štukatéry. Jsou zhotoveny v různých délkách a profilech – např.: 15×80 mm nebo 20×120 mm a jiné. Dřevo musí být pokud možno bez suků, nemusí však být vysušené. Bezpodmínečně nutná je ale přesná rovnoběžnost v šířce i v tloušťce po celé délce. Je to pochopitelné. Například při kontrole rovinnosti podlahy na ni položíme na výšku profilu rovnou lať a na ní přiložíme vodováhu (vodováhu tím vlastně prodloužíme). Nerovnoběžnou latí je měření chybné. Latě nemohou být vyrobeny z listnatého dřeva, ty reagují s vápnem a udělají na omítce špatně odstranitelné skvrny.\n\nŘemeslníci si nejprve pro sebe vyberou nejkvalitnější rovné latě. Pokud časem nedrží rovinu a ohýbají se (dřevo pracuje), vyřadí je. Další se pak řežou na délku dle potřeby omítkářských prací na omítání rohů. Fasádními skobami se uchytí na hranách s přesahem dle tloušťky omítky a provede se omítka v silnější vrstvě. Pak se zespodu vodorovně přiloží krátká lať a za současného pohybu do stran se po svislé lati vyjede vzhůru – omítka je srovnaná. Latě jsou tak na stavbě postupně rozřezány, mimoto se u nich časem srazí hrany a musí se vyřadit. Proto patří mezi spotřební materiál.\n\nNa novostavbách se dnes ale stále více používá latí, které jsou vyrobeny z hliníku.\n"}
{"id": "920273", "url": "https://cs.wikipedia.org/wiki?curid=920273", "title": "Ratibořská brána", "text": "Ratibořská brána\n\nRatibořská brána stávala v místech dnešního ústění Dolního náměstí do náměstí Osvoboditelů a tvořila součást opevnění Opavy.\n\nZatímco stavební vývoj Hradecké a Jaktařské brány byl v podstatě totožný, situace u Ratibořské bývala jiná, specifická. Na rozdíl od dvou zmíněných zde totiž chyběl příkop a parkánová hradba. Brána se skládal ze dvojice branských věží. První stávala v linii hlavní hradby, zatímco druhá byla výrazně předsunutá a s první věží ji spojoval opevněný koridor. Stejným způsobem pak byla spojena i s barbakánem v čele s třetí branskou věží. Tuto část pak obklopoval zemní val bastionu či klešťové hradby. Průjezdní brána barbakánu bývala zděným krčkem propojena s ravelinem se čtvrtou branskou věží. Následně komunikace, která tudy procházela, překonávala po dřevěném mostku barokní příkop.\n\nNejstarší zmínka o bráně pochází snad z roku 1253, kdy je v Ipatievského letopisu u vpádu polsko-ruských jednotek do opavské provincie zmínka o třech městských branách Opavy. S určitostí můžeme na Ratibořskou bránu vztáhnout až zmínku z roku 1451. Na konci 14. století došlo k výstavbě druhé branské věže a spojovacího koridoru. Dalšího rozšíření se dočkala v 16. století, kdy přibyl barbakán s třetí branskou věží a dalším koridorem, a v letech 1626-1627 vytvoření klešťové hradby. Tu pak ve druhé polovině 17. století doplnil ravelin s poslední, čtvrtou, branskou věží. Od roku 1779 docházelo k postupnému odstraňování branského systému, přičemž z brány se do současnosti nic nedochovalo.\n\n"}
{"id": "920274", "url": "https://cs.wikipedia.org/wiki?curid=920274", "title": "BBC Lifestyle", "text": "BBC Lifestyle\n\nBBC Lifestyle je satelitní kanál BBC, respektive BBC Worldwide. Vysílá od roku 2007.\n\nBBC Knowledge byl poprvé spuštěn v červenci 2007 v Singapuru na platformě mio TV. Následně byl spuštěn v Hongkongu v říjnu 2007 a v Polsku na platformě Cyfrowy Polsat v prosinci 2007. Následně by spuštěn v dalších zemích. V Africe byl kanál spuštěn v září 2008. Kanál globálně nahradil BBC Food 26. prosince 2008, kdy přestal vysílat ve\nSkandinávii.\n\nKanál vysílá pořady o vaření, bydlení, kutilství a další. Jednotlivé pořady jsou rozděleny do šesti okruhů:\nDále BBC Lifestyle vysílá pořady jako například \"Antiques Roadshow\", \"Come Dine With Me\" nebo \"MasterChef UK\".\n\n"}
{"id": "920276", "url": "https://cs.wikipedia.org/wiki?curid=920276", "title": "Valentýna", "text": "Valentýna\n\nValentina je ženské jméno latinského původu pocházející z výrazu \"valens\", mohutný, pevný, v přeneseném významu zdravý, silný. Jeho mužskou obdobou je Valentin.\n\nValča, Valda, Valentýnka, Vali, Valuše, Valuška, Valinka, Val, Vája\n\n\n"}
{"id": "920277", "url": "https://cs.wikipedia.org/wiki?curid=920277", "title": "Nivelační lať", "text": "Nivelační lať\n\nNivelační lať nebo také měřičská lať je pomůcka používaná při geodetických a dalších měřičských pracích. Běžná je hliníková teleskopická nebo skládací lať. Modernější jsou digitální měřičské latě.\n"}
{"id": "920278", "url": "https://cs.wikipedia.org/wiki?curid=920278", "title": "Červenica", "text": "Červenica\n\nČervenica je obec na Slovensku, v okrese Prešov v Prešovském kraji.\nV roce 2011 zde žilo 888 obyvatel. V katastrálním území obce se nachází mezinárodně významná mineralogická lokalita Opálové doly v Dubníku.\n\n"}
{"id": "920283", "url": "https://cs.wikipedia.org/wiki?curid=920283", "title": "Byte order mark", "text": "Byte order mark\n\nBOM (Byte order mark, česky přibližně „označení pořadí bajtů“) je znak hexadecimálně zapsaný jako FEFF (v desítkové soustavě 65279).\n\nV kódování UTF-8 je tento znak reprezentován trojicí bajtů 0xEF 0xBB 0xBF („UTF-8 signatura“), v kódování UTF-16 big-endian dvojicí bajtů 0xFE 0xFF a v UTF-16 little-endian 0xFF 0xFE. Grafický význam znaku je „nedělitelná mezera nulové šířky“ (\"zero-width no-break space\"), je tak podobný znaku U+2060 (\"word joiner\").\n\nHlavním důvodem užití tohoto znaku je rozlišení pořadí ukládání bajtů big-endian nebo little-endian v UTF-16 a odlišení samotného UTF-16 od UTF-8. V případě záměny pořadí bajtů není znak U+FFFE platný Unicode znak, navíc v kódování UTF-8 se bajty 0xFE a 0xFF nesmí vyskytovat. Užití BOM v UTF-8 je pro účel rozpoznání pořadí ukládání bajtů nadbytečné, nicméně mnohé aplikace operačního systému Microsoft Windows používají tento znak na začátku souboru pro rozlišení souborů uložených ve formátu UTF-8. V některých systémech ( např. POSIX) není tato signatura používána.\n\nPoužívání nebo nepoužívání BOM může být zdrojem problémů.\n"}
{"id": "920290", "url": "https://cs.wikipedia.org/wiki?curid=920290", "title": "Wimbledon 2001 – mužská čtyřhra", "text": "Wimbledon 2001 – mužská čtyřhra\n\nObhájci titulu z minulého ročníku byla dvojce australských tenistů Todd Woodbridge a Mark Woodforde, která titul neobhájila, protože Woodforde ukončil v prosinci 2000 kariéru.\n\nVítězem se stal čtvrtý nasazený americký pár Donald Johnson a Jared Palmer, když ve finále travnatého grandslamu porazil českou dvojici Jiří Novák a David Rikl.\n\n"}
{"id": "920295", "url": "https://cs.wikipedia.org/wiki?curid=920295", "title": "Mario Martinez", "text": "Mario Martinez\n\nMario Martinez nebo Mario Martínez může být:\n\n"}
{"id": "920297", "url": "https://cs.wikipedia.org/wiki?curid=920297", "title": "Martin Baran", "text": "Martin Baran\n\nMartin Baran (* 3. ledna 1988, Prešov) je slovenský fotbalový obránce nebo defenzivní záložník a bývalý mládežnický reprezentant.\n\nSvoji profesionální fotbalovou kariéru začal tento obránce v 1. FC Tatran Prešov. V červnu 2009 podepsal pětiletou smlouvu s tureckým klubem Kasımpaşa SK. V roce 2012 odešel do Polska.\n\nZačátkem července 2013 byl na testech v polském klubu Jagiellonia Białystok, se kterým záhy podepsal roční smlouvu s opcí.\n\n"}
{"id": "920299", "url": "https://cs.wikipedia.org/wiki?curid=920299", "title": "Kára (Maďarsko)", "text": "Kára (Maďarsko)\n\nKára je malá vesnička v maďarské župě Somogy. V roce 2011 zde žilo 54 obyvatel.\n"}
{"id": "920300", "url": "https://cs.wikipedia.org/wiki?curid=920300", "title": "Římskokatolická farnost Lučany nad Nisou", "text": "Římskokatolická farnost Lučany nad Nisou\n\nŘímskokatolická farnost Lučany nad Nisou je územní společenství římských katolíků v Lučanech nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1803. Farnost byla kanonicky ustavena od roku 1889.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Jablonec nad Nisou, jehož součástí je i farnost Lučany nad Nisou, která je tak spravována \"excurrendo\".\n\n\n"}
{"id": "920301", "url": "https://cs.wikipedia.org/wiki?curid=920301", "title": "Philip Corner", "text": "Philip Corner\n\nPhilip Corner (* 10. dubna 1933 New York) je americký hudební skladatel, teoretik, klavírista a pozounista. V roce 1955 vystudoval City College of New York a o čtyři roky později pak Columbia University, kde studoval mimo jiné u skladatele Henryho Cowella. Několik let spolupracoval s Johnem Cagem a od roku 1961 byl členem hnutí Fluxus.\n\n"}
{"id": "920302", "url": "https://cs.wikipedia.org/wiki?curid=920302", "title": "Kutnohorský varhanní festival na konci léta", "text": "Kutnohorský varhanní festival na konci léta\n\nKutnohorský varhanní festival je třídenní hudební festival, věnovaný varhanní hudbě, pořádaný v Kutné Hoře. Byl založen v roce 2011. Účinkují na něm čeští a také zahraniční varhaníci. Festival si klade za cíl zviditelnit mnohasetletou varhanářskou a varhanickou tradici v Kutné Hoře.\n\nUměleckým ředitelem festivalu je kutnohorský varhaník Michal Hanuš.\n\n"}
{"id": "920303", "url": "https://cs.wikipedia.org/wiki?curid=920303", "title": "Seznam největších měst v Evropě", "text": "Seznam největších měst v Evropě\n\nTento seznam zahrnuje 35 největších měst v Evropě s populací větší než 1 milion obyvatel. Nepatří sem města, která jsou menší a nebo neleží na geologickém území Evropy. Výsledek je kvůli kolísání počtu obyvatel jemně nepřesný, záleží na datu sčítání lidu v daném městě.\n"}
{"id": "920304", "url": "https://cs.wikipedia.org/wiki?curid=920304", "title": "Jouy-en-Josas", "text": "Jouy-en-Josas\n\nJouy-en-Josas je francouzská obec v departmentu Yvelines v regionu Île-de-France. V roce 2006 zde žilo 7 946 obyvatel.\n\nV letech 1984−1994 zde sídlila nadace Fondation Cartier pour l'art contemporain.\n\n\n\n"}
{"id": "920305", "url": "https://cs.wikipedia.org/wiki?curid=920305", "title": "Římskokatolická farnost Horní Dubňany", "text": "Římskokatolická farnost Horní Dubňany\n\nŘímskokatolická farnost Horní Dubňany je územní společenství římských katolíků s farním kostelem svatého Petra a Pavla v obci Horní Dubňany v děkanátu Moravský Krumlov.\nPrvní písemná zpráva o Horních Dubňanech pochází z roku 1279. Posledního dne měsíce srpna tohoto roku vydal olomoucký biskup Bruno ze Schauenburku listinu, ve které se uvádí, že „dědictví a patronátní právo v Dubňanech“ spolu s filiálními kostely v Dukovanech a Bohuslavicích patří „navěky spolu s desátky templářskému řádu. Do farnosti Horní Dubňany tehdy patřily Dolní Dubňany, Tulešice, Dolní Ves a Rešice. Na přelomu 16. a 17. století nebyla fara delší dobu obsazena, kněží na ni přišli až v roce 1638. V roce 1631 byl zrušen hřbitov u kostela ve středu obce a založen nový za vesnicí, kde je dosud. Znojemský děkan (fara v Horních Dubňanech patřila tehdy k děkanátu Znojmo) po vizitaci v roce 1657 konstatoval, že fara i kostel jsou sešlé, kryté jen slámou. Kostel byl výrazněji přestavěn roku 1775.\nOd 1. srpna 2012 byl farářem R. D. Josef Malík,který zemřel 12. května 2014.Od 1. srpna 2014 byl jako farář ustanoven R. D. Mgr. Pavel Krč.\nDnem vzájemných modliteb farností za bohoslovce a bohoslovců za farnosti brněnské diecéze je 1. duben. Adorační den připadá na nejbližší neděli po 8. listopadu.\n\nV letech 2014–2016 proběhla v Rešicích rozsáhlá oprava kaple svatého Jana Nepomuckého. Při pouti v roce 2016 byla kaple znovu otevřena a dále slouží k bohoslužbám. Byla opravena statika, vyměněna okna, proveden nátěr vstupních dveří, vnitřní i venkovní omítky.\n\nVe farnosti se pravidelně pořádá tříkrálová sbírka. V roce 2016 se při ní vybralo v Horních Dubňanech 10 050 korun, v Dolních Dubňanech 21 569 korun.\n\n"}
{"id": "920307", "url": "https://cs.wikipedia.org/wiki?curid=920307", "title": "Ladislav Rybánsky", "text": "Ladislav Rybánsky\n\nLadislav Rybánsky (László Ribánszki, * 19. července 1984, Šaľa) je slovenský fotbalový brankář maďarského původu, od ledna 2014 je bez angažmá.\n\nRybánsky je odchovancem Spartaku Trnava. Klub jej poslal v roce 2006 na hostování do FKM Nové Zámky. V roce 2010 odešel do Maďarska, kde působil v klubech Kecskeméti TE, BFC Siófok a Diósgyőri VTK. Po vypršení smlouvy s Diósgyőrem přestoupil v červenci 2013 do polského klubu Podbeskidzie Bielsko-Biała hrajícího nejvyšší polskou soutěž Ekstraklasu, kde podepsal dvouletý kontrakt. Ovšem v lednu 2014 se stal po rozvázání kontraktu volným hráčem. Za Podbeskidzie odchytal v sezoně 2013/14 v Ekstraklase 12 utkání.\n\n"}
{"id": "920316", "url": "https://cs.wikipedia.org/wiki?curid=920316", "title": "Římskokatolická farnost Janov nad Nisou", "text": "Římskokatolická farnost Janov nad Nisou\n\nŘímskokatolická farnost Janov nad Nisou (lat. \"Johannisberga\") je územní společenství římských katolíků v Janově nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1727 jsou v místě vedeny matriky. Od roku 1732 byla zřízena administratura. Kanonicky byla farnost zřízena v roce 1800.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Jablonec nad Nisou, jehož součástí je i farnost Janov nad Nisou, která je tak spravována \"excurrendo\".\n\nŘímskokatolická farnost Janov nad Nisou\n\n"}
{"id": "920327", "url": "https://cs.wikipedia.org/wiki?curid=920327", "title": "Pekka Saravo", "text": "Pekka Saravo\n\nPekka Saravo (* 23. listopadu 1979, Rovaniemi, Finsko) je finský hokejový obránce hrající za tým Tappara Tampere.\n\nHrál i za švédské kluby Linköpings HC a Luleå HF. Finsko reprezentoval v letech 2005, 2006 a 2007 na mistrovství světa.\n\n"}
{"id": "920329", "url": "https://cs.wikipedia.org/wiki?curid=920329", "title": "Rudolf Urban (fotbalista)", "text": "Rudolf Urban (fotbalista)\n\nRudolf Urban (* 1. března 1980, Košice) je slovenský fotbalový záložník a bývalý reprezentant, který působí od června 2015 v klubu FC Lokomotíva Košice.\n\nUrban působil postupně v klubech FC Košice, MFK Ružomberok (zde získal s klubem v sezóně 2005/06 ligový titul i Slovenský fotbalový pohár), FK Inter Bratislava, Győri ETO FC, MFK Košice B, FC Vysočina Jihlava, FK Baník Most, Sandecja Nowy Sącz a Piast Gliwice. Během působení v Gliwicích vynechal větší část sezóny 2012/13 pro zranění.\n\nZačátkem července 2013 byl na testech v polském klubu Podbeskidzie Bielsko-Biała poté, co mu Piast Gliwice neprodloužil smlouvu. Testy dopadly dobře, neboť mu Podbeskidzie nabídlo roční smlouvu s opcí na další sezónu. Odehrál zde pouze 11 zápasů a vstřelil 2 góly.\n\nKoncem ledna 2014 podepsal 1½roční smlouvu s druholigovým celkem Sandecja Nowy Sącz, kde již dříve působil.\n\nV červnu 2015 se dohodl na kontraktu se slovenským druholigovým klubem FC Lokomotíva Košice.\n\nV A-týmu Slovenska debutoval 20. 8. 2003 v New York City v přátelském zápase proti týmu Kolumbie (remíza 0:0).\nCelkem nastoupil v letech 2003–2004 v 6 utkáních za slovenskou fotbalovou reprezentaci.\n\n"}
{"id": "920334", "url": "https://cs.wikipedia.org/wiki?curid=920334", "title": "Komoča", "text": "Komoča\n\nKomoča ( ) je obec na Slovensku, v okrese Nové Zámky v Nitranském kraji.\n\nV roce 2011 zde žilo 917 obyvatel. V roce 2001 se 84 % obyvatel hlásilo k maďarské národnosti..\n"}
{"id": "920335", "url": "https://cs.wikipedia.org/wiki?curid=920335", "title": "2. česká národní fotbalová liga 1981/82", "text": "2. česká národní fotbalová liga 1981/82\n\nV soubojích 1. ročníku 2. české národní fotbalové ligy 1981/82 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\nDigitalizovaný archiv časopisů – Rudé právo\nSlezský FC Opava historie\n"}
{"id": "920336", "url": "https://cs.wikipedia.org/wiki?curid=920336", "title": "La Poste", "text": "La Poste\n\nLa Poste je firma provozující poštovní služby na území kontinentální Francie a jejích zámořských územích. Jedná se o akciovou společnost plně vlastněnou státem. Kromě doručování poštovních zásilek se zabývá též finančními službami a je mobilním operátorem. Se svými 268 000 zaměstnanci (v rámci celé skupiny) je největším zaměstnavatelem ve Francii.\n\nV roce 1477 založil Ludvík XI. službu pro doručování královských dokumentů a v roce 1576 založil Jindřich III. královský poštovní úřad pro doručování významných sdělení, který se stal základem dnešní francouzské pošty. Na počátku 18. století vznikla síť poštovních úřadů, která doručovala zásilky, jejichž platbu hradil adresát.\n\nV roce 1879 byly sloučeny poštovní a telegrafní úřad je jednoho celku \"Postes, télégraphes et téléphones\" (PTT) pod dohledem ministerstva pošt.\n\nV roce 1946 vznikla v rámci PTT Generální ředitelství telekomunikací (Direction générale des télécommunications – DGT) a Generální ředitelství pošt (Direction générale de la poste – DGP).\n\nV roce 1990 byly poštovní a telefonní služby zcela odděleny, když od 1. ledna 1991 vznikly podniky La Poste a France Télécom.\n\nOd roku 2006 La Poste nabízí v rámci banky \"Banque postale\" rovněž bankovní služby. Dne 23. března 2010 byl podnik přeměněn na akciovou společnost, která se nachází v majetku francouzského státu.\n\n"}
{"id": "920337", "url": "https://cs.wikipedia.org/wiki?curid=920337", "title": "Musée national du Sport", "text": "Musée national du Sport\n\nMusée national du Sport (\"Národní muzeum sportu\") je muzeum v Paříži. Nachází se ve 13. obvodu na \"Avenue de France\". Muzeum se specializuje na dějiny sportu ve Francii. Od počátku roku 2013 je uzavřeno kvůli rekonstrukci a přesunu do Nice.\n\nMyšlenka na vytvoření muzea francouzského sportu se objevila již v roce 1922 u příležitosti příprav na letní olympijské hry 1924, ale projekt poté zapadl. V roce 1963 Maurice Herzog, státní sekretář mládeže a sportu ve spolupráci s ministerstvem kultury pověřil Georgese Henri Rivièra, ředitele Musée national des arts et traditions populaires a Jeana Durryho, bývalého cyklistického závodníka realizací projektu.\n\nV roce 1988 bylo muzeum otevřeno na stadionu Parc des Princes. V roce 1998 byly výstavní prostory uzavřeny kvůli mistrovství světa ve fotbale. Zůstala zde pouze správa muzea a výstavy se konaly na jiných místech. Teprve v červnu 2008 muzeum otevřelo svou novou stálou expozici na ploše 700 m v přízemí sídla státního sekretáře sportu ve 13. obvodu.\n\nMuzeum bylo uzavřeno od 1. ledna 2013 kvůli rekonstrukci a jeho přemístění do Nice, kde bude mít k dispozici plochu 5200 m v novém sportovním komplexu.\nMuzejní sbírky nezahrnují pouze sportovní předměty, ale také umělecká díla s námětem sportu nebo pozůstalosti významných sportovců. Od svého vzniku sbírka zahrnuje vývoj sportovních disciplín a sportovních soutěží, především ve Francii, rovněž vývoj sportovních klubů a asociací. Sbírka zahrnuje období od 16. století po současnost a čítá zhruba 45 000 předmětů a 125 000 dokumentů. Sbírky se dělí na oblasti:\n\nKromě stálé expozice organizuje muzeum množství výstav dočasných, mnohdy ve spolupráci s dalšími institucemi jako byly Letní olympijské hry od Athén k Londýnu 1896-2012 (2012), sportovní plakáty 1881-1945 (2011), závod Paříž–Roubaix (1996), Sport a demokracie (v sídle Národního shromáždění, 1998), 100 let Tour de France (2003), Pierre de Coubertin a Řecko (Athény, 2004), Sport a design ve Francii (Peking, 2004), 30 let pařížského maratonu (2006), Fotbal a imigrace (ve spolupráci se Cité nationale de l'histoire de l'immigration 2010-2011) aj.\n"}
{"id": "920338", "url": "https://cs.wikipedia.org/wiki?curid=920338", "title": "René Sterckx", "text": "René Sterckx\n\nRené Sterckx y Calle (* 18. ledna 1991, Belgie) je belgický fotbalový záložník a mládežnický reprezentant se španělskými kořeny, který působí v belgickém klubu Waasland-Beveren.\n\n19. června podepsal smlouvu s RSC Anderlecht, ale vzápětí byl poslán na hostování do SV Zulte-Waregem. V lednu 2013 odešel na další (půlroční) hostování do belgického klubu Waasland-Beveren, kam po sezóně v červenci přestoupil.\n\nPůsobil v mládežnických reprezentacích Belgie U18, U19 a U21.\n\n"}
{"id": "920339", "url": "https://cs.wikipedia.org/wiki?curid=920339", "title": "Musée-Galerie de la Seita", "text": "Musée-Galerie de la Seita\n\nMusée-Galerie de la Seita bylo muzeum v Paříži, které existovalo v letech 1979-2000. Nacházelo se v 7. obvodu v ulici \"Rue Surcouf\". Muzeum se zaměřovalo na dějiny zpracování a užívání tabáku od 16. století po současnost. Součástí muzea byla rovněž galerie umění.\n\nSbírku k dějinám tabáku založila v roce 1937 \"Société d'exploitation industrielle des tabacs et des allumettes\" (Společnost pro průmyslové využívání tabáku a zápalek) pro pavilon tabáku na světové výstavě. V následujících letech byla sbírka rozšiřována o předměty dokumentující způsoby užívání tabáku jako tabatěrky a dýmky všech druhů a materiálů, pouzdra na doutníky apod. V roce 1979 společnost zveřejnila svou sbírku v nově otevřeném muzeu.\n\nV roce 1995 byla SEITA privatizována a stala se součástí španělské společnosti \"Tabacalera\", ze kterých vznikl koncern \"Altadis\". Muzeum bylo uzavřeno v červnu 2000 z důvodu reorganizace společnosti a přehodnocení priorit, kdy společnost začala podporovat moderní umění. Když se v roce 2008 \"Altadis\" stal součástí britské skupiny \"Imperial Tobacco\", sbírka byla rozprodána a rozdělena.\n\nZhruba polovina sbírky (cca 500 předmětů) jako 170 dýmek, 30 hlaviček dýmek, 40 tabatěrek a další objekty bylo rozprodáno na aukci v září 2009. Jednalo se o první případ ve Francii, kdy byla původní veřejná kolekce rozprodána v dražbě po privatizaci jejího majitele, což vedlo k obavám o osud podobných sbírek, např. v Musée de La Poste. Zbývající část sbírky (521 předmětů, z nichž přes 300 pocházelo z 18.–19. století) a 45 knih bylo darováno Musée du Tabac v Bergeracu, zatímco muzejní archiv (plakáty, fotografie, staré obaly aj.) převzalo ministerstvo financí.\n\n"}
{"id": "920341", "url": "https://cs.wikipedia.org/wiki?curid=920341", "title": "Halle Saint Pierre", "text": "Halle Saint Pierre\n\nHalle Saint Pierre (\"Hala sv. Petra\") je muzeum umění v Paříži. Nachází se v 18. obvodu v ulici \"Rue \" v bývalé tržnici. Muzeum se věnuje modernímu umění – art brut, art singulier a art outsider.\n\nV roce 1995 Halle Saint Pierre otevřela první výstavu, na které představila art brut. Byla zde vystavena díla ze šesti muzeí, především z Lausanne.\n\nLa Halle Saint Pierre organizuje každoročně tři až čtyři hlavní výstavy, které doplňují další kulturní aktivity.\n\nGalerie poskytuje každý měsíc nějakému umělcovi nebo skupině umělců zdarma prostor pro jejich prezentaci. Součástí Halle Saint Pierre je knihkupectví specializované na umění, především moderní umění. Od roku 1995 vydává francouzskou edici anglosaské revue \"Raw Vision\".\n\n"}
{"id": "920343", "url": "https://cs.wikipedia.org/wiki?curid=920343", "title": "2. česká národní fotbalová liga 1982/83", "text": "2. česká národní fotbalová liga 1982/83\n\nV soubojích 2. ročníku 2. české národní fotbalové ligy 1982/83 se utkalo 16 týmů po dvou skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "920344", "url": "https://cs.wikipedia.org/wiki?curid=920344", "title": "Pavel Brndiar", "text": "Pavel Brndiar\n\nPavel Brndiar (* 1975) je magik, gnostik, mystik, okultista a jeden z čelných představitelů moderního satanismu v ČR.\n\nOd dětství se zajímal kromě paleontologie i o okultní nauky, lidové čarodějnictví a Temný mysticismus. Koncem roku 1987 se začíná věnovat i studiu satanské filosofie. V polovině roku 1990 se detailně seznámil s učením A. S. La-Veye. V roce 1991 navázal kontakty s členy Církve Satanovy. O rok později společně s druhým mistrem Eduardem Staňkem v Kyjích vybudoval dnes již legendární obřadní místo známé mezi satanisty jako Vrch u 13 kamenů. V roce 1993 se stal členem Církve Satanovy. Ve stejném roce stál u zrodu Pražského satanského spolku. Během následujících let všemožně podporoval satanistické hnutí a aktivně se podílel na rozšiřování satanské filosofie a magie. Na přelomu tisíciletí se v jednom ze svých veřejných vystoupení do jisté míry vymezil proti La-Veyovi, když prohlásil, že jeho nauka je v mnoha směrech překonána a že není možné na ni v ČR dogmaticky lpět. Rovněž doporučoval, aby si satanisté nedělali z La-Veye modlu. Mimoto poukazoval na různé nedostatky, kterých se americká C.S. dopouští. V roce 2005 inicioval založení Prvního česko-slovenského chrámu církve Satanovy a vznik Rady 13. V témže roce přijal titul mistra a stal se knězem I. stupně v pražském Templu.\n\nPavel Brndiar Tau-Paulus (dříve f. Archechempe) je autorem knihy Obřady k uctění Starých. Tato kniha pojednává především o rituální praxi při uctívání entit z Necronomiconu. Rovněž je spoluautorem mnoha dalších publikací věnovaných satanské magii, Temnému mysticismu, destruktivním očarováním a obřadním sexuálním praktikám. Mezi ty nejvýznamnější patří interní publikace Ohavná kniha (věnovaná zhoubné a destruktivní magii), Satanský evokační grimoár a pět svazků věnovaných problematice pětiletého magického výcviku. Tomu se pod jeho vedením v Prvním česko - slovenském chrámu církve Satanovy od roku 2008 věnují někteří jeho členové. Mimo to sepsal desítky magických rituálů, v nichž detailně popisuje, jak pracovat s nejrůznějšími energiemi a skrytými silami universa. Od roku 1997 své práce pravidelně publikuje v časopise The Abyss, jehož vydávání dlouhodobě podporuje. Od roku 1999 se intenzivně zabývá praktickou mystikou a od roku 2003 studiem tak zvaného HOODOO. V roce 2009 byl v okultní skupině známé jako Pentatheon, která se věnovala uctívání LOA, iniciován do osmé pavoučí rodiny Zariguin ze systému Ghuedhe. V roce 2011 byl jedním ze základních členů Gnostického bratrstva pramene čisté nevázanosti. Byl rovněž vysvěcen na gnostického kněze a v roce 2015 na gnostického biskupa.\n\nMezi lety 2003 a 2013 společně s dalšími adepty magie rozšířil a zdokonalil okultní techniky sloužící ke snovému putovaní do Hypnova chrámu poznání.\nDo nauky o tomto chrámu jej zasvětil jeho prastrýc Antonín Čurda.\n\nMezi jeho záliby mimo magie, meditace a okultismu patří i četba, šach, paleontologie, chov koček, sklípkanů a exotických plazů, převážně hadů.\n\n\n"}
{"id": "920350", "url": "https://cs.wikipedia.org/wiki?curid=920350", "title": "Maison d'Auguste Comte", "text": "Maison d'Auguste Comte\n\nMaison d'Auguste Comte (\"Dům Augusta Comta\"), též známý jako Musée Auguste-Comte je soukromé muzeum a archiv v Paříži. Nachází se v 6. obvodu v ulici \"Rue Monsieur Le Prince\". Muzeum představuje život a dílo francouzského matematika a sociologa a zakladatele pozitivistické církve Augusta Comta (1798-1857).\n\nMuzeum spravuje \"Association internationale Auguste Comte\" (Mezinárodní asociace Augusta Comta). Muzeum se nachází ve 2. patře domu č. 10 v ulici \"Rue Monsieur le Prince\" v bytě, ve kterém Comte žil od roku 1841 až do své smrti v roce 1857, a kde napsal čtyři svazky svého díla \"Système de politique positive\" (1851-1854), své poslední pojednání pozitivistické filozofie.\n\nByt byl po filozofově smrti zachován v původní podobě. Skládá se z pěti hlavních místností (jídelna, obývací pokoj, pracovna, učebna, ložnice) a vestibulu o celkové ploše 150 m. Zde jsou vystaveny Comtův psací stůl, portréty Clotildy de Vaux (1815-1846), která Comta inspirovala, a jeho učedníků, osobní předměty, ručně psané dopisy a knihovna s pozitivistickými spisy, která obsahuje asi 600 knih ve francouzštině, včetně prvních vydání jeho děl, 250 knih v jiných jazycích, několik tisíc brožur a čtyři sbírky periodik.\n\n\n"}
{"id": "920352", "url": "https://cs.wikipedia.org/wiki?curid=920352", "title": "Bubba Watson", "text": "Bubba Watson\n\nGerry Lester \"Bubba\" Watson (* 5. listopadu 1978, Bagdad, Florida, USA) je americký profesionální golfista. Dvakrát zvítězil na major turnaji Masters Tournament (2012 a 2014).\n\n\nDNP = nezúčastnil se (did not play)\nCUT = neprošel cutem\n\"T\" = dělené místo (tied)\nZelené pozadí znamená vítězství, žluté umístění v nejlepších desíti.\n\n"}
{"id": "920356", "url": "https://cs.wikipedia.org/wiki?curid=920356", "title": "Conan O'Brien", "text": "Conan O'Brien\n\nConan Christopher O'Brien (* 18. dubna 1963) je americký televizní moderátor, komik, scenárista, producent, herec a dabér. Je nejvíce známý z moderování nočních talkshow, nejznámější z nich, \"Conan\", se vysílá na americké kabelové televizi TBS od roku 2010. Narodil se v Brookline v Massachusetts a byl vychován v irské katolické rodině. Vystudoval Harvardovu univerzitu a během studia působil v komediální skupině Harvard Lampoon a byl scenáristou pro komediální seriál \"Not Necessarily the News\".\n\nPoté, co psal pro několik komediálních pořadů v Los Angeles, přidal se ke scenáristům pořadu \"Saturday Night Live\". Po dvě série byl scenáristou a producentem seriálu \"Simpsonovi\", než ho najala NBC, aby převzal místo po Davidu Lettermanovi, jako moderátorovi talk show \"Late Night\" v roce 1993. Byl neznámý široké veřejnosti a jeho pořad se zpočátku setkával s nepříznivými recenzemi, ale v průběhu času se zlepšil a při jeho odchodu v roce 2009 byl vysoce oceňován. Poté se přestěhoval z New Yorku do Los Angeles, aby moderoval svou vlastní verzi \"The Tonight Show\" po sedm měsíců, než vedení televize v roce 2010 vyvolalo změnu moderátora.\n\nJe známý pro svůj spontánní styl moderování, který byl charakterizován jako „trapný, sebepodceňující humor\". Od roku 2010 má svůj vlastní pořad s názvem \"Conan\" a také moderoval mnoho událostí, například udílení cen Emmy nebo televizní speciál \"Vánoce ve Washingtonu\". Byl předmětem dokumentu \"Conan O'Brien Can't Stop\" (2011) a vyrazil na komediální turné, ve kterém navštívil třicet dva amerických měst.\n\n"}
{"id": "920359", "url": "https://cs.wikipedia.org/wiki?curid=920359", "title": "Smrt Sharon Lopatky", "text": "Smrt Sharon Lopatky\n\nSharon Rina Lopatka (rodným jménem Sharon Denburg; 20. září 1961 – 16. října 1996) byla americká internetová podnikatelka z Hampsteadu ve státě Maryland, zabitá při zřejmé konsensuální vraždě. Lopatka byla mučena a udušena oběšením 16. října 1996 Robertem Frederickem Glassem, počítačovým analytikem ze Severní Karolíny. Zjevným důvodem vraždy byla oboustranná parafilie. Případ se stal nejstarším příkladem konsensuální vraždy sjednané prostřednictvím internetu. Údajně se jednalo o první případ, kdy policie zatkla podezřelého z vraždy na základě důkazů primárně získaných z emailových zpráv.\n\nLopatka, rozená Sharon Denburg, vyrostla na předměstí Baltimoru v rodině ortodoxních Židů. Byla dcerou Abrahama Denburga, někdejšího kantora Kongregace Beth Tfiloh. V devětadvaceti letech se vdala za Victora Lopatku, rodáka z Ellicott City, Maryland, praktikujícího katolíka. Svatbu považovala za protest proti židovské výchově.\n\nProstřednictvím internetu, kde často inzerovala pornografické materiály týkající se neobvyklých sexuálních fetišů, Lopatka hledala muže, který by ji mučil a zabil. Poté, co kontaktovala několik lidí, kteří se projevili jako neseriózní, nakonec našla člověka, který splní její přání. Glass a Lopatka se po výměně mnoha mailů sešli v Severní Karolíně, kde Glass Lopatku nakonec uškrtil nylonovou šňůrou poté, co ji několik dní mučil.\nGlass byl shledán 27. ledna 2000 vinným z dobrovolného zabití a z dalších šesti skutků sexuálního zneužití. Další obvinění souvisela s nálezem dětské pornografie v jeho počítači. Byl odsouzen k 36 až 53 měsícům vězení za zabití a k 21 až 26 měsícům za držení dětské pornografie. Glass zemřel na srdeční infarkt dva týdny před propuštěním.\n\nPřípad vykazuje některé podobnosti s internetem zprostředkovanou vraždou a kanibalismem při zabití Bernda Jürgena Arminem Meiwesem v březnu 2001 v Německu.\n\nPřípad Lopatky inspiroval film \"Kdo chce zabít Nancy?\" (\"Downloading Nancy\"), který měl premiéru na Filmovém festivalu Sundance v roce 2008 a do kin byl uveden o rok později. Scenárista Lee Ross přiznal, že případ Lopatky zná a shledává jej \"„temným, hrozným... a fascinujícím.“\"\n\n"}
{"id": "920363", "url": "https://cs.wikipedia.org/wiki?curid=920363", "title": "Sertorius", "text": "Sertorius\n\nQuintus Sertorius byl římský voják a politik. Narodil se kolem roku 120 př. n. l. Byl příbuzným Gaia Maria a zároveň patřil k jeho nejlepším velitelům. Po Mariově smrti byl v roce 83 př. n. l. ustanoven správcem celého Španělska, ale diktátor Lucius Cornelius Sulla ho tohoto úřadu zbavil. Sertorius však ve Španělsku vyhlásil odtržení od Říma a ustavil vlastní „senát“. Spoléhal především na místní obyvatelstvo, Římanům, kteří se k němu přidali, příliš nevěřil. Věděl ostatně proč.\n\nSertorius byl považován za vojenského génia té doby, což dokázal řadou vítězství nad římskými vojevůdci, včetně mladého Pompeia Magna, kterého dvakrát porazil v letech 76 a 72 př. n. l. Pompeius pochopil, že Sertoria na bojišti neporazí, proto se rozhodl vypsat na jeho hlavu velkou odměnu. Obavy Sertoria se naplnily, byl zavražděn svým římským podvelitelem Marcusem Perpernou v roce 72 př. n. l. Legenda praví, že Sertorius měl rozumět zvířatům.\n\n"}
{"id": "920364", "url": "https://cs.wikipedia.org/wiki?curid=920364", "title": "Saint-Congard", "text": "Saint-Congard\n\nSaint-Congard je francouzská obec v departementu Morbihan v regionu Bretaň.\n\nJméno obce je odvozeno od světce Congara (bretonsky Kongar) ze 6. století, kterému je zasvěcen zdejší farní kostel. První písemné zmínky pocházejí z 9. století v souvislosti s rozšířeným křesťanstvím. Ve 12. století se Saint-Congard stal farností. Vesnice patřila klášterům nebo špitálům až do Velké francouzské revoluce. V roce 1790 se Saint-Congard stal samostatnou obcí.\n\n\"Počet obyvatel\"\n\n"}
{"id": "920365", "url": "https://cs.wikipedia.org/wiki?curid=920365", "title": "Puchenau", "text": "Puchenau\n\nPuchenau je obec v rakouské spolkové zemi Horní Rakousy, v okrese Urfahr-okolí. Leží na břehu Dunaje.\n\nV roce 2012 zde žilo 4 455 obyvatel.\n"}
{"id": "920367", "url": "https://cs.wikipedia.org/wiki?curid=920367", "title": "BBC 2W", "text": "BBC 2W\n\nBBC 2W byl televizní kanál veřejnoprávní BBC. Vysílal od roku 2001 do roku 2009.\n\nBBC 2W zahájil vysílání 5. listopadu 2001, kdy nahradil digitální verzi BBC Two Wales. Vysílal ve všední dny od 20.30 do půlnoci. 2W vysílal jen v angličtině, na rozdíl od S4C, který vysílá pořady primárně ve velštině. V EPG byl 2W v době, kdy nevysílal označován jako BBC Two Wales.\n\nKanál se postupně stal nepopulární pro některé diváky, kvůli vysílání pořadů (včetně mnoha repríz) vyráběných pouze ve Walesu, na rozdíl od analogového BBC Two Wales, který vysílal pouze živá sportovní utkání a nové pořady.\n\nV rámci spuštění nového kanálu bylo také první vypnutí analogového vysílání ve Spojeném království a to ve Llansteffanu a Ferrysidu, kde diváci trvali na zachování analogového BBC Two Wales.\n\nKanál vysílal pořady podobného zaměření jako BBC Two Wales s občasnými reprízami starších pořadů převedených do digitální verze nebo sportovní utkání. Kanál také od svého spuštění do roku 2007 vysílal svůj zpravodajský pořad. Od spuštění kanálu to byl \"2W News and Sport\" s jinou vizuální identitou než jiné regionální zprávy a vysílaný exkluzivně jen na 2W. Ten v roce 2005 nahradilo vydání \"Wales Today\" s názvem \"Wales Today on 2W\" se stejnými moderátory, reportážemi a vizuální identitou jako ty na BBC One.\n\nKanál zanikl 2. ledna 2009, kdy ho opět nahradila digitální verze BBC Two Wales s menším počtem regionálních pořadů, tak jako analogové verze.\n\n"}
{"id": "920368", "url": "https://cs.wikipedia.org/wiki?curid=920368", "title": "Saint-Gravé", "text": "Saint-Gravé\n\nSaint-Gravé je francouzská obec v departementu Morbihan v regionu Bretaň.\n\nPrvní písemná zmínka o obci k roku 837 se nachází v kopiáři kláštera Redon. V 11. století je Saint-Gravé zmiňován jako farnost. V roce 1790 se Saint-Gravé stal samostatnou obcí.\n\n\"Počet obyvatel\"\n\n"}
{"id": "920370", "url": "https://cs.wikipedia.org/wiki?curid=920370", "title": "Podještědská pahorkatina", "text": "Podještědská pahorkatina\n\nPodještědská pahorkatina je geomorfologický okrsek v severovýchodní části Zákupské pahorkatiny ležící v okresech Česká Lípa a Liberec, v Libereckém kraji. Území okrsku vymezují sídla Stráž pod Ralskem na jihozápadě, Osečná na jihovýchodě, Rynoltice na severu a Heřmanice v Podještědí na severozápadě. Významné je město Jablonné v Podještědí.\n\nOkrsek zahrnuje chráněná území PP Stříbrník, CHKO Lužické hory (část), a PPk Ještěd (část).\n\nOkrsek Podještědská pahorkatina náleží do celku Ralská pahorkatina a podcelku Zákupská pahorkatina. Dále se člení na podokrsky Rynoltická pahorkatina a Jablonská pahorkatina v severní části, Křižanská pahorkatina a Strážská kotlina v jižní části. Pahorkatina sousedí s dalšími okrsky Zákupské pahorkatiny (Cvikovská pahorkatina na západě, Kotelská vrchovina na jihu), s Ještědsko-kozákovským hřbetem na severovýchodě a Lužickými horami na severu.\n\nNejvyšším vrcholem Podještědské pahorkatiny je vrch Holubník s (562 m n. m.) při styku s Kotelskou vrchovinou a Ještědským hřbetem.\n\n\n"}
{"id": "920371", "url": "https://cs.wikipedia.org/wiki?curid=920371", "title": "Saint-Laurent-sur-Oust", "text": "Saint-Laurent-sur-Oust\n\nSaint-Laurent-sur-Oust je francouzská obec v departementu Morbihan v regionu Bretaň.\n\n\"Počet obyvatel\"\n"}
{"id": "920372", "url": "https://cs.wikipedia.org/wiki?curid=920372", "title": "Římskokatolická farnost u kostela sv. Jana Nepomuckého, Brno-Lískovec", "text": "Římskokatolická farnost u kostela sv. Jana Nepomuckého, Brno-Lískovec\n\nŘímskokatolická farnost u kostela sv. Jana Nepomuckého, Brno-Lískovec je územním společenstvím římských katolíků v rámci děkanátu Brno brněnské diecéze. Farnost má územní charakter a je vymezena konkrétními brněnskými ulicemi. \n\nStarý Lískovec i Bohunice historicky patřily do starobrněnské farnosti. Na začátku 20. století se ukazovala potřeba vystavět nový kostel pro věřící z těchto obcí, k realizaci záměru však mohlo dojít až po první světové válce. Farní kostel byl postaven v letech 1923–1925 nákladem straobrněnského kláštera. Samostatná farnost zahrnující Starý Lískovec a Bohunice byla zřízena 1. ledna 1930.\n\nFarářem je od 1. dubna 2005 R. D. Mgr. Pavel Opatřil.\n\nVe farnosti funguje pastorační i ekonomická rada. Pravidelně se schází chrámový sbor, dětský sbor, Sedmikrásek (klub dětí a jejich maminek) i klub aktivních seniorů Pohoda. V obou částech farnosti - Starém Lískovci i Bohunicích funguje Orel. Přibližně pětkrát do roka vychází farní časopis Nepomuk. V době vánoční se koná Živý betlém.\n\nVe farnosti se pravidelně koná tříkrálová sbírka, v roce 2015 se při ní vybralo 78 008 korun. Při sbírce v roce 2016 se vybralo 80 952 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. únor. Adorační den připadá na Slavnost Ježíše Krista Krále.\n\n"}
{"id": "920373", "url": "https://cs.wikipedia.org/wiki?curid=920373", "title": "Praga XE-II", "text": "Praga XE-II\n\nPraga XE-II (také Aero XE-II) byl lehký jednomotorový vrtulník československé výroby, který byl postaven v roce 1949. Byl vyroben pouze jeden prototyp, který již v roce 1952 havaroval a do sériové výroby se tak stroje XE-II nikdy nedostaly.\n\nHlavním konstruktérem nového vrtulníku československé výroby se v poválečných letech stal Ing. Jaroslav Šlechta. V závodě Aero ve Vysočanech vznikl projekt na stavbu experimentálního vrtulníku LC-II, jehož realizovaná varianta získala později označení Praga XE-II. První a jediný prototyp (registrační značka OK-FYA), označovaný jako verze XE-II A, byl postaven v roce 1949 a první zkouška stroje proběhla již 14. prosince téhož roku. Ukázalo se, že páka cyklického ovládání vrtulníku není efektivní a došlo k úpravám. Nově upravený stroj získal označení XE-II B. Stroj poprvé zavisel ve vzduchu 23. srpna 1950 a 4. září téhož roku došlo k prvnímu volnému letu vrtulníku československé výroby. Při letových zkouškách se ukázalo, že se u stroje projevují ve zvýšené míře vibrace, což si vyžádalo nakonec výměnu rotorové hlavy. Takto upravený stroj byl označen jako verze XE-II C. Následně byl vrtulník představován na různých místech Československa. Během zkoušek došlo dvakrát ke kontaktu ocasního rotoru se zemí a vyrovnávací rotor tak byl zmenšen. Verze XE-II D vznikla tak, že konstrukce vrtulníku byla potažena plátnem. Následně došlo také k výměně stabilizátoru a vylepšená verze byla označena jako XE-II E. Počátkem roku 1951 absolvoval stroj již více než 273 letových hodin. Vrtulník později získal také nové listy hlavního rotoru, které byly určeny pro vrtulníky Aero HC-2 Heli Baby, a nová verze tak byla označena jako XE-II F. 16. května 1952 došlo k nehodě prvního a jediného prototypu, při které zahynul pilot František Janča.\n\nVarianty prvního a jediného prototypu, které vznikaly úpravami základního prototypu:\n\nData podle publikace \"Evropské vrtulníky\".\n\n\n"}
{"id": "920378", "url": "https://cs.wikipedia.org/wiki?curid=920378", "title": "Michal Olšiak", "text": "Michal Olšiak\n\nMichal Olšiak (* 1978, Žďár nad Sázavou) je český sochař a malíř.\n\nNarodil se v roce 1978 ve Žďáře nad Sázavou, kde také vystudoval gymnázium. Po jeho absolvování se věnoval malířství a sochařství a také často cestoval. Je autorem desítek soch z betonu a písku nebo kamene, které se nacházejí zejména v jeho rodném kraji, ale i na území České republiky, Německa či Itálie. Účastnil se řady mistrovství ve tvorbě soch z písku, kde se umisťoval na předních pozicích. V současné době se zaměřuje na monumenty začleněné do krajiny. Jako malíř dosud uskutečnil více jak desítku výstav, přičemž se zaměřuje na malbu olejem či kombinovanou technikou. Od roku 2006 se živí jako sochař na volné noze a od dubna 2013 vede vlastní galerii ve Veselské ulici ve Žďáru nad Sázavou.\n\n\nPřehled soch (chronologicky):\n\n"}
{"id": "920382", "url": "https://cs.wikipedia.org/wiki?curid=920382", "title": "Eurovision Song Contest 2003", "text": "Eurovision Song Contest 2003\n\nEurovision Song Contest 2003 byl 48. ročník soutěže Velké Ceny Eurovize která se konala 24. května v Rize, Lotyšsko. Se 167 body vyhrála turkyně Sertab Erener s písní „Everyway I Can“. Na 2. místě se 165 body byla belgická skupina Urban Trad s písní „Sanomi“ a na 3. místě se 164 body ruská dvojce Tatu s písní „Ne Ver Ne Boysia Ne Prosi“. V tomto roce debutovala Ukrajina. V tomto roce ještě měli naplánovaný debut také Albánie, Bělorusko a Srbsko a Černá Hora, avšak ze soutěže odstoupily. Kvůli špatným umístěním v minulém roce nenastoupily Dánsko, Finsko, Litva, Makedonie a Švýcarsko. Zpět do soutěže se vrátily: Irsko, Island, Nizozemsko, Norsko, Polsko a Portugalsko. \n"}
{"id": "920383", "url": "https://cs.wikipedia.org/wiki?curid=920383", "title": "Wallace Beery", "text": "Wallace Beery\n\nWallace Beery (1. dubna 1885 – 15. dubna 1949) byl americký herec.\n\nRoku 1932 získal Oscara za mužský herecký výkon v hlavní roli ve filmu \"The Champ\", kde ztvárnil roli boxera zničeného alkoholismem. Již roku 1930 byl na Oscara nominován za roli ve snímku \"The Big House\". K jeho známým filmům patří též \"Treasure Island\" z roku 1934, kde hrál piráta Johna Silvera, či \"Viva Villa!\", kde ztvárnil roli Sancho Panzy, za niž získal cenu pro nejlepšího herce na filmovém festivalu v Benátkách roku 1934. Roku 1936 hrál ve filmu \"A Message to Garcia\" (Poselství Garciovi), natočeném podle stejnojmenné knihy Elberta Hubbarda.\n\n"}
{"id": "920388", "url": "https://cs.wikipedia.org/wiki?curid=920388", "title": "František Lukl", "text": "František Lukl\n\nFrantišek Lukl (* 30. října 1977 Kyjov) je český politik, od roku 2005 starosta města Kyjov, od roku 2015 předseda Svazu měst a obcí ČR (předtím v letech 2011 až 2015 místopředseda) a od července 2013 do ledna 2014 ministr pro místní rozvoj ve vládě Jiřího Rusnoka.\n\nPo úspěšném absolvování Klvaňova gymnázia v Kyjově (maturoval v roce 1996) vystudoval právo a právní vědu na Právnické fakultě Masarykovy univerzity (promoval v roce 2001). V roce 2010 navíc na téže fakultě získal za studium zprostředkované pod záštitou Nottingham Trent University titul MPA.\n\nV letech 2001 až 2002 pracoval jako vedoucí právního oddělení Referátu kanceláře přednosty Okresního úřadu Hodonín. Od roku 2003 do roku 2005 pak působil na pozici vedoucího odboru kanceláře starosty s kompletní právní agendou města Kyjova.\n\nFrantišek Lukl je rozvedený.\n\nDo politiky se pokoušel vstoupit už v komunálních volbách v roce 1998, když kandidoval jako nestraník za US-DEU do Zastupitelstva města Kyjova (mandát však nezískal). Neuspěl ani v komunálních volbách v roce 2002, tentokrát už na kandidátce hnutí Sedmadvacítka nezávislých.\n\nV průběhu volebního období 2002 až 2006 se však stal zastupitelem města Kyjova (po rezignaci předchozích zastupitelů za hnutí Sedmadvacítka nezávislých) a v únoru 2005 byl zvolen starostou města Kyjova (předchozí starosta Jan Letocha se totiž stal členem Rady Jihomoravského kraje a složil funkci). Mandát zastupitele obhájil na kandidátce hnutí Sedmadvacítka nezávislých jak v komunálních volbách v roce 2006, tak v letech 2010, 2014 a 2018 (stejně tak i křeslo starosty).\n\nDo vyšší politiky se pokoušel neúspěšně proniknout v krajských volbách v roce 2012, kdy v Jihomoravském kraji vedl kandidátku \"Sdružení nestraníků\" (hnutí však získalo jen 3,89 % hlasů a do Zastupitelstva Jihomoravského kraje se nedostalo).\n\nV červnu 2011 byl zvolen místopředsedou Svazu měst a obcí České republiky. O čtyři roky později v červnu 2015 jej pak Rada Svazu měst a obcí ČR zvolila svým předsedou.\n\nPři sestavování své vlády mu designovaný premiér Jiří Rusnok nabídl 1. července 2013 post ministra pro místní rozvoj. Nabídku přijal 3. července 2013 s tím, že si bere z pozice starosty Kyjova neplacenou dovolenou a na zářijovém zastupitelstvu se zřejmě rozhodne o dalším postupu. Prezident Miloš Zeman jej do funkce jmenoval 10. července 2013. Starostenskou funkci si pak nakonec rozhodl ponechat.\n\nVe volbách do Poslanecké sněmovny PČR v roce 2013 kandidoval v Jihomoravském kraji jako lídr SPOZ (z pozice nestraníka), ale neuspěl.\n\nV krajských volbách v roce 2020 je lídrem hnutí STAN v Jihomoravském kraji.\n"}
{"id": "920389", "url": "https://cs.wikipedia.org/wiki?curid=920389", "title": "Antje Möldnerová-Schmidtová", "text": "Antje Möldnerová-Schmidtová\n\nAntje Möldnerová-Schmidtová, rozená Antje Schmidtová (* 13. června 1984 Babelsberg, Braniborsko) je německá atletka, běžkyně, která se specializuje na střední tratě.\n\nNa halovém ME 2005 v Madridu doběhla ve finále běhu na 1500 metrů na 6. místě. V témže roce vybojovala na evropském šampionátu do 23 let v Erfurtě bronzovou medaili v závodě na 1500 metrů (4:16,34). V roce 2006 doběhla na evropském halovém poháru ve francouzském Liévinu v závodě na 3000 metrů na 2. místě a pomohla Němkám k celkovému 5. místu.\n\nOd roku 2008 se začíná specializovat na trať 3000 metrů s překážkami. Ve stejném roce reprezentovala na Letních olympijských hrách v Pekingu, kde na této trati zaběhla časem 9:29,86 nový německý rekord. Postup do finále ji však těsně unikl, když obsadila celkové 18. místo. Na Mistrovství světa v atletice 2009 v Berlíně se probojovala do finále. V něm vylepšila hodnotu národního rekordu na 9:18,54, což stačilo na konečné 9. místo. V roce 2010 se na atletických oválech z důvodu zdravotních komplikací s mízními uzlinami neobjevila.\n\nV roce 2011 absolvovala jediný závod v rámci domácího šampionátu v Kasselu, kde steeplechase dokončila v čase 10:28,74 na 4. místě. Úspěch přišel o rok později na ME v atletice v Helsinkách, kde vybojovala bronzovou medaili v běhu na 3000 m překážek (9:36,37). Na vítězku běhu, Gülcan Mıngırovou z Turecka ztratila necelé čtyři sekundy. Na Letních olympijských hrách 2012 v Londýně skončila ve finále na 7. místě a celkově jako druhá nejlepší běžkyně z Evropy. Olympijské zlato vybojovala Julija Zaripovová z Ruska, jež zvítězila v čase 9:06,72.\n\n"}
{"id": "920390", "url": "https://cs.wikipedia.org/wiki?curid=920390", "title": "Atatürkovy reformy", "text": "Atatürkovy reformy\n\nAtatürkovy reformy (turecky Atatürk Devrimleri) byly sérií politických, právních, kulturních, sociálních a ekonomických změn, které byly připraveny, aby se Turecká republika stala sekulárním, moderním a národním státem. Tyto reformy byly zavedeny pod vedením Mustafy Kemala Atatürka dle Kemalistické ideologie. Středobodem těchto reforem bylo přesvědčení, že turecká společnost se bude muset přiblížit západu politicky i kulturně, pokud se chce modernizovat. Atatürkovy politické reformy obsahovaly mnoho fundamentálních institucionálních změn, které znamenaly konec mnoha tradic, a šetrně připravený program postupných změn byl implementován k rozpletení složitého systému, který se vyvíjel po staletí.\n\nAtatürkovy reformy začaly modernizací ústavního práva, vč. přijetí nové turecké ústavy roku 1924, která nahradila ústavu z roku 1921, a adaptací evropského práva a jurisprudence potřebám nové republiky. Následovala kompletní sekularizace a modernizace administrativy, se zaměřením především na vzdělávací systém.\n\nHistoricky Atatürkovy reformy nastupují po období Osmanské říše nazvaném Tanzimat - \"reorganizaci\", která začala roku 1839 a skončila První konstituční érou roku 1876. Další podobně výrazné reformní změny na poli společenském, ekonomickém i administrativním přišly s procesem přístupu Turecké republiky k Evropské unii (14. dubna 1987).\n\n"}
{"id": "920391", "url": "https://cs.wikipedia.org/wiki?curid=920391", "title": "Jan Antonín Quitainer", "text": "Jan Antonín Quitainer\n\nJan Antonín Quitainer (1709 – 1765), syn Ondřeje Filipa Quitainera, byl český pozdně barokní řezbář a sochař figuralista. Byl to velmi plodný, a také uznávaný umělec tvořící v duchu vrcholného baroka s příznaky nastupujícího rokoka.\n\nNarodil se na Malé Straně, kde se také vyučil v dílně svého otce kamenosochaře Ondřeje Filipa Quitainera. Díky otcově zavedené firmě snadno získával zakázky. Dodával sochařskou výzdobu zejména pro pražské chrámy, např. augustiniánům do kostela sv. Tomáše, karmelitánům do kostela Panny Marie Vítězné, dominikánům do kostela sv. Jiljí, premonstrátům do kostela Nanebevztí Panny Marie na Strahově nebo do kostela sv. Rocha na Strahovském nádvoří. Z mimopražských chrámů si zaslouží zmínku kaple sv. Anny v Panenských Břežanech, sousoší Kalvárie na návsi v Dolních Břežanech, signované AQ, které bylo roku 2012 nahrazeno kopií; originál byl přenesen do Lapidária Národního muzea. Quitainer byl pohřben na hřbitově u již zaniklého kostela svatého Jana Křtitele v bývalé části Malé Strany zvané Obora.\n\n\nKamenná skulptura sv. Maří Magdalény, klečící pod křížem s ukřižovaným Kristem z Dolních Břežan byla starší literaturou datována do roku 1717 s úpravami a signaturou z roku 1760, s poukazem na to, že je v koncepci a v dynamice tvarů určitým ohlasem Braunovy sv. Luitgardy z Karlova mostu. Podle sochařského názoru je však blíže objemové plnosti pozdějších soch Brokofovy dílny a jeho následovníků. Novější literatura jako V. Vančura ji přesvědčivě datují jen do roku 1760, tzn. že je dílem syna Antonína. Sousoší se vyznačuje osobitou bohatou modelací podstavy kříže, dekorace soklu se nedochovala, je signované AQ 1760. Objednavatelem bylo pražské arcibiskupství.\n\n\n"}
{"id": "920392", "url": "https://cs.wikipedia.org/wiki?curid=920392", "title": "Quitainer", "text": "Quitainer\n\nPříjmení Quitainer nosili dva významní čeští barokní sochaři:\na jeho syn\n"}
{"id": "920393", "url": "https://cs.wikipedia.org/wiki?curid=920393", "title": "Seznam poslanců Českého zemského sněmu (1872–1878)", "text": "Seznam poslanců Českého zemského sněmu (1872–1878)\n\nToto je seznam poslanců Českého zemského sněmu ve volebním období 1872–1878. Zahrnuje všechny členy Českého zemského sněmu ve funkčním období od zemských voleb roku 1872 až do zemských voleb roku 1878. V samostatných seznamech jsou uvedeni i poslanci zvolení v doplňovacích volbách v průběhu funkčního období sněmu, včetně zemských voleb roku 1874, kdy bylo nově vybíráno několik desítek poslanců převážně v etnicky českých volebních obvodech.\n\nVzhledem k politice pasivní rezistence se etnicky čeští poslanci nepodíleli na práci sněmu, byli pak pro absenci zbavováni mandátů a konaly se opakovaně doplňovací volby (většinou v nich zvoleni titíž poslanci), po nichž opětovně mandáty fakticky neuplatňovali. Kromě toho docházelo k doplňovacím volbám i pro rezignaci či úmrtí jiných poslanců.\n\nŠlo o první vlnu masivních doplňovacích voleb v desítkách volebních obvodů, vyvolaných bojkotem sněmu českými poslanci.\n\nDoplňovací volby v červenci 1874 se odlišovaly tím, že v nich poprvé proti sobě kandidovali v českých obvodech staročeští a mladočeští kandidáti, přičemž sedm zvolených mladočechů pak mandát ve sněmu aktivně převzalo a ukončilo tak politiku pasivní rezistence. \n\nDoplňovací volby v březnu (obvody měst a venkovských obcí) a dubnu (mandáty v kurii velkostatkářské) roku 1875 opět probíhaly z velké části vynuceně poté, co desítky staročeských poslanců bojkotujících sněm byly zbaveny mandátů. Opětovně proti sobě kandidovali v českých obvodech staročeští a mladočeští kandidáti, přičemž byli zvoleni dva další mladočeši, kteří mandát ve sněmu aktivně převzali.\n\nDoplňovací volby v únoru roku 1876 znovu probíhaly z velké části vynuceně poté, co desítky staročeských poslanců bojkotujících sněm byly zbaveny mandátů. Opětovně proti sobě kandidovali v českých obvodech staročeští a mladočeští kandidáti, přičemž tentokrát nebyli zvoleni žádní další mladočeši a jejich sněmovní zastoupení tak zůstalo na devíti poslancích.\n\nDoplňovací volby v dubnu roku 1877 byly poslední velkou vlnou dodatečných voleb vyvolaných pokračujícím bojkotem sněmu desítkami staročeských poslanců. Opětovně proti sobě kandidovali v českých obvodech staročeští a mladočeští kandidáti, přičemž tentokrát byl zvolen jen jeden mladočech, jejichž sněmovní zastoupení tak stouplo na deset poslanců.\n"}
{"id": "920396", "url": "https://cs.wikipedia.org/wiki?curid=920396", "title": "Ivor Novello Awards", "text": "Ivor Novello Awards\n\nIvor Novello Awards jsou britská ocenění pro hudební skladatele a autory písní. Pojmenována jsou podle cardiffského skladatele a herce Ivora Novella. Každoročně je v Londýně od roku 1955 uděluje Britská akademie autorů písní, skladatelů a tvůrců \"(British Academy of Songwriters, Composers and Authors — BASCA)\".\n\nSamotná cena představuje sošku Euterpé, múzy hudby a lyrické poezie, vyrobenou z čistého bronzu.\n\nV roce 2009 byla překonána hranice tisíce oceněných osob.\n\nBěhem více než padesáti let existence cenu získala celá řada hudebních osobností, například Elton John, Paul McCartney, John Lennon, všichni tři bratři ze skupiny Bee Gees, Van Morrison, U2, Mick Jagger, Eric Clapton, Bryan Adams, Amy Winehouse, Kylie Minogue, Robbie Williams nebo Madonna.\n\n"}
{"id": "920399", "url": "https://cs.wikipedia.org/wiki?curid=920399", "title": "Premier League 2012/13", "text": "Premier League 2012/13\n\nSoutěžní ročník Premier League 2012/13 (podle hlavního sponzora známá jako Barclays Premier League) byl 114. ročníkem nejvyšší anglické fotbalové ligy a 21. ročníkem od založení Premier League. Soutěž byla započata 18. srpna 2012 a poslední kolo se odehrálo 19. května 2013. Svůj jubilejní titul získal tým Manchester United, který tuto soutěž vyhrál již dvacetkrát.\n\nSoutěže se účastnilo 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byli Bolton Wanderers, Blackburn Rovers a poslední tým předchozího ročníku – Wolverhampton Wanderers, sestoupili do Football League Championship.\n\nOpačným směrem putovali Reading FC (vítěz Football League Championship 2011/12), Southampton a West Ham United, který po obsazení třetího místa ve druhé lize uspěl i ve \"Football League Championship play-offs\".\n\nObecně se dá říci, že se Premier League přesunula z centrální anglie více na jih, kde v Londýně navíc přibyl již šestý tým.\n\n\nNejlepším střelcem tohoto ročníku Premier League se stejně jako v tom předchozím stal Robin van Persie. Nizozemský útočník v létě před touto sezonou změnil dres, ale i přes přestup z Arsenalu do Manchesteru United dokázal korunu pro krále střelců obhájit. Tentokrát mu na to stačilo 26 branek, protože druhý v pořadí, Luis Suárez nastřílel 23 branek.\n\nNejlepším domácím, anglickým střelcem, se stali společně 15 trefami Frank Lampard a Rickie Lambert.\n\n\n"}
{"id": "920400", "url": "https://cs.wikipedia.org/wiki?curid=920400", "title": "Římskokatolická farnost Příchovice", "text": "Římskokatolická farnost Příchovice\n\nŘímskokatolická farnost Příchovice (lat. \"Przichovicium\", něm. \"Přichowitz, Stephansruh\") je územní společenství římských katolíků v Příchovicích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky byly v místě vedeny od roku 1716. Farnost byla kanonicky zřízena od roku 1738.\nOd 80. let 20. století funguje na příchovické faře \"centrum života mládeže Křižovatka\", založené tehdejším duchovním správcem Miroslavem Šimáčkem.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Příchovic. Jsou jimi farnosti (řazeno abecedně):\n\nŘímskokatolická farnost Příchovice\n\n"}
{"id": "920404", "url": "https://cs.wikipedia.org/wiki?curid=920404", "title": "Kostel svatého Michaela archanděla (Dubec)", "text": "Kostel svatého Michaela archanděla (Dubec)\n\nKostel svatého Michaela archanděla je římskokatolický filiální kostel v Dubci, který byl postaven v roce 1748 na náklady Löwensteinů z Löwensteinu na místě starší stavby, o níž je první písemná zmínka z roku 1357 a která byla pravděpodobně vybudována v polovině 13. století. Jednolodní kostel s polygonálně uzavřeným presbytářem a věží čtvercového půdorysu u presbytáře stojí uprostřed vesnice nad rybníkem a k bohoslužbám není pravidelně využíván. Zdejší farnost zanikla v roce 2003 sloučením s farností Bělá nad Radbuzou, jejíž území bylo v roce 2005 připojeno k horšovotýnské farnosti.\n\nJe chráněn jako kulturní památka České republiky.\n"}
{"id": "920405", "url": "https://cs.wikipedia.org/wiki?curid=920405", "title": "Kostel svatého Osvalda (Nebanice)", "text": "Kostel svatého Osvalda (Nebanice)\n\nKostel svatého Osvalda je římskokatolický kostel v Nebanicích, který byl postaven v roce 1716 v barokním slohu. Stojí na místě starší gotické stavby z druhé poloviny 14. století, ze které se zachovalo kněžiště. Jednolodní neorientovaný kostel s věží čtvercového půdorysu při jižním průčelí stojí na vršku nad vesnicí, je v havarijním stavu a k bohoslužbám není využíván. Zdejší farnost zanikla v roce 2006 sloučením s chebskou farností.\n\nSpolečně s farou je od roku 2007 chráněn jako kulturní památka České republiky.\n"}
{"id": "920409", "url": "https://cs.wikipedia.org/wiki?curid=920409", "title": "Hájený potok", "text": "Hájený potok\n\nHájený potok (německy \"Hegebach\") je pravostranný přítok Smědé v okrese Liberec v Libereckém kraji. Do řeky Smědé se vlévá v Bílém Potoce. Celková délka potoku činí 5,8 km. Hájený potok má význam zejména pro turistiku. Díky kaskádovitému korytu je zde k vidění několik malých vodopádů, z nichž nejvyšší Velká kaskáda dosahuje asi 25 m. Členitý kamenitý terén omílaným Hájeným potokem se stává lákadlem pro fotografy v jakémkoliv ročním období. K Hájenému potoku se dostanete po žluté turistické značce od Bártlovy boudy (německy \"Bartl-Baude\") směrem na vyhlídkové skalisko Paličník (spodní část cesty s několika mostky přes Hájený potok je po rekonstrukci, stejně tak i úsek stoupající na Paličník).\n\nHájený potok pramení prakticky od vrcholu nejvyšší hory Jizerských hor na české straně – na Smrku (1124 m n. m.). Jeho přítoky jsou lokální stroužky z úbočí Smrku a naproti Klínového vrchu (\"Käuliger Berg\", 971 m n. m.). Hájený potok se pak proplétá divokým údolím s můstky na žluté turistické trase, při dolní hranici někdejší národní přírodní rezervace Tišina (\"Dreßlerberg\", 873 m n. m.), jež je dnes součástí rozsáhlé rezervace Jizerskohorské bučiny, jejíž ochranné pásmo potok opouští až v obci Bílý Potok, kde jeho necelá šesti kilometrová romantická pouť končí v řece Smědé.\nPrůměrný průtok je asi 0,0001 m³/s, což činí Hájený potok nezajímavý pro hydrologické měření.\n\n"}
{"id": "920410", "url": "https://cs.wikipedia.org/wiki?curid=920410", "title": "Grand Theft Auto (film)", "text": "Grand Theft Auto (film)\n\nGrand Theft Auto je americký romantický krimi film s komediálními prvky natočený režisérem Ronem Howardem v roce 1977. Hlavní roli zde obsadil sám Ron Howard spolu s Nancy Morganovou hrající zamilovaný pár.\n\n"}
{"id": "920411", "url": "https://cs.wikipedia.org/wiki?curid=920411", "title": "Jørgen Leth", "text": "Jørgen Leth\n\nJørgen Leth (* 14. června 1937 Aarhus, Dánsko) je dánský filmový režisér a básník. Nejprve se věnoval literatuře, kterou vystudoval. Svou první sbírku básní \"Gult lys\" vydal v roce 1962 a o rok později i svůj první film \"Stopforbud\". V pozdějších letech se věnoval převážně dokumentárním filmům. V roce 2008 spolu s Larsem von Trierem režíroval film \"Pět překážek\".\n\n"}
{"id": "920414", "url": "https://cs.wikipedia.org/wiki?curid=920414", "title": "Kahuda", "text": "Kahuda\n\nKahuda (neboli Žahour) je český výraz pro jahody s cukrem a zakysanou smetanou. Některá nářečí (například Vysočina) neprávem zaměňují název tohoto pokrmu za Jahody s mlékem, pritom v tomto pokrmu žádné mléko není. Příprava je jednoduchá: jahody rozmačkané vidličkou či podobným nástrojem se smíchají s cukrem a zakysanou smetanou. Kahuda se podává samotná nebo s kynutými neplněnými knedlíky. Tento letní krajový pokrm je charakteristický zejména pro Šumavu a celé jižní Čechy.\n"}
{"id": "920416", "url": "https://cs.wikipedia.org/wiki?curid=920416", "title": "Xavier Beauvois", "text": "Xavier Beauvois\n\nXavier Beauvois (* 20. března 1967 Auchel, Francie) je francouzský filmový herec, režisér a scenárista. Jako herec se představil například ve filmech \"Le Vent de la nuit\" (1999), \"Disco\" (2008) nebo \"Ve spěchu\" (2012).\n\nJeho film \"Nezapomeň, že zemřeš\" získal v roce 1995 cenu poroty na filmovém festivalu v Cannes. V roce 2010 získal za film \"O bozích a lidech\" Césara pro nejlepší film.\n\n\n"}
{"id": "920417", "url": "https://cs.wikipedia.org/wiki?curid=920417", "title": "Národní cyklotrasa 36", "text": "Národní cyklotrasa 36\n\nNárodní cyklotrasa 36 (zvaná také jako Magistrála Český les–Krušné hory) je cyklotrasa spojující Všeruby v Českém lese s Měděncem v Krušných horách.\n\nCyklotrasa začíná ve Všerubech, kde se (stejně jako cyklotrasa 33) odděluje od cyklotras 3A a 2014. Následně kopíruje silnici II/109, k rozcestí \"U bývalého Myslíva\" ji doprovází modrá turistická značka (dále mířící k Novému Klíčovu) a následně k Maxovu žlutá turistická značka (tady odbočuje k hranicím). Z Maxova pokračuje po téže silnici přes Starý a Nový Spálenec a Spáleneček Domažlickým průsmykem do obce Česká Kubice.\n\nNásleduje cesta přes Teplou Bystřici, okolo Šárky a Jeleního stánku a podél Chladné Bystřice, po svazích Čerchova a Dlouhé skály až na rozcestí \"Hlinitá cesta\", kde se odpojuje odbočka na hranicím označovaná jako C34. O něco dále se odděluje i odbočka 36A na vrchol Čerchova. Cyklotrasa následně míří okolo Skalky a Květné skaliny do Lískové a odtud podél Nemanického potoka přes Nemaničky a Nemanice, přes Novosedlský potok, do Novosedel. V Nemanicích se oddělují cyklotrasy 2280 (na Novosedelské Hutě) a 2281 (na Novou Huť).\n\nZ Novosedel pokračuje okolo bývalé Mýtnice a Pily k bývalém Úporu, kde se připojuje odbočka přes bývalý Grafenried ke státním hranicím, a po svazích Kozího vrchu a Březového kopce a okolo zříceniny zámečku Dianin Dvůr k Vršku, odkud pokračuje spolu s cyklotrasou 2141 na Rybník, před nímž 2141 míří na Závist. V části Draha se připojuje cyklotrasa 2282 od Šidlákova. Následně míří podél Radbuzy do Mostku a po svazích Velkého Zvonu přes bývalou obec Václav na Pleš a Železnou Huť. Odtud pokračuje s cyklotrasou 37 na Železnou a dále již sama částečně podél Farského potoka k zámečku Diana ve vsi Diana. Tady se odpojuje cyklotrasa 2239 (na Přimdu) a 36 pokračuje spolu s Kolowratovou NS na Svatou Kateřinu, před níž na chvíli přibírá cyklotrasu 2238 (od Rozvadova na Milíře). Pokračuje přes Kateřinské Chalupy, kde k Rozcestí přibírá Vyhlídkovou NS a následně částečně podél Kateřinského potoka do Hošťky, kde na chvíli přibírá cyklotrasu 2207 (od Labutě k Jestřábímu vrchu), následně přes Žebráky (za nimiž se odpojuje cyklotrasa 2172 na bývalý Bažantov) a okolo bývalého Pořejova na Maršovy Chody, kde na chvíli opět přibírá cyklotrasu 2172 (od Úšavy na Dlouhý Újezd). Od Maršových Chodů pokračuje přes Velký Rapotín do Tachova.\n\nDo Tachova vstupuje ulicí Rapotínská a na Chodské ulici, nedaleko židovského hřbitova, přibírá cyklotrasu 2200. Po Chodské a Vodní ulici a následně podél Mže se dostávají k zámku, kde je kříží cyklotrasa 2138. Odtud pokračují i s cyklotrasou 2171 ulicí Pobřežní až k zimnímu stadionu, kde se 2171 odděluje. Obě zbývající cyklotrasy pokračují chvíli po silnici II/199 ulicí Prokopa Holého, kde se 2200 u spojovačky s ulicí Lesní odděluje a 36 míří do Světců.\n\nVe Světcích se opět setkává s cyklotrasou 2171, vedená sem od Tachova Knížecí alejí. Ta však následně pokračuje k vodní nádrži Lučina, zatímco 36 pokračuje po silnici do Svobodky a následně Halží, kde jí krátkou část následuje cyklotrasa 2169. Následně vede přes Žďár, kde se odpojuje cyklotrasa 2201 a připojuje cyklotrasa Euregio Egrensis, lokalitu \"Jalový Dvůr\", kde se odděluje cyklotrasa 2202, a Hamerský potok do Broumova.\n\nZ Broumova obě cyklostezky pokračují přes Židův kopec, Jezevčí vrch, Chodovskou Huť, za níž se napojuje cyklostezka 2137, kolem pily, kde se 2137 odpojuje na Mariánské Lázně, do Tří Seker a Krásného, kde se kromě Euregio Egrensis odděluje také cyklotrasa 361A (v části \"Velké Krásné\"). Trasa dále pokračuje přes \"Malé Krásné\" k rozcestníku \"U Helmutova kříže\", kde se napojuje cyklotrasa 2135. Ta se odpojuje na svahu Hřebínku, kde se napojuje NS Slatina (odpojuje na rozcestí \"U Háje\"). Následně se cesta stáčí ke Svinovským dubů a okrajem Dyleňského krasu vede do Vysoké, kde ji křižuje cyklotrasa 361. Z Vysoké pokračuje přes Horní Žandov a Dolní Žandov, kde kříží cyklotrasu 2023, stáčí se přes Salajnu, v níž se odpojuje cyklotrasa 604, přes železniční trať na Palič a z něj se stáčí na Horní a Dolní Lažany.\n\nZ Dolních Lažan pokračuje na Lipovou, kde se odděluje cyklotrasa 2129 a křižuje ji cyklotrasa Iron Curtain Trail, dále přes Dolní Lipinu, Malou Všeboř, kde přibírá cyklotrasu Iron Curtain Trail, a okolo vodní nádrže Jesenice, přičemž cestou přibírá cyklotrasu 2056. U Podhradu se odděluje, na rozcestí \"Šlapanská trať\" přibírá cyklotrasu 6 a míří na Háje u Chebu, před nimiž přibírá Valdštejnovu cyklotrasu a napojuje se na ní cyklotrasa 361.\n\nDo Chebu přichází ulicí Zemědělská, u železniční trati se odděluje 6, zatímco 36 a Valdštejnova cyklostezka míří dále ulicí K Hájům a kousek Pelhřimovskou, z níž sjíždí (zde se odděluje cyklotrasa 2177) a přes železniční trať pokračují Klášterní a krátce i Vrbenského ulicí do ulice Klášterní mlýn a odtud přes dvojici parkovišť a po Břehnické ulici na hráz vodní nádrže Skalka. Tady se odděluje Valdštejnova cyklotrasa, naopak je přibrána cyklotrasa Iron Curtain Trail a obě pokračují nejprve ulicí Kachní kámen a následně podél Ohře do ulice Koželužská. 36 následně sama vede ulicemi Na Vyhlídce a V Lipách zpět k vodní nádrži a podél ní přes vyhlídku Chebská stráž ke Skalce, na jejímž okraji se odděluje cyklotrasa 2057.\n\nOd Skalky pokračuje přes silnici I/6 do Komorního Dvora pod Komorní hůrkou a následně přes Slatinu a okrajem Františkových Lázní, kde se nedaleko Labutího jezírka (tady se oddělují cyklotrasy 2134 a 2179) stáčí k rybníku Amerika a částečně podél něho vede do Krapic a na okraj Ostrohu. Na okraji Ostrohu uhýbá na Poustku a přes silnici I/64 do Mýtinky, odtud přes Zelený Háj, Vojtanov, kde se odděluje cyklotrasa 2065, po silnici II/213 okolo železniční stanice na Skalnou, před níž silnici opouští, aby se na ní na Chebské ulici na kruhovém objezdu znovu napojila. U místního kostela sv. Jana Křtitele se oddělují cyklotrasy 2133 a 2134. Následně se stáčí přes Velký Luh, kde dochází k oddělení cyklotrasy 2130, Šneky, Plesnou na Smrčinu. Z centra Plesné vede odbočka k hraničnímu přechodu Lesná/Bad Brambach.\n\nPo průjezdu Smrčinou následuje Vackov, osada Flussberg a Luby, kde se v centru napojuje na silnici II/218. U zdejšího kostela sv. Ondřeje dochází ke křížení s cyklotrasou 2132 a zároveň odtud chvíli pokračuje společně s cyklotrasou 2180, směřující dále na Opatov, zatímco 36 se stáčí k Valtéřovu a následně přes Kostelní a Počátky do Kraslic. Ještě před Kraslicemi se napojuje cyklotrasa 2178.\n\nDo města cyklostezky vstupují Mánesovou ulicí, pokračují ulicí 5. května, kde se 2178 před mostem přes Svatavu odpojuje a 36 tak sama pokračuje po mostě ke kostelu Božího těla, kde se odděluje cyklotrasa 2045, a ulicí Pohraniční stráže a ulicí Wolkerova (na křižovatce se míjí s 2178) na Tisovou, kde část cesty vede s cyklotrasou 2043.\n\nZ Tisové trasa míří podél Bublavského potoka, po svahu Olověného vrchu, do Bublavy a dále podél Stříbrného potoka Rájeckým údolím, okolo Přebuzského vřesoviště, kde dochází k odpojení cyklotras 2000 a 2044, se stáčí mezi Rolavská vrchoviště a okolo dolu Rolava k památníku bývalého kostela v osadě Jelení, odkud směřuje odbočka na hraniční přechod Jelení/Wildenthal. Z Jelení se přibližuje k hranicím, od kterých se následně vzdaluje po svazích Hraniční hory, Zaječího vrchu a Vlčí hory, kde se kříží s cyklotrasou 2009, na Horní Blatnou.\n\nV centru Horní Blatné se kříží s cyklotrasou 2001 a napojují se na ní cyklotrasy 2198 a Euregio Egrensis. Za Horní Blatnou, mezi rozcestníky \"Pod Blatenským vrchem\" a \"Bludná\", vede souběžně s nimi již jednou uvedená cyklotrasa 2001. Všechny společně pokračují až do Ryžovny, kde se 36 znovu osamostatňuje a podél Blatenského příkopu, okolo vodní nádrže Myslivny, kde se kříží s cyklotrasou 2002, a dále opět podél Blatenského příkopu do Božího Daru. V Božím Daru se od ní odpojuje cyklotrasa 2008 a napojuje cyklotrasa 2005. Následně pokračuje při hranicích s Německem, přičemž v lokalitě \"Nad Neklidem\" se 2005 odpojuje a nedaleko ní se odděluje i cyklotrasa 3000. 36 míří po silnici II/219 na okraj Loučné pod Klínovcem a následně s cyklotrasou 3002 na svah Meluzíny, kde se 3002 znovu odpojuje. Od Meluzíny cyklostezka kopíruje silnici II/223 (po té vede už od Loučné) až do Horní Halže, u níž se kříží s cyklotrasou 3004, a do Měděnce, kde končí.\n\nPro podrobný popis použity mapy.cz\n"}
{"id": "920421", "url": "https://cs.wikipedia.org/wiki?curid=920421", "title": "Konopné mléko", "text": "Konopné mléko\n\nKonopné mléko vzniká máčením a postupném vařením konopných listů a květů ve vodě, při kterém dochází k uvolňování aktivních látek. Po správném postupu může toto mléko obsahovat i vyšší množství účinných látek (THC) v rozmezí od 5 % do 13 % v závislosti na množství a kvalitě použitého materiálu. Při jeho výrobě se využívá skutečnosti, že psychoaktivní látky v konopí (především THC) jsou dobře rozpustné v tucích. Nejlepších výsledků lze dosáhnout použitím plnotučného mléka a dlouhou dobou varu.\n"}
{"id": "920422", "url": "https://cs.wikipedia.org/wiki?curid=920422", "title": "Jerry Schatzberg", "text": "Jerry Schatzberg\n\nJerry Schatzberg (* 26. června 1927 New York) je americký fotograf a režisér. Začínal jako fotograf; fotografoval mnoho osobností, jako byli například Bob Dylan, Nico, Miloš Forman nebo Jane Fondová. Svůj první film \"Žena s tajenkou\" natočil v roce 1970 a hlavní roli v něm ztvárnila Faye Dunaway. Mezi jeho další filmy patří \"Panika v Needle Parku\" (1971) nebo \"Strašák\" (1973)\n\n"}
{"id": "920423", "url": "https://cs.wikipedia.org/wiki?curid=920423", "title": "Skleněnka (kuřácký nástroj)", "text": "Skleněnka (kuřácký nástroj)\n\nSkleněnka, neboli sklo, je dutá skleněná trubička s rozšířeným koncem sloužící ke kouření tabáku či marihuany. Je velmi jednoduchá i praktická, ale zato velice křehká a proto je většinou na jednorázové užívání.\nSkleněnka se původně vyráběla jako dutinka pro cigaretu.\n"}
{"id": "920425", "url": "https://cs.wikipedia.org/wiki?curid=920425", "title": "Aftershock", "text": "Aftershock\n\nAftershock může být:\n\n"}
{"id": "920426", "url": "https://cs.wikipedia.org/wiki?curid=920426", "title": "Aftershock (album, Motörhead)", "text": "Aftershock (album, Motörhead)\n\nAftershock je jedenadvacáté studiové album britské heavymetalové skupiny Motörhead, které vyšlo v říjnu 2013. Původně mělo album vyjít již počátkem roku 2013, poté se přeplánovalo na září 2013 ale nakonec bylo vydáno 21. října v Anglii a 22. října v Severní Americe. Album produkoval Cameron Webb, stejně jako předchozí album skupiny \"The Wörld Is Yours\".\n\nVšechny skladby jsou napsány skupinou Motörhead\n"}
{"id": "920437", "url": "https://cs.wikipedia.org/wiki?curid=920437", "title": "Z80 CTC", "text": "Z80 CTC\n\nZ80 CTC (Z80 Counter/Timer Circuit) je integrovaný obvod z rodiny procesoru Z80. Jedná se obvod poskytující čtyři nezávislé čítače/časovače. Protože se jedná o obvod z rodiny procesoru Z80, umožňuje plně využívat možnosti přerušovacího systému procesoru Z80. Podobný obvod v rodině procesoru Intel je obvod Intel 8253.\n\nObvod je navržen tak, aby byl snadno použitelný pro generování přenosové rychlosti pro obvod Z80 SIO.\n\nObvod je použit např. společně s obvody WD2797, Z80 PIO a Z80 SIO v univerzální I/O kartě EXIO k počítačům Sharp. Je také součástí cvičného modulu Z80 používaném k výuce na Západočeské univerzitě. Společně s obvodem 8255 je použit v počítači Rum 80 PC.\n\nAnalogickými obvody jsou obvody UA857D, UB857D a VB857D.\n\nČítače/časovače mohou pracovat v následujících režimech:\n\nPro dosažení větších rozsahů časování a čítání je možné čítače/časovače zapojit do kaskády. Z důvodů omezení počtem pinů pouzdra mají pouze tři čítače/časovače výstupní signál signalizující dosažení předepsané hodnoty, čtvrtý čítač/časovač může pouze generovat přerušení.\n\nJednotlivé čítače/časovače se nastavují nezávisle pomocí svých konfiguračních registrů. Podle toho, zda je či není měněna časová konstanta, je nutno do konfiguračního registru příslušného čítače/časovače zapsat dvě nebo jednu hodnotu.\n\nNež je povoleno generování přerušení, je nutné nastavit vektor přerušení, který bude odesílán procesoru. Vektor přerušení se nastavuje pro všechny čtyři čítače/časovače společně. Nastavuje se společná část vektoru přerušení, dva bity vektoru přerušení jsou generovány v závislosti na tom, který čítač/časovač přerušení vyvolal.\n\n"}
{"id": "920438", "url": "https://cs.wikipedia.org/wiki?curid=920438", "title": "Doha Diamond League", "text": "Doha Diamond League\n\nQatar Athletic Super Grand Prix je atletický mítink konaný každoročně v Dauhá v Kataru. Poprvé se konal v roce 1997. Původně byl součástí série IAAF Super Grand Prix, od roku 2010 je jedním z mítinků Diamantové ligy. Obvyklým termínem je začátek května.\n"}
{"id": "920441", "url": "https://cs.wikipedia.org/wiki?curid=920441", "title": "Heidelberg (pracovní tábor)", "text": "Heidelberg (pracovní tábor)\n\nHeidelberg byl pracovní tábor vybudovaný nedaleko Mladkova na Boskovicku. Tábor sloužil pro ubytování dělníků, kteří byli zaměstnáni na stavbě exteritoriální dálnice Vídeň - Vratislav.\n\nV roce 1939 do Mladkova přišli němečtí úředníci, kteří zde zabrali pozemky pro stavbu ubytovacího tábora pro 300 osob. Místo pro vybudování tábora bylo zvoleno západní svah kopce Skalky. Svůj účel však ztratil v roce 1942, kdy byla zrušena stavba dálnice.\n\nV této době se tábor skládal ze čtyř dřevěných ubytovacích baráků, kuchyně, jídelny a budovy se sociálním zařízením. Nová funkce pro tábor byla shromažďování mladistvých delikventů (převýchovný tábor). Tento účel zastával až do konce války, kdy tábor nacisté opustili. Ještě před tím podpálili jeden z baráků, kde byly uloženy některé dokumenty.\n\nPo ukončení druhé světové války zde byli shromažďováni občasné německé národnosti, kteří byli následně odsunuti do Německa. Tábor v následujících letech sloužil jako ubytování pro jugoslávské občany a v první polovině 50. let také pro řecké emigranty. V následných letech byl tábor využíván k rekreaci. Také získal nový název - Slavíček. Po roce 1990 byl tábor opuštěn a již nevyužíván. Vystřídal několik majitelů a následně v letech 2000-2002 zbourán. Do dnešní doby zbyly jen některé základy.\n\nNa fotografiích jsou zachyceny zbytky z opěrných a ochranných zdí a základy.\n"}
{"id": "920443", "url": "https://cs.wikipedia.org/wiki?curid=920443", "title": "Shanghai Golden Grand Prix", "text": "Shanghai Golden Grand Prix\n\nShanghai Golden Grand Prix je atletický mítink konaný každoročně v Šanghaji v Číně. Poprvé se konal v roce 2005. Od roku 2010 je jedním z mítinků Diamantové ligy. Původně se konal v druhé polovině září, od zařazení do seriálu Diamantové ligy je pořádán v květnu.\n"}
{"id": "920445", "url": "https://cs.wikipedia.org/wiki?curid=920445", "title": "Upoutaný Prométheus", "text": "Upoutaný Prométheus\n\nUpoutaný Prométheus je tragédie starořeckého dramatika Aischyla. Vypráví tu část Prométheova života, kdy byl z rozkazu nejvyššího boha Dia přikován ke skále za trest, že naučil lidi používat oheň. Hra byla pravděpodobně prostřední částí rozsáhlé trilogie věnované Prométheovi.\n\n\nDěj koná se v pusté a skalnaté krajině na severu Skythie (nynějšího Ruska), blízko proudu Okeana, obkličujícího celou zemi. \n\nMoc a síla přivlekly Prométhea ke skále, ke které ho bůh Hefaistos přikoval. Tomu to sice nebylo po chuti, ale bál se neuposlechnout Diova rozkazu. Na scéně se objevil také titán Okeanos, který přestože projevil Prométheovi sympatie mu nepomohl, a Ió. Ta utíká před nenávistí bohyně Héry, protože k ní pojal Zeus lásku. Prométheus jí poradil, aby se před Héřiným hněvem uchýlila do Egypta. Na závěr se na scéně objevil bůh Hermés. \n\n"}
{"id": "920446", "url": "https://cs.wikipedia.org/wiki?curid=920446", "title": "Athletissima", "text": "Athletissima\n\nAthletissima je atletický mítink konaný každoročně v Lausanne ve Švýcarsku. Poprvé se konal v roce 1977. Dříve byl součástí série IAAF Super Grand Prix, od roku 2010 je jedním z mítinků Diamantové ligy. Obvyklým termínem je začátek července.\n"}
{"id": "920449", "url": "https://cs.wikipedia.org/wiki?curid=920449", "title": "Marco van Ginkel", "text": "Marco van Ginkel\n\nWulfert Cornelius van Ginkel zkráceně Marco van Ginkel (* 1. prosince 1992, Amersfoort, Nizozemsko) je nizozemský fotbalový záložník, který v současnosti působí ve Chelsea FC. Jenže po zranění nohy již nehrál jeden a půl roku fotbal. V roce 2013 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nMarco van Ginkel je odchovancem nizozemského klubu Vitesse. V A-mužstvu debutoval ve věku 17 let 9. dubna 2010 v utkání Eredivisie proti domácímu týmu RKC Waalwijk. Dostal se na hřiště v 67. minutě, když vystřídal Nicky Hofse. Vitesse prohrálo 1:4.\n\nV červenci 2013 jej koupil anglický klub Chelsea FC, van Ginkel se stal po André Schürrlem druhou posilou trenéra José Mourinha. Debutoval 18. srpna 2013 v prvním kole Premier League 2013/14 proti Hull City, dostal se na hřiště jako střídající hráč. Chelsea vyhrála 2:0.\n\nNa konci srpna 2014 odešel na hostování do týmu AC Milán. Po Fernando Torresovi se stal druhým hráčem který odešel v létě z Chelsea na hostování do tohoto klubu.\n\nV červenci 2015 odešel na další hostování, tentokrát do anglického klubu Stoke City FC.\n\n1. února 2016 odešel na hostování do PSV Eindhoven.\n\nV červnu 2013 byl nominován na Mistrovství Evropy hráčů do 21 let konané v Izraeli. S týmem se dostal do semifinále, kde Nizozemsko vypadlo s Itálií po porážce 0:1.\n\nZa nizozemskou seniorskou reprezentaci debutoval v přátelském zápase s Německem 14. listopadu 2012 (remíza 0:0). Nastoupil ke konci zápasu.\n\n\n\n\n\n"}
{"id": "920451", "url": "https://cs.wikipedia.org/wiki?curid=920451", "title": "Indická kuchyně", "text": "Indická kuchyně\n\nIndická kuchyně je kuchyně různých etnik a náboženských skupin, žijících na území Indie. K jejím typickým rysům patří hojné používání koření, převaha vegetariánských pokrmů, hlavními surovinami jsou rýže, obilniny, luštěniny, mléčné výrobky (jogurty, máslo ghí), zelenina a koření.\n\nIndie je velká země a mezi kuchařskými zvyklostmi v jednotlivých regionech jsou značné rozdíly. Proto je těžké indickou kuchyni charakterizovat jako celek. Regionální kuchyně se od sebe odlišují používanými surovinami, přísadami i způsobem přípravy.\nVe střední a západní Indii se jí placky, luštěniny, zelenina, ovoce, mléčné výrobky, případně ryby, skopové, kozí nebo drůbeží maso, které jedí hlavně muslimové. V Kašmíru a podhimálajské oblasti jsou v oblibě sýry, sušené ovoce, plněné taštičky a luštěniny, ve východní Indii se jí hodně ryb, plodů moře, drůbeže, ovoce a rýže. Pro jižní Indii jsou charakteristické sladkosti, ovoce, hojné používání kokosu, rýže a brambor či batátů. Jihoindické pokrmy jsou zpravidla silně kořeněné a pálivé. Zatímco v severní a střední Indii se jí hlavní jídlo kolem poledne nebo po poledni, v jižní Indii až večer, po setmění.\n\nHinduisté nikdy nejedí hovězí maso, příslušníci vyšších kast jsou zpravidla vegetariáni, také všichni džinisté a podstatná část indických křesťanů a buddhistů jsou vegetariáni. Sikhové a muslimové jedí více masa, především drůbežího a skopového, Sikhové však odmítají hovězí maso a na muslimy se vztahují rituální předpisy o čistotě (halál), proto nikdy nejedí vepřové maso a zpravidla nepijí alkoholické nápoje. Pouze pársové nejsou ve stravování limitováni náboženstvím.\n\nNejčastější úpravou pokrmů v indické kuchyni je pomalé vaření nebo dušení na mírném ohni. Oblíbené je rovněž smažení na pánvi, grilování nebo pečení, k němuž slouží hliněná pec tandoor. Maso, zelenina i ostatní přísady se většinou upravují pokrájené na kostky či plátky, méně často v celku.\n\nIndové tradičně jedí pravou rukou, často za pomoci kousku placky, jímž si nabírají do úst polévku či omáčku. Nádobí se používá málo, místo talířů se často používají banánové listy, spíchnuté špejlemi, které se po jídle zahodí. Na stole nesmí chybět různé omáčky, čatní, jogurt, nakládaná zelenina a koření, jimž si stolující mohou dochutit jídlo nebo do nich namáčet jednotlivá sousta. Indové servírují na stůl více jídel zároveň a stolující si nabírají na své talíře od každého něco. Polévka a hlavní jídlo se podávají zároveň. Po hlavním jídle se podávají sladkosti, ovoce, čaj nebo káva a rovněž betelové listy.\n\n\n\nIndická kuchyně je v úzkém vztahu s tradičním indickým lékařstvím – ájurvédou, což se projevuje zejména v používání koření, ovoce a přísad. Podle ájurvédy jídlo ovlivňuje činnost tří tělesných složek (\"tridóša\") – větru (\"váta\"), žluči (\"pitta\") a hlenu (\"kapha\"). Proto se některé potraviny vzájemně nemají kombinovat a při některých chorobách se nedoporučuje požívání některých potravin.\n\n\n\n\n"}
{"id": "920453", "url": "https://cs.wikipedia.org/wiki?curid=920453", "title": "Aneta Faitová", "text": "Aneta Faitová\n\nAneta Faitová (* 21. listopadu 1987, Písek) je česká herečka, modelka a finalistka České Miss 2008.\n\nAneta Faitová pochází z Písku, kde také navštěvovala základní školu. V roce 2003–2007 studovala na Obchodní akademii a Jazykové škole s právem státní jazykové zkoušky Písek studijní obor \"Obchodní akademie\". Po ukončení školy se začala věnovat profesionalně modelingu.\n\nV roce 2008 se zúčastnila soutěže Česká Miss, kde soutěžila s číslem 7 a umístila se v \"TOP 6\".\n\nV sobotu 6. července 2013 se bude vdávat za Viliama Ďuriše, majitele JVS Group. \n\n\n"}
{"id": "920460", "url": "https://cs.wikipedia.org/wiki?curid=920460", "title": "Jiří Cieńciała", "text": "Jiří Cieńciała\n\nJiří Cieńciała (Jerzy Cieńciała) [vysl. přibližně \"čeňčaua\"] (* 10. března 1950 Vendryně) je od roku 2016 senátor za obvod č. 73 – Frýdek-Místek, bývalý generální ředitel Třineckých železáren, v letech 2007 až 2017 působil ve vedení Svazu průmyslu a dopravy ČR a od roku 2012 byl rektorem Vysoké školy podnikání, resp. v letech 2015 až 2016 rektorem Vysoké školy podnikání a práva. Od července 2013 do ledna 2014 byl členem Rusnokovy vlády jako ministr průmyslu a obchodu.\n\nPochází z polské menšiny v Českém Slezsku. Vystudoval obor systémové inženýrství na Vysoké škole báňské v Ostravě (promoval v roce 1974). V roce 1982 obhájil kandidátskou práci (získal titul CSc.), deset let pak byl externím vyučujícím na VŠB Ostrava. Habilitoval se (získal titul doc.) na své alma mater v roce 2003, o rok později byl jmenován docentem pro obor řízení průmyslových systémů.\n\nSvou profesní kariéru začínal v Třineckých železárnách. V této ocelářské firmě působil na různých hospodářských pozicích více než 37 let. Nejprve pracoval v útvaru výpočetní techniky, později jako pracovník automatizace výroby a následně byl ředitelem pro vývoj a obchod strojírenské divize. V roce 1997 se stal generálním ředitelem Třineckých železáren. Z této funkce odešel až na konci roku 2011. V říjnu 2012 byl zvolen členem dozorčí rady této akciové společnosti.\n\nV prosinci 1999 se stal členem dozorčí rady nově založené akciové společnosti Moravia Energo, ve které setrval až do prosince 2008, kdy společnost po prudkém poklesu cen elektřiny nebyla schopna hradit své závazky vůči energetické burze. Po následném prohlášení konkursu museli věřitelé odepsat pohledávky v řádu miliard korun. Podle médií mohly na pádu Moravie Energo vydělat Třinecké železárny, které získaly možnost nakoupit si na počátku roku 2009 elektřinu za nižší ceny.\n\nV červenci 2007 byl kooptován do předsednictva Svazu průmyslu a dopravy ČR, v dubnu 2011 byl pak zvolen viceprezidentem pro výzkum, vývoj, inovace a vzdělávání. Na funkce rezignoval v dubnu 2017, jelikož se stal senátorem.\n\nV únoru 2012 byl zvolen rektorem soukromé Vysoké školy podnikání v Ostravě. Ta byla na konci září 2015 zrušena a stala se součástí soukromé Vysoké školy podnikání a práva, jejímž rektorem se Cieńciała stal už od června téhož roku. Funkci rektora zastával do září 2016. Zároveň působí jako externí člen ve vědeckých radách VŠB – TU Ostrava a Ostravské univerzity.\n\nV roce 2008 získal ocenění „Manažer roku“. Je členem Rady pro výzkum, vývoj a inovace, která je odborným a poradním orgánem vlády České republiky. Zasedá v dozorčí radě asociace Hutnictví železa (sdružuje ocelářské podniky v České republice a na Slovensku). Předsedá představenstvu Česko-polské obchodní komory v Ostravě.\n\nJiří Cieńciała má syna Michala.\n\nDo politiky vstoupil, když mu designovaný premiér Jiří Rusnok nabídl 2. července 2013 post ministra průmyslu a obchodu ve své vládě. Nabídku přijal 4. července 2013. Prezident Miloš Zeman jej do funkce jmenoval 10. července 2013. Vláda Jiřího Rusnoka jej usnesením č. 952 ze dne 11. prosince 2013 jmenovala zmocněncem vlády pro řešení problémů spojených s revitalizací Moravskoslezského a Ústeckého kraje.\n\nVe volbách do Senátu PČR v roce 2016 kandidoval jako nestraník za hnutí OBČANÉ SPOLU – NEZÁVISLÍ („OSN“) v obvodu č. 73 – Frýdek-Místek. Se ziskem 46,18 % hlasů postoupil z prvního místa do druhého kola, v němž porazil poměrem hlasů 73,35 % : 26,64 % lidovkyni Pavlu Golasowskou. Stal se tak senátorem.\n"}
{"id": "920462", "url": "https://cs.wikipedia.org/wiki?curid=920462", "title": "Joselu", "text": "Joselu\n\nJosé Luís Sanmartín Mato známý jako Joselu (* 27. března 1990, Stuttgart, SRN) je španělský fotbalový útočník a bývalý mládežnický reprezentant, od léta 2017 hráč klubu Newcastle United.\nMimo Španělsko působil na klubové úrovni v Německu a Anglii.\n\nZúčastnil se Mistrovství Evropy hráčů do 19 let 2009 konaného na Ukrajině, kde mladí Španělé skončili na nepostupovém 3. místě v základní skupině B. Joselu na šampionátě vstřelil dva góly, jeden proti Turecku (výhra 2:1) a druhý proti Srbsku (prohra 1:2).\n\n"}
{"id": "920465", "url": "https://cs.wikipedia.org/wiki?curid=920465", "title": "Ivor Novello", "text": "Ivor Novello\n\nIvor Novello (15. ledna 1893 Cardiff, Wales − 6. března 1951 Londýn, Anglie) byl velšský hudební skladatel a herec. Jeho matka Clara Novello Davies byla zpěvačka a tak měl od dětství blízko k hudbě. Jeho první úspěšnou skladbou byla „Keep the Home Fires Burning“ z roku 1914. Počátkem dvacátých dvacátých let se začal věnovat také divadelnímu a filmovému herectví. Hrál například ve dvou filmech Alfreda Hitchcocka \"Příšerný host\" (1926) a \"Na šikmé ploše\" (1927). Zemřel na koronární trombózu ve svých osmapadesáti letech. V roce 1955 po něm bylo pojmenováno ocenění Ivor Novello Awards.\n\n"}
{"id": "920466", "url": "https://cs.wikipedia.org/wiki?curid=920466", "title": "GP Referral", "text": "GP Referral\n\nGP Referral (také \"Exercise Referral\", \"Exercise Prescription\", apod.). Tyto termíny v překladu znamenají lékařské doporučení účasti pacienta ve cvičebních programech a pohybových aktivitách za účelem prevence a zlepšení zdraví.\n\nLékaři zpravidla doporučí pohybovou aktivitu pacientům se zdravotními problémy jako je obezita, vysoký krevní tlak, diabetes, astma, osteoporóza, deprese, při kterých zvýšení tělesné aktivity napomáhá zvládnutí i zlepšení zdravotního stavu. Dále může být tělesná aktivita předepsána jako prevence pacientům, kde například hrozí riziko infarktu.\nV České republice se jedná o nově vznikající obor, zato v řadě jiných zemí (Velké Británii, USA) fungují již zavedené národní modely systému zdravotního doporučení pohybové aktivity, jejichž kvalitu zajišťují např. standardy Ministerstva zdravotnictví.\n\nVe Velké Británii existuje program nazývaný \"Exercise on prescription\" (cvičení na předpis), v jehož rámci lékaři mohou předepsat pohybovou aktivitu těm pacientům, u nichž napomáhá zvládnutí i zlepšení zdravotního stavu. Typickými příklady jsou astma, deprese nebo obezita. Tento program se původně zaměřoval na snížení četnosti kardiovaskulárních onemocnění. Národní standard byl přijat Britským ministerstvem zdravotnictví v roce 2001. \"Cvičení na předpis\" se zaměřuje na udržení, případně zlepšení zdravotního stavu zvýšením fyzické aktivity jako prevence. V rámci tohoto programu místní (akreditovaná) fitness centra poskytují těmto lidem, na základě lékařekého receptu, slevu a příslušné poradenství. Cílem je usnadnit lidem vyplnění rad lékaře, jako je zvýšení fyzické aktivity, případně snížení váhy. Neposledním cílem tohoto programu je také snížení výdajů na zdravotnictví\nVědci na Novém Zélandu také hodnotily přínosy výhody programu \"Cvičení na předpis\". Na Novém Zélandu se nazývá Zelený předpis, zatímco v USA je podobná iniciativa známa pod názvem Cvičení je lék.\n\nPlán fyzické aktivity (cvičení) podle předpisu je koncipován tak, aby vyhovoval zdravotnímu stavu jedince. Na základě předpisu aerobního cvičení je doporučen druh cvičení, jeho délka, týdenní frekvence a celková délka programu . Běžně se předepisují také strečinková cvičení.\n\n"}
{"id": "920468", "url": "https://cs.wikipedia.org/wiki?curid=920468", "title": "Symphony Prague", "text": "Symphony Prague\n\nOrchestr Symphony Prague je privátní symfonický orchestr a je složen z hráčů renomovaných pražských orchestrů (členů České filharmonie, Symfonického orchestru hlavního města Prahy FOK, Symfonického orchestru Českého rozhlasu a Orchestru Národního divadla).\n\nOrchestr koncertuje v zahraničí – především v Německu, Francii, Španělsku a interpretuje hudbu českých a světových hudebních skladatelů. Jako sólisté vystupují s tělesem členové České filharmonie (např. koncertní mistr České filharmonie Miroslav Vilímec) a Symfonického orchestru hlavního města Prahy FOK (Jan Hoďánek, Petr Němeček) a zahraniční solisté – Mark Drobinsky nebo F.J.Thiollier.\n\nTaké se zúčastňuje významných světových hudebních festivalů (Brandenburgische Sommerkonzerte, Bayreuther Osterfestival, Summerwinds Münsterland) a jako hostující orchestr vystupuje na jevištích ve Stuttgartu, Suhlu nebo Ilmenau. Spolupracuje se Sborem Českého rozhlasu a německým sborem Münchner Bachchor.\nUměleckým vedoucím a šéfdirigentem orchestru je od jeho založení v roce 2008 dirigent Štefan Britvík. Orchestr ovšem spolupracuje i s jinými dirigenty a solisty. Těmi jsou: houslista Miroslav Vilímec, fagotista Petr Němeček, hobojista Jan Hoďánek, klarinetista Miroslav Plechatý a houslistka Adéla Vondráčková.\n\nV roce 2007 byl orchestru na Novoročním turné po Španělsku (San Sebastian, Alicante aj.) a v tomtéž roce se představil na koncertech v Logroňu, Vigu a Gijonu rovněž ve Španělsku . Na závěr roku orchestr ještě účinkoval na festivalu v Novaře (Itálie). Na domácí hudební scéně vystoupil ve Smetanově síni Obecního domu v Praze.\n\nV roce 2008 orchestr vystupoval na koncertech duchovní hudby v kostele sv. Mikuláše na Staroměstském náměstí v Praze. V červnu se orchestr představil na Mozartovském festivalu v Praze (Ways to Mozart), na kterém zahrál skladby W. A. Mozarta, J. S. Bacha a A. Vivaldiho. V říjnu vystoupil orchestr v rámci festivalu Prague Festival of Top Orchestras. Na tomto festivalovém koncertě ve Smetanově síni Obecního domu v Praze, zahrál orchestr skladby L. van Beethovena, F. Schuberta a P. I. Čajkovského. Na závěr roku se orchestr představil na dvou vánočních koncertech v Praze s hudbou starých českých mistrů.\n\nOrchestr se představil s duchovní hudbou v kostele sv. Mikuláše na Staroměstském náměstí v Praze a taktéž na velikonočním festivalu v kostele sv. Mikuláše na Malé Straně v Praze. Dále vystoupil na koncertě ve Smetanově síni Obecního domu v Praze.\n\nNa závěrečném koncertě na Mezinárodním hudebním festivalu ve španělském Cadaqués (Festival Internacional de Música de Cadaqués), kde se orchestr představil se skladbami Barbera, Martinů, Stravinského a Prokofjeva. Na podzim orchestr Symphony Prague absolvoval měsíční turné po Francii, Švýcarsku a Itálii, na kterém ve spolupráci s Komorním sborem Českého rozhlasu a čtyřmi francouzskými solisty přednesl skladby W. A. Mozarta za řízení svého šéfdirigenta Štefana Britvíka.\n\nZávěrem sezony roku 2009 se uskutečnilo vystoupení orchestru na silvestrovském koncertě ve Stuttgartu (v Liederhalle), kde pod vedením svého šefdirigenta orchestr přednesl skladby W. A. Mozarta a \"Symfonii č. 7\" L. van Beethovena.\n\nRok 2010 zahájil orchestr koncertem v německém Suhlu, na kterém zahrál skladby českých skladatelů: tři části z cyklu \"Má vlast\" skladatele Bedřicha Smetany (\"Vltava, Šarka, Z českých luhů a hájů\") a \"Symfonii č. 9\" Antonína Dvořáka.\n\nV březnu vystoupil orchestr na velikonočním festivalu v Praze a v dubnu se představil na velikonočním festivalu v německém Bayreuthu (“Bayreuther Osterfestival“) se skladbami J. S. Bacha, A. Vivaldiho a G. P. Telemanna. V červenci se orchestr (ve své komorní formaci) představil ve francouzském městě Embrun na koncertě, na kterém zazněla díla Barbera, Mozarta a Dvořáka. Houslový koncert A-dur W. A. Mozarta zahrála solistka A. Vondráčková - zástupce koncertního mistra v orchestru FOK (viz kritika Embrun).\n\nV srpnu orchestr vystoupil v německém Stechau, kde vystoupil v rámci prestižního německého letního festivalu “Brandenburgische Sommerkonzerte“ a kde interpretoval díla dvou českých klasiků B. Smetany (z cyklu “Má vlast“) a A. Dvořáka (Symfonie č. 9). Na tomto koncertě zazněl taktéž klarinetový koncert f-mol skladatele C. M. Webera.\n\nV prosinci (25. a 26.12.) se orchestr (ve své komorní formaci) představil posluchačům v Praze na dvou vánočních koncertech. V kostele sv. Mikuláše na Malé Straně, kde ve spolupráci se sborem Českého rozhlasu zahrál Českou mši vánoční J. J. Ryby.\n\nSymphony Prague byl oceněn například za vynikající zvukovou kvalitu, dokonalou plasticitu a interpretování skladeb na stylové úrovni. \n\n"}
{"id": "920474", "url": "https://cs.wikipedia.org/wiki?curid=920474", "title": "Musée des éclairages anciens", "text": "Musée des éclairages anciens\n\nMusée des éclairages anciens (\"Muzeum starého osvětlení\") je soukromé muzeum v Paříži. Nachází se v 5. obvodu v ulici \"Rue Flatters\". Muzeum představuje sbírku petrolejových, olejových a plynových lamp, svítilen a luceren a ukazuje tak vývoj domácího i veřejného osvětlení od konce 18. století do počátku 20. století.\n\n"}
{"id": "920475", "url": "https://cs.wikipedia.org/wiki?curid=920475", "title": "Panthéon bouddhique", "text": "Panthéon bouddhique\n\nPanthéon bouddhique (\"Buddhistický panteon\") je muzeum v Paříži, které je součástí Musée Guimet. Nachází se v městském paláci v 16. obvodu na \"Avenue d'Iéna\". Muzeum přibližuje asijskou kulturu a buddhistické umění. Součástí muzea je i zenová zahrada.\n\nDům, ve kterém muzeum sídlí, byl postaven v roce 1913 pro bankéře Alfreda Heidelbacha (1852-1922). Dům koupilo v roce 1955 ministerstvo školství a v roce 1991 byl rekonstruován pro účely nově zřízeného muzea.\n\nV roce 2011 byl u příležitosti 10. výročí muzea v jeho zahradě zřízen čajový pavilon pro japonské čajové obřady.\n\nMuzeum uchovává 250 uměleckých děl, která dovezl Émile Guimet ze své cesty po Japonsku v roce 1876. Představují umění buddhistických klášterů.\n\n"}
{"id": "920478", "url": "https://cs.wikipedia.org/wiki?curid=920478", "title": "Jan Schütte", "text": "Jan Schütte\n\nJan Schütte (* 26. června 1957 Mannheim) je německý filmový režisér a scenárista. Studoval literaturu, filosofii a dějiny umění na universitách v Tübingenu, Curychu a Hamburku; po ukončení studií zahájil kariéru jako dokumentarista. Svůj první celovečerní film \"Drachenfutter\" představil v roce 1987. Různé z jeho pozdějších filmů měly premiéry na významných festivalech v Benátkách (\"Drachenfutter\", \"Winckelmanns Reisen\" a \"Old Love\"), Cannes (\"Auf Wiedersehen Amerika\" a \"Abschied\"), Lucarnu (\"Fette Welt\") a v San Sebastian (\"SuperTex\").\n\n"}
{"id": "920479", "url": "https://cs.wikipedia.org/wiki?curid=920479", "title": "Schütte", "text": "Schütte\n\nPříjmení Schütte nosí více osobností:\n\n"}
{"id": "920482", "url": "https://cs.wikipedia.org/wiki?curid=920482", "title": "Čeněk Ibl", "text": "Čeněk Ibl\n\nČeněk Ibl (21. ledna 1851 Bratronice – 25. března 1902 Praha) byl český překladatel, prozaik a básník. Sepsal také několik literárněhistorických studií.\n\nIbl vystudoval gymnázium a následně moderní filologii na Filozofické fakultě pražské Univerzity Karlovy. Po dokončení studií vyučoval na pražské a pardubické reálce. Od roku 1895 vyučoval moderní jazyky a těsnopis studenty gymnázia na pražských Vinohradech. Spolu s Janem Herzerem sestavil francouzsko-český slovník. Zasloužil se také o úpravu českého těsnopisu. Do češtiny přeložil díla George Gordona Byrona, Jeana de La Fontaine a Gottholda Ephraima Lessinga. Pod různými pseudonymy („Čeněk Lipina“ nebo „Čeněk Bíl“) publikoval své povídky, odborné studie a překlady.\n\n\n"}
{"id": "920483", "url": "https://cs.wikipedia.org/wiki?curid=920483", "title": "Politický systém Egypta", "text": "Politický systém Egypta\n\nEgyptská arabská republika je zastupitelská poloprezidentská republika s vícestranickým systémem.\n\nOd Egyptské revoluce z roku 2011, jež vedla k rezignaci prezidenta Husního Mubáraka, který Egypt ovládal od roku 1981, držela výkonnou moc Vrchní rada ozbrojených sil (SCAF). Ta rozpustila parlament a pozastavila platnost ústavy. V roce 2012 byl novým prezidentem zvolen Muhammad Mursí. Po další vlně demonstrací byl Mursí v červenci 2013 svržen armádou a nahrazen prozatímním prezidentem, jímž se stal Adlí Mansúr. Armáda také pozastavila platnost porevoluční ústavy z roku 2012. Nová ústava začala platit v lednu 2014, kdy ji schválil lid v referendu. V červnu 2014 byl sedmým prezidentem Egypta zvolen generál Abd al-Fattáh as-Sísí, bývalý velitel ozbrojených sil a vůdce vojenského puče vůči prezidentu Mursímu.\n\nV červnu roku 2013 sesbíralo opoziční hnutí Tamarod 15 milionů podpisů pod petici za rezignaci prezidenta Mursího, který do úřadu nastoupil v červnu 2012. Dne 30. června 2013 se po celém Egyptě odehrála série masových demonstrací, kterých se dle armádních odhadů účastnilo 14 milionů lidí, kteří chtěli rezignaci Mursího. Dne 4. července 2013 provedla egyptská armáda pod velením velitele ozbrojených sil Abda al-Fattáha as-Sísího vojenský převrat a sesadila Mursího, kterého uvrhla do domácího vězení. Organizace Muslimské bratrstvo byla zakázána a její členové souzeni a popravováni. Armáda také pozastavila platnost ústavy z roku 2012. Prozatímním prezidentem byl jmenován Adlí Mansúr, předseda Ústavního soudu.\n\nDle nové ústavy z ledna 2014, která byla schválena v referendu (98 % pro, při 38% účasti), je prezident volen na čtyřleté funkční období a může být zvolen maximálně dvakrát. Prezident může být odvolán parlamentem.\n\nNové volby prezidenta se konaly mezi 26. a 28. květnem 2014. Přitom zákon o volbě prezidenta byl schválen až 8. března. Registrace kandidátů probíhala od 31. března do 20. dubna. Voleb se účastnili pouze dva kandidáti. Prvním byl již zmíněný velitel vojenské puče Abd al-Fattáh as-Sísí, který kandidoval jako nezávislý. Druhým Hamdín Sabahi, sekularista a násirista ze strany Lidový proud (tato strana byla ve Frontě národní spásy, která stála proti Mursímu). Účast ve volbách byla 47,5 % oprávněných voličů. Abd al-Fattáh as-Sísí byl zvolen prezidentem již v prvním kole se ziskem 96,91 % hlasů.\n\nAbd al-Fattáh as-Sísí měl podporu hnutí Dokonči svou službu, Blok revolučních sil, Tamarod, stejně jako egyptských politických stran Arabská demokratická násiristická strana, fronta Misr Balady, islamistická Umírněná fronta, národně liberální Nová Wafd, liberální Svobodní Egypťané či salafistická Strana světla. Hamdín Sabahi měl podporu stran Lidový proud, Strana ústavy, Socialistická lidová aliance, Strana důstojnosti, stejně jako trockistického hnutí Revoluční socialisté a dalších. Řada stran se rozhodla volby bojkotovat, například liberálové ze strany Ghad El-Thawra, mursíovci v alianci Anti-Coup Alliance nebo strana Silný Egypt, která odmítá Muslimské bratrstvo, ale také nadvládu armády.\n\nDle pravidel, přijatých v referendu v roce 2011, byl prezident limitován dvěma funkčními obdobími, které každé trvá čtyři roky. Průběh voleb byl pod přísným dohledem soudů. Prezidentský kandidát musel získat buď 30 000 podpisů občanů, nebo 30 nominantů z Parlamentu. Jediné prezidentské volby dle těchto pravidel proběhly v roce 2012.\n\nÚčast v prvním kole prezidentské volby z roku 2012 byla 43,4 %, tedy 23,2 milionů občanů. Mursí byl ve své funkci pouze rok, než byl odstaven egyptskou armádou. Prozatímním prezidentem se stal předseda Ústavního soudu Adlí Mansúr, který zemi dovedl k novým volbám konaným v květnu 2014.\n\nVládu sestavuje premiér, který má k dispozici většinovou podporu parlamentu. Pokud premiér a prezident pocházejí každý z jiné strany dochází k situaci zvané kohabitace.\n\nPo armádním převratu z července 2013 prozatímní prezident Adlí Mansúr zveřejnil stanovisko, že bude ustavena úřednická vláda, která do tří měsíců sepíše novou ústavu, která má být poté přijata v referendu. Toto referendum má proběhnout 14. a 15. ledna 2014. Referenda se účastnilo 38,6 % oprávněných voličů (98,1 % bylo pro schválení). Dle nové ústavy má armáda osm let nárok vybírat ministra obrany. Jinak je ústava velmi podobná té z roku 2012, obě vychází z egyptské ústavy z roku 1971.\n\nÚstava roku 2014 využívá mnoho bodů z ústav z let 1971 a 2012, ale přidává i vlastní. Například je v Egyptě nově zakázáno zakládat politické strany na náboženském, teritoriálním či etnickém principu, i proto bylo zakázáno Muslimské bratrstvo, které bylo navíc prohlášeno za teroristickou organizaci. Na vedení země má také nově větší vliv armáda, která například má právo do roku 2022 vybírat ministra obrany. Z ústavy je zaručena rovnost pohlaví i svoboda projevu. Stejně tak je zaručena tolerance vyznání, ale státním náboženstvím zůstává islám.\nDvoukomorový parlament zasedá každý rok v osmiměsíčním období. I přesto, že pravomoci parlamentu od převratu z roku 2011 posílily (například se systém změnil z prezidentské republiky na poloprezidentskou), stále postrádá nástroje k vyrovnávání moci prezidenta. Z voleb do parlamentu jsou vyloučeni vojáci a policisté, což v červnu 2013 Ústavní soud označil za protiústavní, dle navržené novely měli vojáci a policisté získat volební právo do roku 2020.\n\nDolní komorou parlamentu je Sněmovna reprezentantů (arabsky: Maglis Al-Nowwab), také zvaná Lidové shromáždění, ta tradičně byla složena ze 454 poslanců. 444 poslanců bylo vždy voleno přímo, 10 mohlo být jmenováno prezidentem. Poslanci byli voleni na čtyřleté období, které mohlo být zkráceno prezidentem. Volební systém do dolní komory byl smíšený, 400 mandátů bylo voleno prostřednictvím poměrného volebního systému a ke 44 byl využit většinový volební systém. Dle tehdejší ústavy bylo 50 % mandátů vyhrazeno pro dělníky a rolníky, ale v praxi je obsazovali vysloužilí vojenští činitelé a členové bezpečnostních agentur. Sněmovna může vyvolat hlasování o nedůvěře vládě. Proto je vhodné, aby měl premiér většinovou podporu sněmovny.\n\nPo revoluci z roku 2011 bylo nové shromáždění zvoleno ve tříkolové volbě z listopadu a prosince 2011 a ledna 2012. Ve funkci byl od března 2012 do července 2013. Do sněmovny bylo zvoleno 508 poslanců. 70 % z nich bylo zvoleno prostřednictvím poměrného volebního systému stranických kandidátních listin a zbylých 30 % většinovou volbou samostatných kandidátů. Stranické kandidátky musely obsahovat minimálně jednu ženu, kandidáti voleni přímo museli být nestraníky. Egypt byl také rozdělen na šedesát volebních okrsků.\n\nHorní komorou je Egyptská rada Šura (arabsky: Maglis as-Šura). Byla ustavena roku 1980 pro 264 členů. 176 z nich je voleno přímo a 80 jmenuje prezident na šestileté funkční období. Každé tři roky se obměňuje polovina osazenctva. Její legislativní pravomoci jsou malé.\n\nPo revoluci z roku 2011 byla rada znovuobsazena ve tříkolové volbě z ledna až března 2012, nejvýraznější změnou je navýšení členů na 270. Po převzetí moci armádou v červenci 2013 ji prozatímní prezident Adlí Mansúr dne 5. července rozpustil. Nové parlamentní volby proběhly až v roce 2015 a parlament se poprvé sešel v lednu 2016. Z voleb vyšla vítězně aliance stran podporující prezidenta Sísího. Dle opozice byly volby zmanipulované.\n\nPřed revolucí z roku 2011 bylo ve stranickém systému osmnáct aktvních politických stran. Z ústavy bylo zakázané formovat stranu na základě náboženství. Proto existovala i silná mimoparlamentní hnutí jako islámské Muslimské bratrstvo. Předrevoluční realitou byla striktní moc prezidenta a parlament ovládaný prorežimní Národní demokratickou stranou, která disponovala kvalifikovanou většinou.\n\nPo revoluci byl parlament rozpuštěn a vznikla řada nových politických stran odhodlaných kandidovat ve volbách roku 2012.\n\nPo volbách z roku 2012 se do parlamentu dostalo šestnáct politických stran. Většinu získali islamisté, reprezentanti liberalismu vstoupili do opozice. Pro volby se utvořily volební aliance. Nejsilnější se stala Demokratická aliance pro Egypt, která sdružila strany Strana svobody a spravedlnosti (213 mandátů), Strana důstojnosti (6), Strana Ghad El-Thawra (2), Strana civilizace (2), Egyptská islámska strana pracujících (1), Egyptská arabská socialistická strana (1), Egyptská strana reforem (1). Další výraznou aliancí by Islamistický blok, který se skládal ze stran: Strana světla (107 mandátů), Strana budování a rozvoje (13), Strana autenticity (3). Dalšími aliancemi byly Egyptský blok a Aliance revoluce pokračuje.\n\n"}
{"id": "920487", "url": "https://cs.wikipedia.org/wiki?curid=920487", "title": "Povodeň (rozcestník)", "text": "Povodeň (rozcestník)\n\nPovodeň je druh živelní pohromy, extrémně vysoký stav (objem) vody ve vodním toku. Další významy jsou uvedeny níže: \n\n"}
{"id": "920488", "url": "https://cs.wikipedia.org/wiki?curid=920488", "title": "Rägavere (obec)", "text": "Rägavere (obec)\n\nObec Rägavere (estonsky Rägavere vald) je samosprávná jednotka estonského kraje Lääne-Virumaa.\n\nV obci žije necelá tisícovka obyvatel ve čtrnácti vesnicích Aasuvälja, Kantküla, Kõrma, Lavi, Miila, Mõedaka, Männikvälja, Nurkse, Nõmmise, Põlula, Sae, Uljaste, Ulvi a Viru-Kabala. Správním střediskem je vesnice Ulvi.\n\nV katastru vesnice Kantküla se nacházejí přírodovědně významná jezera Mustjärv a Udujärv.\n\n"}
{"id": "920489", "url": "https://cs.wikipedia.org/wiki?curid=920489", "title": "František Preiss", "text": "František Preiss\n\nFrantišek Preiss (kol. 1660 Praha – 1. srpna 1712 Praha) byl český barokní sochař-řezbář.\n\nZřejmě pocházel z rodiny v rudolfinské Praze usazeného drážďanského řezbáře Pavla Preisse. Je možné, že zkušenost získával v Olomouci, kde je v době jeho mládí zaznamenán stejnojmenný žák Františka Leblose. V Praze zpočátku pracoval v dílně Jeronýma Kohla, se kterým spolupracoval i později.\n\nPreiss vyniká mj. výjimečnou výtvarnou modelací tvarů a hlazených křídových povrchů. Kromě vlastní umělecké činnosti se také spolu s architektem F. M. Kaňkou a malířem M. V. Halbaxem v r. 1709 neúspěšně snažil o založení umělecké akademie, která nakonec vznikla až r. 1799.\n\n\n\n\n"}
{"id": "920490", "url": "https://cs.wikipedia.org/wiki?curid=920490", "title": "Tenney", "text": "Tenney\n\nPříjmení Tenney nosí více osobností:\n\n\n"}
{"id": "920491", "url": "https://cs.wikipedia.org/wiki?curid=920491", "title": "Ulvi", "text": "Ulvi\n\nUlvi může být\n\n\n\n\n\n\n"}
{"id": "920492", "url": "https://cs.wikipedia.org/wiki?curid=920492", "title": "Seznam kulturních památek v Želešicích", "text": "Seznam kulturních památek v Želešicích\n\n\n"}
{"id": "920494", "url": "https://cs.wikipedia.org/wiki?curid=920494", "title": "Seznam kulturních památek v Podolí (okres Brno-venkov)", "text": "Seznam kulturních památek v Podolí (okres Brno-venkov)\n\n"}
{"id": "920495", "url": "https://cs.wikipedia.org/wiki?curid=920495", "title": "The Fighting Temeraire", "text": "The Fighting Temeraire\n\nBojující Temeraire vlečena k poslednímu kotvišti k rozebrání ( ) je obraz anglického malíře J. M. W. Turnera z roku 1839. Zobrazuje jednu z posledních řadových lodí, která se v roce 1805 účastnila Bitvy u Trafalgaru, devadesátiosmidělovou HMS \"Temeraire\".\n\nV době, kdy Turner obraz maloval, byl na vrcholu umělecké kariéry, již čtyřicet let vystavoval v londýnské Royal Academy of Arts.\n\nAčkoli zachycuje skutečnou událost, obsah je ryze symbolistní. \"Temeraire\" byla spuštěna na vodu 11. září 1798 a po téměř padesáti letech služby mohla jen těžko bělostně zářit ve světle zapadajícího slunce.\n"}
{"id": "920497", "url": "https://cs.wikipedia.org/wiki?curid=920497", "title": "Uljaste", "text": "Uljaste\n\nUljaste může být\n\n"}
{"id": "920498", "url": "https://cs.wikipedia.org/wiki?curid=920498", "title": "Aasuvälja", "text": "Aasuvälja\n\nAasuvälja může být:\n\n"}
{"id": "920499", "url": "https://cs.wikipedia.org/wiki?curid=920499", "title": "Kantküla", "text": "Kantküla\n\nKantküla může být\n\n"}
{"id": "920500", "url": "https://cs.wikipedia.org/wiki?curid=920500", "title": "Nivaldo Alves Freitas Santos", "text": "Nivaldo Alves Freitas Santos\n\nNivaldo Alves Freitas Santos známý zkráceně jako Nivaldo (* 10. července 1988, Tarrafal de São Nicolau, Kapverdy) je kapverdský fotbalista a reprezentant hrající v obranné řadě nebo záloze, od července 2017 bez angažmá.\n\nV letech 2011–2013 působil v dresu portugalského týmu Académica de Coimbra, s nímž vyhrál v sezóně 2011/12 portugalský pohár a představil se i v Evropské lize UEFA 2012/13.\n\nV červenci 2013 přestoupil do českého celku FK Teplice, kde podepsal dvouletou smlouvu s opcí. V Gambrinus lize debutoval 21. července 2013 proti Slovácku (výhra 3:2). První ligový gól vstřelil 15. září 2013 proti Jablonci, kde zvyšoval na průběžných 2:0. Teplice nakonec porazily soupeře 3:1. 27. října 2013 vstřelil vítězný gól v ligovém utkání s mistrovskou Viktorií Plzeň, Teplice zvítězily 1:0.\nCelkem odehrál v 1. české lize za Teplice 48 zápasů a vstřelil 8 branek.\n\nPoté, co Teplicím několikrát odmítl nabídku na prodloužení smlouvy, přestoupil 3. 4. 2015 do běloruského popředního klubu Dinamo Minsk.\nV lednu 2016 se vrátil do FK Teplice, podepsal kontrakt do června 2017. Na dalším prodloužení se nedohodl a v červenci 2017 z Teplic odešel. V této své druhé teplické fázi odehrál 20 ligových zápasů s bilancí 1 vstřelená branka.\n\nZúčastnil se Afrického poháru národů 2013, kde reprezentace Kapverd postoupila překvapivě do čtvrtfinále, v němž prohrála s Ghanou 0:2.\n\n"}
{"id": "920501", "url": "https://cs.wikipedia.org/wiki?curid=920501", "title": "Track Records", "text": "Track Records\n\nTrack Records je anglické hudební vydavatelství založené v Londýně v roce 1966 Kitem Lambertem a Chrisem Stampem, pozdějšími manažery hard rockové kapely The Who. Nejúspěšnější umělci tohoto vydavatelství byli The Who, The Jimi Hendrix Experience, The Crazy World of Arthur Brown, Thunderclap Newman a Golden Earring. Ve svém raném období byla jednou z nejmodernějších a nejúspěšnějších nahrávacích společností ve Spojeném království. Činnost tohoto hudebního vydavatelství byla ukončena v roce 1978, ale znovu obnovena v roce 1999.\n\n"}
{"id": "920505", "url": "https://cs.wikipedia.org/wiki?curid=920505", "title": "Šeremetěvo", "text": "Šeremetěvo\n\nVýraz Šeremetěvo (příp. foneticky \"Šeremeťjevo\", \"Шереме́тьево\"), může mít následující významy:\n\n\n\n"}
{"id": "920509", "url": "https://cs.wikipedia.org/wiki?curid=920509", "title": "Kuke", "text": "Kuke\n\nKuke může být\n\n\n"}
{"id": "920510", "url": "https://cs.wikipedia.org/wiki?curid=920510", "title": "Panga", "text": "Panga\n\nPanga může být:\n\n"}
{"id": "920511", "url": "https://cs.wikipedia.org/wiki?curid=920511", "title": "Encore Series 2004", "text": "Encore Series 2004\n\nEncore Series 2004 je soubor živých dvojalb nahraných The Who v rámci turné v roce 2004 během osmnácti koncertů v Austrálii, Japonsku, Spojeném království a Spojených státech.\n"}
{"id": "920513", "url": "https://cs.wikipedia.org/wiki?curid=920513", "title": "Kulli", "text": "Kulli\n\nKulli (estonsky přibližně „Jestřebí“) je jméno vícera estonských sídel:\n\n"}
{"id": "920514", "url": "https://cs.wikipedia.org/wiki?curid=920514", "title": "Alaküla", "text": "Alaküla\n\nAlaküla může být:\n\n\n\n\n"}
{"id": "920516", "url": "https://cs.wikipedia.org/wiki?curid=920516", "title": "Zemské volby v Čechách 1870", "text": "Zemské volby v Čechách 1870\n\nZemské volby v Čechách 1870 byly volby konané v Českém království 23. a 24. srpna 1870, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému. Jejich výsledkem byla státoprávní, federalistická většina na sněmu, která následně do roku 1871 jednala o česko-rakouském vyrovnání (takzvané fundamentální články).\n\nOd obnovení parlamentního a ústavního systému vlády v roce 1861 prosazovala česká občanská politická reprezentace (Národní strana neboli staročeši) i česká historická šlechta (Strana konzervativního velkostatku) federativní pojetí rakouského státu a český státoprávní program. Vývoj během 60. let ale spěl k centralismu. Poté, co roku 1867 proběhlo rakousko-uherské vyrovnání, které nebralo ohled na české historické právo, vrcholily v českých oblastech monarchie opoziční nálady. Probíhaly masové demonstrace (táborové hnutí) a čeští politici bojkotovali Říšskou radu (celostátní parlament) i Český zemský sněm, kde od voleb roku 1867 byla německá, centralistická a provídeňská většina. Česká opozice byla významným destabilizujícím faktorem monarchie, která přitom prožívala i na mezinárodní scéně sérii krizí (prohraná prusko-rakouská válka roku 1866). Česká reprezentace se cíleně snažila o zmezinárodnění české otázky (roku 1867 proběhla takzvaná pouť na Rus a roku 1869 předák staročechů František Ladislav Rieger navštívil Paříž a měl audienci u Napoleona III.).\n\nV dubnu 1870 se moci v Předlitavsku ujala vláda Alfreda von Potockého, která byla na rozdíl od předchozího kabinetu Karla von Auersperga orientována konzervativně a měla větší pochopení pro historická zemská práva a privilegia. Česká politická reprezentace včetně české šlechty již v dubnu 1870 jednala s předsedou vlády Potockým a pak opět v květnu 1870 během jeho návštěvy Prahy. Dalším faktorem, který působil ve prospěch usmíření vídeňské vlády s Čechy byl opětovný růst mezinárodního napětí (prusko-francouzská válka). Ještě v květnu 1870 nechala vláda v činnosti původní Český zemský sněm s centralistickou většinou, jako jediný zemský sněm v Předlitavsku, ostatní sněmy byly rozpuštěny a směřovaly k novým volbám. Již 19. července 1870 ale Potocki navrhl císaři, aby nechal rozpustit i český sněm. Panovník pak 29. července 1870 skutečně nechal vypsat nové volby a otevřel tak cestu k federalistické většině na sněmu.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Voleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo pět nevolených virilistů, kteří mandát nabývali z titulu své funkce. Celkem tak měl sněm 241 poslanců.\n\nPodle sociálního a profesního dělení bylo 89 etnicky českých poslanců zemského sněmu zvolených v kuriích měst, venkovských obcí a živnostenských a obchodních komor rozděleno následovně: 59 \"buržoazních a maloburžoazních vzdělanců\" (z toho 24 právníků, 8 lékařů a lékárníků, 4 vysokoškolští učitelé, 6 středoškolských učitelů, 8 vědců a novinářů, 4 katoličtí kněží a 5 samosprávních úředníků), 10 \"buržoazních podnikatelů\" (z toho 5 továrníků, 4 obchodníci a peněžníci a 1 manažer), 10 příslušníků \"maloburžoazie\" (z toho 10 blíže neurčených \"měšťanů\"), 8 příslušníků \"agrární buržoazie\" (z toho 5 rolníků či statkářů a 3 mlynáři) a 2 šlechtičtí velkostatkáři.\n\nVe volbách uspěla ve velkostatkářské kurii Strana konzervativního velkostatku, která spolupracovala se staročechy, byla zastánkyní českého státního práva a podporovala české autonomistické aspirace. Staročeši zase uspěli ve většině etnicky českých obvodů v kuriích měst a venkovských obcí. V souhrnu tak zemský sněm poprvé od roku 1867 získal federalistickou většinu. Čeští poslanci po volbách řešili otázku, zda této příhodné početní konstelace využít a přerušit dosavadní bojkot sněmu. Nakonec se rozhodli pro podmíněný návrat na sněm a ihned na prvním zasedání prohlásili, že se vracejí na základě apelu panovníka a že trvají na svých státoprávních požadavcích z 60. let. Velkou většinou 146 : 77 hlasům pak byl schválen návrh dopisu panovníkovi a v září 1870 císař František Josef I. přijal sněmovní deputaci. \n\nV následných měsících se sněm stal dějištěm rozprav ohledně nového státoprávního uspořádání monarchie. Vláda společně s českými předáky (František Palacký a František Ladislav Rieger) i představiteli historické české šlechty tehdy jednala o projektu česko-rakouského vyrovnání, které by uznalo svébytnost českého státu a poskytlo mu v rámci Předlitavska výrazné pravomoci (takzvané fundamentální články). Záměr byl ohlášen na sněmu v září 1871 císařovým reskriptem a v říjnu 1871 schválil sněm podrobné znění zamýšlených státoprávních reforem. Jenže proti fundamentálním článkům se ve Vídni, na císařském dvoře i mezi německorakouskou populací zformovala opozice a nakonec nebyly panovníkem přijaty. V listopadu 1871 se pak Český zemský sněm sešel naposledy, pasivní rezistence byla obnovena. \n\n"}
{"id": "920519", "url": "https://cs.wikipedia.org/wiki?curid=920519", "title": "Tři útěky z Korintu", "text": "Tři útěky z Korintu\n\nTři útěky z Korintu je název českého vydání dobrodružného historického románu pro mládež \"Diossos\" (1950), který napsal polský spisovatel Witold Makowiecki. Román volně navazuje na předcházející autorovu knihu \"Příhody Řeka Melikla\" (1947, \"Przygody Meliklesa Greka\") a jeho děj se opět odehrává ve starověkém Řecku v 6. století př. n. l..\n\nV knize se opět setkáme s hrdiny z románu \"Příhody Řeka Melikla\", tedy především s samotným Meliklem, dále s jeho švagrem Polinikem i se žvanivým, ale v jádru dobrým námořníkem Kaliem. Ti však hrají spíše epizodní roli. Hlavním hrdinou románu je dvanáctiletý chlapec z Korintu Diossos, který se Meliklem a Polinikem při jejich návštěvě Korintu spřátelí. Při této návštěvě se také Polinikos zamiluje do jeho sestry Euklei.\n\nKdyž má být Diossos i se svou rodinou prodán do otroctví kvůli tomu, že jeho bezcitný otčím není schopen splatit krutému boháči Choreovi své dluhy, podaří se mu z Korintu uprchnout a vydat se se svým psem Argosem na strastiplnou cestu za svými přáteli na ostrov Samos poblíž Milétu, kde se Melikles a Polinikos usadili. Když jej zajmou pátrači po otrocích, Argos je napadne a pomůže tak Diossovi k útěku. Pak Diossos padne do rukou pirátů. Těm ale velí bývalý galejník Vejanus, který rovněž vystupoval v \"Příhodách Řeka Melikla\". Protože je Meliklovi zavázán za to, že mu pomohl ke svobodě, pomůže Diossovi dostat se na Samos. \n\nPolinikos za velkých obětí sežene požadovaných dvě stě drachem na zaplacení dluhu Choreovi a vydá se s Diossem do Korintu. Zde zaplatí dluh a za to má být osvobozena Diossova matka se dvěma dětmi. K jeho zděšení však tím druhým dítětem není Euklea ale uprchlý Diossos. Dozví se, že Eukleu Choreos již prodal fénickému vládci na Kypru Hiranovi. Polinikos šílený bolem napadne stráže ve vězení a pak se mu podaří uprchnout. Dostane se na svou loď a Disossos zapálí strážní bárku, aby jej nemohla pronásledovat. Vzápětí je stažen na zem a poslán do vězení.\n\nPolinikos se dostane zpět na Samos a zorganizuje záchrannou výpravu, které se účastní i Melikles a později i Kalios. Na cestě jsou přepadeni piráty vedenými Vejanem. Když Vejanus zjistí, koho přepadl, nabídne jim svou pomoc. \n\nDiossos je prodán do otroctví. Na loď, se kterou se svým novým pánem z Korintu odjíždí, se nalodí i Choreos s Eukleou, aby jí odvezl jejímu novému vlastníkovi..Vše však byl Vejanův úskok, protože loď patří jemu. Diossos s Eukelou jsou osvobozeni a na lodi se setkají s Meliklem a Polinikem. Vejanus srazí Chorea z lodi do moře pod vesla galéry. Všichni se pak vrátí do Milétu, a když Korint požádá o jejich vydání, odjíždějí v čele osadníků založit novou řeckou osadu u Euxeinského moře poblíž perských hranic na základě doporučení Meliklova přítele Nehurabheda, který byl jeho průvodcem a otcovským přítelem v \"Příhodách Řeka Melikla\".\n\n"}
{"id": "920521", "url": "https://cs.wikipedia.org/wiki?curid=920521", "title": "Ewa Aulinová", "text": "Ewa Aulinová\n\nEwa Aulin nepřechýleně \"Ewa Aulinová\" (* 13. února 1950 Landskrona) je bývalá švédská filmová herečka.\n\nV roce 1966 vyhrála v Hollywoodu soutěž Miss Teen International. Poté ji Alberto Lattuada angažoval do filmu \"Don Juan na Sicílii\".\n\nNejvětším úspěchem Ewy Aulinové je titulní role v kultovní psychedelické komedii \"Candy\" (1968). Režíroval ji Christian Marquand podle satirického románu Terry Southerna, který je parodií na Voltairovo dílo \"Candide\". Hlavní postavou je naivní školačka, která se při svém zkoumání dospělého světa dostává do kuriózních situací, pramenících většinou z toho, že si neuvědomuje svoji sexuální přitažlivost. Ve filmu hráli Richard Burton, Ringo Starr, Charles Aznavour, Sugar Ray Robinson, Walter Matthau, Marlon Brando nebo Anita Pallenbergová. Aulinová byla za svůj výkon nominována na Zlatý Glóbus pro objev roku, ale cenu nakonec získala Olivia Hussey.\n\nV bláznivé historické komedii \"Začněte tu revoluci beze mě\" (1970) si zahrála po boku Gene Wildera. Většinou však byla obsazována do podřadných italských filmů žánru giallo, kde ztělesňovala typ blonďaté sexbomby: \"Smrt snáší vejce\", \"Dvojník\", \"Smrt se směje na vraha\". Tyto role ji neuspokojovaly, proto se rozhodla v roce 1973 hereckou dráhu ukončit a vrátila se do Švédska, kde vystudovala pedagogickou fakultu a pracovala jako učitelka.\n\n"}
{"id": "920525", "url": "https://cs.wikipedia.org/wiki?curid=920525", "title": "Wanz", "text": "Wanz\n\nMichael Wansley známější jako Wanz (* 9. října 1961 Seattle) je americký zpěvák orientovaný na Hip Hop, R&B, Soul, společně s Macklemore-em a Ryan-em Lewis-em nazpíval jednu z nejúspěšnějších písniček roku 2012: Thrift Shop z alba the Heist.\n"}
{"id": "920526", "url": "https://cs.wikipedia.org/wiki?curid=920526", "title": "Seznam poslanců Českého zemského sněmu (1870–1872)", "text": "Seznam poslanců Českého zemského sněmu (1870–1872)\n\nToto je seznam poslanců Českého zemského sněmu ve volebním období 1870–1872. Zahrnuje všechny členy Českého zemského sněmu ve funkčním období od zemských voleb roku 1870 až do zemských voleb roku 1872. \n"}
{"id": "920528", "url": "https://cs.wikipedia.org/wiki?curid=920528", "title": "Amazing Journey: The Story of The Who", "text": "Amazing Journey: The Story of The Who\n\nAmazing Journey: The Story of The Who je dokumentární film Murrayho Lernera a Paula Crowdera z roku 2007 o anglické rockové kapele The Who. Film obsahuje nové rozhovory se členy kapely Rogerem Daltreym, Johnem Entwistlem, Kenneym Jonesem a Petem Townshendem, stejně jako se Stingem, The Edgem, Noelem Gallagherem, Eddiem Vedderem, Stevem Jonesem a dalšími. Také obsahuje vzácné fotky čtyř členů kapely a archivní záběry z roku 1964. také slouží jako kompilace největších hitů této kapely.\n\nSet dvou DVD obsahuje záběry, které se neobjevily v předchozích dokumentech, včetně záznamu koncertu na univerzitě v Leedsu z roku 1970, předtím nezveřejněné záběry z vystoupení v Kodani, kde Daltrey odešel z pódia, protože se hraní ostatních členů kapely změnilo kvůli amfetaminům v chaotický hluk – což mělo za následek rvačku v zákulisí mezi Daltreym a Moonem a Datrey byl dočasně vyhozený z kapely – a vystoupení z roku 1964 v Railway Hotelu, kdy byli ještě The High Numbers.\n\nFilm byl v roce 2009 nominován na cenu Grammy.\n\nFilm je rozdělen na čtyři \"strany\" dvou LP disků. Názvy kapitol tvoří texty písní The Who, přičemž \"Overture\", \"When I Was a Boy\", \"Young Man Blues\", \"So Sad About Us\" a \"Music Must Change\" jsou názvy písní The Who.\n\n\nPrvní \"strana\" popisuje počátky The Who, konkrétně: jejich zamyšlení, jak druhá světová válka ovlivnila jejich životy a Anglii obecně; jak a proč se The Who stali Mods a detaily životního stylu této subkultury; jak se čtyři členové kapely dali dohromady; vliv Kita Lamberta a Chrise Stampa na kapelu; jejich první hit (\"I Can't Explain\") a první album (\"My Generation\").\n\n\nDruhá \"strana\" se zaměřuje na snahu kapely uspět; Monterey Pop Festival; jejich zkušenosti s halucinogenními drogami a jejich vliv na Townshendovu hudbu a texty; vliv Mehera Baby na život Petea Townshenda; vydání \"Tommyho\".\n\n\nTřetí \"strana\" popisuje přeměnu The Who na konci šedesátých let: Peteův projekt \"Lifehouse\", který byl později ukončen a jehož písně se později staly základem nejúspěšnějšího alba The Who, \"Who's Next\"; \"Quadrophenii\"; neshody mezi Lambertem, Stampem a kapelou; smrt Keithe Moona a rozhodnutí kapely i přesto pokračovat s novým bubeníkem Kenneym Jonesem a klávesistou Johnem Bundrickem a vývoj kapely Moonově smrti; Peteovo konečné rozhodnutí rozpustit kapelu.\n\n\nPoslední čtvrtá \"strana\" se moc nezaměřuje na období mezi rozpadem kapely v roce 1983 a jejich návratem v roce 1996, ale obsahuje: Entwistleovy finanční problémy po rozpadu kapely; Daltreyho a Townshendovo rozhodnutí dát The Who znovu dohromady, aby Entwistleovi pomohli; jejich vystoupení na \"The Concert for New York City\"; Johnova smrt v roce 2002; obvinění Petea Townshenda z dětské pornografie; jak Entwistleova smrt změnila vztah mezi Daltreym a Townshendem.\n\n"}
{"id": "920529", "url": "https://cs.wikipedia.org/wiki?curid=920529", "title": "Římskokatolická farnost Mokré Lazce", "text": "Římskokatolická farnost Mokré Lazce\n\nŘímskokatolická farnost Mokré Lazce je farnost Římskokatolické církve v děkanátu Hlučín ostravsko-opavské diecéze.\n\nMokré Lazce patřily v raném novověku k farnosti Kravaře, která však byla ve druhé polovině 16. století evangelická. Katolický majitel Mokrých Lazců a Pusté Polomi Mikuláš Hynek z Tvorkova (Tvorkovský z Kravař) nechal v Mokrých Lazcích vybudovat v roce 1576 vybudovat dřevěný kostel pro poddané zůstavší u katolické víry, a přivedl do něj světského kněze Jana Skideria. Později zde působil krakovský dominikán Dominik Chamsky a následně zde bohoslužby vykonávali dominikáni z kláštera v Opavě. Těm Markéta z Kravař odkázala dvůr v Mokrých Lazcích, jehož parcelací vznikla později osada Nové Mokré Lazce, a roku 1630 jim Mikuláš Tvorkovský z Kravař (vnuk) přepustil mimo jiné kostel, hřbitov a školu.\n\nOpavští dominikáni vykonávali v Mokrých Lazcích bohoslužby až do roku 1653, formálně zde však nevznikla samostatná farnost a ke své pravomoci a příjmům se hlásil kravařský farář. Dominikánům zůstal zdejší pozemkový majetek i patronát kostela, byla však potvrzena příslušnost vsi k farnosti v Kravařích. Vesničané však měli s kravařským farářem značné spory (např. roku 1719) a povolávali proti jeho vůli k bohoslužbám dominikány. Kolem roku 1740 přešly Mokré Lazce jako filiálka do obvodu farnosti Komárov a v roce 1784 zde náboženská matice zřídila lokální kuracii, ve 2. polovině 19. století povýšenou na farnost. Mezi nejvýznamnější duchovní správce mokrolazecké farnosti patří zdejší rodák, slezský národní buditel Antonín Gruda, který byl farářem v Mokrých Lazcích v letech 1886–1898.\n\nPatronát kostela patřil nejprve místní vrchnosti a od roku 1630 dominikánskému klášteru v Opavě, který však byl roku 1784 zrušen. Jeho majetek v Mokrých Lazcích přešel na náboženskou matici, která zde v témže roce zřídila lokální kuracii a stala se její patronkou. Roku 1807 náboženská matice prodala zdejší zboží i s patronátem kostela k hrabyňskému panství náležejícímu Mitrovským z Nemyšle, od nich přešlo na Arnošta rytíře Čejku z Badenfeldu a od roku 1837 patřilo panství i patronát kostela v Mokrých Lazcích řádu německých rytířů.\n\nRoku 1862 žilo ve farnosti 1431 římských katolíků a šest židů.\nK obvodu farnosti od jejího vzniku náleží vesnice Mokré Lazce (Staré a Nové) a Štítina. Území dnešní farnosti (do roku 1784 v rámci farnosti Kravaře resp. Komárov) patřilo původně k děkanátu Opava, v letech 1780–1952 k děkanátu Hradec (nad Moravicí), v letech 1952–1962 opět k děkanátu Opava a od reorganizace děkanátu k 1. lednu 1963 k děkanátu Hlučín. Do roku 1996 byla součástí (arci)diecéze olomoucké, od uvedeného roku pak nově vytvořené diecéze ostravsko-opavské.\n\nFarním kostelem je kostel (Narození) svatého Jana Křtitele, barokní stavba postavená v 80. letech 18. století (věž až roku 1837) na místě dřevěného kostela z roku 1576. Vedle toho je na mokrolazecké návsi barokní kaple svaté Anny z poloviny 18. století. Pro věřící ve Štítině sloužila kaple svaté Maří Magdalény, vystavěná vrchností v 2. polovině 16. století poblíž štítinského zámku. Ten byl zbořen v 80. letech 20. století, kaple – cenná drobná renesanční stavba – však byla zachována a opravena a konají se v ní příležitostně bohoslužby.\n\nV současnosti je farnost Mokré Lazce spravována excurrendo farářem v Hrabyni P. Vladimírem Pavlíkem.\n\n"}
{"id": "920532", "url": "https://cs.wikipedia.org/wiki?curid=920532", "title": "Bratronická lípa", "text": "Bratronická lípa\n\nBratronická lípa je památný strom ve Středočeském kraji České republiky. Stojí u kostela Všech svatých v obci Bratronicích v kladenském okrese. Stáří stromu se odhaduje na 200 let. Výška stromu dosahuje 8 metrů (podle jiných zdrojů 20 metrů) a jeho obvod činí 366 centimetrů.\n\nPočátkem roku 2006 došlo k ošetření koruny a k redukčnímu řezu. Roku 1988, tedy tři roky po svém vyhlášení, byl strom klasifikován jako silně proschlý. V roce 2010 bylo konstatováno, že rozsáhlá kmenová dutina a sekundární koruna utrpěly po nešetrném ořezu počátkem devadesátých let. Zdravotní stav a statická stabilita se u stromu chronicky zhoršují. Strom je určitým bezpečnostním rizikem před školou na frekventovaném místě. Stále je však klasifikován za hodně poškozený.\n\nVývoj stromu udává tabulka:\n\n"}
{"id": "920533", "url": "https://cs.wikipedia.org/wiki?curid=920533", "title": "William Porter", "text": "William Porter\n\nWilliam „Bill“ Franklin Porter II (24. března 1926 Jackson, Michigan – 10. března 2000 Irvine, Kalifornie) byl americký atlet, sprinter, olympijský vítěz v běhu na 110 metrů překážek z roku 1948.\n\nV roce 1948 se stal mistrem USA v běhu na 110 metrů překážek a kvalifikoval se v této disciplíně na olympiádu v Londýně. Zde, i přes nepřítomnost nejlepšího překážkáře Harisona Dillarda, získali běžci USA všechny tři medaile. Porter přitom jako vítěz vytvořil nový olympijský rekord časem 13,9 sekundy.\n\n"}
{"id": "921026", "url": "https://cs.wikipedia.org/wiki?curid=921026", "title": "Hayes Jones", "text": "Hayes Jones\n\nHayes Wendell Jones (* 4. srpna 1938 Starkville, Mississippi) je bývalý americký atlet, olympijský vítěz v běhu na 110 metrů překážek z roku 1964.\n\nNeměl nejlepší fyzické předpoklady k běhu na krátké překážkové tratě, ale nahrazoval to bezvadnou technikou, rychlostí a dokonalým startem. V roce 1959 zvítězil v běhu na 110 metrů překážek na Panamerických hrách. O rok později na olympiádě v Římě vybojoval na této trati bronzovou medaili. V roce 1961 byl členem štafety na 4×100 metrů, která vytvořila světový rekord časem 39,1. Zvítězil v olympijském finále běhu na 110 metrů překážek v Tokiu v roce 1964, vytvořil přitom nový olympijský rekord 13,6.\n\n"}
{"id": "921028", "url": "https://cs.wikipedia.org/wiki?curid=921028", "title": "Lee Calhoun", "text": "Lee Calhoun\n\nLee Quincy Calhoun (23. února 1933 Laurel, Mississippi – 21. června 1989 Erie, Pensylvánie) byl americký atlet, sprinter, dvojnásobný olympijský vítěz v běhu na 110 metrů překážek.\n\nNa olympiádě v Melbourne v roce 1956 se nečekaně stal olympijským vítězem v běhu na 110 metrů překážek, když si zlepšil osobní rekord o celou sekundu a vytvořil nový olympijský rekord časem 13,5.\n\nV roce 1960 vyrovnal světový rekord na této trati časem 13,2 a na olympiádě v Římě v témže roce obhájil vítězství v této disciplíně. Po zakončení sportovní kariéry pracoval jako trenér.\n\n"}
{"id": "921031", "url": "https://cs.wikipedia.org/wiki?curid=921031", "title": "Bohuslav Bílejovský", "text": "Bohuslav Bílejovský\n\nBohuslav Bílejovský (asi 1480 Malín – 8. ledna 1555 Praha) byl český staroutrakvistický kněz a kronikář.\n\nVyrostl asi v Kutné Hoře, vysvěcen byl asi v Itálii. Poté působil na kněžských místech v Kutné Hoře, Čáslavi, Mělníku a od začátku 30. let je uváděn v Praze, zde dokonce krátkou dobu působil v dolní konzistoři, pak přechodně v Táboře. Dožil nemocný u přítel na faře u sv. Havla.\n\nBílejovský se stal známý především svým dílem \"Kronika česká\", které vyšlo roku 1536 v Norimberku. Základ díla je v apologetice příjmání podobojí (zde obhajuje myšlenku, že příjmání podobojí je původnější než pod jednou způsobou), za tím účelem se autorovi podařilo shromáždit velké množství podkladů. Na druhé straně jsou podklady často mylně nebo tendenčně vykládány. Jako staroutrakvista se negativně vymezuje proti radikálnímu husitví a hlavně Jednotě bratrské. První vydání kroniky (dochované pouze v jednom exempláři v Národní knihovně ČR) je také hezkým příkladem dobového tiskařského umu.\n\n"}
{"id": "921033", "url": "https://cs.wikipedia.org/wiki?curid=921033", "title": "Mickaël Hanany", "text": "Mickaël Hanany\n\nMickaël Hanany (* 25. března 1983 Vitry-sur-Seine, Île-de-France) je francouzský atlet, jehož specializací je skok do výšky.\n\nV roce 2000 obsadil 7. místo na juniorském mistrovství světa v chilském Santiagu. O rok později vybojoval na ME juniorů v italském Grossetu výkonem 219 cm bronzovou medaili. Na evropském šampionátu do 23 let v Bydhošti v roce 2003 skončil sedmý (221 cm). V roce 2005 splnil limit na světový šampionát do Helsinek, kde jen těsně nepostoupil do finále. V kvalifikaci skončil také na ME v atletice 2006 v Göteborgu a na Letních olympijských hrách 2008 v Pekingu. Na MS v atletice 2009 v Berlíně se podělil společně s Čechem Jaroslavem Bábou, Švédem Linusem Thörnbladem a Nizozemcem Martijnem Nuijensem o páté místo. V letech 2010 a 2011 byl sužován menšími zdravotními problémy, které mu nedovolily splnit limity na ME a na MS.\n\nJeho dosavadním největším úspěchem je bronzová medaile, kterou vybojoval na evropském šampionátu v Helsinkách v roce 2012. V kvalifikaci obsadil dělené třetí místo a postoupil do dvanáctičlenného finále. V něm měl problémy na výšce 228 cm, kterou nakonec zdolal posledním možným pokusem. Obdobně uspěl také Rus Sergej Mudrov, naopak čtyři výškaři na této výšce skončili. Další výšku 231 cm již nepřekonal i přesto si odvezl bronz. Stříbro získal Raivydas Stanys z Litvy a mistrem Evropy se stal díky lepšímu technickému zápisu Brit Robert Grabarz. Na Letních olympijských hrách 2012 v Londýně již podobný úspěch nezopakoval, když ve finále překonal 220 cm a obsadil poslední 14. místo. Bronzovou medaili získali tři výškaři, jenž skočili 229 cm. V roce 2013 skončil sedmý na halovém ME v Göteborgu.\n\n\n"}
{"id": "921034", "url": "https://cs.wikipedia.org/wiki?curid=921034", "title": "Předboř (zámek)", "text": "Předboř (zámek)\n\nZámek Předboř je jednoduchá dvoupatrová barokní budova postavená kolem roku 1762 na místě původní tvrze. Nachází se na západním okraji vesnice Předboř, části Strančic, v okrese Praha-východ.\n\nK zámku přiléhá větší čtvercový dvůr s několika hospodářskými budovami. Všechny budovy včetně zámku jsou ve špatném, téměř havarijním stavu.\n"}
{"id": "921036", "url": "https://cs.wikipedia.org/wiki?curid=921036", "title": "Zdeněk Žák (politik)", "text": "Zdeněk Žák (politik)\n\nZdeněk Žák (* 2. července 1968 Valašské Meziříčí) je bývalý náměstek ministra dopravy a bývalý generální inspektor Českých drah (později Drážní inspekce). Od července 2013 do ledna 2014 byl ministrem dopravy ve vládě Jiřího Rusnoka.\n\nV roce 1996 absolvoval Fakultu elektrotechniky a informatiky Vysokého učení technického v Brně (získal titul Bc.). Předtím studovoval na Gymnáziu v Českém Těšíně, které zakončil maturitou v roce 1986.\nV roce 1995 byl dva roky ve funkci vládního rady na Ministerstvu dopravy a spojů a později na generálním ředitelství Českých drah poradcem vrchního ředitele Divize dopravní cesty. V letech 1997 až 1998 byl tajemníkem Správní rady ČD, další dva roky působil jako ředitel odboru vnějších vztahů Českých drah. V roce 2000 se stal poradcem předsedy vlády Miloše Zemana pro oblast dopravy, infrastruktury a telekomunikací a o rok později byl jmenován generálním inspektorem Českých drah, odkud po reorganizaci přešel od roku 2003 do funkce generálního inspektora Drážní inspekce. V lednu 2006 byl odvolán, tehdejší ministr dopravy Milan Šimonovský mu vyčítal nesrovnalosti v hospodaření; vytýkáno mu bylo i to, že za tři roky jeho působení Drážní inspekce nevyšetřila jedinou nehodu.\n\nNásledně odešel do Bruselu jako zmocněnec pro přípravu agendy českého předsednictví EU v oblasti dopravy. V roce 2008 byl jmenován odborným smluvním poradcem pro strategické projekty ČR v oblasti logistiky a kombinované dopravy.\n\nV lednu 2009 se stal náměstkem ministra dopravy Petra Bendla, o měsíc později byl zvolen členem a předsedou Dozorčí rady Českých drah. V obou funkcích poukazoval na vysoké platy manažerů Českých drah a chtěl odvolat generálního ředitele ČD Petra Žaludu. V dubnu 2009 skončil na pozici náměstka ministra dopravy. Podle svých slov požádal o uvolnění z funkce sám poté, co mu neznámý muž v supermarketu naznačil, že by se jeho rodina mohla ocitnout v nebezpečí. Proto také požádal o policejní ochranu. Ministr Bendl ale tvrdil, že ho odvolal sám pro ztrátu důvěry. O několik dní později byl odvolán i z místa člena a předsedy Dozorčí rady Českých drah.\n\nPoté začal působit jako odborný konzultant v oblasti spolehlivosti a bezpečnosti velkých projektů infrastruktury, především v zahraničí.\n\nDo politiky se vrátil, když 4. července 2013 přijal nabídku designovaného premiéra Jiřího Rusnoka vést ministerstvo dopravy v jeho vládě. Prezident Miloš Zeman jej do funkce jmenoval 10. července 2013.\n\nVe volbách do Poslanecké sněmovny PČR v roce 2013 kandidoval v Praze jako lídr SPOZ namísto původně zamýšleného lídra, podnikatele Miroslava Šloufa, do sněmovny však zvolen nebyl. Od roku 2014 radí v telematice a oblasti ICT České poště, s. p., odštěpnému závodu ICT služby.\n\nZdeněk Žák je ženatý a má tři děti.\n\n"}
{"id": "921038", "url": "https://cs.wikipedia.org/wiki?curid=921038", "title": "Mistrovství Evropy v atletice do 23 let 1997", "text": "Mistrovství Evropy v atletice do 23 let 1997\n\n1. mistrovství Evropy v atletice do 23 let se uskutečnilo ve dnech 10. – 13. července 1997 na stadionu Paava Nurmiho ve finském Turku. Na programu bylo dohromady 43 disciplín (22 mužských a 21 ženských). Chůze žen na 10 km byla na následujícím šampionátu v Göteborgu nahrazena dvojnásobně delší tratí.\n\nKompletní medailovou sbírku vybojoval polský sprinter Ryszard Pilarczyk (4×400 m – zlato, 4×100 m – stříbro, 200 m – bronz). Mezi ženami totéž dokázala česká sprinterka Hana Benešová, jež uspěla v bězích na 200 (zlato) a 400 m (stříbro), a ve štafetě na 4×400 m (bronz). Jednu zlatou (4×100 m) a dvě stříbrné medaile (200 m, 4×400 m) získala německá sprinterka Shanta Ghoshová.\n\n\n"}
{"id": "921040", "url": "https://cs.wikipedia.org/wiki?curid=921040", "title": "Kajetán z Tiene", "text": "Kajetán z Tiene\n\nSvatý Kajetán z Tiene (též Caietanus, Gaetano di Tiene (1480 Vicenza– 7. srpna 1547 Neapol) byl italský řeholník, zakladatel řádu theatinů a světec.\n\nPocházel ze šlechtické rodiny Tiene ve vicenzské oblasti. Vystudoval práva a byl promován na univerzitě v Padově. Pracoval jako protonotář. Dále vystudoval teologii a roku 1516 získal kněžské svěcení. Působil v charitativním bratrstvu sv. Jeronýma ve Vicenze. Roku 1521 se objevil v Benátkách. Při ošetřování nemocných morem roku 1528 se setkal s Jeronýmem Emilianim, jehož příkladu následoval.\n\nV Římě se spolu s jezuitou sv. Ignácem a sv. Karlem Boromejským zasadil o reformy řeholního života a myšlenku kongregací regulovaných kanovníků. V roce 1524 založil spolu s biskupem v Chieti, Giovanni Pietrem Caraffou, pozdějším papežem Pavlem IV., společenství řeholních kleriků, které schválil papež Klement VII. Centrum theatinů bylo později přesunuto do Neapole, kde Kajetán léčil nemocné morem a konal zázračná uzdravení. Tam je také Kajetán pohřben v bazilice sv. Pavla (San Paolo Maggiore). Nedaleko od ní na náměstí byla vztyčena poutní socha sv. Kajetána.\n\nKajetán byl blahořečen roku 1629 a svatořečen v roce 1671.\n\nSv. Kajetán bývá zobrazován jako příslušník řádu regulovaných kleriků v černém taláru (theatini neměli vlastní řádový oděv), prostovlasý s krátkým plnovousem a charakteristickou portrétní fyziognomií.\n\nJako atributy nosí kříž, okřídlené srdce, lilii, doprovázejí jej ptáci, klasy, roh hojnosti, zřídka drží v náručí Ježíška.\n\nLegendární scény:\n\n\n\n"}
{"id": "921043", "url": "https://cs.wikipedia.org/wiki?curid=921043", "title": "Kraljevica Shipyard", "text": "Kraljevica Shipyard\n\nKraljevica Shipyard je výrobce lodí v chorvatském městě Kraljevica, na pobřeží Jaderského moře. Společnost byla založena v roce 1729 a je někdy považována za nejstarší nepřetržitě fungující loděnicí na světě.\n\nChorvatská vláda se opakovaně pokusila loděnice zprivatizovat, naposledy v listopadu 2010.\n\nLoděnice vyrábějí širokou škálu komerčních lodí, vojenských lodí, a jacht.\nV roce 2009 společnost vyrobila loď \"JoyMe\", jachtu dlouhou 49,9 metru.\nV roce 2010 se loděnice dohodly na výstavbě dvou velkých trawlerů pro ruské zákazníky.\n\n"}
{"id": "921051", "url": "https://cs.wikipedia.org/wiki?curid=921051", "title": "PRISM", "text": "PRISM\n\nPRISM (krycí jméno, anglicky doslova \"hranol\") nebo také US-984XN (oficiální název operace) je tajný bezpečnostní program Národní bezpečnostní agentury Spojených států amerických fungující od roku 2007 a zaměřený na sledování elektronické komunikace. Je provozován na základě zákona o zahraničním zpravodajství a dohledu (FISA) pod dohledem federálního soudu pro dohled nad zpravodajskými službami v zahraničí (FISC).\n\nInformace o programu unikly na veřejnost přičiněním Edwarda Snowdena, který byl externím spolupracovníkem Národní bezpečnostní agentury a bez jejího svolení je poskytl novinářům z novin The Washington Post a The Guardian, které je zveřejnily na 6. června 2013. Podle jeho informací se na projektu podílí řada velkých internetových společností, například Microsoft (od roku 2007), Yahoo! (od 2008), Google (od 2009), Facebook (od 2009), Paltalk (od 2009), YouTube (od 2010), AOL (od 2011), Skype (od 2011) a Apple (od 2012). Společnosti ovšem spolupráci nad rámec vyžadovaný zákony popřely.\n\n"}
{"id": "921052", "url": "https://cs.wikipedia.org/wiki?curid=921052", "title": "Tonlésap", "text": "Tonlésap\n\nTonlésap může znamenat:\n\n"}
{"id": "921057", "url": "https://cs.wikipedia.org/wiki?curid=921057", "title": "Meeting de Paris", "text": "Meeting de Paris\n\nMeeting Areva je atletický mítink konaný každoročně v Saint-Denis ve Francii. Poprvé se konal v roce 1999. Dříve byl součástí Zlaté ligy, od roku 2010 je jedním z mítinků Diamantové ligy. Termín je pohyblivý, mezi začátkem června a koncem července.\n"}
{"id": "921058", "url": "https://cs.wikipedia.org/wiki?curid=921058", "title": "Ryzec ohrnutý", "text": "Ryzec ohrnutý\n\nRyzec ohrnutý (\"Lactarius resimus\") je houba z čeledi holubinkovitých.\n\nKlobouk je velký až 20 cm, zpočátku podvinutý, potom plochý. Jeho okraj je chlupatý, nahnědlý, povrch klobouku má barvu slonové kosti. Lupeny jsou bílé s nažloutlým okrajem, přirostlé ke třeni, na který se zlehka sbíhají. Třeň je plný, rovný, holý, vysoký do 5 cm, silný do 2,5 cm, bílý s nažloutlými skvrnami. Mléko je bílé, ostré, na vzduchu žloutne.\n\nRoste v březových lesích na kyselých půdách. V Česku je velmi vzácný. Roste v létě a na podzim ve velkých skupinách.\n\n\n"}
{"id": "921062", "url": "https://cs.wikipedia.org/wiki?curid=921062", "title": "Celistvě uzavřený obor", "text": "Celistvě uzavřený obor\n\nCelistvě uzavřený obor je pojem z oboru komutativní algebry. Jedná se o takový obor integrity formula_1, jenž je rovný svému celistvému uzávěru ve svém podílovém tělese formula_2, tedy do kterého patří každý prvek z formula_2, jenž je kořenem nějakého monického polynomu s koeficienty z formula_1. Celistvě uzavřená jsou například všechna tělesa, Gaussovy obory a Dedekindovy obory.\n"}
{"id": "921066", "url": "https://cs.wikipedia.org/wiki?curid=921066", "title": "Celistvý prvek", "text": "Celistvý prvek\n\nCelistvý prvek je pojem z oboru komutativní algebry. Je-li dán komutativní okruh formula_1 a jeho podokruh formula_2, pak je prvek formula_3 celistvý nad formula_2, je-li kořenem nějakého monického polynomu s koeficienty z formula_2, tedy pokud existují formula_6 a formula_7 taková, že formula_8. Definice celistvého prvku se liší od definice algebraického prvku pouze v přidaném požadavku, aby byl polynom monický, z čehož plyne, že každý celistvý prvek je algebraický.\n\nMnožina prvků formula_1, které jsou celistvé nad formula_2, se nazývá celistvý uzávěr formula_2 v formula_1.\n\n"}
{"id": "921068", "url": "https://cs.wikipedia.org/wiki?curid=921068", "title": "Karakulská ovce", "text": "Karakulská ovce\n\nKarakulská ovce je nejznámější zástupce kožešinových plemen ovcí, pocházející ze Střední Asie, především z dnešního Uzbekistánu, Turkmenistánu a Afghánistánu. Světoznámou se stala kvůli mimořádně kvalitní kožešině svých jehňat, známé pod názvem persián.\n\nKarakulská ovce patří mezi středně velká plemena ovcí, dosahuje hmotnosti 40-60 kg, výšky v kohoutku asi 65 cm a délky těla 80 cm. Má klabonosou hlavu, dlouhé, převislé uši, berani jsou zpravidla rohatí, bahnice bezrohé. Nápadný je její široký ocas, v němž si ukládá zásoby tuku, patří tedy mezi tlustoocasá plemena ovcí. Dospělé ovce mají hrubou vlnu šedé či hnědé barvy, jehňata se však rodí černá a mají zvláštní strukturu srsti, stáčející se do malých ruliček (podobně jako u pudla).\n\nKarakulská ovce byla vyšlechtěna ve středověku na území dnešního Uzbekistánu, kde je dodnes chována v největším množství. Název \"karakul\" znamená uzbecky \"černé jezero\" a ovce jej dostala podle místa nedaleko Bucháry, kde se pásla stáda, patřící buchárskému emírovi. Ve středověku se kožešiny dovážely do Evropy po Hedvábné stezce, vývoz živých ovcí však byl až do 19. století přísně zakázán. Počátkem 20. století se živé ovce dostaly poprvé do Evropy, kde se však kvůli rozdílnému klimatu jejich chov nedařil. Němci je ale přivezli do dnešní Namibie (tehdy německá kolonie Jihozápadní Afrika), kde se velmi dobře adaptovaly. V Namibii se tyto ovce chovají dodnes. Ve 30. a především v 50. letech se experimentovalo s jejich chovem i v tehdejším Československu, chov však byl velmi náročný a jeho výsledky nevalné, proto chov brzy zanikl.\n\nKarakulská ovce se chová především pro kožešinu mladých jehňat, známou v Evropě jako \"persián\" či \"astrachán\". Vzhledem k tomu, že se získává z jednodenních jehňat, v poslední době se z etických důvodů v Evropě příliš nepoužívá. Na Blízkém a Středním východě (Írán, Afghánistán, Uzbekistán) je však populárním materiálem pro výrobu čepic. Dříve se z ní zhotovovaly i čapky španělských toreadorů. Ještě cennější je kožešina z nenarozených jehňat, která má sametově hebkou srst a namodralý lesk, dříve se v Evropě prodávala pod názvem \"breitschwanz\", v současnosti se však z etických důvodů již nepoužívá.\nMasná i mléčná užitkovost je skrovná, maso má však vynikající chuť, podobnou mufloní zvěřině. Hrubá vlna dospělých ovcí se používá pro výrobu perských koberců.\n\n"}
{"id": "921070", "url": "https://cs.wikipedia.org/wiki?curid=921070", "title": "Amman (rozcestník)", "text": "Amman (rozcestník)\n\nAmman může být:\n\n"}
{"id": "921071", "url": "https://cs.wikipedia.org/wiki?curid=921071", "title": "Algebraická nezávislost", "text": "Algebraická nezávislost\n\nAlgebraická nezávislost je pojem z oboru abstraktní algebry. Podmnožina formula_1 tělesa formula_2 je algebraicky nezávislá nad podtělesem formula_3, pokud prvky formula_1 nesplňují žádnou netriviální polynomiální rovnost s koeficienty z tělesa formula_3, tedy pokud pro žádný konečný výběr formula_6 po dvou různých prvků neexistuje polynom formula_7 takový, že by platilo formula_8.\n\nV případě jednoprvkové množiny odpovídá nezávislost transcendenci a obecně platí, že prvkem algebraicky nezávislé množiny může být pouze transcendentní prvek.\n"}
{"id": "921072", "url": "https://cs.wikipedia.org/wiki?curid=921072", "title": "Meeting Herculis", "text": "Meeting Herculis\n\nHerculis je atletický mítink, který se koná každoročně v Monaku. Do roku 2002 byly tyto závody součástí Zlaté ligy, od sezóny 2010 se nacházejí v kalendáři Diamantové ligy.\n"}
{"id": "921073", "url": "https://cs.wikipedia.org/wiki?curid=921073", "title": "Miguel Ángel Jiménez", "text": "Miguel Ángel Jiménez\n\nMiguel Ángel Jiménez Rodríguez (narozen 5. ledna 1964) je španělský profesionální golfista. Vyhrál 19krát na European Tour.\n\nJiménez hrál poprvé na European Tour v roce 1988 a v následujících sezónách se neustále zlepšoval. Jeho první vítězství na tour přišla na Piaget Belgian Open v roce 1992. Během stoupající kariéry měl čtyři hlavní úspěšná období. Dokončil European Tour v první stovce každou sezónu od roku 1989. V roce 1994 dokončil European Tour na pátém místě. Vrcholem turnaje bylo skvělé zahrání albatrosu (dvojitý eagle) na 17. jamce ve Valderramě, v roce 1994 během Volvo Masters, druhá rána na 5 parové jamce zahraná 3 železem.\n\nPo několika slabších sezónách se úspěch vrátil v roce 1998 a 1999, dokončil na čtvrtém místě Order Merit v následujících letech vyhrál čtyři turnaje zahrnující prestižní Volvo Masters. V roce 1999 skončil druhý na WGC-American Express Championship, což je jeden z elitních turnajů World Golf Championships a debutoval v Ryder Cupu.\n"}
{"id": "921074", "url": "https://cs.wikipedia.org/wiki?curid=921074", "title": "Amman (řeka)", "text": "Amman (řeka)\n\nAmman ( \"Afon Aman\") je řeka v hrabství Carmarthenshire na jihu Walesu pramenící v pohoří Black Mountain.\n\nProtéká obcemi Ammanford, Pontamman, Glanamman, Brynamman, Rhosaman a u vesnice Pantyffynnon ústí do řeky Loughor.\n"}
{"id": "921076", "url": "https://cs.wikipedia.org/wiki?curid=921076", "title": "Horišni Plavni", "text": "Horišni Plavni\n\nHorišni Plavni ( ) je město v Poltavské oblasti na Ukrajině. Leží na levém břehu Kamjanské přehrady na Dněpru východně od jeho soutoku s Pselem. Od oblastního města Poltavy je Horišni Plavni vzdáleno zhruba sto kilometrů na jihozápad a od nedalekého Kremenčuku jen zhruba 15 kilometrů na východ. V roce 2012 žilo v Horišni Plavni bezmála 52 tisíc obyvatel.\n\nKomsomolsk byl založen 29. ledna 1960 a pojmenován po Komsomolu \"Komsomolsk\" ( ). Dne 19. května 2016 byl přejmenován na \"Horišni Plavni\" v rámci odstraňování jmen odkazujících k sovětským dějinám.\n\nVe městě sídlí fotbalový klub FK Hirnyk-Sport Horišni Plavni.\n"}
{"id": "921080", "url": "https://cs.wikipedia.org/wiki?curid=921080", "title": "Theatini", "text": "Theatini\n\nTheatini nebo také Kajetáni je označení pro katolické řeholníky – regulované kleriky, členy mužského církevního řádu založeného ve 2.čtvrtině 16. století v Římě. Latinský titul zní \"Ordo Clericorum Regularium vulgo Theatinorum\" či \"Clerici regulares Theatini\", zkratka \"OTheat.\" nebo \"CRth\".\n\nNázev \"kajetáni\" se odvozuje od Kajetána z Tiene, svatořečeného v 17. století. Pojmenování \"theatini\" řád získal podle titulárního chrámu v Chiete (latinsky \"Theatinum\") druhého ze zakladatelů, kardinála Gianpietra Caraffy, potomního papeže Pavla IV., latinsky \"episcopus Theatinus\". Theatini nemají vlastní řádový šat, nosí černý kněžský talár. Ve znaku mají černý latinský kříž na stříbrném nebo zeleném trojvrší ve zlatém poli.\n\nŘád založil právník a klerik Kajetán z Tiene spolu s Giovanni Pietrem Carafou a se členy mužského náboženského bratrstva laiků \"Congregatio della divine Amore\" při kostele Svaté Dorotey v Římě na svátek Nalezení sv. Kříže 5.6. 1524. Roku 1526 stanovy řádu schválil papež Klement VII. Oba zakladatelé stanovili pro řád, i na tu dobu, neobvykle tvrdá pravidla. Theatini nesměli vlastnit majetek, nesměli ani žebrat. Měli se spoléhat pouze na boží prozřetelnost. Jejich kritikové právě toto svěření se boží prozřetelnosti často kritizovali a poukazovali na to, že především v dobách bídy či válek s takovými pravidly řád dlouho nepřežije. Sv. Kajetán se však nedal zviklat. Řád si stanovil za cíl činnosti duchovní obrodu kléru v době boje s reformací, misie, charitativní činnost, výchovu mládeže a duchovní správu. Centrum řádu se brzy přesunulo přes Benátky do morem zasažené Neapole, kde Kajetán konal v letech 1527-1528 duchovní a zdravotní službu, doprovázenou zázraky a údajným odvrácením morové epidemie. Zde také zemřel a byl pohřben. Posléze se centrum generálátu přesunulo zpět do Říma k nově postavenému kostelu Sant'Andrea della Valle, kde sídlí dodnes.\n\nŘád se během 17.století rozšířil do celé katolické Evropy a proslul významnými architektonickými projekty chrámů, počínaje návrhy řádového architekta a matematika Guariniho. V jižní Evropě k jeho centrům patřily Neapol,Palermo, Řím a Madrid, ve střední Evropě Vídeň, Salzburg, Mnichov, Krakov, Lvov a Praha. Misie byly vyslány také do Ruska.\n\nŘád je činný dodnes nejen v Evropě, ale i v severní i jižní Americe, severní Africe a v Asii. V roce 2007 sídlil na 33 místech světa a měl 203 členů, z toho 129 kněží. Generálním převorem je od roku 2007 Valentin Arteaga y Sánchez-Guijaldo.\nV Čechách se kajetáni usídlili roku 1665, kdy jejich misijní skupinu na cestě do Rusi přijal v Praze purkrabí Bernard Ignác Jan z Martinic a žádal o jejich usídlení císaře Leopolda I. Poskytl kajetánům svou kapli Panny Marie Altöttinské s domem a vinicí za Strahovskou branou (v Břevnově) nazývanou podle nich Kajetánka. Nejpozději roku 1666 se zde usadili tři theatini: Štěpán Schiattini původem z Janova, superior Jan Comino z Verony a Salvator Gallo. Další kapli, zasvěcenou Panně Marii Einsiedelnské získali od Ludmily Benigny hraběnky Šternberkové na Hradčanech, přímo pod rampou Pražského hradu (adaptovanou v 80. letech 20. století na kavárnu U kajetánů). Od roku 1684 kajetáni získali dva domy v Ostruhové (dnešní Nerudově) ulici, které si dali přestavět na kostela Panny Marie po ochranou Boží Prozřetelnosti a sv. Kajetána s theatinským klášterem (čp. 194/III.), kde působili a provozovali učiliště pro šlechtické syny až do zrušení řádu císařem Josefem II. v roce 1783. V roce 1709 dali u Ferdinanda Maxmiliána Brokoffa zhotovit pro Karlův most sousoší svého patrona sv. Kajetána.\n\n\n"}
{"id": "921083", "url": "https://cs.wikipedia.org/wiki?curid=921083", "title": "Lužický hřbet", "text": "Lužický hřbet\n\nLužický hřbet je geomorfologický podcelek, hlavní hřeben Lužických hor na severu České republiky, v okresech Děčín, Česká Lípa a Liberec, na hranicích z Saskem. Nejvyšším vrcholem je 793 metrů vysoký Luž, nejnižší poloha je 300 metrů západně od Hrádku nad Nisou. Hřeben je široký 3 – 8 km.\n\nTvoří jej jednotlivé znělcové a trachytové, vzácněji i čedičové kupy spojené do zřetelného hřebene. Vyskytuje se zde i pískovec.\n\nLužický hřbet (dle Demka IVA-2A) má dvě části - okrsky, Jedlovský hřbet (IVA-2A-a), jehož nejvyšší horou je 793 metrů vysoký Luž (nejvyšší hora celých Lužických hor) a druhým geomorfologickým okrskem je Hvozdský hřbet (IVA-2A-b) s Hvozdem (749 m.). Oba tyto podcelky se dále dělí do podokrsků.\n\nJe ohraničen zlomem Lužické poruchy od vrchu Spravedlnost v okrese Děčín po Horní Sedlo v okrese Liberec. Na východní straně je Ještědsko-kozákovský hřbet, ze severní strany Žitavské hory v Sasku, od jihu Ralská pahorkatina.\n\nDruhým z podcelků Lužických hor je Kytlická hornatina (IVA-2B).\n\nUváděna nadmořská výška, nikoli převýšení.\n\n\nCelá oblast Lužického hřbetu je v péči CHKO Lužické hory. Je zde několik přírodních památek a rezervací a řada naučných stezek. \n\n"}
{"id": "921086", "url": "https://cs.wikipedia.org/wiki?curid=921086", "title": "Vyhnanci (Star Trek: Vesmírná loď Voyager)", "text": "Vyhnanci (Star Trek: Vesmírná loď Voyager)\n\n„Vyhnanci“, v originále „Displaced“, je v pořadí dvacátá čtvrtá epizoda třetí řady seriálu \"\". V USA byla poprvé odvysílána 7. května 1997, v Česku měla premiéru 10. prosince 1998.\n\nPři hádce B'Elanny Toresové a Toma Parise o klingonském holoprogramu, který se B'Elanně nelíbil, se objeví neznámá osoba, která netuší, jak se objevila na \"Voyageru\", a vyplašeně obviňuje B'Elannu s Tomem z únosu. Jednoduché vysvětlení Nyriana uklidní a nechá se odvést na ošetřovnu, kde pro něj musí zvýšit teplotu na 45 °C a ztlumit světla. Při vyšetření Tuvok zpozoruje, že na ošetřovně není Kes a díky tomu zjistí, že je vždy za jednoho Nyriana vyměněn jeden člen posádky \"Voyageru\". Později zjistí, že interval výměn je 9 minut a 20 sekund. Nyriani totiž takto získávají technologii k obraně svého území, kdy loď, kolonii či vesmírnou stanici postupně obsadí a naučí se ji ovládat. Když si toto posádka \"Voyageru\" uvědomí, je už pozdě a všichni jsou přeneseni do nejvhodnějšího prostředí na biosférickou loď, kde je vězněno téměř 94 různých druhů. Tuvok a kapitán Janewayová se díky návštěvníkovi ze sousedního prostředí Jarlathovi (ještěrčí humanoid s pouštního prostředí) podaří dostat ze svého prostředí do centra biosférické lodi k ovládacím panelům. B'Elanna s Tomem Parisem s Jarlathem jsou zde pronásledováni, rozdělí se, Jarlath se vzdá a je transportován do svého prostředí. Při útěku se B'Elanna a Tom ukryjí v ledovém prostředí, kde je jim lépe než Nyrianům. Zavčas, než zmrznou, je Janewayová transportuje do jejich prostředí. Následně dva vůdce Nyrianů transportuje z \"Voyageru\" do ledového prostředí a dá jim na vybranou, buď všichni Nyriani zmrznou v tomto prostředí, nebo se vzdají a propustí všechny vězně. Po zničení translokátorů a splnění daných podmínek si mohou dělat, co uznají za vhodné.\n"}
{"id": "921088", "url": "https://cs.wikipedia.org/wiki?curid=921088", "title": "Krizový scénář", "text": "Krizový scénář\n\n„Krizový scénář“, v originále „Worst Case Scenario“, je v pořadí dvacátá pátá epizoda třetí řady seriálu \"\". V USA byla poprvé odvysílána 14. května 1997, v Česku měla premiéru 17. prosince 1998.\n\nV tomto díle jde o Tuvokův holoprogram pro vycvičení bezpečnostních důstojníků, kteří se tak mají připravit na spor makistů s důstojníky Hvězdné flotily.\n\nProgram najde B'Elanna Torresová při čištění paměti simulátoru a postupně se rozšiřuje jako zábava mezi posádkou. Nikdo zatím netuší, kdo je autorem programu. Tom Paris jako první zjistí, že daný program nemá konec a po zásahu kapitána Janewayové se všichni dozvědí, kdo a proč jej napsal. Jsou vyvíjeny tlaky na jeho dokončení, této pocty se s pomocí Tuvoka ujme Tom Paris. Každý jim chce poradit, ale oni o to moc nestojí.\n\nPři spuštění parametrů programu je spuštěn tajný program Sesky, cardassijské makistky, která je už přes rok mrtvá a které se nelíbil Tuvokův pokus. Její program zablokuje transportéry a vstup do simulátoru a zruší bezpečnostní protokoly, takže kdokoliv živý může být v holografickém prostředí zabit. Zatímco holografická Seska se jim snaží co nejvíce znepříjemnit život, kapitán s Harrym Kimem a B'Elannou se jim snaží pomoci. Nakonec zjistí, že jedinou pomocí je, že kapitán jen drobnými detaily pozmění parametry programu, jako je hasicí přístroj, nebo změna povahy holografického Chakotaye. Program nakonec skončí, když Tuvok přetíží phaser, který jako pokořený odevzdá Sesce a ten ji zabije.\n"}
{"id": "921091", "url": "https://cs.wikipedia.org/wiki?curid=921091", "title": "Námořní součinnost 2013", "text": "Námořní součinnost 2013\n\nNámořní součinnost 2013 (anglicky Naval Interaction 2013) byla společná akce válečných námořnictev Ruské federace a Čínské lidové republiky. Manévry se odehrávaly v Japonském moři mezi 5. až 12. červencem 2013, jejich aktivní část pak ve dnech 8. až 10. července. Cílem akce bylo „další upevnění a rozvoj rusko-čínských vztahů ve vojenské sféře“. Jednalo se o historicky největší čínské námořní manévry uskutečněné v zahraničí. Během manévrů byl proveden nácvik záchrany unesené lodi, eskortování obchodních lodí a obrana konvoje proti útokům z moře a ze vzduchu.\n\nCvičení se zúčastnilo 19 plavidel a nejméně dvanáct letadel. Na čínské straně to bylo 7 plavidel (4 torpédoborce, 2 fregaty s naváděnými střelami a pomocná loď) pod velením kontradmirála Jang Ťün-feje.\n\nSeznam zúčastněných plavidel:\n\n\n"}
{"id": "921094", "url": "https://cs.wikipedia.org/wiki?curid=921094", "title": "Mistrovství Evropy ve volejbale mužů 2013", "text": "Mistrovství Evropy ve volejbale mužů 2013\n\n28. mistrovství Evropy ve volejbale mužů proběhlo ve dnech 20. – 29. září v Dánsku a Polsku.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší mužstva s každé skupiny postouply přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Mistrem Evropy se stali volejbalisté Ruska.\n\nSystém bodování: za vítězství 3:0 a 3:1 jsou tři body, za vítězství 3:2 jsou dva body, prohru 2:3 je jeden bod a za prohru 1:3 a 0:3 je nula bodů.\n\nNa uspořádání 28. mistrovství Evropy byly dva kandidáti:\n\n"}
{"id": "921101", "url": "https://cs.wikipedia.org/wiki?curid=921101", "title": "Afroamerická angličtina", "text": "Afroamerická angličtina\n\nAfrican American Vernacular English (AAVE) je variantou americké angličtiny, používanou zejména černošskou populací žijící na území USA a Kanady. Tento dialekt je též znám pod názvy \"black English\" či \"Ebonics\". Evropské bělošské populaci je znám hlavně díky jeho rozšíření v hudebních žánrech jako je např. hip hop nebo jeho popularizovaných variantách, mezi něž patří \"ghetto talk\" či \"gangsta slang\".\n\nAfroamerická výslovnost se odlišuje od spisovné americké angličtiny v následujících bodech:\n\nAfroamerická gramatika je obecně jednodušší a nelze v ní udělat obecná pravidla, přesto však platí několik zásaditostí:\n\n2Pac & Snoop Dogg – 2 of Amerikaz Most Wanted\nWiz Khalifa – Work Hard Play Hard\nKoncovka -izzle (anglicky \"-izzle suffix\") je prostředek \"gangsta slangu\" sloužící k ozvláštnění mluvy a ke zmatení bílých posluchačů používaný zejména rapperem Snoopem Doggy Doggem. Z gramatického hlediska se ve skutečnosti nejedná o koncovku, nýbrž o příponu. Přípona -izzle se přidá na konec slova, často na úkor některých hlásek, nebo dokonce slabik. Slovo s -izzle sufixem by nemělo mít více než dvě slabiky.\n\nPříklady:\nAAVE má nespočetně slov, která nejsou bělošské populaci známa.\n\nPříklady:\n"}
{"id": "921102", "url": "https://cs.wikipedia.org/wiki?curid=921102", "title": "Vojtěch Kodera", "text": "Vojtěch Kodera\n\nVojtěch Kodera (9. ledna 1914 Lysá nad Labem – 27. prosince 2006) byl knězem litoměřické diecéze pronásledovaným komunistickým režimem a osobním arciděkanem.\n\nNa kněze byl vysvěcen 29. června 1938. Poté působil ve farnostech litoměřické diecéze v Plazech, Liberci a Doksech. Patřil mezi úzké spolupracovníky litoměřického biskupa Štěpána Trochty, který ho jmenoval v roce 1949 tajným oblastním vikářem pro Liberecko. Jeho zástupcem byl jmenován kaplan Němeček z Jablonce nad Nisou, sekretářem kaplan Hendrych z Liberce. Ale jeho jmenování bylo prozrazeno, církevní referent KNV v Liberci Hladký to věděl již velmi brzy (1950). V roce 1951 se stal E. Oliva generálním vikářem a církevní referent Hladký vyvíjel tlak na ukončení působnosti fakult. Od 1. března 1951 do 20. ledna 1952 a od 24. listopadu 1952 až do svého zatčení byl duchovním správcem ve farnosti Kruh. Zatčen komunistickou mocí byl 27. února 1954. Odsouzen byl na pět roků. Zproštěn obžaloby v roce 1969. Po propuštění z výkonu trestu mu byl odebrán státní souhlas k výkonu duchovenské činnosti. Pracoval tedy jako zahradník v Lysé nad Labem. Plně rehabilitován byl až po roku 1989. V důchodovém věku vypomáhal jako duchovní ve farnostech Březno v Mladé Boleslavi a v Lysé nad Labem.\n\n"}
{"id": "921105", "url": "https://cs.wikipedia.org/wiki?curid=921105", "title": "Jan Bedřich Kohl-Severa", "text": "Jan Bedřich Kohl-Severa\n\nJan Bedřich Kohl-Severa (1681 Praha – 1736 Praha) byl pražský sochař vrcholného baroka.\n\nVyučil se u otčíma Jeronýma Kohla, se kterým pracoval v Kuksu a později zde sám vytvořil sousoší Zvěstování Panny Marie na průčelí kostela. Dále je autorem sousoší sv. Felixe z Cantalice s Madonou a snad i sv. Jana Nepomuckého na průčelí pražské Lorety. Ve sbírkách Národní galerie je také Kohlův velký dřevěný krucifix.\n\n\n"}
{"id": "921106", "url": "https://cs.wikipedia.org/wiki?curid=921106", "title": "Parukář", "text": "Parukář\n\nParukář, též anglický parukář, je jedno z nejstarších plemen holuba domácího, charakteristické extrémně prošlechtěným opeřením na hlavě a krku. Je to středně velký, ale mohutně působící pták se vzpřímenou postavou a krátkýma nohama, s mohutně vyvinutým peřím na krku, které při pohledu z boku tvoří zcela uzavřený ovál zakrývající hlavu a zobák. Chová se po celém světě, ale ne ve velkých počtech. V seznamu plemen EE patří do plemenné skupiny strukturových holubů je zapsán pod číslem 0605.\n\nParukář pochází z Indie odkud byli dovezeni do Evropy snad holandskými mořeplavci a to kolem roku 1500. Tito ptáci se pak rozšířili po celé Evropě a vzniklo z nich několik příbuzných plemen, anglický parukář je z nich exteriérově nejdokonalejší. Do současné podoby byl vyšlechtěn v Anglii, kde byli hojně chováni a to i na dvoře královny Viktorie. Od 19. století se parukáři chovají v Německu a po druhé světové válce se dostali i do Spojených států. Během 20. století bylo několik špičkových chovů i v Československu a to především na území dnešního Slovenska.\n\nParukář je společně s anglickým pávíkem a kudrnáčem jedno z klasických, nejrozšířenějších a nejprošlechtěnějších plemen strukturových holubů. Na rozdíl od pávíka se šlechtění zaměřilo výhradně na rozvoj pernatých ozdob hlavy, bez větší změn tělesných tvarů. Charakteristickým znakem je tzv. paruka, peřím tvořený útvar vyrůstající po celé délce krku, zakrývající hlavu, ramena i prsa ptáka.\n\nJe to holub střední velikosti se vzpřímeně drženou, dlouhou postavou. Díky pernatým ozdobám působí mohutnějším dojmem. Držení těla je hrdé a elegantní, v přední části vztyčené, v zadní části postupně až téměř vodorovné. Hlava je malá a nízce klenutá, se středně dlouhým narůžovělým zobákem. Oči jsou perlové, obtažené úzkými, hladkými, růžovými nebo červenými obočnicemi. Krk je co nejdelší, nesený vztyčený nebo v mírném záklonu. Hruď je úzká, vysoce nesená, trup je štíhlý, delší, s lehce prohnutým hřbetem, který se svažuje směrem k ocasu. Zadní partie ptáka je kratší, ocas je nepříliš dlouhý a může se jemně dotýkat země. Křídla jsou naopak velmi dlouhá, nesená na ocase a dosahují téměř až k jeho konci. Nohy jsou nízké a neopeřené.\n\nNejdůležitějším znakem parukáře je jeho paruka. Je tvořena dlouhým, rovným a pevným peřím, které vyrůstá paprskovitě z postranních růžic, které se nachází na obou stranách krku, přibližně uprostřed jeho délky. Tyto pernaté víry jsou kruhovité až svisle protáhlé. Peří z oboustranných růžic se spojuje v tzv. hřívě. Hříva parukáře je její nejmohutnější část a zakrývá celou šíji ptáka. Nahoře přechází do klobouku, který je co nejvyšší, tvořený co nejdelším peřím, které odstává směrem od hlavy, a dobře zaoblený. Klobouk je vrchní částí paruky. Přední část paruky se nazývá řetěz, ten je uložený po stranách krku. Řetěz se skládá z dlouhých a hustých přiléhajících per, nahoře zasahuje až nad zobák a dole pokračuje až na prsa ptáka. V úrovni hlavy jsou jeho pera rozestoupena a tvoří výseč, kterou holub vidí. Při pohledu zepředu je paruka úzká a dobře přiléhající, při pohledu z boku je vysoká, široká, kruhovitého tvaru.\n\nCílem šlechtění je vytvořit velkou, širokou, uzavřenou a pravidelnou paruku, ve které by se pera vyrůstající z obou stran plynule spojila bez jakéhokoliv křížení.\n\nParukář se chová v tzv. mniší kresbě: hlava, ocas a 6-10 krajních letek jsou bílé, ostatní opeření je barevné. Na hlavě prochází hranice mezi bílým a barevným opeřením od zobáku středem oka dozadu na zátylek. Dále se vyskytuje v rázu tygra, s rovnoměrným barevným stříkáním v bílém opeření na celém těle včetně paruky. Mniší kresba je však zachována i u této kresby. Chryzantéma je ráz parukáře charakteristický barevným stříkáním především v paruce, s převládajícím bílým opeřením jinde na těle. Parukář může být i celý bílý. Chová se v mnoha barvách i mezibarvách a u plnobarevných rázů je vždy uznaná bezpruhá, pruhová i kapratá kresba.\n\nParukář je chovatelsky náročné plemeno. Ptáci mají omezené zorné pole, proto se chovají pouze ve voliérách. Nejlepší je prostorná, přízemní voliéra s komorovým holubníkem. Nevyhovuje jim držení s jinými, temperamentnějšími plemeny. Problémem bývá nedostatečná oplozenost vajec, proto se před chovnou sezónou ptákům zastřihují pera řetězu a vytrhávají pera z okolí kloaky. Jinak jsou to krotcí a přítulní holubi.\n\n\n"}
{"id": "921109", "url": "https://cs.wikipedia.org/wiki?curid=921109", "title": "Kohl", "text": "Kohl\n\nPříjmení Kohl má více různých osobností:\n\n"}
{"id": "921110", "url": "https://cs.wikipedia.org/wiki?curid=921110", "title": "Věčné světlo", "text": "Věčné světlo\n\nVěčné světlo je rituální světelný zdroj, symbolizující neustálou přítomnost Boha ve svatostánku. Nachází se zejména v chrámech, případně synagogách různých náboženství. Protože účelem věčného světla není osvětlovat, nebývá jeho světelný výkon velký. Vlastním zdrojem světla je většinou svíčka, v modernějších provedeních žárovka nebo svítivá dioda.\n\n"}
{"id": "921111", "url": "https://cs.wikipedia.org/wiki?curid=921111", "title": "Klášter Barroux", "text": "Klášter Barroux\n\nKlášter Barroux je benediktinský tradicionalistický klášter ve Francii, sídlo opatství Sainte-Madeleine du Barroux.\n\nKlášter založil v roce 1970 Dom Gérard Calvet. Klášterní komunita zachovávala (a dodnes zachovává) liturgii v podobě před reformami 2. vatikánského koncilu. \n\nKlášter původně byl navázán na osobu arcibiskupa Lefebvra. Ten v roce 1988 udělil Římem nedovolená biskupská svěcení, čímž měl podle Svatého stolce upadnout do exkomunikace. Následně představení kláštera začali vyjednávat s Římem o své kanonické regularizaci. K té došlo ještě v roce 1988.\n\nV roce 2002 založilo opatství převorství Sainte-Marie de La Garde. V roce 2008 byl klášter včleněn do Benediktinské konfederace. V roce 2013 žilo v opatství 57 mnichů a uchazečů o mnišství a v závislém převorství dalších 11 mnichů.\n\n"}
{"id": "921112", "url": "https://cs.wikipedia.org/wiki?curid=921112", "title": "Bauhaus-Galan", "text": "Bauhaus-Galan\n\nBauhaus-Galan je atletický mítink Diamantové ligy pořádaný ve švédském Stockholmu.\n"}
{"id": "921114", "url": "https://cs.wikipedia.org/wiki?curid=921114", "title": "Kuku", "text": "Kuku\n\nKuku je vesnice v estonském kraji Raplamaa, samosprávně patřící do obce Rapla. Vesnice leží přibližně 1 km severozápadně od městečka Hagudi, 10 km severně od obecního centra a krajského města Rapla a 40 km jižně od hlavního města Tallinnu.\n\nO prehistorickém osídlení území vesnice svědčí výskyt obětních kamenů, byť archeologicky nedatovaných. Nejstarší historickou zmínkou vesnice je pravděpodobně německojazyčný soupis harijských vesnic z roku 1725, který zde uvádí vesnici \"Kucke\". Z této doby víme jen, že vesnice patřila do panství Hagudi.\n\nRoku 1870 byla ve vesnici otevřena pobočka hagudské obecní školy, která byla místně nazývána \"Hagudi kool\" („hagudská škola“), oficiálně však \"Seli kool\" podle estonské varianty pojmenování vesnice \"Seli\". Pod tímto jménem (psáno \"Селли\") se vesnice objevuje roku 1900 v záznamech ruské administrativy. V té době byla vesnice pravděpodobně již přibližně dnešního rozsahu.\n\nOd podchycení státní správou samostatného Estonska roku 1922 je vesnice už důsledně jmenována \"Kuku\" (resp. \"Куку\" v ruskojazyčné agendě za sovětské okupace).\n\nVesnice se rozkládá na území přibližně omezeném z jihu Hagudskou slatí, ze severozápadu Sootaguským příkopem (\"Sootaguse peakraav\") a ze severovýchodu řekou Keilou. Jádro vesnice leží v jižní části tohoto území na ploché sušší vyvýšenině kolem rozcestí silnice 20113 Hagudi–Kodila a spojky 20114 Hagudi–Kuku.\n\nKuku patří k menšině estonských sídel, která nejsou ohrožena úbytkem obyvatelstva. Obecné vylidňování venkova, které začalo po 2. světové válce, se v Kuku zastavilo v polovině 90. let, a od té doby obyvatel vesnice plynule přibývá a obyvatelstvo má přirozené věkové složení. K 1. lednu 2011 bylo v Kuku úředně zapsáno 87 obyvatel, podle výsledků sčítání lidu k 31. prosinci 2011 žilo ve vesnici 92 lidí.\n\nÚzemím vesnice prochází železniční trať Tallinn–Viljandi, ovšem zastávka se nachází až v městečku Hagudi. Téměř souběžně vede dálnice 15 Tallinn–Rapla–Türi, na niž je v katastru vesnice napojena místní silnice Hagudi–Kodila. Severovýchodním okrajem území vesnice prochází též dálnice 14 Kose–Purila.\n\nNa území vesnice se nacházejí dvě veřejné autobusové zastávky — \"Hagudi kool\" na křižovatce silnic Hagudi–Kodila a Hagudi–Kuku a \"Purila\" na dálnici Kose–Purila poblíž mostu přes Keilu. Z okrajových částí vesnice jsou dobře dostupné zastávky na západě \"Seli-Koigi\" v katastru vesnice Koigi, na severu \"Töngi\" v katastru vesnice Röa a na jihu \"Hagudi\" a \"Hagudi raudteejaam\" („Hagudi, nádraží“) v městečku Hagudi. Na zastávky \"Hagudi kool\" a \"Seli-Koigi\" jezdí autobus dvakrát každou středu krom státních svátků, na zastávku \"Hagudi raudteejaam\" zajíždí v pracovních dnech jednou denně. Zastávka \"Purila\" má spojení s Raplou v pracovních dnech dvakrát až třikrát denně, na zastávkách \"Töngi\" a \"Hagudi\" staví od brzkých ranních do pozdních večerních hodin množství místních i dálkových spojů.\n\nVe vesnici se nenachází žádný obchod, úřad, sociální ani kulturní zařízení, takže obyvatelé vesnice jsou odkázáni na firmy a instituce sídlící v blízkém městečku Hagudi a v obecním centru a krajském městě Rapla. V Hagudi se nachází mateřská a základní škola a veřejná knihovna. V Raple se nachází střední škola, hudební škola, kulturní dům, lékařské praxe, poliklinika, nemocnice, pečovatelské středisko a evangelický sbor při kostele sv. Maří-Magdalény.\n\nPříslušný obecní hřbitov je v katastru vesnice Uusküla na severozápadním okraji Raply.\n\nPoblíž usedlostí \"Maasika\" a \"Näägo\" se nacházejí dva prehistorické obětní kameny bez přesnější datace.\n\nNa jedné z budov usedlosti dnes nazývané \"Vanakooli\" nebo \"Vana-Kooli\" („Stará škola“) je k vidění pamětní tabule, která připomíná obecní školu, která v budově působila od roku 1870 do 30. let 20. století. Vzpomínka na školu je zachována též v názvu blízké autobusové zastávky \"Hagudi kool\" („Hagudská škola“, resp. „Hagudi, škola“).\n\nNedaleko řeky směrem k Purile se nachází roku 1906 národopisně podchycený a roku 2009 znovuobjevený pramen \"Vatlaallikas\". Podle lidového podání má pramen zázračné léčebné účinky a za měsíčných nocí se k němu scházejí ke svým rejům čarodějnice.\n\nZ přírodních pamětihodností je nejvýraznější Matsi-Kärnerská dubina (\"Matsi-Kärneri tammik\"), která se rozkládá bezprostředně jihozápadně od jádra vesnice mezi usedlostmi \"Maasika\", \"Aruõue\" a \"Nõlvaku\". Její nejcennější části jsou chráněným územím.\n\nOd severozápadu zasahuje do katastru vesnice Chráněná krajinná oblast Rabivere (\"Rabivere maastikukaitseala\"), která je v téže rozloze zařazena rovněž do sítě mezinárodně významných přírodních území Natura 2000. Z chráněných druhů byly přímo na území vesnice doloženy zobanitka zední a sourubka zpeřená.\n\nV roce 2008 se vesnice Kuku dostala do středu pozornosti médií v souvislosti s připravovanou stavbou nové čtyřproudové dálnice Tallinn–Rapla–Türi. Poté, co byla z plánovaných možností vedení trasy schválena varianta západního obchvatu městečka Hagudi, která by měla zasáhnout též do Hagudské slatě, obrátili se obyvatelé Kuku, podpořeni některými obyvateli Hagudi, s protestní peticí k Odboru pro životní prostředí (\"Keskkonnateenistus\") krajského úřadu v Raple.\n\nV reakci na petici krajský Odbor pro životní prostředí slíbil odstranit některé nedostatky v procesu SEA a obnovit veřejnou diskusi, jako předběžný záměr však variantu vedení dálnice schválil se zdůvodněním, že se jedná zatím o předběžné plánování stavby a že z navržených čtyř variant je tato celkově nejšetrnější k životnímu prostředí. Pokud by ke stavbě dálnice došlo, realizovala by se až v letech 2020–2030 a musela by projít ještě stavebním povolovacím řízením.\n"}
{"id": "921118", "url": "https://cs.wikipedia.org/wiki?curid=921118", "title": "Jižní region (Brazílie)", "text": "Jižní region (Brazílie)\n\nJižní region je územní jednotka Brazílie zabírající 6,8% jejího území, v roce 2009 zde žilo 14,4% veškerého brazilského obyvatelstva. Je složen ze států Paraná, Rio Grande do Sul a Santa Catarina a sousedí s Uruguayí, Paraguayí a Argentinou. V rámci Brazílie patří region mezi ty hustěji osídlené, hustota zalidnění dosahuje hodnoty 47,6 obyv./km².\n\nBrazilské regiony představují 5 uskupení jednotlivých brazilských států a federálního distriktu, ze kterých se skládá Brazilská republika. Území jsou seskupena podle geografické blízkosti a obdobným přírodním podmínkám. Regiony byly vytvořeny Brazilským institutem pro geografii a statistiku ( Instituto Brasileiro de Geografia e Estatística, zkratka IBGE) za účelem rozdělit rozlehlé brazilské území do několika oblastí. Díky tomu regiony nedisponují žádnou politickou mocí či autonomií.\n"}
{"id": "921121", "url": "https://cs.wikipedia.org/wiki?curid=921121", "title": "Shanta Ghoshová", "text": "Shanta Ghoshová\n\nShanta Ghoshová (Shanta Ghosh-Broderius) (* 3. ledna 1975 Neunkirchen, Sársko) je bývalá německá atletka, sprinterka.\n\nV roce 1997 vybojovala na prvním ročníku Mistrovství Evropy do 23 let ve finském Turku jednu zlatou (4×100 m) a dvě stříbrné medaile (200 m, 4×400 m). V témže roce se zúčastnila světového šampionátu v Athénách, kde postoupila do čtvrtfinále běhu na 200 metrů. V roce 2000 reprezentovala na Letních olympijských hrách v Sydney. Ve štafetovém běhu na 4×400 m Němky do finále nepostoupily. O rok později byla na halovém MS v Lisabonu finišmankou štafety a dovedla Němky k bronzovým medailím. Na MS v atletice 2001 v Edmontonu vybojovala stříbrnou medaili ve štafetě na 4×400 metrů. Na stříbru se dále podílely Florence Ekpová-Umohová, Claudia Marxová a Grit Breuerová, jež byla ve finále finišmankou.\n\nAtletickou kariéru ukončila v roce 2005.\n\n"}
{"id": "921124", "url": "https://cs.wikipedia.org/wiki?curid=921124", "title": "Ricky Bruch", "text": "Ricky Bruch\n\nRickhard „Ricky“ Bruch (2. července 1946, Örgryte – 30. května 2011, Ystad), přezdívaný „medvěd z Malmö“, byl švédský sportovec, herec a spisovatel, který několik let držel světový rekord v hodu diskem a získal bronzovou medaili na Letních olympijských hrách 1972 v Mnichově. Napsal knihu \"Gladiátorův boj\" a sbírku básní \"Tělo a duše\".\nJako herec se uplatnil např. ve filmovém přepisu románu Astrid Lindgrenové \"Ronja Rövardotter\" (\"Ronja dcera loupežníka\") z roku 1984 a ve westernové komedii \"Även änglar kan slå en rak höger\" (\"I andělé střílejí pravicí\") z roku 1974. V roce 1985 byl o Ricky Bruchovi natočen dokumentární film \"Duše je větší než svět\", věnovaný jeho marné snaze o nominaci na olympiádu v Los Angeles.\n\nV hodu diskem získal stříbrnou medaili na Mistrovství Evropy v atletice 1969 v Athénách. Ve vrhu koulí získal bronzovou medaili na Halovém mistrovství Evropy v atletice 1971 v Sofii. V červenci roku 1972 na mítinku ve Stockholmu vyrovnal výkonem 68,40 m světový rekord v hodu diskem. Tohoto roku také získal bronzovou medaili na Letních olympijských hrách 1972 v Mnichově. Na Mistrovství Evropy v atletice 1974 v Římě získal bronzovou medaili v hodu diskem.\n\nRoku 1984 nebyl nominován na Letní olympijské hry v Los Angeles, a to i přesto, že měl dobrou formu. V tomto roce si vytvořil osobní rekord v hodu diskem hodnotným výkonem 71,26 m. Uvedeným výkonem figuruje na děleném devátém až jedenáctém místě historických tabulek nejlepších světových výkonů v hodu diskem (údaj z roku 2013). O toto umístění se dělí s bývalým československým reprezentantem Imrichem Bugárem a Američanem Johnem Powellem. Kariéru ukončil po sporu se švédským atletickým svazem.\n\nRicky Bruch zemřel v pondělí 30. května roku 2011 v nemocnici v Ystadu.\n\n"}
{"id": "921125", "url": "https://cs.wikipedia.org/wiki?curid=921125", "title": "Deník z Hirošimy", "text": "Deník z Hirošimy\n\nDeník z Hirošimy, napsaný japonským lékařem, je přímým svědectvím o událostech od 6. srpna do 30. září 1945, zejména pak o svržení atomové bomby na Hirošimu . Jedná se o líčení vlastních zážitků. Mičihiko Hačija popisuje osudy přátel i tragédie neznámých obětí atomové smrti.\n\n\n"}
{"id": "921126", "url": "https://cs.wikipedia.org/wiki?curid=921126", "title": "138 (číslo)", "text": "138 (číslo)\n\nSto třicet osm je přirozené číslo. Následuje po číslu sto třicet sedm a předchází číslu sto třicet devět. Řadová číslovka je \"stý třicátý osmý\" nebo \"stoosmatřicátý\". Římskými číslicemi se zapisuje CXXXVIII.\n\nSto třicet osm je\n\n\n\n\n\n\n"}
{"id": "921127", "url": "https://cs.wikipedia.org/wiki?curid=921127", "title": "Čitágáon", "text": "Čitágáon\n\nČitágáon ( \"Caṭṭagrāma\", ) je druhé největší město v Bangladéši a největší bangladéšský přístav. Leží při ústí řeky Karnaphul do Bengálského zálivu, nedaleko hranic s Barmou a Indií.\n\nV minulosti sloužil čitágáonský přírodní přístav jako brána do celého Bengálska. Při svých cestách jej navštívilo mnoho cestovatelů, např. Süan-cang, Abú Abdallah ibn Battúta nebo Čeng Che. V 16. a 17. století přístav ovládali Portugalci pod názvem Porto Grande De Bengala. V době britské nadvlády v 19. století se vyvinul dnešní přístav v souvislosti s výstavbou železnic. Během druhé světové války bylo město důležitou základnou spojenců při bojích s Japonci v Barmě. Po rozdělení Britské Indie v roce 1947 se město stalo součástí Pákistánu, resp. jeho součásti Východního Pákistánu. Během bangladéšské války o nezávislost v roce 1971 byla ve městě vyhlášena bangladéšská nezávislost.\n\nČitágáonský přístav je důležitou součástí bangladéšské ekonomiky, když přes něj prochází přes 90 % bangladéšského zahraničního obchodu. Ve městě sídlí mnoho obchodních společností i průmyslových závodů, město má i vlastní burzu či univerzitu.\n\n"}
{"id": "921128", "url": "https://cs.wikipedia.org/wiki?curid=921128", "title": "Středozápadní region (Brazílie)", "text": "Středozápadní region (Brazílie)\n\nStředozápadní region je územní jednotka Brazílie zabírající 18,8% jejího území, v roce 2009 zde žilo 7,4% veškerého brazilského obyvatelstva. Je složen ze států Goiás, Mato Grosso, Mato Grosso do Sul a federálního distriktu. V rámci Brazílie patří region mezi ty řidčeji osídlené, hustota zalidnění dosahuje hodnoty 8,8 obyv./km².\n\nBrazilské regiony představují 5 uskupení jednotlivých brazilských států a federálního distriktu, ze kterých se skládá Brazilská republika. Území jsou seskupena podle geografické blízkosti a obdobným přírodním podmínkám. Regiony byly vytvořeny Brazilským institutem pro geografii a statistiku ( Instituto Brasileiro de Geografia e Estatística, zkratka IBGE) za účelem rozdělit rozlehlé brazilské území do několika oblastí. Díky tomu regiony nedisponují žádnou politickou mocí či autonomií.\n"}
{"id": "921131", "url": "https://cs.wikipedia.org/wiki?curid=921131", "title": "Velký Jelení vrch", "text": "Velký Jelení vrch\n\nVelký Jelení vrch (514 m n. m.) je vrch v okrese Česká Lípa Libereckého kraje. Leží asi 3 km jjz. od obce Hamr na Jezeře, na katastrálním území zaniklé obce Svébořice. Spolu s Malým Jelením vrchem je součástí chráněného území Jelení vrchy. Tato přírodní památka se nachází v jednom z národních geoparků České republiky - Geoparku Ralsko.\n\nVrch náleží do geomorfologického celku Ralská pahorkatina, konkrétně do podokrsku Děvínská pahorkatina a Jelenovršské části okrsku Kotelská vrchovina, který je součástí podcelku Zákupská pahorkatina.\n\nVelký Jelení vrch se nachází na čedičové žíle vulkanického původu. Na vrcholu Velkého i Malého Jeleního vrchu, kde žíla vystupuje na povrch, lze pozorovat sloupcovitou odlučnost čediče, která vznikla v průběhu ochlazování magmatu. Nejvyšším bodem Velkého Jeleního vrchu je čedičový skalní hrot, z něhož je kruhový výhled na Ralskou pahorkatinu, Lužické hory a Ještědský hřbet. Skalnatý vrcholový hřeben, orientovaný zhruba od severu k jihu, je dlouhý přibližně 100 metrů. Ve vrcholových partiích kopce se vyskytují mrazové sruby a srázy, které byly modelovány kryogenními procesy.\n\nZ přírodovědného hlediska je rovněž cenný zdejší reliktní lesní porost, tvořený suťovými bučinami s jilmem horským. Lesní porost je v některých partiích doplněn teplomilným společenstvem, v němž se vyskytuje jeřáb muk, strdivka sedmihradská či růže převislá. V květnatých bučinách na svazích Velkého Jeleního vrchu roste lilie zlatohlavá a kyčelnice divítilistá. Lze zde nalézt též jeřáb břek, tolitu lékařskou či lýkovec jedovatý.\n\nAutomobilem lze dojet do Hamru na Jezeře a Stráže pod Ralskem, kam rovněž zajíždějí autobusové linky z České Lípy a z Liberce. Autem či na kole (cyklotrasa č. 3046) lze dojet též k rozcestí u Sochorova pomníku pod někdejším skalním hradem a pozdější poustevnou Stohánek. Přímo k vrchu vede několik neznačených pěších cest z různých stran. Severně od Malého Jeleního vrchu prochází červeně značená turistická stezka, která směřuje ze Stráže pod Ralskem obloukem kolem Kozího hřbetu a Černého rybníka na hrad Děvín.\n\nSkály v horních partiích Velkého Jeleního vrchu jsou využívány horolezecky. Celkem je zde vyznačeno sedm lezeckých cest o obtížnosti 1 až 4 stupnice UIAA. Vrchol Velkého Jeleního vrchu je jedním z nejlepších vyhlídkových míst v Děvínském polesí.\n\n"}
{"id": "921133", "url": "https://cs.wikipedia.org/wiki?curid=921133", "title": "Splunk", "text": "Splunk\n\nSplunk je softwarový produkt společnosti Splunk Inc., který je určen pro sběr a analýzu tzv. strojových dat (tj. dat generovaných v textové podobě nejrůznějšími systémy - serverové logy, aplikační logy, konfigurační soubory, webové logy, logy sociálních sítí, data z výrobních linek, seizmologických přístrojů apod). Na základě výsledků analýzy je pak možné např. predikovat chování systémů a uživatelů, sledovat trendy návštěvnosti a prodejnosti, upozorňovat na blížící se bezpečnostní incident, předvídat zemětřesení atd.\n\nNa rozdíl od tradičních produktů pro analýzu logů je schopen vytvářet analýzy nad velkým množstvím dat (tzv. Big Data) v reálném čase. Splunk používá NoSQL databázi a indexaci obsahu, díky čemuž je možné dosahovat velmi podrobných výsledků ve velmi krátkém čase.\n\n"}
{"id": "921134", "url": "https://cs.wikipedia.org/wiki?curid=921134", "title": "Viktorija Kamenská", "text": "Viktorija Kamenská\n\nViktorija Alexandrovna Kamenská (; 13. srpna 1925 Leningrad – 18. července 2001, osada Repino, Leningradský kraj) byla ruská spisovatelka a překladatelka. Za své překlady z češtiny získala v roce 1998 cenu Premia Bohemica.\n\nDcera profesora leningradské konzervatoře, pianisty Alexandra Daniloviče Kamenského (1900 – 1952), a výtvarnice Valentiny Jefimovny Goldinové (1902 -1968). Když otec v roce 1927 opustil rodinu, od tří let žila s prarodiči v Moskvě a za matkou do Leningradu jezdila jen na prázdniny. V roce 1938 byl dědeček nezákonně zatčen a popraven, babička po krátkém zatčení vyhoštěna do Kalugy a Viktorie s ní odešla do vyhnanství dobrovolně. Po vypuknutí války pracovala pro Komsomol ve zbrojovce. Den před okupací města německými vojsky se s nemocnou babičkou evakuovala do Sverdlovského kraje. Po dokončení střední školy v roce 1943 byla přijata do Sverdlovského lékařského institutu, kde studovala až do března 1944 a začala pracovat ve výzkumném ústavu. Z Leningradu za ní přišla po evakuaci matka, ale v září 1944 se do Leningradu zase vrátily a Viktorije zde začala studovat na filologické fakultě. V prvním ročníku se provdala za E.A. Smirnova a v roce 1945 se jim narodil syn. Od roku 1949 do roku 1985 pracovala jako učitelka ruského jazyka a literatury ve školách v Leningradě. V roce 1951 se rozvedla a provdala se za studenta slavistiky Olega Maleviče. V roce 1957 porodila druhého syna. Pod vlivem svého manžela se začala zabývat překlady z české a slovenské literatury. Od roku 1982 byla členkou Svazu sovětských spisovatelů.\n\nAutorka více než 200 publikací a literárních překladů. Mezi nimi jsou překlady z české prózy a poezie: Jiří Weil, Eduard Petiška, Marie Pujmanová, Josef Čapek, František Branislav, Otokar Březina, Jaroslav Vrchlický, Vilém Závada, Jaroslav Seifert, Jarmila Urbánková, Miroslav Florian, Jiří Šotola, Jaromír John, Ivan Klíma, Jana Moravcová, Jan Otčenášek, Karel Poláček, Bohumil Říha, Jan Skácel, Karel Čapek, Ludvík Aškenazy, Pavel Kohout, František Kožík (\"Deburau\", 1973 a \"fanfáry pro krále\", Petrohrad, 2010), Eliška Horelová (\"Ptáci\", Moskva, 1977), Bohuslav Šnajder (\"Zlatý trojúhelník\", Moskva, 1989), Jan Mukařovský (\"Studie v oblasti estetiky a teorie umění\", 1994, \"strukturální poetika\", Moskva, 1996)). Ve spolupráci s manželem přeložila hru Pavla Kohouta \"dobrá píseň,\" a hry Jáchyma Topola a televizního seriálu Jindřišky Smetanové \"konec velké éry\". Přeložila i několik populárně vědeckých knih Miloslava Stingla a Masarykovu stať \"Rusko a Evropa\". Po sovětské okupaci Československa v roce 1968 byly překlady českých autorů zakázány, ale v roce 2001 z nich sestavila antologii \"Černý Petr\".\n\nZe slovenštiny překládala především poezii (P.Gorov, J. Cantor-Balíková, E.B.Lukach, L.Novomesky, A. tání, M.Rihter, Sh.Strazhay, L.Feldek,) a dramata. Překládala i z němčiny, polštiny.\n\nJejí \"labutí píseň\" byl překlad příběhu česko-izraelského spisovatele Viktora Fischla (Avigdor Dagan).\n\n"}
{"id": "921137", "url": "https://cs.wikipedia.org/wiki?curid=921137", "title": "Kateřina Částková", "text": "Kateřina Částková\n\nKateřina Částková je česká modelka a moderátorka Fashion TV. V roce 2012 získala titul \"Miss Golf 2012\".\n\nPochází z Frýdku-Místku, zde také studovala na Gymnáziu Petra Bezruče, kde maturovala v roce 2006. Poté studovala na Fakultě mezinárodních vztahů Vysoké školy ekonomické v Praze bakalářský obor \"Politologie\". Dále studovala na Metropolitní univerzitě v Praze bakalářský obor \"Mezinárodní vztahy a evropská studia\" v kombinované formě, který absolvovala v roce 2012, kde získala titul Bc. Poté studovala navazující magisterský obor \"Asijská studia a mezinárodní vztahy\" na téže univerzitě. Krátce žila v New Yorku a v Miami.\n\nOd ledna 2013 pracuje jako moderátorka na Fashion TV.\n\nJe členka Clubu Ducha Sportovního. Žije v pražských Strašnicích,kde byla viděna v létě 2019.\n\nV 18. letech se začala věnovat modelingu. Žila v New Yorku, Miami, ale i v Malajsii, Indii nebo japonském Tokiu. Většinu zakázek získala v Miláně, kde pracuje pro prestižni modelingovou agenturu \"Major Model Milan\". Pracuje s designery jako je například Ermanno Scervino, Gianfranco Ferre, Liu Jo, Guess, Roberto Cavalli či Yves Saint Lauren. V Itálii si také zahrála v komedii s názvem \"Zamilovat se do muže v mém věku\". Pracovala exkluzivně pro značku \"Make Up Forever\". Od roku 2012 pracuje jako moderatorka pro Fashion TV. Zúčastnila se několika soutěží krásy.\n\n\"Zabývá se jógou, psychologii a zdravým životnim stylem. Je absolventou The Institut of Integratice Nutrition\" v New Yorku. Úspěšně absolvovala i navazujici studium.\nHovoří anglicky a italsky, studovala španělštinu a nyní se zabývá japonštinou.\n\n"}
{"id": "921139", "url": "https://cs.wikipedia.org/wiki?curid=921139", "title": "Malý Jelení vrch", "text": "Malý Jelení vrch\n\nMalý Jelení vrch (500 m n. m.) je vrch v okrese Česká Lípa Libereckého kraje. Leží asi 2,5 km jjz. od obce Hamr na Jezeře, na katastrálním území zaniklé obce Svébořice. Na severovýchodě navazuje sedlem vrch Kozí hřbet (437 m n. m.). Malý Jelení vrch je spolu s Velkým Jelením vrchem chráněn jako přírodní památka Jelení vrchy. Toto chráněné území je součástí Geoparku Ralsko.\n\nVrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Děvínská pahorkatina a Jelenovršské části.\n\nMalý Jelení vrch je čedičový suk vulkanického původu. Ve vrcholových partiích kopce, kde hornina vychází na povrch, lze pozorovat sloupcovitou odlučnost čediče. Pod skalami se mezi kořeny buků nachází malé jezírko.\n\nAutomobilem se dá nejblíže dostat do Hamru na Jezeře a Stráže pod Ralskem. Přímo k vrchu vede několik pěších cest z různých stran. Severně od Malého Jeleního vrchu prochází červeně značená turistická stezka ze Stráže pod Ralskem na hrad Děvín.\n"}
{"id": "921142", "url": "https://cs.wikipedia.org/wiki?curid=921142", "title": "Vilém Tell", "text": "Vilém Tell\n\nVilém Tell (německy \"Wilhelm Tell\", francouzsky \"Guillaume Tell\", italsky \"Guglielmo Tell\", rétorománsky \"Guglielm Tell\") je legendární švýcarský lidový hrdina.\n\nTato legenda je námětem mnoha pověstí i moderních kulturních obsahů. Je prvně písemně zaznamenána v kronice z 15. století (\"Weisses Buch von Sarnen\" z roku 1475) a v tzv. \"Bundeslied\", \"Písni o konfederaci\" zvané též \"Tellenlied\", tedy \"Píseň o Tellovi\", jež vznikla kolem roku 1470. Legenda pochází patrně ze století čtrnáctého. V legendě vystupuje Vilém Tell, zázračný střelec z kuše, jako vůdce povstání proti habsburskému místodržícímu (\"Landvoigt\") Albrechtu Gesslerovi. Tell usiluje o nezávislost tehdejších švýcarských kantonů. Skutečná existence místodržícího Gesslera však není spolehlivě doložena, a tím není doložena ani existence Tella, přesto výzkum z roku 2004 ukázal, že 60% Švýcarů věří, že existoval.\n\nNejznámější peripetií legendy je, že Vilém Tell, přinucen k tomu nepřáteli, sestřelil kuší jablko z hlavy svého syna, čímž zachránil jemu i sobě život. Existuje nicméně řada verzí legendy, přičemž je příběh sestřelení jablka v každé z nich jinak zarámován. Jako symbol však Vilém Tell velmi ovlivnil například švýcarské hnutí odporu proti Napoleonu Bonapartovi a je dodnes švýcarským národním hrdinou. V 19. století zaujal i jiné kulturní okruhy a stal se celoevropským symbolem rebelie, především díky divadelní hře Friedricha Schillera \"Wilhelm Tell\", která měla premiéru roku 1804. Schillerova hra se pak roku 1829 stala předlohou k francouzskému libretu k opeře Gioacchina Rossiniho \"Guillaume Tell\". Zejména svižná předehra k této Rossiniho poslední opeře se stala jednou z nejpopulárnějších v operní historii.\n\nLegenda o Vilému Tellovi byla prvně zfilmována již roku 1900 Charlesem Pathém. K nejznámějším televizním zpracováním patří 72dílný seriál \"Crossbow\" z roku 1987.\n\nMytologové prokázali, že postava zázračného střelce sestřelujícího jablko z hlavy se objevuje v řadě dávných textů, zejména severských a germánských, jako byly Ditrychova sága, Palnatoki a jiné, ale i v perských či balkánských legendách. Švýcarský Wilhelm Tell tak zosobnil jakýsi archetyp. Tell též vykazuje podobnosti s některými jinými lidovými hrdiny (Robin Hood, William Wallace aj.).\n\n\n"}
{"id": "921143", "url": "https://cs.wikipedia.org/wiki?curid=921143", "title": "Severovýchodní region (Brazílie)", "text": "Severovýchodní region (Brazílie)\n\nSeverovýchodní region je územní jednotka Brazílie zabírající 18,3% jejího území, v roce 2009 zde žilo 27,8% veškerého brazilského obyvatelstva. Je složen ze států Alagoas, Bahía, Ceará, Maranhão, Paraíba, Pernambuco, Piauí, Rio Grande do Norte a Sergipe. V rámci Brazílie patří region mezi ty hustěnji osídlené, hustota zalidnění dosahuje hodnoty 34,1 obyv./km².\n\nBrazilské regiony představují 5 uskupení jednotlivých brazilských států a federálního distriktu, ze kterých se skládá Brazilská republika. Území jsou seskupena podle geografické blízkosti a obdobným přírodním podmínkám. Regiony byly vytvořeny Brazilským institutem pro geografii a statistiku ( Instituto Brasileiro de Geografia e Estatística, zkratka IBGE) za účelem rozdělit rozlehlé brazilské území do několika oblastí. Díky tomu regiony nedisponují žádnou politickou mocí či autonomií.\n"}
{"id": "921146", "url": "https://cs.wikipedia.org/wiki?curid=921146", "title": "Splav", "text": "Splav\n\nSplav je součást vodního díla, která slouží k tomu, aby vzedmutá hladina vody nepřekročila určitou mez. Splav se buduje u přehrad a jiných hrází. Některé splavy jsou pevné, u jiných lze jejich výšku regulovat. Horní hrana splavu, přes kterou přetéká voda, se nazývá přeliv.\n\nVe spisovné češtině je splav název pro pevný jez na vodním toku a též pro proud vody spadající přes toto zařízení.\n\nSplavu podobnou stavbou je jez. Rozdíl je především v tom, že splav se obvykle buduje na stojaté vodě a slouží k regulaci výšky vodní hladiny, zatímco jez se buduje na tekoucí vodě a slouží ke vzedmutí hladiny vodního toku. \n\nJinou stavbou je umělý vodopád, což je napodobenina přírodního vodopádu, stavba na vodním toku, budovaná především z estetických důvodů.\n\n\n"}
{"id": "921149", "url": "https://cs.wikipedia.org/wiki?curid=921149", "title": "Tomáš Komara", "text": "Tomáš Komara\n\nTomáš Komara (* 23. května 1994, Spišské Podhradie) je slovenský fotbalový záložník či obránce, od roku 2013 působící v A-týmu FK Senica. Jeho oblíbeným klubem je anglický Arsenal FC, fotbalovým vzorem Tomáš Rosický.\n\nRodák ze Spišského Podhradie začal s fotbalem ve svých 14 letech v 1. FC Tatran Prešov, odkud odešel do FK Senica.\n\nV týmu se postupně propracoval přes tým U-19 do prvního mužstva (v létě 2013). V červnu 2013 byl se senickým mládežnickým týmem na turnaji v Haagu, kde byl vyhlášen nejlepším hráčem turnaje. Cenu mu předal slavný nizozemský trenér Louis van Gaal. Do A-týmu Senice byl pozván týden po turnaji v Holandsku.\n\nVe slovenské nejvyšší soutěži debutoval pod trenérem Eduarden Pagáčem v ligovém utkání 4. kola 4. srpna 2013 proti FK AS Trenčín (výhra Senice 3:1), dostal se na hrací plochu v 87. minutě, když vystřídal Milana Jiráska. Do konce ročníku přidal ještě dalších 6 startů, gólově se neprosadil.\n\nPrvní svůj gól za Senici vstřelil v ligovém utkání 31. kola 20. května 2015 proti MFK Ružomberok (výhra Senice 4:2). Celkem v sezoně odehrál 20 zápasů, dal jeden gól.\n\nV sezoně se poprvé střelecky prosadil v zápase 6. kola proti mužstvu MŠK Žilina, když dal první branku v zápase (utkání nakonec skončilo prohrou Senice 1:4).\n\nAktuální k 3. srpnu 2015\n\n"}
{"id": "921151", "url": "https://cs.wikipedia.org/wiki?curid=921151", "title": "Five Guys", "text": "Five Guys\n\nSpolečnost Five Guys/Five Guxs Holding je řetězec restaurací rychlého občerstvení zaměřeného na hamburgery, hot dogy a hranolky. Ředitelství společnosti je v Lortonu v okresu Fairfax, ve Virginii, v USA. První restaurace Five Guys se otevřela v roce 1986 a do roku 2001 se rozrostla do pěti dalších míst v okolí.\n\nV roce 2003 začal řetězec s frančízou a otevřel se tak rychlému rozrůstání po celých USA. Za pouhý rok a půl bylo prodáno přes 300 fračízinogvých míst. V roce 2016 měla společnost otevřeno přes 1500 restaurací v USA a v Kanadě a 1500 ve výstavbě. Řetězec byl označen jako nejrychleji rostoucí občerstvení s 32,8% růstem tržeb mezi roky 2010 a 2011.\n"}
{"id": "921154", "url": "https://cs.wikipedia.org/wiki?curid=921154", "title": "Ivan Pikulík", "text": "Ivan Pikulík\n\nIvan Pikulík (* 11. října 1994, v Senici) je slovenský fotbalový záložník, v současnosti působící v klubu FK Senica.\n\nSvoji fotbalovou kariéru začal v FK Senica, kde se postupně propracoval v roce 2013 přes mládežnické kategorie do prvního mužstva.\n\n"}
{"id": "921156", "url": "https://cs.wikipedia.org/wiki?curid=921156", "title": "Krysa Hoogerwerfova", "text": "Krysa Hoogerwerfova\n\nKrysa Hoogerwerfova (\"Rattus hoogerwerfi\") je druh hlodavce z čeledi myšovitých, z rodu \"Rattus\". Je pojmenována podle nizozemského zoologa Andriese Hoogerwerfa. Žije pouze v Indonésii, v pohořích západní Sumatry.\n\nDruh je zařazen do kategorie zranitelných podle klasifikace IUCN, protože se podle známých informací vyskytuje na méně než pěti lokalitách na světě.\n"}
{"id": "921163", "url": "https://cs.wikipedia.org/wiki?curid=921163", "title": "Ladislav Hunyadi", "text": "Ladislav Hunyadi\n\nLadislav Hunyadi (1433 – 16. března 1457) byl starší syn Jana Hunyadiho, který padl v bojích s Turky.\n\nLadislav Hunyadi byl spolu se svým mladším bratrem Matyášem Hunyadim vrstevník uherského a později i českého krále Ladislava Pohrobka. Jeho ambice na vládu v Uhrách komplikoval vládychtivý Oldřich II. Celjský, strýc Ladislava Pohrobka. Ctižádostivý mladík proto nechal Oldřicha Celjského zavraždit. A Ladislav Pohrobek strýcovu smrt pomstil. Pozval Ladislava Hunyadyho na dostihy, které byly v březnu roku 1457, tam ho přijal přátelsky a vystupoval jako dokonalý společník. Při slavnostní večeři pak nechal svého hosta zatknout Janem Jiskrou z Brandýsa. Druhý den hned nechal Ladislava Hunyadyho popravit. \n\nJeho mladší bratr, Matyáš Hunyadi, známý jako Korvín, pozdější uherský a český král (souběžně s Jiřím z Poděbrad a s Vladislavem Jagellonským) se stal také Pohrobkovým vězněm. Před popravou ho patrně zachránilo jen nečekané a předčasné Pohrobkovo úmrtí na podzim roku 1457.\n"}
{"id": "921168", "url": "https://cs.wikipedia.org/wiki?curid=921168", "title": "Martin Kuthen ze Šprinsberku", "text": "Martin Kuthen ze Šprinsberku\n\nMartin Kuthen ze Šprinsberku (asi 1510 Kutná Hora – 29. března 1564 Praha) byl český humanistický spisovatel, autor kroniky.\n\nNa Karlově univerzitě dosáhl bakalářského titulu, poté působil jako vychovatel u Zdeňka Lva z Rožmitálu, přičemž navštívil Německo, Itálii a Francii. Dostal se do přízně družiny Jana Hodějovského, též krále (dostal v roce 1541 šlechtický přídomek). Roku 1542 byl přijat za měšťana Starého Města a živil se jako ingrosátor městských knih, hmotně se mu dařilo, ještě pro přilepšení si otevřel obchod s plátnem.\n\nV jeho díle má zvláštní místo skládání epigramů, kde často vystupuje proti svým (četným) nepřátelům. I přes jeho poměrně četné spory je jeho hlavní dílo \"Kronika o založení země České a prvních obyvatelích země\" (vydáno 1539 v Praze) vcelku sterilní a vyhýbá se všem sporným otázkám náboženským. Dílo má především pozitivum, že si v něm autor jako první povšiml, že slovanské osídlení české země nemůže být původní, další zvláštností je, že Kuthen vyslovuje odvážnou myšlenku, že měšťané jsou starobylejší stav než šlechtický. I přes svoji povrchnost, bylo dílo v měšťanské vrstvě oblíbené, v roce 1585 si Kuthenovu kroniku vybral Daniel Adam z Veleslavína pro své \"Kroniky dvě o založení země české\".\n\n"}
{"id": "921171", "url": "https://cs.wikipedia.org/wiki?curid=921171", "title": "Neon Trees", "text": "Neon Trees\n\nNeon Trees je americká alternativní rocková skupina založená v Provu v Utahu. Skupina získala celonárodní ohlas ke konci roku 2008, když dělala přeskokana pro koncerty kapely The Killers v Severní Americe. Krátce poté již podepsala smlouvu s vydavatelstvím Mercury Records a vydala své první album s názvem Habits v roce 2010. Jejich první singl s názvem \"Animal\" se umístil na třináctém místě v Billboard Hot 100 a na prvním místě v Alternative Rock chart.\n\nSkupinu původně založili sousedé Tyler Glenn (zpěv, klávesy) a Chris Allen (kytara, vokály), kteří vyrostli v Murrietě v Kalifornii. Skupina našla svůj první domov v Provu, když se k ním přidali Branden Campbell (basová kytara, vokály) a Elaine Bradley (bicí, perkuse, vokály). Se skupinou hraje také David Charles jako kytarista na turné.\n\nNa konci roku 2005 začali hrát pod jménem Neon Trees s pěti původními členy, Tylerem Glennem a Chrisem Allenem z Kalifornie a třemi veterány utahské hudební scény, basistou Mikem Liechtym, bubeníkem Jasonem Gibbonsem a klávesistou Nathanem Evansem. Jméno kapely pochází z obrázku osvětlených stromů ve fast foodových restauracích In-N-Out, což inspirovalo Tylera Glenna. Je to zajímavou hříčkou osudu, protože, jak se později dozvěděli, neonové stromy, které Glenna inspirovaly dal do prodejny instalovat otec Brandena Campbella, Steve Campbell. Skupina je obecně známá v celém Provu i Salt Lake City, protože v této oblasti vznikla. Všichni čtyři členi skupiny jsou příslušníci Církve Ježíše Krista Svatých posledních dnů.\n\nBěhem svého prvního turné v Kalifornii vydali první EP s názvem Becoming Different People a obsahovalo slibné písně jako \"Snap the Flash\", \"Sister Stereo\", \"Modern Romantics\" a \"Ashley Stevenson\". Během \"Treehouse Sessions\" v roce 2006 nahráli i další skladby, které však nebyly vydány.\n\nSeznam členů se zúžil na čtyři, když se Branden Campbell a Elaine Bradley přidali ke skupině jako hráči na basovou kytaru a bicí. Krátce poté bubeník skupiny The Killers, Ronnie Vannucci mladší, slyšel skupinu hrát v malém klubu v Las Vegas, protože byl v minulosti ve ska hudební skupině s názvem \"Attaboy Skip\" s baskytaristou Neon Trees, Brandenem Campbellem, předtím, než se připojil k The Killers. Ronnie byl ohromen a jako výsledek byli Neon Trees vybráni jako předskokani pro The Killers na jejich turné v Severní Americe v roce 2008. Vannucci jim později také pomohl podepsat smlouvu s vydavatelstvím Mercury Records, což bylo oznámeno na konci roku 2008. V roce 2009 byla skupina zvolena Kapelou roku publikací City Weekly.\n\nV roce 2010 skupina vytvořila cover verze na písně \"Baby\" od Justina Biebera a \"Stand By Me\" od Bena E. Kinga.\n\nCover verze jejich dvou písní se objevila v americkém seriálu \"Glee\", poprvé to bylo \"Animal\", což zaznělo v epizodě Sexy a poté \"Everybody Talks\", což zaznělo v epizodě The Role You Were Born to Play. \"Everybody Talks\" se také objevil ve filmu \"\".\n\nNa podzim roku 2012 se vydali na společné turné se skupinami The Offspring a Dead Sara.\n\nV roce 2013 se přidali ke skupině Owl City jako předskokani pro turné kapely Maroon 5.\n\n\n\n"}
{"id": "921175", "url": "https://cs.wikipedia.org/wiki?curid=921175", "title": "Joe Gaetjens", "text": "Joe Gaetjens\n\nJoe Gaetjens (19. března 1924 — 10. července 1964) byl haitsko-americký fotbalista, známý jako střelec rozhodující branky v utkání Američanů proti Anglii na Mistrovství světa ve fotbale 1950.\n\nNarodil se v Port-au-Prince, z otcovy strany měl německé předky. S fotbalem začínal v klubu Etoile Haïtienne, s nímž se stal mistrem země v letech 1942 a 1944. Po druhé světové válce odešel studovat na Columbia University a hrál za New York Brookhattan. Ačkoli neměl občanství USA, byl povolán do reprezentace na mistrovství světa v Brazílii. 29. června 1950 na stadionu v Belo Horizonte vstřelil ve 38. minutě jediný gól zápasu, v němž poloprofesionální tým USA senzačně porazil Angličany, kteří při své první účasti na MS patřili k favoritům celého šampionátu, hrály za ně takové hvězdy jako Alf Ramsey, Billy Wright nebo Stan Mortensen. Brazilští fanoušci Američany mohutně podporovali, protože díky nim největší konkurent domácího mužstva vypadl už ve skupině.\n\nPo mistrovství Gaetjens přestoupil do francouzského klubu Racing Paříž, ale příliš se neprosadil, vrátil se na rodné Haiti, v roce 1953 nastoupil za haitskou reprezentaci k utkání s Mexičany, které skončilo porážkou 0:4. Po ukončení fotbalové kariéry pracoval jako obchodní zástupce. V roce 1957 se stal prezidentem země Francois Duvalier, který vystupoval proti tradiční mulatské elitě. Gaetjensův bratr Gérard se zúčastnil pokusu o svržení Duvaliera. Po jeho potlačení v červenci 1964 paramilitární jednotky Tonton Macoutes zmasakrovaly všechny odpůrce režimu a jejich rodinné příslušníky. Mezi tisíci lidí, kteří během jejich řádění zmizeli beze stopy, byl i Joe Gaetjens.\nGaetjensův gól je dosud pokládán za největší úspěch v dějinách fotbalu v USA. V roce 1976 byl Joe Gaetjens uveden do Síně slávy amerického fotbalu. Jimmy-Jean Louis hrál Gaetjense v historickém filmu \"Jejich životní zápas\", který natočil David Anspaugh.\n\n"}
{"id": "921178", "url": "https://cs.wikipedia.org/wiki?curid=921178", "title": "Lepší je být bohatý a zdravý než chudý a nemocný", "text": "Lepší je být bohatý a zdravý než chudý a nemocný\n\nLepší je být bohatý a zdravý než chudý a nemocný, slovensky:Lepšie byť bohatý a zdravý ako chudobný a chorý, (anglicky \"It's Better to Be Wealthy and Healthy Than Poor and Ill\") je československý film režiséra Juraje Jakubiska z roku 1992. Jde o satirickou tragikomedii o osudech dvou žen a jejich milence, věčně se vracejícího emigranta, odehrávající se v období po roce 1989. „ Ještě na předpremiéře tohoto posledního federálního filmu, v červnu 1992, byl motiv rozdělení Československé republiky brán jako komediální nadsázka, ale když se tak po půlroce skutečně stalo, byla to už tragedie… I když jsem tenkrát předpovídal rozdělení státu, jako osobní věštec jsem neobstál. Neměl jsem žádné prorocké cítění, že se má protagonistka Dagmar Veškrnová stane první dámou v té části bývalého Československa, ve které budu bydlet…“ – Juraj Jakubisko.\n\nSatirická tragikomedie o osudech dvou žen a jejich milence Roberta, věčně se vracejícího emigranta, mapuje chaotické období postkomunistické Evropy po pádu totality. Během listopadové sametové revoluční euforie v roce 1989se setkávají dvě protikladné mladé ženy, intelektuální disidentka Nona a milenka komunistického pohlaváre tajné služby Ester. Obě mladé ženy se seznámí na protitotalitním mítinku a spřátelí se. S politikou nechtějí mít nic společného, touží se vdát a mít děti, ale také pořádně zbohatnout. Bláznivé plány a riskantní způsob jejich realizace je v porevolučním chaosu přivádí do mnoha ošemetných situací. Moc peněz se dostává do konfliktu se sílou přátelství…\n\n\n\n\n"}
{"id": "921181", "url": "https://cs.wikipedia.org/wiki?curid=921181", "title": "Peršané (divadelní hra)", "text": "Peršané (divadelní hra)\n\nPeršané je tragédie starořeckého dramatika Aischyla.\n\n\nMístem děje jsou Súsy roku 480 př. n. l. \n\nSbor perských starců rozmlouvá a čeká na výsledky Xerxova tažení do Řecka. Později se k nim přidává královská vdova Atossa, Xerxova matka. Všechny tísní nepříjemné pocity a nejistota. To se však změní v krutou pravdu po příchodu posla, který zvěstuje perskou prohru (v bitvě u Salamíny). Zjevuje se Dareiův duch hrozící se nad situací svého syna. K závěru hry se na scénu vpotácí Xerxés lamentující nad prohrou. \n\nPOSEL<br>\n\"vběhl\"<br>\nÓ města, hrady, hradby širé Asie,<br>\nó půdo perská, Súsy, v jejichž zdech<br>\njsou nakupeny zlaté poklady,<br>\nproč vaše sláva jednou ranou zašla!<br>\nKvět perské říše zvadl, opadal.<br>\nJak zlý to úděl první zvěstovat<br>\nzlé osudy! A přece nezbývá,<br>\nnež vyřknout důvod žalu: - Peršané!<br>\nbarbarské vojsko bylo zničeno. <br>\n"}
{"id": "921184", "url": "https://cs.wikipedia.org/wiki?curid=921184", "title": "Connors (jezero)", "text": "Connors (jezero)\n\nJezero Connors (anglicky \"„Connors Lake“\") je jezero v americkém státě Wisconsin, v okresu Sawyer. Nachází se ve Flambeau River State Forest, jednom z chráněných území tohoto amerického státu. Rozprostírá se na rozloze 1,74 km² a dosahuje největší hloubky 25 metrů. Do jezera se nasazuje více rybích druhů, například slunečnice velkoploutvá, okounek černý nebo štika muskalunga.\n\n"}
{"id": "921185", "url": "https://cs.wikipedia.org/wiki?curid=921185", "title": "Batizovský potok", "text": "Batizovský potok\n\nBatizovský potok je potok v Batizovské dolině ve Vysokých Tatrách na Slovensku. Protéká okresem Poprad. Je to pravý přítok Velického potoka. Je dlouhý 21,0 km. Jeho povodí má rozlohu 12,7 km². Na horním toku se nazývá místně Kahule.\n\nOdtéká z jihovýchodního rohu Batizovského plesa v nadmořské výšce přibližně 1884 m. Protéká střední a dolní částí Batizovské doliny, přičemž na horním toku vytváří Batizovské vodopády. Na dolním toku protéká kolem Nové Polianky a Batizovců. Vytváří dvě bifurkace. Pod vodopády se odpojuje doprava Batizovská Suchá voda, která teče do Malé Hučavy a u Batizovců se odpojuje doleva Vába, která teče do Velického potoka do něhož v nadmořské výšce 705 m ústí zprava i hlavní tok.\n\n"}
{"id": "921187", "url": "https://cs.wikipedia.org/wiki?curid=921187", "title": "Trikordér", "text": "Trikordér\n\nTrikordér je fiktivní příruční multifunkční zařízení, které se vyskytuje ve světě Star Treku. Slouží k rychlému získávání, analýzám a ukládání dat, přičemž kromě univerzálního trikordéru existují také specializované verze pro lékařské a inženýrské účely.\n\nSamotné slovo trikordér vzniklo složením z předpony tri (tři) a anglického recorder (zapisovač), protože zařízení plnilo tři hlavní snímací funkce: geologickou, biologickou a meteorolgickou. Trikordér jako rekvizitu pro původní seriál Star Trek navrhl a vyrobil Wah Ming Chang.\n\nKaždá důležitá rasa ve světě Star Treku (Klingoni, Romulané, Vulkánci) má svůj vlastní unikátní univerzální přístroj, který plní stejnou úlohu jako federační trikordér, nicméně o jejich funkcích toho není mnoho známo. Kdo a kdy ve Federaci vynalezl trikordér se neví, nicméně první zaznamenané použití spadá do roku 2151 a od té doby prošlo zařízení mnoha úpravami ve vzhledu i funkčnosti.\n\nTrikordér se poprvé objevil v první sezóně původního seriálu \"Star Trek\". Měl černou barvu, rozměry zhruba 10x20 cm a byl rozdělen na tři části: v horní otočné části se nacházel displej a ovládací prvky, ve dvoukomorové střední části datové čipy a ve spodní otevíratelné části ruční senzor. Těžší verze trikordéru měla tvar pistole, kde senzorová část byla umístěna v prostoru hlavně. Účelem toho přístroje bylo hledání kontaminace způsobené plyny a nerostnými látkami, a také zaznamenávání radiace a změn tlaku v atmosféře .\n\nPostupem času byl trikordér upravován. V 70. letech 23. století se objevuje nová verze, která je menší než původní zařízení, a kontrolní prvky a displej se nachází pod sklopným víkem v horní části. V 80. letech pak vznikají hned dvě verze trikordéru: typ A ve tvaru pistole pro výsadky, typ B se vrací k vzhledu ze seriálu, má černo-stříbrný design s popruhem pro nošení a ovládací prvky v dolní polovině zařízení. \n\nV 60. letech 24. století se pak objevuje nejznámější trikordér, tentokrát již pod označením TR-560 Tricorder VI. Je to šedá krabička, jejíž spodní část se musí vyklopit, aby byly k dispozici ovládací prvky a malý čtvercový displej v horní části. Kromě stejných funkcí jako předchůdce obsahuje také malý ruční senzor, díky kterému zařízení může komunikovat i s počítači, které nefungují na systémech Federace. Na začátku 70. let se pak objevuje verze TR-580 Tricorder VII, která se příliš neliší od verze VI a tyto drobná vylepšení se objevují i v následujících letech v dalších verzích. Poslední výrazná změna spadá do roku 2379, kdy trikordér dostává vzhled PADDu: téměř celý povrch tvoří velký dotykový displej, na kterém se zobrazují informace, pouze v horní části je několik ovládacích prvků a světelných indikátorů.\n\nLékařský trikordér má stejný vzhled jako v té době používaný univerzální trikordér, ale navíc je lépe softwarově a technologicky vybaven, má ruční snímač, holografické diody a dokáže vytvořit silové pole.\n\nNa lodi \"USS Kelvin\" roku 2233 byl lékařský trikordér velké ploché zařízení velikosti tácu s popruhem po straně pro snadné přenášení. V alternativní realitě roku 2258 se trikordér skládá ze snímací čtečky a vlastního zařízení, které je bílé, modrý kulatý displej je v horní a ovládací prvky ve spodní části. Znovu se pak lékařský trikordér objevuje v 70. letech 24. století, kdy je vybaven také univerzálním překladačem a je schopen detekovat tlumící pole. Model založený na typu TR-590 Tricorder X je používán od 80. let 24. století, má rozměry 7,6 × 9,8 × 3,2 centimetrů a je vybaven alfanumerickým displejem. \n\nExistuje software, který zařídí, aby se příruční komunikační zařízení chovalo jako trikordér. Příklady zahrnují \"Jeff Jetton's Tricorder\" pro PalmPilot, a webové aplikace pro Pocket PC, iPhone a iPod Touch, a verzi pro Android.\n\nSpolečnost \"Vital Technologies\" prodávala v roce 1996 přenosné zařízení nazvané \"Official Star-Trek Tricorder Mark 1\". Obsahovalo elektromagnetický měřič pole, teploměr, barometr, kolorimetr, světelný měřič vzdálenosti, hodiny a stopky. Mluvčí společnosti tvrdil, že se jedná o \"seriózní vědecký přístroj\". \"Vital Technologies\" měla v plánu prodat pouze omezený počet 10 tisíc kusů, ale do stáhnutí se z trhu neprodala ani tento počet výrobků. Společnosti bylo povoleno užít název trikordér, protože smlouva s Genem Roddenberrym obsahovala doložku, podle které mohla každá společnost schopná vytvořit fungující technologie ze Star Treku používat toto jméno.\n\n10. května 2010 \"Nadace X Prize\" spolu s firmou \"Qualcomm\" vyhlásili \"Tricorder X Prize\" o 10 milionů dolarů pro toho, kdo dokáže vyrobit mobilní zařízení, které dokáže diagnostikovat pacienta stejně dobře nebo lépe jak diplomovaný doktor a diagnostikovat 15 vybraných základních nemocí. 12. ledna 2012 byla soutěž oficiálně otevřena na \"2012 Consumer Electronics Show v Las Vegas\". Jedním z prvních startujících se stala společnost ze Silicon Valley \"Scanadu\", která pod vedením Waltera De Brouwera začala na projektu pracovat již začátkem roku 2011. \n\nV roce 2012 oznámil výzkumný vědec doktor Peter Jansen, že sestrojil příruční mobilní počítačové zařízení po vzoru trikordéru. Jeho systém je založen na Linuxu, dokáže změřit teplotu, tlak, vlhkost, provádět elektromagnetická a poziční měření. Jansen na svém výtvoru pracuje od roku 2007 a na svých stránkách pravidelně uveřejňuje veškeré technické nákresy, aby si tak každý mohl vyrobit svůj trikordér sám.\n\n\n"}
{"id": "921190", "url": "https://cs.wikipedia.org/wiki?curid=921190", "title": "Symetrická diference", "text": "Symetrická diference\n\nV matematice se jako symetrická diference nebo symetrický rozdíl dvou množin označuje taková množina, která obsahuje všechny prvky z obou množin, které nejsou v jejich průniku. Symetrická diference množin \"A\" a \"B\" se značí jako\nnebo\nnebo\n\nNapříklad symetrická diference množin formula_4 a formula_5 je množina formula_6. Symetrická diference množin dívek a studentů je množina všech dívek, které nejsou studentky, a všech chlapců studentů.\n\nPotenční množina každé množiny se stane abelovou grupou při symetrické diferenci s prázdnou množinou, protože neutrální prvek grupy a každý další prvek v této grupě je svým vlastním inverzním prvkem.\n\nSymetrická diference je ekvivalentní se sjednocením obou rozdílů množin:\n\na také může být vyjádřena jako sjednocení dvou množin bez jejich průniku:\n\nnebo pomocí operace XOR:\n\nZvláště pak platí, že:\n\nSymetrická diference je komutativní a asociativní:\n\nPrůnik je distributivní nad symetrickou diferencí:\n"}
{"id": "921191", "url": "https://cs.wikipedia.org/wiki?curid=921191", "title": "Public Transport Victoria", "text": "Public Transport Victoria\n\nPublic Transport Victoria je australská agentura, která zajišťuje propagaci, provoz a koordinaci veřejné dopravy v australském státě Victoria a jejím hlavním městě Melbourne. Subjekt byl legislativně vytvořen v listopadu 2011 parlamentem státu Victoria a svojí činnost oficiálně zahájil dne 2. dubna 2012. Provozuje a koordinuje vlakovou, tramvajovou a autobusovou dopravu v státě. Agentura také probrala úlohy propagace veřejné dopravy v hlavním městě Melbourne.\n\n"}
{"id": "921197", "url": "https://cs.wikipedia.org/wiki?curid=921197", "title": "Samantha James", "text": "Samantha James\n\nSamantha James, přechýleně Jamesová (* 13. června 1979, Los Angeles, Spojené státy americké), je americká zpěvačka původem z Los Angeles známá tím, že ve své hudbě míchá žánry jako downtempo, uptempo nebo taneční hudbu se soulovými vokály. V roce 2007 vydala debutové hudební album \"Rise\", které vyšlo u hudebního vydavatelství Om Records a na němž spolupracovala se Sebastianem Arochou Mortonem. Stejnojmenná titulní píseň alba vyšla také jako singl a zaznamenala úspěch v hitparádě Hot Dance Club Songs amerického magazínu \"Billboard\", kde obsadila první příčku. Hudba Samanthy James se objevuje také jako hudební doprovod ve videích maskérky Michelle Phan.\n\nSamantha James je dcerou Melanie Lee Rose a vnučkou hudebníka Davida Rosea, takže byla od dětství ovlivňována různými druhy hudby. Během puberty byla členkou taneční scény v Los Angeles. Hudebně ji ovlivňovali především interpreti jako Pat Metheny, Sade, Tracey Thorn, Lady Miss Kier, Madonna, Esthero, Morcheeba, Bebel Gilberto, Basia nebo Roisin Murphy. Ve 13 letech jí zemřela matka na rakovinu prsu. Po osmi letech práce na vlastní hudbě potkala Sebastiana Arochu Mortona, který dříve spolupracoval například se Stingem, Vikterem Duplaixem a duem Fischerspooner. Poté, co potkala Mortona, rozhodla se tvořit hudbu odlišnou od ostatních hudebníků. Společně vytvořili kombinaci soulové a elektronické hudby a drželi se této cesty.\n\nJejí přátelé diskutovali o tom, které hudební vydavatelství by bylo pro Samanthu James nejvhodnější a zvolili vydavatelství Om Records. Poté, co zaslali do vydavatelství demo nahrávku písně „Rise“, podepsala s vydavatelstvím smlouvu na vydání singlu. Následně podepsala smlouvu na vydání celého alba. Poté, co v roce 2006 představila svoji píseň „Rise“ jako singl, stala se hitem a obsadila první příčku v hitparádě Hot Dance Club Songs. Zpěvačka později přiznala, že krátce před vydáním písně „Rise“ zemřel její otec a ona na chvíli přestala pracovat na svém albu.\n\nV roce 2009 oznámila, že pracuje na novém hudebním albu s názvem \"Subconscious\". Na novém albu spolupracovala s producentem a přítelem ze školy Shanem Drasinem, protože Morton se věnoval jiným hudebním projektům. Druhé album bylo vydáno 22. června 2010. \n\nV roce 2011 vydala píseň „Wings of Faith“ kvůli vzniku zemětřesení a tsunami v Japonsku.\n\n\n"}
{"id": "921200", "url": "https://cs.wikipedia.org/wiki?curid=921200", "title": "The Cypress String Quartet", "text": "The Cypress String Quartet\n\nThe Cypress String Quartet je americké profesionální smyčcové kvarteto, které interpretuje komorní klasickou hudbu. Název souboru je odvozen z českého díla \"Cypřiše\", souboru dvanácti milostných písní pro smyčcové kvarteto Antonína Dvořáka.\n\nSoubor byl založen v roce 1996 v San Franciscu a v tomto městě sídlí dodnes. V letech 2003 až 2009 byl také tzv. souborem \"„in-Residence“\" (projekt hostování souborů na amerických školách) na San Jose State University. Současné složení tělesa je následující:\n\nInterpretuje hudbu mnoha hudebních skladatelů, například Debussyho, Suka, Haydna, Dvořáka, Beethovena nebo Ravela. Členové tělesa hrají na historických hudebních nástrojích. Kromě houslí, vyrobených Antoniem Stradivarim v roce 1681, jde o housle Carlose Bergonziho z roku 1733, violu Vittoria Bellarosu z roku 1947 a violoncello, které v roce 1701 vyrobil Girolamo Amatim.\n\nSoubor je přibližně 100 dní v roce na cestách. Vystupuje zejména v USA, dále koncertuje v mnoha zemích Severní Ameriky nebo Evropy, například v Mexiku, Kanadě, Velké Británii, Francii, Itálii, Německu, Rakousku nebo v Japonsku.\n\nNahrávky souboru vydalo, kromě jiných, například vydavatelství Naxos.\n\n"}
{"id": "921208", "url": "https://cs.wikipedia.org/wiki?curid=921208", "title": "Hors catégorie", "text": "Hors catégorie\n\nHors catégorie je nejvyšší kategorie stoupání na Tour de France. Název lze přeložit jako \"mimo kategorie\". Této kategorizace se využívá při soutěži o puntíkovaný trikot, tedy v soutěži o nejlepšího vrchaře (tzv. \"krále hor\"). Tato kategorie byla poprvé zavedena v roce 1979.\n\nV následující tabulce jsou uvedeny vrcholy, které byly na Tour de France alespoň jednou hodnoceny jako kategorie HC.\n"}
{"id": "921209", "url": "https://cs.wikipedia.org/wiki?curid=921209", "title": "Obora Klokočka", "text": "Obora Klokočka\n\nObora Klokočka se nachází severozápadně od města Bakov nad Jizerou v okrese Mladá Boleslav, ve Středočeském kraji, na katastrálních územích Malá Bělá a Bílá Hlína. \n\nObora přiléhá k samotě Klokočka v úzkém a vlhkém údolí potoka Rokytky. Samotu tvoří myslivna (za plotem obory) a blízká barokní kaple nad pramenem těsně u obory. Obora spadá pod lesní správu Ještěd (Lesy ČR s.p.). Má výměru 826 ha. V oboře se chovají daňci a je veřejnosti nepřístupná. I okolní lesy, rozprostírající se v souvislém pásmu po celé severní části Máchova kraje, se neoficiálně nazývají klokočské. Za východní hranici polesí je považována silnice Dolní Krupá–Bělá pod Bezdězem.\n\nÚdolí Rokytky (s nesouvislým tokem) protíná celou oboru zhruba ve směru JJZ–SSV a po opuštění obory u Bílé Hlíny vede při severovýchodní hranici obory. Na toku je vybudováno několik nádrží (bezejmenný dvojitý rybník s kamennou hrází a jedna malá nádrž u myslivny). Další rybník je potom na drobném toku u východní hranice obory. O slavnější minulosti nestabilního horního toku Rokytky svědčí příčné terénní valy, pravděpodobné zbytky hrází několika zaniklých rybníků.\n\nRevír Klokočka patřil do panství Mnichovo Hradiště a Bělá pod Bezdězem. Vlastníky bylo několik šlechtických rodů, počínaje zřejmě Markvartici v 11. století a konče Valdštejny.\nRevír měl tvar pravoúhlého trojúhelníku, jehož nejdelší strana od západu na severovýchod měřila vzdušnou čarou asi 5,4 km. Revír Klokočka sestával z pěti vedle sousedících komplexů navzájem od sebe oddělených. \n\nV 17. století se jeden člen rodu Valdštejnů trpící dnou údajně uzdravil vodou z vydatného pramene u dnešní samoty Klokočka. Od té doby po celé 18. století až do počátku 19. století byla Klokočka vyhledávaným lázeňským místem. Poblíž pramene byla postavena lázeňská budova. Přímo nad pramenem byla později postavena dnešní barokní kaple, která je zasvěcena \"sv. Stapinovi\".\n\nObora vznikla v roce 1824 na příkaz \"Arnošta Filipa z Valdštejna\". V roce 1876 měla rozlohu 1716 ha. V oboře stával v průsečíku osmi průseků střelecký pavilon zvaný \"Zelený letohrádek\". Bývalá lázeňská budova byla v roce 1832 přeměněna na myslivnu a později ještě klacisistně přestavěna.\n"}
{"id": "921220", "url": "https://cs.wikipedia.org/wiki?curid=921220", "title": "József Magasföldi", "text": "József Magasföldi\n\nJózsef Magasföldi (* 10. listopadu 1984, Székesfehérvár, Maďarsko) je maďarský fotbalový útočník, který momentálně působí v klubu Gyirmót SE.\n\nV srpnu 2005 podepsal smlouvu s FC Slovan Liberec, kam přestoupil z maďarského Videotonu. Během podzimu se však neprosadil, odehrál pouze 3 ligová utkání. I tak se stal vítězem Gambrinus ligy, Slovan v sezóně 2005/06 získal ligový primát. V Gambrinus lize Magasföldi debutoval 17. října 2005 proti SK Sigma Olomouc (výhra 2:0), kdy se dostal na hřiště v 88. minutě. Poté ještě nastoupil 26. listopadu proti Mostu (výhra 2:1) a 10. prosince proti Brnu (remíza 0:0).\n\nNa jaře 2006 se vrátil do Maďarska, kde působil v klubech BFC Siófok, FC Sopron, Budapest Honvéd FC, Paksi SE a Gyirmót SE.\n\nMagasföldi hrál v maďarském reprezentačním výběru U21.\n\n"}
{"id": "921225", "url": "https://cs.wikipedia.org/wiki?curid=921225", "title": "Artemivsk", "text": "Artemivsk\n\nArtemivsk může být:\n"}
{"id": "921233", "url": "https://cs.wikipedia.org/wiki?curid=921233", "title": "Bachmut (město)", "text": "Bachmut (město)\n\nBachmut () je město v Doněcké oblasti na východě Ukrajiny. Od roku 1924 bylo město přejmenováno na Arťomovsk/Artemivsk ( ; ) podle známého ruského bolševického vůdce Fjodora Sergejeva-„Arťoma“, a to až do roku 2016, kdy v rámci zákona o dekomunizaci Ukrajiny byl městu navrácen původní název.\n\nMěsto leží na řece Bachmutce (přítoku Severního Doňce), ve vzdálenosti bezmála 90 km na sever od Doněcka. V roce 2015 v něm žilo přes 77 000 obyvatel.\n\nPrvní písemná zmínka o Bachmutu pochází z roku 1571, z doby vlády cara Ivana Hrozného, kdy tu byl ustaven strážní bod jménem Bachmutovská stráž (\"сторожа Бахмутовская\"), aby hájil Ruské carství před nájezdy krymských Tatarů z jihu. Původně tento kraj patřil donským kozákům, ale roku 1630 moskevská vláda kozáky vyhnala a osadila místo svobodnými rolníky, kteří zde začali vyrábět sůl, později velmi významnou místní komoditu (roku 1715 zde byl uveden do provozu první solivar). Na ochranu osady tu Petr Veliký nechal v letech 1701–03 vybudovat pevnost a místo se tak stalo \"ostrogem\" se stálou vojenskou posádkou (až do roku 1783). V září 1732 byl postaven první zdejší chrám.\n\nMezi lety 1753–64 byl Bachmut hlavním městem samosprávného Slovanosrbska, poté byl včleněn do Novoruské gubernie a od roku 1802 náležel do nástupnické Jekatěrinoslavské gubernie (až do poloviny 20. let 20. století). V 70. letech 19. století byla v okolí Bachmutu objevena další naleziště kamenné soli a později i kaolinu a sádrovce, což podnítilo další přistěhovalectví.\n\n7. listopadu 1917, kdy Centrální Rada svým nařízením vyhlásila vytvoření Ukrajinské lidové republiky, nad Bachmutským okresním zastupitelstvím (dnešní Bachmutské železniční učiliště) byla poprvé na Donbasu vyvěšená žluto-modrá ukrajinská národní vlajka. V Bachmutu a okolních vesnicích působili členové vlasteneckého uskupení „Osvícení“, členové ukrajinských politických stran, od léta 1917 vytvořeno pořádkové uskupení „Svobodní kozáci“. Nicméně v prosinci 1917 při bolševickém povstáni v Luhansku se vlády v Bachmutu ujali bolševici, kteří v únoru 1918 vyhlásili Doněcko-krivorožskou sovětskou republiku.\n\nV dubnu 1918 po uzavření Brestlitevského míru do Bachmutu vstoupila ukrajinská a německá vojska. V listopadu 1918 německá vojska odešla a v prosinci město opět obsadilo sovětské vojsko.\n\nV letech 1930-32 komunistická vláda provádí represe, probíhají soudní procesy s učiteli obviněnými z „buržoazního nacionalismu“. Bolševici pozatýkali a popravili většinu městských intelektuálů a zastánců nezávislosti Ukrajiny. V polovině 30. let 20. století bylo spáleno 70 % ukrajinské literatury z místní knihovny.\n\nV souvislosti s vypuknutím ukrajinské krize vzplály na východě Ukrajiny nepokoje, vyústivší nakonec v občanskou válku (přiživovanou Ruskem). Dne 2. dubna 2014, stejně jako v dalších okupovaných městech východní Ukrajiny, separatisté v Artemivsku vyhlásili vznik tzv. Doněcké lidové republiky (DLR). Počínaje z 24. dubna se opakovaně pokoušeli zmocnit místní vojenské základny. Podle svědectví obyvatel jsou známy útoky separatistů na civilisty, obzvláště ze dne 27. června kdy přepadli linkový autobus. 25. května 2014 se jim podařilo přerušit provedení prezidentských voleb ve městě.\n\nVpodvečer 4. července příslušníci praporu \"Artemivsk\" Ministerstva vnitra Ukrajiny provedli průzkumnou misi do Bachmutu, při níž došlo k boji okolo budovy prokuratury, kde sídlilo ústředí stoupenců DLR. Během bitvy byla ostřelována budova prokuratury, což vedlo ke zničení centrály.\n\n6. července 2014 Národní garda Ukrajiny osvobodila město od vlády DLR. Dne 13. února 2015 separatisté ovšem ostřelovali město raketomety, při útoku byly zabity dvě osoby, včetně žáka 2. třídy místní základní školy.\n\n23. září 2015 se artemivská radnice obrátila na Parlament Ukrajiny s žádostí o navrácení historického názvu města. 4. února 2016 parlament žádost schválil; toto rozhodnutí vstoupilo v platnost 18. února t.r. Zároveň bylo v rámci zákona o dekomunizaci Ukrajiny přejmenováno 76 městských ulic a uliček.\n\nTěžba kamenné soli. Výroba stavebních materiálů, strojírenství, lehký průmysl, potravinářský průmysl. V roce 1975 ve městě pracovalo 64 průmyslových podniků.\n\nMezi nevýznamnější podniky ve městě patří:\n\nPrůmyslová výroba: 963 milionů hřiven (na 1 obyvatele 8692 hřiven). Index průmyslové produkce: 30,1 % v roce 2003 oproti roku 1990.\n\n"}
{"id": "921236", "url": "https://cs.wikipedia.org/wiki?curid=921236", "title": "London Grand Prix", "text": "London Grand Prix\n\nLondon Grand Prix je atletický mítink Diamantové ligy pořádaný v britském Londýnu.\n"}
{"id": "921239", "url": "https://cs.wikipedia.org/wiki?curid=921239", "title": "Dušan Cvek", "text": "Dušan Cvek\n\nDušan Cvek (8. června 1926, Brno – 26. května 2013, Krnov) byl český lékař, básník a šachista.\n\nPocházel z rodiny stavitele, za nacistické okupace byl v roce 1944 totálně nasazen v Lutíně a v Pavlovicích u Přerova. Po maturitě na reálném gymnáziu v Holešově roku 1945 vystudoval lékařskou fakultu Masarykovy univerzity v Brně. Zaměřoval se především na léčbu tuberkulózy, po ukončení studia pracoval v letech 1951–1959 v tatranské léčebně TBC v Novém Smokovci. Pak pracoval krátce jako lékař-statistik ve Zlíně (tehdy Gottwaldově) a do roku 1960 byl zástupcem ředitele ústavu pro léčbu tuberkulózy ve Valašském Meziříčí. V dalších letech působil jako vedoucí lékař oddělení TBC a respiračních nemocí na poliklinice v Krnově, a to i po odchodu do důchodu v roce 1987.\n\n\nJako básník debutoval v roce 1955, svá díla publikoval v Mladé frontě, Červeném květu, Kultuře, Kulturní tvorbě, Hostu do domu, Plameni, Tvorbě, Literárním měsíčníku, Kmeni; v Tatranských novinách použil pseudonym D. C. Věk.\n\n\n"}
{"id": "921241", "url": "https://cs.wikipedia.org/wiki?curid=921241", "title": "Pervomajsk", "text": "Pervomajsk\n\nPervomajsk může být:\n\n\n"}
{"id": "921244", "url": "https://cs.wikipedia.org/wiki?curid=921244", "title": "Neubrandenburg", "text": "Neubrandenburg\n\nNeubrandenburg je město v německé spolkové zemi Meklenbursko-Přední Pomořansko. Je správním centrem zemského okresu Mecklenburgische Seenplatte. Jedná se o třetí největší město spolkové země a tvoří jedno ze čtyř regionálních center spolkové země. Leží přibližně 135 km severně od Berlína. V roce 2011 zde žilo přes 64 tisíc obyvatel.\n\nNeubrandenburg leží na břehu jezera Tollensesee, které je součástí Meklenburské jezerní plošiny. Je známé dochovaným bohatým dědictvím středověkých staveb z období cihlové gotiky. Leží na Evropské cestě cihlové gotiky, tedy trase, která prochází městy v sedmi státech podél Baltského moře. Neubrandenburg bývá často označován jako \"město čtyř bran\" ( \"\") díky čtyřem středověkým městským branám, které se zde nacházejí.\n\nNeubrandenburg bylo dříve město s postavením svobodného městského okresu, ale od září 2011, kdy proběhla okresní reforma, tvoří správní centrum zemského okresu Mecklenburgische Seenplatte. V rámci spolkové země tvoří významné obchodní a ekonomické centrum a také regionální obchodní centrum severovýchodního Německa.\n\nV roce 1986 bylo v Neubrandenburgu dosaženo světového rekordu v hodu diskem, jehož držitelem je Jürgen Schult. V roce 1988 byl stejný rekord dosažen v Neubrandenburgu také v ženské kategorii. Současnou držitelkou je Gabriele Reinschová.\n\n\n"}
{"id": "921245", "url": "https://cs.wikipedia.org/wiki?curid=921245", "title": "Pervomajsk (Mykolajivská oblast)", "text": "Pervomajsk (Mykolajivská oblast)\n\nPervomajsk (; ) je město v Mykolajivské oblasti na Ukrajině. Leží na Jižním Bugu a v roce 2013 měl přes 64 tisíc obyvatel. Vznikl 1. května 1919 spojením obcí \"Holta\" (), \"Bohopil\" () a \"Olviopol\" ().\n\nK městu patří Muzeum strategických raketových sil vzniklé z bývalé sovětské jaderné základny.\n"}
{"id": "921246", "url": "https://cs.wikipedia.org/wiki?curid=921246", "title": "Dívka tvých snů", "text": "Dívka tvých snů\n\nDívka tvých snů, španělsky:\"La Nińa de tus ojos\", je španělská filmová tragikomedie z roku 1998 režiséra Fernanda Trueby, která byla natočena podle skutečných událostí z roku 1938. Příběh filmu pojednává o tehdejším dvojjazyčném (španělská a německá verze téhož námětu) natáčení milostného filmového příběhu, který se odehrává ve Španělské Andalusii. Natáčení filmu probíhá v berlínských filmových atelierech UFA (zde částečně zastupovány filmovými ateliéry na pražském Barrandově) na pozadí tehdejších historických událostí v době mezi právě skončenou španělskou občanskou válkou a počátkem druhé světové války. Ve snímku vystupuje i skutečná historická osobnost, prominentní nacistický ministr propagandy dr. Joseph Goebbels, velký znalec a podporovatel kinematografie a obdivovatel krásných hereček. \n\nHlavní hvězdou snímku byla Penélope Cruz, která zde hraje mladičkou španělskou filmovou a pěveckou hvězdu Macarenu. Ve filmu si zahrála také řada českých herců: Miroslav Táborský, Jan Přeučil, Karel Dobrý, Bořivoj Navrátil, Jiří Knot, Oto Ševčík, Martin Faltýn, Petr Drozda, Rudolf Bok a další.\n\n\n\n\n"}
{"id": "921248", "url": "https://cs.wikipedia.org/wiki?curid=921248", "title": "Dynamoanarchismus", "text": "Dynamoanarchismus\n\nDynamoanarchismus byl program skupiny mladých československých básníků sdružených kolem deníku \"Mladá fronta\", občas je o nich referováno jako o \"„skupině Mladé fronty“\". Tento směr kladl důraz na „dynamismus“ ( \"dynamis\" – síla, energie, pohyb). Cílem bylo vymanit poezii z „výšin vznešenosti“, překonat bariéry mezi čtenářem a básní, vytvořit prožitkovou jednotu člověka a poezie, v níž báseň bude moci projevit svou bezprostřední pravdivost. Poezii chápali jako čin revolty vstupující přímo do života, jako aktivní podnět, který člověka vnitřně osvobozuje. V zásadě nešlo o nové myšlenky, podobné tendence se objevily v meziválečné avantgardě, proletářské poezii a poetismu, specifikum spočívá ve vlivu těsně poválečné doby a nástupu marxismu na tvorbu dynamoanarchistů. Skupina zanikla v roce 1948. Jejími členy byli Eduard Petiška, František Listopad, Oldřich Kryštofek, Jaromír Hořec nebo Jan Grossman.\n"}
{"id": "921250", "url": "https://cs.wikipedia.org/wiki?curid=921250", "title": "Davies", "text": "Davies\n\nPříjmení Davies nosí více osobností:\n\n"}
{"id": "921252", "url": "https://cs.wikipedia.org/wiki?curid=921252", "title": "Dedinje", "text": "Dedinje\n\nDedinje (v srbské cyrilici Дедиње) je městská část Bělehradu, administrativně součást opštiny Savski venac. Nachází se v jižní části města, mezi Topčiderem a parkem Banjička šuma.\n\nJe místem, kde bydlí celá řada významných osobností, ať již politiků, či podnikatelů.\n\nDedinje patří k nejluxusnějším adresám v celém Bělehradě. Má vynikající podmínky pro život (v blízkosti velkých parků a dostatek zeleně), jakož i dobré dopravní spojení se zbytkem města. Kromě bezprostředního napojení na dálniční síť je zde např. zavedena i trolejbusová doprava. Hlavní ulice na Dedinji nesou názvy \"Bulevar kneza Aleksandra Karađorđevića, Neznanog junaka, Teodora Drajzera a Ljutice Bogdana.\"\n\nV nedalekém Topčideru byl během existence srbského království v 19. století vybudován královský palác, který z východní strany obklopovaly vinice. Později byly tyto vinice odstraněny, nicméně v blízkosti luxusní královské rezidence vznikla honosná čtvrť.\n\nNa Dedinji se nachází celá řada architektonicky hodnotných vil, které byly vybudovány v meziválečném období. Již tehdy se jednalo o rezidence významných a prominentních průmyslníků a továrníků. Dedinje patřilo k dobrým adresám také během existence socialistické Jugoslávie; situována zde byla různá velvyslanectví. Po nějakou dobu zde bydlel i Josip Broz Tito; jeho rezidence byla po jeho smrti upravena jako památník (Kuća cveća). V současné době je tento objekt součástí Muzea jugoslávských dějin.\n\nNa Dedinji rovněž bydlel i Slobodan Milošević, jehož sídlo bylo v roce 1999 zasaženo raketami během bombardování Jugoslávie. Do blízkosti prezidentovy rezidence přesídlil na jaře 1999 také i generální štáb jugoslávské armády, který byl jedním z cílů letounů NATO. Nachází se zde Vila Mir, která byla určena původně pro Josipa Broze; sídlil v ní nakonec však až Milošević.\n\nNa Dedinji se rovněž nachází stadiony dvou bělehradských fotbalových týmů, FK Partizan a Crvena zvezda.\n"}
{"id": "921253", "url": "https://cs.wikipedia.org/wiki?curid=921253", "title": "Byrne", "text": "Byrne\n\nPříjmení Byrne nosí více osobností:\n\n"}
{"id": "921254", "url": "https://cs.wikipedia.org/wiki?curid=921254", "title": "Jason Williams", "text": "Jason Williams\n\nJméno a příjmení Jason Williams nese více různých osobností:\n\n"}
{"id": "921255", "url": "https://cs.wikipedia.org/wiki?curid=921255", "title": "Alsószölnök", "text": "Alsószölnök\n\nAlsószölnök (, ) je vesnice v Maďarsku, administrativně součást okresu Szentgotthárd v župě Vas. V roce 2011 ve vesnici žilo 373 obyvatel.\n\nObec se nachází na samé hranici s Rakouskem a 6 km od slovinského území, v širokém údolí řeky Ráby. Řeka je v blízkosti Alsószölnöku také přehrazena. Po vesnici Felsőszölnök je Alsószölnök druhým nejzápadnějším maďarským sídlem. Nejbližším městem je okresní sídlo Szentgotthárd.\n\nOkolí obce je hustě zalesněno (součást národního parku Őrségi). K hlavním pamětihodnostem obce, která je poprvé historicky zmíněna v roce 1387, patří barokní kostel Panny Marie.\n"}
{"id": "921256", "url": "https://cs.wikipedia.org/wiki?curid=921256", "title": "Stol (hora)", "text": "Stol (hora)\n\nStol (též \"Veliki Stol\", , 2 236 m n. m.) je nejvyšší hora Karavanek. Nachází se přímo na státní hranici mezi Slovinskem a Rakouskem (Korutany) asi 9 km severně od Radovljice a 14 km jihozápadně od Ferlachu. Na vrchol lze vystoupit buď z rakouské strany z obce Feistritz im Rosental či od chaty Klagenfurter Hütte (1664 m), nebo ze slovinské strany z obce Žirovnica či od chaty Prešernova koča (2174 m).\n\n"}
{"id": "921259", "url": "https://cs.wikipedia.org/wiki?curid=921259", "title": "Karel Srp mladší", "text": "Karel Srp mladší\n\nKarel Srp mladší (* 20. února 1958) je český historik umění, kurátor a publicista zaměřený na české moderní umění a fotografii.\nPo maturitě na SPŠ stavební v Praze studoval v letech 1978-1982 dějiny umění na Filozofické fakultě Univerzity Karlovy (prof. Petr Wittlich). Diplomová práce Teoretický odkaz Vincence Kramáře (1982) byla uznána jako rigorózní r. 1984. V letech 2004-2007 studoval na FF UK postgraduálně dějiny umění.\n\nV letech 1979-1983 byl členem Jazzové sekce a autorem textů v edicích Jazzpetit a Situace. V letech 1984-1988 byl členem redakční rady a autorem samizdatových sborníků Památce..., Někdo něco. Byl jedním ze zakladatelů Hnutí za občanskou svobodu. Od roku 1986 byl kurátorem Galerie hlavního města Prahy a v letech 2005–2007 jejím výkonným ředitelem. V letech 2008-2013 byl hlavním kurátorem a vedoucím sbírkového oddělení GHMP.\n\nJe synem Karla Srpa staršího (nar. 1937), hudebního publicisty a dlouholetého předsedy Jazzové sekce.\n\nV Jazzové sekci byl autorem 15 svazků monografií tehdy pronásledovaných výtvarníků, které vycházely zprvu jako přílohy bulletinu Jazz a později jako samostatné sešity (\"Situace\", 1979-1983, mj. A. Šimotová, E. Kmentová, L. Fára, V. Janoušek). Některé připravené Sešity už nebylo možno po zásahu StB proti Jazzové sekci vytisknout (Č. Kafka, sestry Válovy). Další samizdatové texty Karla Srpa vyšly ve sbornících \"Památce Alberta Kutala\" (1984), \"Památce Jiřího Padrty\" (1985), \"Památce Václava Nebeského\" (1986), \"Památce Václava Navrátila\" (1987), \"Památce Olega Suse\" (1988). V samizdatu \"Někdo něco\" vyšly také rozhovory s některými výtvarníky (J. David, 1986, I. Kafka, 1986, V. Boštík, 1986, V. Stratil, 1986, V. Janoušek, 1986, Č. Kafka, 1986-87, H. Demartini, 1986-87, A. Šimotová, 1987-88, D. Chatrný, 1987-88, Z. Palcr, 1987-88).\n\nPo roce 1989 publikuje pravidelně v časopisech Výtvarné umění, Umění, Ateliér a v kulturních přílohách deníků. Podílel se na řadě výstav českého výtvarného umění v zahraničí a texty přispěl do souborných publikací o české meziválečné avantgardě i poválečném moderním umění.\n\n"}
{"id": "921262", "url": "https://cs.wikipedia.org/wiki?curid=921262", "title": "Montmorillon", "text": "Montmorillon\n\nMontmorillon je francouzská obec v departementu Vienne v regionu Nová Akvitánie. V roce 2014 zde žilo 6 155 obyvatel. Je centrem arrondissementu Montmorillon.\n\n"}
{"id": "921263", "url": "https://cs.wikipedia.org/wiki?curid=921263", "title": "Weltklasse Zürich", "text": "Weltklasse Zürich\n\nWeltklasse Zürich je lehkoatletický mezinárodní mítink pořádaný každoročně v zaří nebo srpnu od roku 1928 na stadionu Letzigrund v Curychu.\n\n"}
{"id": "921266", "url": "https://cs.wikipedia.org/wiki?curid=921266", "title": "Wang-fu-ťing", "text": "Wang-fu-ťing\n\nUlice Wang-fu-ťing () nacházející se v obvodě Tung-čcheng v Pekingu je jedna z nejznámějších obchodních tříd v celé Čínské lidové republice. Na jižním konci začíná u stejnojmenné stanice Wang-fu-ťing linky 1 pekingského metra a na severním konci končí u kostela svatého Josefa. Od přelomu tisíciletí se z větší části jedná o pěší zónu.\n\nCentrum obchodu bylo v této oblasti už za dynastie Ming. Za dynastie Čching si zde postavila své paláce řada šlechticů a ulice pak získala své jméno podle zdejší studny – znamená doslova zhruba „\"studna princova domu\"“.\n"}
{"id": "921268", "url": "https://cs.wikipedia.org/wiki?curid=921268", "title": "Kostel svatého Josefa (Peking)", "text": "Kostel svatého Josefa (Peking)\n\nKostel svatého Josefa () v Pekingu, známý také jako \"Wangfuťingský kostel\" () nebo \"Východní katedrála\" () je jeden ze čtyř římskokatolických kostelů pekingské arcidiecéze. Jedná se o farní kostel, jehož dějiny sahají do roku 1653, ale ve své současné podobě byl postaven začátkem dvacátého století v novorománském slohu. Nachází se na severním konci obchodní třídy Wang-fu-ťing v obvodě Tung-čcheng.\n\nOd roku 1957 spravuje kostel Vlastenecké sdružení čínských katolíků, katolická organizace povolená čínskou vládou, ovšem naopak neuznávaná Svatým stolcem.\n\nFarnost zde založil v roce 1653 Lodovico Buglio, jezuitský astronom, theolog a misionář. Pozemek pro stavbu kostela věnoval řádu císař Šun-č'. Jednalo se přitom o období, kdy měli jezuité povoleno pobývat v Číně jako jediní Evropané a to pro své znalosti astronomie.\n\nV roce 1720 byla budova poškozena a za dalších zhruba devadesát let později shořela, zbytky po požáru byly vzhledem k tomu, že v této době měla čínská vláda dynastie Čching odpor k západu, zničeny. Místo bylo pak nevyužíváno až do roku 1860, kdy Peking dobyly britské a francouzské jednotky v rámci Druhé opiové války. Pak byly do Pekingu opět vpuštěni misionáři a kostel byl znovu vystaven. Během Boxerského povstání byl kolem roku 1900 opět zcela vypálen.\n\nSoučasná budova v novorománském slohu s pilastry a třemi zvonicemi byla postavena v roce 1904.\n\nPo vítězství Maa Ce-tunga v Čínské občanské válce v roce 1949 byl nastolen tvrdě ateistický režim, který se snažil potlačit veškeré náboženství. Kostel svatého Josefa byl v padesátých letech znárodněn a byla v něm zřízena základní škola. Když bylo v roce 1957 vytvořeno Vlastenecké sdružení čínských katolíků, dostal se kostel svatého Josefa pod jeho správu a je pod ní dodnes. Od začátku Kulturní revoluce v roce 1966 až do jejího konce v roce 1976 byl kostel zcela zavřen a neudržován.\n\nPo nástupu Tenga Siao-pchinga došlo k přehodnocení vládní politiky a pekingský magistrát nechal kostela svatého Josefa zrekonstruovat, takže mohl být v roce 1980 znovu otevřen pro potřeby věřících. V roce 2000 byla dokončena další rekonstrukce.\n"}
{"id": "921269", "url": "https://cs.wikipedia.org/wiki?curid=921269", "title": "Olivenza", "text": "Olivenza\n\nOlivenza je město v Extremaduře, ležící na břehu řeky Guadiana 24 km jižně od Badajozu. Má 10 788 obyvatel. O Olivenzu vedou spor Španělsko a Portugalsko.\n\nOblast okolo města Olivenza o rozloze zhruba 750 km² s obcemi San Francisco, San Rafael, Villarreal, Santo Domingo de Guzmán, San Benito de la Contienda a San Jorge de Alor patřila od 13. století Portugalcům. Po porážce v Pomerančové válce ji museli roku 1801 odstoupit Španělsku. Město má také portugalské jméno \"Olivença\", obyvatelé hovoří španělsky i portugalsky, ulice mají dvojjazyčné názvy. Portugalsko se Olivenzy nikdy nevzdalo, ale v současnosti svůj nárok oficiálně neuplatňuje.\n\nMezi hlavní památky města patří:\n\n"}
{"id": "921275", "url": "https://cs.wikipedia.org/wiki?curid=921275", "title": "Sedím na konári a je mi dobre", "text": "Sedím na konári a je mi dobre\n\nSedím na konári a je mi dobre je československo-německý tragikomicko-poetický hraný film z roku 1989 režírovaný Jurajem Jakubiskem. Děj snímku mapuje prostřednictvím čtyř hlavních postav (komedianta Pepeho, bývalého frontového vojáka Prengela, židovské dívky Ester a svazáčky Želmíry) období těsně po konci druhé světové války a nástup socialismu.\n\nTragikomické ohlédnutí za koncem druhé světové války a obdobím nástupu komunistické mašinérie. Na tomto pozadí se odehrává chvílemi až snový příběh dvou hlavních protagonistů vracejících se z války – komedianta Pepeho a frontového vojína Prengela. Do života jim vstoupí láska v podobě melancholické židovské dívky Ester a nenávist zosobněná naivně fanatickou svazačkou Želmírou. Společně nalezené zlato promění tyto charakterově rozdílné muže v nerozlučnou dvojici. Náhoda způsobí, že z dvojice vzniká trojice – přidává se koncentračním táborem poznamenaná Ester, jejich osudová žena. Tři lidé bez domova se snaží naplnit svoji představu o štěstí. Svazačka Želmíra jim však dává pocítit hrůznost mašinérie 50. let a jejich svět se celý obrací naruby…\n\n\n\n\n"}
{"id": "921281", "url": "https://cs.wikipedia.org/wiki?curid=921281", "title": "Enrique Simonet", "text": "Enrique Simonet\n\nEnrique Simonet Lombardo (2. února 1866 Valencie – 20. dubna 1927 Madrid) byl španělský malíř.\n\nNarodil se ve Valencii a studoval na Real Academia de Bellas Artes de San Carlos de Valencia. V roce 1887 získal grant na studium malby v Římě, kde roku 1890 namaloval \"Anatomía del corazón\", obraz, který mu přinesl mezinárodní uznání a za nějž získal několik ocenění. Jeho obraz \"Decapitación de San Pablo\" (\"Stětí svatého Pavla\") je umístěn v Málažské katedrále. Roku 1911 se stal členem Real Academia de Bellas Artes de San Fernando v Madridu. Zemřel 20. dubna 1927 poté, co se stal profesorem malířství, sochařství a rytectví v Madridu.\n\n"}
{"id": "921283", "url": "https://cs.wikipedia.org/wiki?curid=921283", "title": "Vlastenecké sdružení čínských katolíků", "text": "Vlastenecké sdružení čínských katolíků\n\nVlastenecké sdružení čínských katolíků () je organizace v Čínské lidové republice založená v roce 1957 Státním úřadem pro náboženské záležitosti za účelem vládní kontroly římskokatolické církve na svém území. Svatý stolec se k činnosti sdružení staví odmítavě a nesouhlasí s jeho vměšováním do záležitostí, které považuje za svou výhradní kompetenci, čínská vláda naopak odmítá řízení církve ze zahraničí. Papež Pius XII. ve své encyklice \"Ad Apostolorum Principis\" z 29. července 1958 odsoudil spolupráci katolíků ze sdružení s režimem a zejména svévolné „demokratické“ volby a následná svěcení nových biskupů, které mají pro svoji schizmatickou povahu za důsledek exkomunikaci světících i svěcených – přímému označení situace za schizma se ovšem Pius XII. i jeho nástupci vyhýbali.\n\nPapež Benedikt XVI. se v dopise čínským katolíkům v roce 2007 zmiňuje, že žádoucím řešením situace je žádost biskupů vysvěcených bez papežského mandátu o dodatečné schválení a nalezení jednoty v rámci římskokatolické církve.\n\nSdružení neuznává jako autoritativní žádná rozhodnutí Vatikánu učiněná po roce 1949, tedy například ani Druhý vatikánský koncil nebo katechismus katolické církve z roku 1992. I z praktických důvodů, například protože novější dokumenty nebyly dostupné, se tak například v Čínské lidové republice udržela déle jako jediná tridentská mše, zatímco mše Pavla VI. se začala používat až v osmdesátých letech dvacátého století, kdy došlo po konci Kulturní revoluce k určitému tání, a oficiálně byla povolena až v devadesátých letech.\n"}
{"id": "921284", "url": "https://cs.wikipedia.org/wiki?curid=921284", "title": "František Krutílek", "text": "František Krutílek\n\nP. František Krutílek SDB (26. července 1911 Janovice, okres Nový Jičín – 22. ledna 1996) byl římskokatolickým knězem, členem řádu salesiánů a osobou vězněnou komunistickým režimem.\n\nV roce 1932 vstoupil do noviciátu ve Sv. Beňadiku. Po studiu filosofie odchází do Prahy a stává se sekretářem P. Štěpána Trochty, který budoval saleziánské zázemí v Kobylisích. V roce 1938 odchází studovat teologii do Itálie. Kněžské svěcení přijímá v Turíně 5. července 1942. Během války zůstává v Turíně.\n\nPo válce se vrací do Prahy, kde opět zastává funkci sekretáře ředitele ústavu P. Štěpána Trochty. Když se stal Štěpán Trochta v roce 1947 litoměřickým biskupem, odešel s ním P. František jako sekretář do Litoměřic. V roce 1952 - v čase obnovení přísné internace biskupa - je mu zakázána služba zpovědníka Štěpána Trochty, kterou vykonával jako administrátor v Hoštce u Litoměřic, kam byl přeložen již v roce 1950 - během první etapy internace biskupa Trochty. Zde je v roce 1952 zatčen a obviněn z velezrady a špionáže. Mezi obviněními bylo, že v létě 1949 četl pastýřské listy, věděl o zasílání „špionážních“ zpráv od biskupa Trochty přes jeho dřívějšího sekretáře P. Šmídla. Odsouzen byl dne 20. března 1953 k odnětí svobody na dobu 13 roků Státním soudem v Praze. Spolu s ním odsouzen v procesu \"Krutílek a spol\": P. Šemík František (* 24.9.1917) z Benešova nad Ploučnicí na 5 let, Kovalová Marie (* 4.8.1911) z Litoměřic na 14 let, Horníková Marie (* 3.1.1913) z Ploskovic u Litoměřic na 10 let, Zbrojová Marie (* 7.9.1910) z Mělníku na 10 let.\nP. Krutílek byl vězněn 11 let v řadě věznic – Pankrác, Mírov, Valdice, Tmavák u Rtyně, Ruzyně, Leopoldov. Na svobodu propuštěn až v roce 1964. Od roku 1966 až do své smrti působí v duchovní správě v Novém Jičíně.\n\n\n\n"}
{"id": "921285", "url": "https://cs.wikipedia.org/wiki?curid=921285", "title": "Mistrovství Evropy ve volejbale žen 2013", "text": "Mistrovství Evropy ve volejbale žen 2013\n\n28. mistrovství Evropy ve volejbale žen se konal ve dnech 6. – 14. září v Německu a Švýcarsku.\n\nTurnaje se zúčastnilo 16 družstev, rozdělených do čtyř čtyřčlenných skupin. Nejlepší družstva s každé skupiny postoupila přímo do čtvrtfinále. Týmy na druhém a třetím místě se utkali vyřazovacím systémem o účast ve čtvrtfinále. Dále následoval klasický play off systém. Mistrem Evropy se stali volejbalistky Ruska.\n\n"}
{"id": "921286", "url": "https://cs.wikipedia.org/wiki?curid=921286", "title": "Havířský vrch", "text": "Havířský vrch\n\nHavířský vrch (341 m n. m.) je vrch v okrese Česká Lípa Libereckého kraje. Leží asi 2,5 km ssv. od města Doksy na příslušném katastrálním území.\n\nVrch přiléhá k těsnější skupině vyvýšenin na severovýchodním břehu Máchova jezera, kam patří vrchy Borný, Malý Borný a další bezejmenné vyvýšeniny a pískovcové skály (\"Čihadlo, Holubí skála\"). Z různých míst na skalních stěnách jsou výhledy na blízké vrchy, část Máchova jezera, vyvýšenou plošinu Hradčanské pahorkatiny, Polomené hory, Bezdězskou vrchovinu.\n\nVrch náleží do celku Ralská pahorkatina, podcelku Dokeská pahorkatina, okrsku Jestřebská kotlina, podokrsku Okenská pahorkatina.\nAutomobil je možno zanechat nejblíže u silnice Doksy – Staré Splavy nebo v kempech u Máchova jezera. Pěšky se dá dostat na vrch odbočením ze žluté turistické trasy (Břehyně – Borný) vedoucí společně s Naučnou stezkou Swamp.\n"}
{"id": "921288", "url": "https://cs.wikipedia.org/wiki?curid=921288", "title": "Wimbledon 2001 – ženská čtyřhra", "text": "Wimbledon 2001 – ženská čtyřhra\n\nObhájcem titulu byl čtvrtý nasazený americký pár Serena a Venus Williamsovy, který podlehl ve třetím kole americko-španělské dvojici Martina Navrátilová a Arantxa Sánchezová Vicariová po nenastoupení k utkání.\n\nVítězem se stala první nasazené dvojice Američanka Lisa Raymondová a australská tenistka Rennae Stubbsová, které ve finále zdolaly devátý nasazený pár Kim Clijstersová a Ai Sugijamová ve dvou sadách. Získaly tak druhý grandslamový titul z této soutěže.\n\n\n"}
{"id": "921295", "url": "https://cs.wikipedia.org/wiki?curid=921295", "title": "Waddy Wachtel", "text": "Waddy Wachtel\n\nWaddy Wachtel (* 24. května 1947 New York) je americký kytarista, hudební producent a skladatel. V roce 1972 hrál na albu \"Stories We Could Tell\" dua The Everly Brothers a následně s nimi odehrál i celé turné. Je dlouholetým spolupracovníkem zpěvačky Stevie Nicks a hrál na jejích albech v rozmezí třiceti let. Spolupracoval s mnoha dalšími hudebníky, mezi které patří Bob Dylan (\"Under the Red Sky\", 1990), Tom Waits (\"Bone Machine\", 1992) nebo The Rolling Stones (\"Bridges to Babylon\", 1997). Rovněž složil hudbu k několika filmům, jako například \"(J)elita ze střídačky\" (2006) nebo \"Jack a Jill\" (2011).\n\n"}
{"id": "921299", "url": "https://cs.wikipedia.org/wiki?curid=921299", "title": "Flook", "text": "Flook\n\nFlook je anglo-irská hudební skupina hrající tradiční folkovou instrumentální hudbu, která je převážně vlastní tvorbou skupiny. Jejich hudba je charakterizována jako extrémně rychlá. Používají tradiční nástroje – tin whistle, irskou příčnou flétnu, kytaru a bodhrán.\n\nKapela byla založena roku 1995 původně Becky Morrisem s jeho třemi na flétnu hrajícími přáteli Sarah Allen, Brian Finnegan a Michael McGoldrick, který kapelu roku 1997 opustil a stal se členem Capercaillie. Kapela se nakrátko stala známou jako \"Three Nations Flutes\".\nV prosinci 2008 rozeslala kapela vánoční zprávu říkající, že se kapela rozpadla.\"Chceme Vám popřát Veselé Vánoce a také se s vámi podělit o novinku\" znělo vyjádření kapely. \"Po více než 13 letech, stovkách koncertů, milionech nacestovaných mil dohromady a nespočetných skvělých časech jsme se rozhodli nazývat to dnem. Může to být trvalá nebo prodloužená pauza, kdo ví, ale stále jsme skvělí přátelé a budeme si to navždy pamatovat a vzpomínat. Může to znít jako klišé, ale je to hluboká pravda.\"\n\nAktuálně je kapela opět pohromadě a hrají koncerty.\n\n\n\n\n"}
{"id": "921312", "url": "https://cs.wikipedia.org/wiki?curid=921312", "title": "Matej Siva", "text": "Matej Siva\n\nMatej Siva (* 10. října 1984, Martin) je slovenský fotbalový obránce či záložník, od února 2015 působící v TJ Iskra Borčice. Mimo Slovensko hrál v ČR.\n\nSvoji fotbalovou kariéru začal v MŠK Fomat Martin, odkud v průběhu mládeže zamířil v roce 2001 do ŠKF ZŤS VTJ Martin. O 2 roky později zamířil do Veľkého Lapáše. V roce 2005 podepsal Ružomberok. V zimním přestupovém období ročníku 2009/10 zamířil do českého klubu FK Teplice, který se pro něj stal prvním zahraničním angažmá. V průběhu sezony 2012/13 se vrátil na Slovensko, konkrétně do Spartaku Myjava. V červenci 2014 přestoupil do Spartaku Trnavy. S Trnavou se představil v Evropské lize UEFA 2014/15. V únoru 2015 odešel na hostování do TJ Iskra Borčice. S týmem po půl roce postoupil do 2. ligy.\n\n"}
{"id": "921315", "url": "https://cs.wikipedia.org/wiki?curid=921315", "title": "PWS-26", "text": "PWS-26\n\nPWS-26 byl polský cvičný letoun, vyráběný ve 30. letech 20. století. Původní neozbrojená verze PWS-16 vycházela z typů PWS-12 a 14, měla však mnoho zdokonalení včetně účinnějších křidélek. Následující verze PWS-16bis měla přepracovaný palivový systém umožňující let na zádech a byla vyzbrojena jedním kulometem. Od každého typu bylo vyrobeno 20 letadel. Vzhledem k dosahovaným výkonům se rozběhla výroba verze PWS-26, u níž byla zpevněna konstrukce, aby bylo možno letoun použít pro nácvik střemhlavého bombardování.\n\nPWS-16 a 16bis zahájily provoz u cvičných jednotek polského letectva v letech 1934–35. V roce 1937 byly nahrazeny PWS-26 a PWS-16 byly převedeny na druhořadé úkoly.\n\nDo ukončení výroby v roce 1938 bylo vyrobeno 250 letadel. Některé stroje se v roce 1939 staly kořistí německé Luftwaffe. Po renovaci bylo zasláno 28 letadel do Rumunska. Většina PWS-26 však byla v provozu u sovětského vojenského letectva.\n\n\nÚdaje dle\n\n\n\n\n"}
{"id": "921319", "url": "https://cs.wikipedia.org/wiki?curid=921319", "title": "Memoriál Van Dammeho", "text": "Memoriál Van Dammeho\n\nVan Dammeho memoriál je lehkoatletický mezinárodní mítink pořádaný každoročně v srpnu nebo září na Stadionu krále Baudouina v Bruselu. Koná se od roku 1977 na počest belgického vytrvalce Ivo Van Dammeho, dvojnásobného olympijského medailisty, který zahynul 29. prosince 1976 při autonehodě. Od roku 2009 je mítink součástí prestižního seriálu Diamantová liga.\n\n"}
{"id": "921320", "url": "https://cs.wikipedia.org/wiki?curid=921320", "title": "Ján Vlasko", "text": "Ján Vlasko\n\nJán Vlasko (* 11. ledna 1990, Bojnice, Československo) je slovenský fotbalový záložník, od 2018 hráč klubu Puskás Akadémia FC. Mimo Slovensko působil na klubové úrovni v České republice a Polsku.\n\nSvoji fotbalovou kariéru začal v Prievidzi, odkud v průběhu mládeže zamířil nejprve do Sparty Praha, která se stala jeho prvním zahraničním angažmá, a poté do Dubnice. V roce 2007 přestoupil do Slovanu Liberec. V týmu během svého angažmá působil převážně v rezervě nebo hostoval v jiných týmech. Konkrétně v roce 2009 v Dubnici, v podzimní části ročníku 2009/10 v Čáslavi, na jaře 2010 v Senici.\n\nPřed podzimní částí ročníku 2012/13 odešel hostovat do Spartaku Trnava. V únoru 2013 Liberec definitivně opustil a přestoupil právě do Trnavy. S Trnavou se představil v Evropské lize UEFA 2014/15. V sezóně 2014/15 Fortuna ligy nastřílel 11 ligových gólů. V dresu Trnavy odehrál v červenci 2015 i první předkolo Evropské ligy UEFA 2015/16 proti bosenskému klubu FK Olimpik Sarajevo (remízy 1:1 a 0:0, postup Spartaku). Celkem za tým odehrál 76 ligových střetnutí, ve kterých vstřelil 17 gólů.\n\nIhned po odehrání předkola Evropské ligy v červenci 2015 přestoupil do polského klubu Zagłębie Lubin, kde podepsal tříletý kontrakt. V polském celku však nedostával mnoho příležitostí na hřišti a 1. září 2017 se dohodl na rozvázání smlouvy.\n\nPo ukončení kontraktu se Zagłębiem se vrátil v září 2017 do Spartaku Trnava.\n\n"}
{"id": "921321", "url": "https://cs.wikipedia.org/wiki?curid=921321", "title": "Jakov Michajlovič Kolokolnikov-Voronin", "text": "Jakov Michajlovič Kolokolnikov-Voronin\n\nJakov Michajlovič Kolokolnikov-Voronin (: \"Яков Михайлович Колокольников-Воронин\") (1782–1845) byl ruský malíř, působící jako portrétista a ikonograf v ruském městě Ostaškov, v gubernii Tver. \n\nNarodil se do umělecké rodiny. Jeho otec Michail Lukič Kolokolnikov-Voronin (1710 – po roce 1788) byl také malíř portrétů, (stejně tvořící v Ostaškově) a strýcové Mina Kolokolnikov a Fedot Kolokolnikov byli umělci působící v tehdejším Petrohradu.\n\nNejdřív byl členem cechu obchodníků a živil se jako maloobchodník. Až v roce 1838, po představení svých děl v petrohradské Královské akademii umění \"(Императорская Академия художеств – Imperatorskaja Akademija chudožestv)\", získal osvědčení, díky němuž se stal svobodným \"(vněklasnyj)\" umělcem. V roce 1841 oficiálně vystoupil z obchodnického cechu a malování se stalo jeho jediným zaměstnáním.\n\nV roce 1805 založil ve svém domovském městě divadlo \"Ostaškovské divadlo\".\n\nMěl tři syny: Alexandra (1818–1870), Ivana (1828–1865) a Michaila (1830–1867). Všichni se stali malíři a byli umělecky spojení s divadlem, založeným jejích otcem.\n\nKolokolnikov-Voronin maloval portréty, žánrové malby, miniatury a ikony. Protože neměl malířské vzdělání, bývá obvykle označován jako primitivista. Je také tvůrcem stříbrných dveří \"Carské dveře\", které vyrobil pro \"Chrám zjevení Páně\" v ruském klášteře \"Nilo-Stolobenskaja pustyň\", nacházející se na ostrově Stolobnyj, poblíž Ostaškova.\n\n\n"}
{"id": "921323", "url": "https://cs.wikipedia.org/wiki?curid=921323", "title": "Marek Janečka", "text": "Marek Janečka\n\nMarek Janečka (* 9. června 1983, Levoča, Československo) je slovenský fotbalový obránce či záložník, od ledna 2016 hráč klubu MFK Karviná. Mimo Slovensko působil na klubové úrovni v Německu, nyní hraje v Česku. Může nastoupit ve středu nebo na kraji obrany, případně na postu defenzivního záložníka. Je ženatý, s manželkou Petrou má dceru Zoe (* 2013).\n\nJe odchovancem týmu FK Levoča, odkud v 17 letech zamířil do mužstva FK Spišská Nová Ves působícího v té době ve třetí slovenské lize. Před ročníkem 2006/07 přestoupil do celku FC Rimavská Sobota. Po dvou letech se stal hráčem Dukly Banská Bystrica, kde se neprosadil a v září 2009 proto odešel na hostování zpět do Rimavské Soboty.\n\nPřed jarní částí ročníku 2009/10 podepsal smlouvu s ViOnem Zlaté Moravce, se kterým na jaře 2010 postoupil do slovenské nejvyšší soutěže.\n\nSvůj prvoligový debut v dresu ViOnu Zlaté Moravce si odbyl 17. července 2010 v prvním kole proti MŠK Žilina (prohra 1:2), nastoupil na celé utkání. Poprvé v sezoně se střelecky prosadil ve 20. kole proti MFK Ružomberok (výhra 3:0), když v 85. minutě zvyšoval na průběžných 2:0. Celkem v ročníku odehrál 30 ligových střetnutí.\n\nSvůj první a zároveň jediný gól v sezoně dal v 8. kole hraném 10. 9. 2011 proti Žilině. Janečka v páté minutě otevřel skóre střetnutí, utkání hrané na půdě soupeře nakonec skončilo remízou 2:2. Během podzimu 2011 nastoupil v lize ke všem 18 zápasům, ve kterých nechyběl na hřišti ani minutu.\n\nV lednu 2012 odešel ze Zlatých Moravců na půl roku hostovat do tehdy druholigové německé Hansy Rostock, kam si ho vybral trenér Wolfgang Wolf. V Hanse se sešel se svým krajanem Markem Mintálem.\n\nPři svém ligovém debutu nastoupil 5. února 2012 ve 20. kole proti VfL Bochum na celých devadesát minut, Rostock prohrál na půdě soupeře 1:2. S týmem bojoval na jaře o záchranu, která se nezdařila. Rostock skončil v tabulce na posledním 18. místě a Janečka se následně po konci hostování vrátil do ViOnu. Během půl roku si připsal 15 druholigových startů, v nichž nastoupil vždy na celé utkání.\n\nV létě 2012 přestoupil do Spartaku Trnava. Klub Janečku vykoupil z ViOnu, kde měl ještě dva roky platný kontrakt. Ve Spartaku se později stal kapitánem mužstva.\n\nSe Spartakem Trnava se představil po postupu přes irský Sligo Rovers FC (výhra 3:1 a remíza 1:1) ve třetím předkole Evropské ligy UEFA 2012/13, kde Trnava po prohře 0:3 a výhře 1:0 vypadla se Steauou Bukurešť z Rumunska.\n\nSvůj premiérový ligový start v dresu Spartaku Trnava si připsal v 1. kole hraném 14. 7. 2012 proti MFK Košice, odehrál celý zápas a podílel se na bezbrankové remíze. Svého prvního střeleckého zásahu docílil 27. října 2012 v derby proti Spartaku Myjava, když v 86. minutě dokázal vyrovnat na konečných 2:2. S Trnavou bojoval v ročníku 2012/13 o setrvání v nejvyšší soutěže, Spartak se zachránil až v posledním 33. kole díky výhře 1:0 nad Tatranem Prešov, který po této prohře sestoupil do druhé ligy. Během roku odehrál v lize 32 utkání, na hřišti chyběl pouze ve 27. kole, kdy si odpykával jednozápasový trest za čtyři žluté karty.\n\nBěhem sezony 2013/14 gól nedal, nastoupil ke 30 ligovým střetnutím. Se Spartakem po předešlém nepovedeném ročníku vybojoval konečné třetí místo zaručující účast v předkolech Evropské ligy UEFA.\n\nSe Spartakem po dvou letech bojoval opět o účast ve skupinové fázi Evropské ligy UEFA 2014/15. V úvodním předkole Trnava po výhrách 5:0 a 4:2 postoupila přes Hibernians FC z Malty. V odvetě druhého předkola proti gruzínskému klubu FC Zestafoni dvakrát skóroval, domácí výhra 3:0 zajistila Trnavě po bezbrankové remíze z prvního zápasu postup do 3. předkola proti St. Johnstone FC ze Skotska. S St. Johnstone Trnava nejprve uhrála remízu 1:1 a v odvetě zvítězila v poměru 2:1. Ve 4. předkole (play-off předkolo) se Spartak střetl se švýcarským FC Zürich, který jej po prohře 1:3 a remíze 1:1 vyřadil. Celkem v sezoně nastoupil k 32 utkáním v lize. V létě 2015 Janečkovi vypršela smlouva se Spartakem Trnava, na jejím prodloužení se nedohodl.\n\nV červnu 2015 se na dva roky upsal se slovenskému prvoligovému týmu FO ŽP ŠPORT Podbrezová, přestože původně upřednostňoval zahraniční angažmá. Za Podbrezovou nakonec neodehrál žádné ligové utkání, krátce po svém příchodu se vrátil hostovat do Trnavy. Po návratu z hostování s ním v mužstvu, kde měl uzavřený neprofesionální kontrakt, nepočítali a Janečka se stal volným hráčem.\n\nPo přestupu do Podbrezové zamířil obratem zpět do Trnavy, kde se dohodlo jeho půlroční hostování do konce sezóny 2015/16.\n\nZa Spartak nastoupil v odvetě prvního předkola Evropské liga UEFA 2015/16, Trnava remizovala na půdě bosenského FK Olimpik Sarajevo 1:1 a postoupila. Ve druhém předkole vyřadila po výhrách 2:1 a 3:1 Linfield FC ze Severního Irska. Ve 3. předkole se Spartak střetl s řeckým PAOK FC z města Soluň, v jehož dresu v té době nastoupoval slovenský reprezentant Róbert Mak. Po nadějné domácí remíze Trnava podlehla PAOKu na jeho hřišti 0:1 a byla vyřazena. Svoji jedinou ligovou branku v ročníku vstřelil 30. srpna 2015 v zápase 7. kola proti MŠK Žilina, ve čtvrté minutě otevřel skóre utkání a podílel se na konečném vítězství 2:0. Po podzimu 2015 ve Spartaku definitivně skončil. Během půl roku si připsal v lize 17 startů.\n\nV lednu 2016 odešel jako volný hráč (zadarmo) do českého druholigového klubu MFK OKD Karviná. Podepsal smlouvu do léta 2016 s opcí na roční prodloužení v případě postupu mužstva do české nejvyšší ligy.\n\nV dresu Karviné debutoval v 17. kole hraném 5. 3. 2016 proti Slavoji Vyšehrad (výhra 2:0). Nastoupil na celý zápas a ve 21. minutě vstřelil rozhodující gól. Podruhé se střelecky prosadil 1. dubna 2016 ve 22. minutě v \"přestřelce\" proti Dynamu České Budějovice, utkání skončilo remízou 4:4. Po výhře 2:0 nad FK Pardubice ve 29. kole postoupil s Karvinou do první ligy.\n\nPřed ročníkem 2016/17 Karviná uplatnila na Janečku předkupní právo a prodloužila jeho působení v mužstvu. Své první branky v nejvyšší české soutěži docílil ve 3. kole hraném 13. srpna 2016 proti FK Mladá Boleslav, když v 58. minutě vyrovnával na 1:1. Karviná nakonec v Mladé Boleslavi překvapivě zvítězila 2:1. Následně se trefil v šestém kole v souboji s Vysočinou Jihlava (výhra 3:0), když ve 28. minutě vstřelil druhý gól zápasu. Potřetí v ročníku se střelecky prosadil 26. 11. 2016 proti Bohemians Praha 1905 (výhra 3:0). Svůj čtvrtý střelecký zásah si připsal v odvetě proti Jihlavě, když v 68. minutě uzavřel skóre střetnutí.\n\n"}
{"id": "921324", "url": "https://cs.wikipedia.org/wiki?curid=921324", "title": "Pfarrerb", "text": "Pfarrerb\n\nPfarrerb je mineralogická přírodní památka na území obce Sobotín, asi 11 km severovýchodně od Šumperka. Leží na okraji CHKO Jeseníky asi 1 km severovýchodně od kostela v Sobotíně. Byla vyhlášena v červnu 2013 a zaujímá plochu 0,32 ha. Předmětem ochrany je ukázka mineralizace alpského typu s výskytem četných druhů minerálů, zvláště epidotu.\n\nMinerál epidot je hlavním objektem zájmu hledačů, kteří lokalitu Pfarrerb dlouhodobě překopávají a často narušují již beztak vytěžené mineralizované pukliny. Kromě epidotu jsou na lokalitě k vidění i jiné druhy minerálů např. albit nebo prehnit. Všechny významnější nálezy jsou uloženy v muzejních a univerzitních sbírkách např. ve Vídni, Bonnu, Wroclavi, Praze, Brně nebo ve Vlastivědném muzeu v Olomouci.\n\nHistorie mineralogického naleziště sahá do roku 1864, kdy bylo náhodně odkryto při budování cesty k nedalekému lomu. Místo bylo několikrát prozkoumáváno a překutáváno, naposledy v roce 1994. V roce 1997 byla Správou CHKO Jeseníky a Vlastivědným muzeem Olomouc vybudována „Mineralogická naučná stezka Sobotín – Maršíkov“, která má své první zastavení právě u naleziště Pfarrerb. Důvodem vyhlášení přírodní památky je jednak její ochrana před nevhodnou činností člověka, ale především její vědecký význam: Pfarrerb patří mezi nejvýznamnější naleziště mineralizace alpského typu v České republice i v Evropě a jedná se o proslulou exkurzní lokalitu.\n\nGeologicky je Pfarrerb součástí sobotínského amfibolitového masivu, který je řazen k desenské skupině – jedné z regionálně-geologických jednotek silezika tvořící geologické podloží Jeseníků.\n\n"}
{"id": "921328", "url": "https://cs.wikipedia.org/wiki?curid=921328", "title": "Jan Jiří III. Saský", "text": "Jan Jiří III. Saský\n\nJan Jiří III. Saský (20. června 1647, Drážďany – 12. září 1691, Tübingen) byl příslušník dynastie Wettinů, saský kurfiřt v letech 1680–1691.\n\nNarodil se jako nejmladší dítě a jediný syn ze tří potomků saského kurfiřta Jana Jiřího II. a jeho manželky Magdaleny Sibylly von Brandenburg-Kulmbach/Bayreuth.\nOd útlého dětství byl vychováván k tomu, že bude následníkem svého otce, jeho výchova byla tedy velmi přísná a důkladná, od znalosti jazyků ke zvládnutí techniky budování pevností. Vychováván byl v luteránské víře.\n\nNa saský trůn nastoupil po smrti svého otce v roce 1680. Byl rovněž jmenován maršálem Svaté říše římské a pro svou odvahu a smělost v bitvách byl znám jako \"\"Saský Mars\"\".\n\nPovahově byl velmi podobný svému otci, kurfiřtovi Janu Jiřímu II.: stejně jako on měl sklony k umění, především k italské hudbě a divadlu. Roku 1685 se Jan Jiří seznámil s operní zpěvačkou Margaritou Salicola, jež se záhy stala jeho milenkou; vztah s ní byl zcela otevřený a veřejný. Jejich vztah měl významné důsledky pro saské divadlo, které opustilo tradici kastrátů a přiklonilo se k tzv. primadonám (v italštině \"la prima donna\" znamená \"první žena\"). Na druhé straně byl přijat do Řádu pietistů Philippa Jakoba Spenera, který se stal v roce 1686 Velmistrem Kazatelem.\n\nKurfiřtství v té době stále ještě trpělo následky a oslabením po třicetileté válce. V roce 1685 byly Drážďany zcela zničeny obrovským požárem; čtyři roky nato, roku 1689, mělo město 21 300 obyvatel a země upadala. Později pověřil Wolfa Caspara de Klengela a Balthasara Permosera k rekonstrukci Drážďan v barokním stylu podle módy té doby.\n\nKromě umění však Jan Jiří projevoval velký zájem a schopnosti vojenské a byl talentovaným vojevůdcem. Již jako kurprinc se účastnil v letech 1673–1678 ve vojenských akcích proti Francii v Nizozemí a velel jednotkám o síle 6 500 mužů při rýnském tažení. Když převzal vládu, vybudoval stálou saskou armádu: rozpustil svou Královskou gardu a vytvořil nové vojsko o 12 000 mužů podle braniborského modelu. Válečné úřady (\"Kriegskanzlei\") byly používány jako špionážní služba. K získávání rekrutů, resp. k zavázání se ke službě v armádě bylo používáno značně nevybíravých metod.\n\nV zahraniční politice byl mladý kurfiřt méně zdatný nežli jeho otec. Došlo k ochladnutí vztahů s francouzskou korunou, neboť se roku 1681 se spojil s Braniborskem a dalšími německými knížectvími do opozice vůči Francii proti francouzské politice v Říši. Na druhé straně zesílil spojenectví s císařem Leopoldem I., jehož vojensky podpořil za války s Turky; na čele desetitisícového saského vojska se účastnil bitvy o Vídeň v roce 1683 (ovšem až poté, co mu císař zaplatil obrovskou sumu 300 000 tolarů; k tomu ovšem vedly kritiky, jichž se Janu Jiřímu dostalo kvůli tomu, že státní pokladna by nemohla unést nadměrné výdaje spojené s touto akcí, na niž se pohlíželo s nelibostí především kvůli císaři, jež tvrdě potlačoval ve svých zemích protestantismus). V této bitvě prokázal mimořádnou osobní odvahu. Polský král Jan III. Sobieski, který se konfliktu rovněž účastnil, o něm řekl: \"\"Saský kurfiřt je člověk cti s velkým srdcem\"\".Jako luterán zde změnil bojové heslo císařských sil z \"Maria, pomáhej\" na \"Ježíši a Marie, pomáhej\". Sasové získali v tureckém táboře zásoby kávy, což mělo za následek otevření prvních kaváren v Drážďanech a v Lipsku.\n\nJan Jiří doprovázel císaře při oslavách triumfu, jež se po bitvě (11.–12. září) konaly ve Vídni. Již 15. září však se náhle rozhodl navrátit se svými jednotkami do Saska, pravděpodobně z důvodu špatného zacházení, jehož byl terčem. Podle všeho mělo jít o mimořádnou náboženskou diskriminaci, jíž byli protestanté vystaveni ze strany katolíků.\n\nRoku 1684 poskytl za platbu 120 000 tolarů 3 000 mužů Benátské republice ve válce na Peloponéském poloostrově. Při novém tureckém útoku v roce 1685 poslal s nevalnou chutí císaři znovu své oddíly, aniž by žádal platby. Šlo tentokrát o 5 000 mužů pomocných jednotek.\n\nV roce 1688 podpořil císaře Leopolda I. v rámci Augšpurské ligy ve válce proti Francii, třebaže nebyl členem Velké aliance. Z počátku vedl rýnskou armádu, posléze v květnu roku 1690 přijal přes své chatrné zdraví hlavní velení vojenských sil Říše. Avšak zdar jejich konání byl poškozen opozicí vůči Janu Jiřímu ze strany polního maršála Hanse Adama von Schöning a kapitána Eney de Caprara; úspěšná byla pouze bitva u Sendhofenu.\n\nJan Jiří III. Saský zemřel nedlouho poté v Tübingen jako oběť nákazy morem nebo cholerou. Pohřben byl v katedrále sv. Marie ve Freibergu.\n\n9. října roku 1666, ve svých devatenácti letech, se Jan Jiří v Kodani oženil se stejně starou dánskou princeznou Annou Žofií (1647–1717), nejstarší dcerou dánského krále Frederika III. a jeho manželky Žofie Amálie Brunšvické. Z jejich manželství se narodili dva synové, kteří se oba dožili dospělosti a oba postupně usedli na saský trůn.\n\nKrom těchto legitimních potomků měl i nemanželského syna ze vztahu se zpěvačkou Margaritou Salicola, jehož otcovství uznal a legitimizoval:\n\nKromě jiných románků měl v roce 1674 důvěrný vztah s Uršulou Margaretou von Hauwitz, s níž se na jeho příkaz oženil důstojník osobní gardy Rudolf von Neitschütz; dcera Magdalena Sibylla von Neitschütz, jež se v tomto manželství 8. února roku 1674 narodila, byla pravděpodobně dcerou Jana Jiřího. Roku 1687, po jejím příchodu ke dvoru, se do ní zamiloval syn Jana Jiřího III., kurprinc Jan Jiří nevěda, že jde o jeho nevlastní sestru, učinil z ní posléze svou oficiální milenku a zplodil s ní dceru.\n\n\n"}
{"id": "921332", "url": "https://cs.wikipedia.org/wiki?curid=921332", "title": "František Vojtek", "text": "František Vojtek\n\nFrantišek Vojtek (4. října 1911 Tovačov – 22. července 1981 Věrovany) byl český katolický kněz, jezuita, filozof, spisovatel.\n\nNa kněze byl vysvěcen v roce 1939. V roce 1924 začal studovat řádové gymnázium na Velehradě. V roce 1930 vstoupil do řádu. Po dvouletém noviciátu v roce 1932 šel dostudovat gymnázium do Prahy, kde v roce 1933 s vyznamenáním maturoval. Na filosofická studia byl poslán do Pullachu u Mnichova, na teologii do Maastrichtu v Holandsku. Po třetím ročníku byl dne 15. 8. 1939 vysvěcen na kněze. Teologická studia skončil v roce 1940 a zůstal v Holandsku a dělal doktorát z filosofie. V roce 1942 se však musel z Holandska vrátit do vlasti. Druhý rok těchto speciálních studií konal soukromě v Benešově u Prahy. Teprve po válce mohl obhájit svou doktorskou práci z etiky a byl v Nijmegen promován doktorem filosofie. Od roku 1943 vyučoval filosofii na jezuitském filosofickém ústavu, který tehdy byl na Velehradě a po válce byl přestěhován do Brna a potom v roce 1947 do Děčína, kde byl P. Vojtek rektorem a profesorem etiky.\n\nV roce 1950 během Akce K, kdy Státní bezpečnost napadla řehole, byl převezen do internačního kláštera Želiv. Tam byl až do konce existence tohoto internačního tábora. Pak byl převezen do Králik, kde pracoval na poli na tamním Státním statku. V r. 1959 byl 7. prosince na Králíkách zatčen a odvezen do vazby v Ostravě, kde se připravoval velký proces s jezuity pod názvem \"Zgarbík a spol\". 7. 3. 1960 byl vynesen rozsudek, který pro Františka Vojtka byl na 12 roků nepodmíněného trestu. Po odsouzení se dostal do věznice ve Valdicích, kde pracoval na broušení skla. Na svobodu byl propuštěn až v květnu 1968 (nebyl mezi amnestovanými v r. 1962, ani v roce 1965). Celkem byl vězněn 18 let. Z toho 9 a půl roku bez soudu v lágrech /Želiv a Králíky/ pro řeholníky a 8 a půl roku v soudní vazbě a výkonu trestu /Valdice/.\n\nPo propuštění na svobodu žil v domově důchodců v Děčíně na Kamenické ul. Na půl úvazku byl zaměstnancem sester (OSF) jako jejich duchovní a na půl úvazku pracoval v domově důchodců jako účetní. V roce 1970 se dostal do Vnorov jako administrátor fary a představený malé komunity (P. Pilík Jaroslav a Fr. Juřica). Ale v r. 1972 státní správa trvala na tom, aby Otec Vojtek odešel do důchodu. Šel do svých rodných Věrovan k svobodné sestře, která byla na rodné chalupě, kde mohl sloužit mši sv. pro sestry. Pustil se do vypracování celé filosofie v českém jazyce. Tak udělal Logiku minor, Ontologii, Kritiku, Psychologii, Kosmologii, Etiku. Napsal také menší spisek \"O dialektickém materialismu\" a studii o Pierre Teilhard de Chardin (samizdat). Původní samizdaty – příručky filosofie – byly pak vydány v r. 1991 Maticí Cyrilometodějskou v Olomouci.\n\nZemřel po vážné nemoci (rakovina) 22. července 1981 a je pohřben ve Věrovanech.\n\n\n\n"}
{"id": "921334", "url": "https://cs.wikipedia.org/wiki?curid=921334", "title": "Communauté urbaine", "text": "Communauté urbaine\n\nCommunauté urbaine ( ) je ve Francii označení pro svaz obcí v aglomeracích velkých měst. K 1. lednu 2012 existovalo ve Francii 15 communauté urbaine se 7,2 milióny obyvatel.\n\nCommunauté urbaine zavedl zákon 66-1069 z 31. prosince 1966 pro několik měst, které měly velké aglomerace (Bordeaux, Lille, Lyon a Štrasburk). Postupně přibyla communauté urbaine pro města Dunkerk (1968), Le Creusot a Cherbourg-Octeville (1970), Le Mans (1972) a Brest (1973).\n\nZákon č. 95-1350 z 30. prosince 1995 upravoval vznik společenství, na jehož základě vznikla communauté urbaine Nancy (1996), Alençon (1997) a Arras (1998).\n\nDalší změna zákona přišla 12. července 1999, která umožňovala vznik communauté urbaine pouze pro území s minimálním počtem 500 000 obyvatel.\n\nV roce 2000 vzniklo communauté urbaine pro města Marseille, 2001 Nantes a v roce 2008 Nice a Toulouse.\n\nPodle zákona č. 2010-1563 z 16. prosince 2010 o reformě územních společenství, který zavádí typ společenství \"métropole\", je možné přeměnit communauté urbaine na métropole, pokud má společenství minimální počet 500 000 obyvatel. Této možnosti využilo jako první \"Communauté urbaine Nice Côte d'Azur\", které se 31. prosince 2011 přeměnilo na společenství \"Métropole Nice Côte d'Azur\".\n\nCommunauté urbaine je řízena radou společenství (\"conseil communautaire\" nebo \"conseil de communauté\"), kterou tvoří městští radní z členských obcí.\n\nOd komunálních voleb v roce 2014 budou zástupci z obcí nad 3500 obyvatel do rady společenství voleni přímo v rámci obecních voleb. Zástupci menších obcí budou i nadále vybíráni a voleni členy obecních zastupitelstev.\n\nPravomoci, které mohou obce přenést na communauté urbaine vymezuje zákon:\n\nVe spolupráci s departementem může communauté urbaine vykonávat rovněž část sociální pomoci.\n\n\n"}
{"id": "921338", "url": "https://cs.wikipedia.org/wiki?curid=921338", "title": "Alexander Mackenzie", "text": "Alexander Mackenzie\n\nAlexander Mackenzie (28. leden 1822, Logierait – 17. duben 1892, Toronto) byl kanadský politik narozený ve Skotsku. Byl druhým premiérem Kanady, svůj úřad zastával v letech 1873–1878. Byl člen Liberální strany Kanady, v jejímž čele stál v letech 1873–1880. Do Kanady emigroval roku 1842. Původní profesí byl stavitel, později novinář.\n\n"}
{"id": "921341", "url": "https://cs.wikipedia.org/wiki?curid=921341", "title": "Maurice Wilks", "text": "Maurice Wilks\n\nMaurice Cary Ferdinand Wilks (19. srpna 1904 ostrov Hayling, Hampshire, Anglie — 8. září 1963 Newborough, Anglesey, Anglie) byl britský automobilový a letecký inženýr. Krátce před svou smrtí v roce 1963 se stal generálním ředitelem britské automobilky Rover. V této společnosti odpovídal za myšlenku a koncept vývoje terénního užitkového vozu Land Rover.\n\nNarodil se v roce 1904 na ostrově Hayling v britském hrabství Hampshire. Vzdělání získal na Malvern College ve městě Malvern.\n\nV roce 1926 odešel pracovat pro firmu General Motors do Spojených států. Po dvou letech, strávených v Americe, se vrátil zpátky do Anglie a začal pracovat pro společnost Hillman Motor Car Company, sídlící v městě Coventry. Zde byl zaměstnán po dva roky jako projektant.\n\nV roce 1930 přestoupil jako hlavní inženýr do automobilky Rover a přidal se tak k svému bratrovi, Spencerovi, který byl v tom čase v Roveru výkonným ředitelem. Během druhé světové války vedl v Roveru tým, který vyvíjel letecké motory s využitím plynové turbiny podle konceptu Franka Whittla.\nKrátce po válce dostal, společně se svým bratrem Spencerem, nápad k výrobě zemědělského vozidla s pohonem 4x4, kterému dali název \"Land Rover\". Inspiraci nalezli na Wilksově farmě v Anglesey, kde používal při zemědělských pracích vozidlo Jeep Willys MB, vyřazené jako přebytečné z armády.\n\nV létě 1947 Rover postavil první prototyp vozu \"Land Rover\", postaveného na podvozku Jeep. V září 1947 automobilka povolila výrobu padesáti zkušebných kusů pro účely testování. \"Land Rover\" byl definitivně představen v roce 1948 na autosalonu v Amsterdamu.\n\nPo válce pokračoval stejně tak v práci na motorech s plynovou turbínou, což vedlo k tomu, že Rover v roce 1949 představil Rover JET 1, první automobil s tímto typem pohonu.\n\nV roce 1960 byl jmenován výkonným ředitelem Roveru a krátce na to, v roce 1962, generálním ředitelem celé společnosti.\n\nKrátce na to, v roce 1963, však zemřel, a to na svém statku poblíž vesnice Newborough na ostrově Anglesey.\n\nJeho bratr Spencer Bernau Wilks (1891–1971) byl výkonním ředitelem Roveru a švagrem Johna Blacka, zakladatele další britské automobilky Standard Motor Company.\n"}
{"id": "921344", "url": "https://cs.wikipedia.org/wiki?curid=921344", "title": "Zdeněk Müller", "text": "Zdeněk Müller\n\nZdeněk Müller může být:\n\n\n"}
{"id": "921348", "url": "https://cs.wikipedia.org/wiki?curid=921348", "title": "Dekodér adres", "text": "Dekodér adres\n\nDekodér adres v číslicové technice je dekodér, jehož vstupem jsou dva nebo více bitů adresní sběrnice, a výstupem je několik vodičů výběr zařízení ( ), které aktivují vybraný paměťový nebo vstupně/výstupní obvod. Pokud se na adresní sběrnici objeví adresa konkrétního zařízení, dekodér adres aktivuje výběrový vodič tohoto zařízení. Každé zařízení na adresní sběrnici může mít samostatný dekodér adres nebo jeden dekodér adres může sloužit pro více zařízení. Pokud se jeden dekodér adres používá pro více zařízení, dekodér adresových bitů s n vstupy může být použit až pro 2 samostatných zařízení. Mezi integrovanými obvody řady 7400 je několik dekodérů adres. Příkladem je obvod 74154. Tento dekodér adres má čtyři adresní vstupy a šestnáct (tj. 2) výstupů výběr zařízení. Dekodér adres je také někdy označována jako demultiplexor, i když tento pojem je obecnější a může se vztahovat i na zařízení, které dekodérem adres nejsou. 74154 je uvedeno výše může být nazýváno demuxultiplexor 4-na-16.\n\nDekodéry adres jsou základními stavebními kameny pro systémy, které používají sběrnice. Jsou zastoupeny ve všech rodinách integrovaných obvodů a procesů a ve všech standardních knihovnách pro FPGA a ASIC. Jsou popsány v učebnicích o návrzích digitálních logických obvodů.\n\n\n"}
{"id": "921353", "url": "https://cs.wikipedia.org/wiki?curid=921353", "title": "Mladý Frankenstein", "text": "Mladý Frankenstein\n\nMladý Frankenstein (anglicky občas překládáno jako Young Frankenstein) je horrorová parodie, kterou napsal, režíroval a hrál v ní Mel Brooks. Premiéra se konala 15. prosince 1974. Film zaznamenal pouze nízký zisk, ale postupem času se stal filmem kultovním.\n\nPříběh a postavy parodují především Frankensteina, ale najdeme zde i narážky na \"Bride of Frankenstein\".\n"}
{"id": "921356", "url": "https://cs.wikipedia.org/wiki?curid=921356", "title": "Dvoreček (Františkovy Lázně)", "text": "Dvoreček (Františkovy Lázně)\n\nZbytky osady Dvoreček () se nachází nedaleko silnice spojující Dolní Lomany a Ostroh, nedaleko Františkových Lázní, pod které administrativně spadají, směrem na Antonínovu Výšinu. U osady vede cyklotrasa 36.\n\nVe 14. století je zde zmiňováno panské sídlo, tehdy snad ještě tvrz, poprvé zmiňovanou jako \"Höfelein\" roku 1392. Tu v letech 1467-1590 vlastnili Wirspergerové, kteří na Chebsku představují předchůdce lutheránů. V roce 1712 sídlo zakoupilo spolu s Poustkou a Krapicemi město Cheb. To zde nechalo panské sídlo přestavět na zámeček \"Höfflass\" s poplužním dvorem, dále ovčárnu a myslivnu. V roce 1835 byla myslivna prodána a myslivec se musel přestěhovat na hrad Seeberg. Před rokem 1850 je zde uváděno 5 budov a v nich 67 obyvatel. Od roku 1850 spadali pod Horní Lomany, od roku 1922 pod Krapice. K roku 1930 jsou pak uváděny 4 domy a 51 obyvatel. Po roce 1945 osadu získal do správy státní statek. V roce 1960 došlo k přičlenění Dvorečku a Krapic k Františkovým Lázním. V roce 1980 byla úředně zrušena. Postupně docházelo k demolicím většiny domů (mezi nimi i zámečku) a dochovala se jen bývalá hospodářská stavení. \n\n"}
{"id": "921357", "url": "https://cs.wikipedia.org/wiki?curid=921357", "title": "Volby do Abcházského lidového shromáždění (2012)", "text": "Volby do Abcházského lidového shromáždění (2012)\n\nČtvrté volby do Abcházského lidového shromáždění proběhly ve dvou kolech 10. a 24. března 2012.\nByly to první volby do Lidového Shromáždění po válce v roce 2008 a následném uznání nezávislosti Abcházie Ruskem, Nikaraguou, Venezuelou, Nauru, Vanuatu a Tuvalu. 22. února 2012 byl proveden neúspěšný atentát na prezidenta Abcházie Alexandera Ankvaba, když byla prezidentská kolona napadena na cestě z Gudauty do Suchumi. Při útoku přišli o život dva členové ochranky prezidenta. Ankvab obvinil \"mafii a další kriminální živly spolu s politickými kruhy kolem nich.\"\n\nNa 35 míst v Lidovém Shromáždění bylo navrženo 156 kandidátů, registrací prošlo 151 kandidátů a voleb se nakonec zúčastnilo celkem 148 registrovaných kandidátů. Kandidátky byly zveřejněny 29. února, tedy 10 dní před samotnými volbami. 115 kandidátů bylo navrženo voličskými skupinami a 35 jich bylo navrženo politickými stranami z toho: 11 Jednotnou Abcházií, 11 Fórem pro Jednotnou Abcházii, 7 Komunistickou stranou Abcházie a 6 Stranou pro ekonomický rozvoj Abcházie.\n\nMezi 150 kandidáty bylo 125 Abcházců, 11 Arménů, 8 Rusů, 2 Řeci, 2 Gruzínci, 1 Osetinec a 1 Kabarďan. Na kandidátkách se objevilo celkem 16 žen. Nejstarší kandidát se narodil 1. června 1938 a nejmladší kandidát se narodil 8. července 1986. Všichni dostali příležitost promluvit v Abcházské televizní stanici \"Abaza TV\".\nVoleb se účastnilo dle odhadů 46 - 100 mezinárodních pozorovatelů z 9 zemí. Podle centrálního volebního výboru byli hlavně z Ruska (z vládních i nevládních organizací), dále pak ze zemí Společenství nezávislých států, Jižní Osetie, Podněstří a Náhorního Karabachu. Byly pozváni i pozorovatelé z dalších států, ale ti nakonec nedorazili. Patří sem státy, jež uznaly nezávislost Abcházie: Venezuela, Nikaragua, Nauru a Tuvalu. \n\nGruzie zarytě odmítá pozorovat abcházské volby, protože Abcházii považuje za svoje území okupované Ruskem a také proto, že Gruzínci, kteří uprchli z Abcházie při etnických čistkách na počátku 90. let, nemají volební právo.\nV prvním kole bylo možné hlasovat ve 174 volebních místnostech. Volební účast byla 44,5 %. V celkem 13 volebních obvodech dostal některý z kandidátů nadpoloviční většinu hlasů, čímž se dostali do lidového hromáždění po prvním kole voleb. Ve zbylých 22 volebních obvodech postoupili dva kandidáti s největším počtem hlasů do druhého kola.\n\nVe 20 z 22 zbývajících volebních obvodů byla volební účast 46,21 %. Z 40 kandidátů na 20 míst byli zvoleni tři z celkem 9 obhájců svých křesel, z nichž tři byli nominovaní stranou Fórum Pro Jednotnou Abcházii a dva stranou Jednotná Abcházie. Výsledky musely být před potvrzením jejich platnosti schváleny soudem. Do shromáždění se dostali také tři Arméni: Vagharšak Kosyan, Robert Jalyan a novinář Levon Galustyan.\nPrvní kolo v 1. volebním obvodu bylo prohlášeno za neplatné, protože volební účast nepřesáhla minimální hranici 25 % hlasů. Původně volební komise prohlásila, že volební účast byla 25,01 %, ale po stížnosti dvou kandidátů byly hlasy přepočítány a zjistilo se, že volební účast byla pouze 24,9 %. 19. března rozhodla centrální volební komise, že se opakované volby budou konat 6. května. Opakovaných voleb se zúčastnili jen čtyři ze sedmi původních kandidátů, a to: Daur Ačugba, Roland Gamgia, Jekatěrina Glazkova a Talich Chvatiš. Tito byli dodatečně doplněni jedním kandidátem navíc: podnikatelem Beslanem Ešbou. Ešba opakované volby vyhrál se ziskem 1932 hlasů (56,61 %). Volební účast dosáhla 44,94 % což bylo výrazně víc než v prvním kole.\nPo původním sečtení hlasů byl prohlášen za vítěze Aida Ašuba s 50,44 % hlasů, ale po stížnostech protikandidátů byly hlasy přepočítány. Při přepočítání se našlo 46 nových neplatných hlasů, což způsobilo, že Aida Ašuba nezískal nadpoloviční většinu. Aida Ašuba se proti přepočítání odvolal, protože při něm nebyli jeho zástupci. Spor se dostal až k Nejvyššímu soudu, který v celém průběhu voleb v tomto obvodu našel spoustu nesrovnalostí a nařídil jejich opakování. Opakování se zúčastnili všichni původní kandidáti a po dvou kolech, přičemž v prvním dosáhla volební účast až 71,8 %, zvítězil těsným poměrem Valerij Kvarčia.\n\nVětšina mezinárodních organizací a států volby prohlásily za neplatné. Na druhou stranu všichni mezinárodní pozorovatelé prohlásili, že volby proběhly v souladu s mezinárodními demokratickými normami. Reakce vybraných států:\n"}
{"id": "921358", "url": "https://cs.wikipedia.org/wiki?curid=921358", "title": "Bittman", "text": "Bittman\n\nBittmann, Bittman:\n"}
{"id": "921360", "url": "https://cs.wikipedia.org/wiki?curid=921360", "title": "Sky", "text": "Sky\n\nSky může být:\n\n"}
{"id": "921361", "url": "https://cs.wikipedia.org/wiki?curid=921361", "title": "Život s Helenou", "text": "Život s Helenou\n\nŽivot s Helenou, anglicky: \"Raising Helen\", je americká romantická komedie režiséra Garryho Marshalla z roku 2004 s Kate Hudsonovou v hlavní roli.\n\nSnímek vypráví příběh slečny Heleny Harrisové, která se staré o tři nezletilé děti své sestry (své dvě neteře a jednoho synovce), které náhle osiřely poté, co se oba jejich rodiče zabili při autonehodě. Helena musí, za pomoci své starší sestry Jenny, kvůli těmto osiřelým dětem radikálně změnit svůj dosavadní životní styl, změnit své lukrativní a perspektivní zaměstnání v modelingové agentuře, změnit bydliště i najít dětem i novou školu v Queensu. Tu najde při místním luteránském kostele, kde se seznámi s ředitelem školy, sympatickým pastorem Danem Parkerem, který je schopen a ochoten jí s dětmi pomoci. S danem se nakonec velmi sblíží natolik, že jejich vztah přeroste v lásku.\n\n\nFilm vydělal 37,4 milionů dolarů v Severní Americe a 12,2 milionů dolarů v ostatních oblastech, celkově tak vydělal 49,7 milionů dolarů po celém světě. Rozpočet filmu činil 50 milionů dolarů.\n"}
{"id": "921372", "url": "https://cs.wikipedia.org/wiki?curid=921372", "title": "Lac-Mégantic", "text": "Lac-Mégantic\n\nLac-Mégantic je město v administrativním regionu Estrie v provincii Québec v Kanadě. V roce 2011 zde žilo 5 932 obyvatel. S celkovou rozlohou 25,2 km² byla hustota zalidnění 272,5 obyvatel na km².\n\nV červenci 2013 zde uprostřed města vykolejil a explodoval vlak převážející ropu.\n"}
{"id": "921377", "url": "https://cs.wikipedia.org/wiki?curid=921377", "title": "Oklahomská trilogie", "text": "Oklahomská trilogie\n\nOklahomská trilogie (1972-1980) je souhrnný název pro volnou trilogii dobrodružných románů českého spisovatele Mirko Paška odehrávajících se v USA koncem 19. století v období osidlování jihozápadu země a vytlačování Indiánů z tohoto území, přičemž autor tento námět zbavil tradiční romantiky příznačné pro westerny.\n\nTrilogie se skládá z těchto románů:\n\nNa pozadí tragické historie indiánského kmene Komančů, vypuzovaného ze své původní vlasti přívalem kolonistů, kteří doufají, že v Oklahomě najdou nový domov a dobrou půdu pro svá pole, nám autor vypráví příběh Komanče Quanaha (Velkého medvěda), syna indiánského otce Peta Nokona (Zlomeného šípa) a bílé matky Cynthie Parkerové. \n\nQuanah (narozen kolem roku 1845) je skutečná historická postava, v románu jsou ale jeho osudy (zvláště pak jeho smrt) dosti změněny. Jeho matka je ve věku devíti let unesena Komanči, je přijata do kmene a žije v něm dvacet čtyři let. Roku 1860 je ve věku třiceti čtyř let „zachráněna“ i s Quanahem trestnou výpravou proti jejímu muži organizovanou Texas Rangers. Je nucena žít v městečku Kingfisher mezi bělochy. Syna již nikdy neviděla.. Ztráta indiánské rodiny jí psychicky zlomí, několikrát se marně pokusí prchnout, pak odmítá jíst a je zbavena svéprávnosti. \n\nQuanah je odvezen od své matky, dostane jméno Richard Parker a je vychováván jako běloch a ponechán v domnění, že jeho matka je mrtva.. Když se dozví pravdu, rozhodne se, že bezpráví, kterého se běloši dopustili na jeho matce, pomstí. Zmrská jejího poručníka a věznitele maršála (nadřízeného šerifů) Abrahama Wilcoxe a vrátí se ke svému kmeni. Když Cynthie Parkerová zemře (v románu to bylo roku 1893), prohlásí, že maršála zabije. Toho využije jeho bratr Sam, kvůli majetku ej zastřelí a svede vraždu na Quanaha, který se v té době přišel podívat na matčin hrob. Nastane štvanice, při které je Quanah zajat v kukuřičném poli kramářem Frankem Bastillonem. Ve vězení pak na následky svých zranění zemře.\n\nVe skutečnosti Cynthie Parekorová zemřela roku 1870 a Quanah až roku 1911 jako náčelník Komančů v rezervaci a jako vážený a bohatý rančer.\n\nRomán volně navazuje na \"Muže pro Oklahomu\" tím, že v něm vystupuji některé postavy z tohoto románu (například Sam Wilcox, který po zavraždění svého bratra převzal kromě jeho majetku i jeho funkci maršála, nebo bývalý kramář Frank Bastillon). Seznamujeme se také s Marií Sudíkovou, dcerou chudého českého krejčího Sudíka, který se domníval, že se mu bude v Americe dařit lépe. Marii miluje kovboj Walt Cook, ona je však zamilována do Franka Bastilliona.\n\nSamotný román je příběhem tzv. velkého runu (velkého běhu), historické události, jež se udála v Oklahomě roku 1893. Americká vláda donutila Čerokéze opustit jejich zemi (proto název \"Ztracená prérie\") a nabídla každému, kdo měl zájem, šanci získat vlastní půdu o rozloze sto šedesát akrů. Výstřel z děla měl oznámit, že osadníci mohou překročit hranice a urvat si z bývalé indiánské země kus půdy, který se jim bude líbit. Vyžadovalo to ovšem odvahu porvat se s divokou přírodou a později i se závistivými sousedy\n\nZávod začal v pravé poledne 16. září roku 1893 a zúčastnilo se ho více než sto tisíc lidí včetně Sama Wilcoxe, Franka Bastillona a Oldřicha Sudíka. První dva jmenovaní dokonce propašovali do cílové oblasti své lidi (tzv. soonery), aby jim pomáhali při získání náskoku před ostatními. Při záboru claimů dochází ke sporům a vládne bezpráví, kdy bohatí mají přednost před chudými). Tak Sam Wilcox protiprávně zabere claim Walta Cooka a postaví si na něm dům. Pak však přijde o celý majetek, když jeho agent v San Francisku prodá všechny jeho nemovitosti a s penězi uteče. Frank Bastillon, který chce Samův claim získat, střelí Cooka do zad šípem, aby nedošlo k soudu, který by mohl Sama o claim připravit, a nechá za tento zločin zlynčovat nevinného. Cook naštěstí vražedný pokus přežije. \n\nPak Frank získá aukcí zbylý Samův majetek, protože mu Sam není schopen zaplatit, a stane se tak nejbohatším mužem v kraji. V Kansas City se seznámí s nadějnou zpěvačkou Laurou. Té se zalíbí Sudíkův pozemek, na kterém by byla ochotna s Frankem žít. Sudík mu jej odmítne prodat a Marie se dovtípí, že Frank je vrah. Když Sudíkův dům záhadně vyhoří, prodá Sudík svůj pozemek místnímu pastorovi a odjede s dcerou z kraje.\n\nFrank od pastora pozemek získá tím, že kromě kupní ceny zaplatí místnímu kostelu zvon. Ožení se s Laurou a zakrátko o ní zjistí, že jde o bývalou lehkou ženu. Brzy pak je zastřelen bývalým Samovým služebníkem Bonapartem. Laura se pak vdá za bohatého Johna Dolittlea, který rovněž získal svůj majetek díky velkému běhu.\n\nZávěrečný díl tzv. \"Oklahomské trilogie\" líčí další osudy dcery chudého českého krejčího Sudíka Marie. Oldřich Sudík se do Ameriky přestěhoval ze Šumavy, stále vzpomíná na rodné lesy a v prérii je nešťastný. Marie zase sní o životě ve městě, kde by mohla chodit tancovat, bydlet v pěkném domě a poznat nějakého hezkého mladého muže. Jejím nejvěrnějším přítelem je kovboj Walt Cook, který je do ní zoufale zamilovaný, ale Marii se nelíbí, ve skutečnosti stále vzpomíná na Franka Bastilliona.\n\nŽivot v divočině od Marie vyžaduje tvrdost, odvahu a pevné nervy. Mezi obyvateli prérijního městečka Wagoner najde pouze jedinou upřímnou kamarádku, zato mnoho nepřátel. Musí se proto naučit spoléhat sama na sebe. Brzy se v kraji objeví hledači nafty petrolejového magnáta Rockefellera, o kterých Sudík soudí, že přinášejí jen zkázu. Chtějí vrty prozkoumat jeho pozemek, Sudík to odmítá, ale Marie je pro, protože případný nález nafty by jí přinesl splnění jejích snů.. Walt jim však doporučí, ať petrolejáři zaplatí za pozemek předem. Marii to rozčílí a Walta vyžene. Teprve pak zjistí, že ho má vlastně ráda.\n\nPetrolejáři vytvoří v sousedství Sudíkova pozemku vrt, ze kterého však místo nafty vytryskne solný pramen, který Sudíkův pozemek poničí. To Sudíka rozruší natolik, že se rozhodne vyhodit vrt dynamitem a přitom zahyne. Marie zůstane sama, ale je plná naděje, že se Walt vrátí. \n\n"}
{"id": "921383", "url": "https://cs.wikipedia.org/wiki?curid=921383", "title": "Tove Ditlevsenová", "text": "Tove Ditlevsenová\n\nTove Irma Margit Ditlevsenová (14. prosince 1917 Kodaň – 7. března 1976) byla dánská spisovatelka a poetka.\n\nNarodila se v Kodani a vyrůstala ve Vesterbro, chudé dělnické kodaňské čtvrti. Její zážitky z dětství byly později hlavním východiskem její tvorby. Spisovatelka se během svého života vdala a rozvedla celkem čtyřikrát. O svém problémovém životě, několika manželstvích a drogové závislosti se během svého života otevřeně vyjadřovala v rozhovorech.\n\nV roce 1976 spáchala sebevraždu užitím nadměrného množství léků pro spaní.\n\nJejím literárním debutem byla básnická sbírka \"Pigesind\" (1937, \"Dívčí duše\"), na kterou téměř o dvacet let později navázala další sbírkou \"Kvindesind\" (1955, \"Ženské duše\").\n\nV roce 1953 získala dánské ocenění Tagea Brandt Rejselegat. Její báseň \"„Blinkende Lygter“\" (ze stejnojmenné knihy) odzněla ve filmu \"Blikající světla (Flickering Lights)\", režiséra Anderse Thomase Jensena.\n\nNapsala celkem 29 knih. Její tvorba zahrňuje povídky, novely, básně, paměti a také eseje. Ve svých realisticko-psychologických prózách se věnovala zejména těžkému osudu žen a dětí ve velkoměstském prostředí nebo problematice ženských práv.\n\nJejí patrně nejznámější dílo, novela \"Ulice dětství („Barndommens gade“)\" byla roce 1986 zfilmována. Dánská zpěvačka Anne Linnetová také nazpívala a vydala album s jejími básněmi. Hudba z tohoto alba byla v roce 1986 použita v spomínaném filmu. V roce 1999, 23 let po její smrti, hlasovali čtenáři dánského listu \"Politiken\" v anketě o \"„Největší dánskou knihu století“\". Kniha \"Ulice dětství\" se v hlasování umístila na 21. příčce, tato kniha vyšla v roce 1980 v slovenském překladu v nakladatelství Smena.\n"}
{"id": "921385", "url": "https://cs.wikipedia.org/wiki?curid=921385", "title": "Communauté d'agglomération", "text": "Communauté d'agglomération\n\nCommunauté d'agglomération ( ) je ve Francii označení pro svaz obcí, který musí mít minimálně 50 000 obyvatel a alespoň jedna z obcí minimálně 15 000 obyvatel nebo být sídlem prefektury. Jedná se o mezistupeň mezi communauté de communes a communauté urbaine. K 1. lednu 2013 existovalo ve Francii 213 communautés d'agglomération zahrnujících 4418 obcí s 25,5 milióny obyvatel.\n\nVznik communauté d'agglomération umožnil zákon z roku 1999 upravující spolupráci mezi obcemi. \n\nObce spolu s prefektem departementu mohou vytvořit communauté d'agglomération při splnění tří podmínek:\n\nZákon upřesňuje skutečnosti, kdy může mýt jedna z podmínek nesplněna (např. pokud dojde k transformaci z jiného společenství, které existovalo již před vydáním zákona. Např. \"communauté d'agglomération du Pays de Flers\" nesplňuje první podmínku, neboť má jen necelých 30 000 obyvatel nebo \"Rennes Métropole\" obsahuje enklávu obec Le Verger.\n\nCommunauté d'agglomération je řízena radou společenství (\"conseil communautaire\" nebo \"conseil de communauté\"), kterou tvoří městští radní z členských obcí.\n\nOd komunálních voleb v roce 2014 budou zástupci z obcí nad 3500 obyvatel do rady společenství voleni přímo v rámci obecních voleb. Zástupci menších obcí budou i nadále vybíráni a voleni členy obecních zastupitelstev. Tuto změnu přinesl zákon o reformě územních společenství z roku 2010.\n\nPravomoci, které mohou obce přenést na communauté d'agglomération, vymezuje zákon:\n\nSpolečenství musejí rovněž vykonávat alespoň tři z následujících šesti kompetencí:\n\nVe spolupráci s departementem mohou vykonávat též administrativu v sociální pomoci.\n\n\n"}
{"id": "921392", "url": "https://cs.wikipedia.org/wiki?curid=921392", "title": "Diagnostické proužky pro analýzu moči", "text": "Diagnostické proužky pro analýzu moči\n\nDiagnostické proužky pro analýzu moči jsou testovací proužky, které slouží pro rychlou semikvantitativní analýzu moči. Umožňují snadno testovat klinicky významné analyty v moči a vyvodit určité závěry o přítomnosti různých onemocnění. \n\nPrvní proužky na testování moči, určené pouze pro detekci glukózy, vyvinul v roce 1850 francouzský chemik Maumené Jules (1818-1898). Teprve roku 1950 začaly být komerčně dostupné diagnostické proužky pro analýzu moči, umožňující testovat několik parametrů. \n\nTestovací proužky jsou k dispozici v různých verzích. Jednodušší verze umožňují testovat pouze jeden klinicky významný analyt, např. glukózu, popř. dva analyty (např. proužky pro diabetiky DiaPhan). Složitější provedení dovoluje testovat až jedenáct klinicky významných analytů. Jsou to:\n\nPro test postačuje pouze malé množství moči. Je to rychlá a levná metoda analýzy, ale slouží pouze pro orientaci. \n\nPřítomnost červených krvinek, hemoglobinu nebo krve v moči znamená hematurii, detekční limit je 1,5 mg/l. Pro glukózu je dolní detekční limit 100 mg/dl. Pozitivní výsledek může indikovat diabetes mellitus nebo de Toni-Debré-Fanconi syndrom. Ketolátky jsou známkou ketoacidózy, spodní detekční limit je 50 mg/l. Co se týče proteinů, lze detekovat jen albumin, a to pouze při úrovni vyšší než 300 mg/l. Mikroalbuminurie standardním testovacím proužkem není detekována. Vysoká hladina albuminu je známkou poškození ledvinových glomerulů. Dusitany se zjistí, pokud jejich množství bude minimálně 0,6 mg/l. \n\nPro testování má být použita čerstvá, nejlépe ranní moč, která musí být promíchána. Proužek je třeba ponořit do moči na 2 až 3 s tak, aby všechny zóny byly smočeny. Přebytečná moč se odstraní otřením hrany proužku o kraj nádoby a osušením hrany do buničité vaty. Testovací zóny (čtverečky) se neotírají. Potom je třeba vyčkat než uplyne předepsaná doba, uvedená v návodu k proužkům. \nKoncentraci příslušných složek lze odhadnout porovnáváním s referenční barevnou stupnicí na obalu tuby. Na obr. 2 je vidět výsledek testu pH moči. Z obrázku je patrno, že barva příslušného čtverečku na testovacím proužku je zelená, což přibližně odpovídá hodnotě pH 8 na referenční stupnici. V daném případě jde tedy o zásaditou moč. Na obr. 3 je vidět výsledek testu bílkovin v moči. Barva čtverečku na testovacím proužku není žlutá, což by naznačovalo negativní výsledek, ale žlutozelená, což odpovídá zvýšené hodnotě bílkovin v moči. \n\nTestovací proužky jsou určeny pro zkoumání lidské moči. Při vyšetřování vzorků moči zvířat mají omezené použití. Spolehlivě lze detekovat jen pH, glukózu, ketony, bílkoviny, bilirubin a erytrocyty/hemoglobin. \n"}
{"id": "921394", "url": "https://cs.wikipedia.org/wiki?curid=921394", "title": "Erica pyramidalis", "text": "Erica pyramidalis\n\nErica pyramidalis je vyhynulý druh vřesovce \"(Erica)\". Byl endemitem Kapského Města v Jižní Africe. Druh vyhynul na počátku 20. století, kvůli necitlivému rozšiřování města, což mělo současně za následek zničení okolitých biotopů.\n"}
{"id": "921395", "url": "https://cs.wikipedia.org/wiki?curid=921395", "title": "Římskokatolická farnost Horní Dunajovice", "text": "Římskokatolická farnost Horní Dunajovice\n\nŘímskokatolická farnost Horní Dunajovice je územní společenství římských katolíků s farním kostelem Nejsvětější Trojice v obci Horní Dunajovice v děkanátu Moravský Krumlov.\nObě části obce – Horní Dunajovice i Domčice – náležely až do roku 1767 do farnosti v Žeroticích. Poté byla vytvořena samostatná farnost. Farní kostel Nejsvětější Trojice v Horních Dunajovicích byl postaven v roce 1540. Má šikmou věž, proto se obci říká \"jihomoravská Pisa\".\n\nOd 1. října 1975 do července 2014 byl administrátorem excurrendo Václav Kamenický z Mikulovic u Znojma.Od srpna 2014 byl ustanoven novým administrátorem excurrendo R. D. Mgr. František Alexa z Žerotic. Toho od srpna 2015 vystřídal jako administrátor excurrendo R. D. Mgr. Pavel Klouček. S platností od 1. května 2018 byl administrátorem excurrendo jmenován znovu R. D. Mgr. František Alexa z Žerotic.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. říjen. Adorační den připadá na 15. března.\n\nVe farnosti se pravidelně koná tříkrálová sbírka. V roce 2014 se při ní vybralo 17 817 korun. O rok později vybraná částka činila 15 141 korun, v roce 2016 pak 16 426 korun,\n\n"}
{"id": "921403", "url": "https://cs.wikipedia.org/wiki?curid=921403", "title": "Římskokatolická farnost Horní Kounice", "text": "Římskokatolická farnost Horní Kounice\n\nŘímskokatolická farnost Horní Kounice je územní společenství římských katolíků s farním kostelem svatého Michaela archanděla v obci Horní Kounice. Do farnosti spadají také obce Čermákovice a Medlice.\n\nHornokounická farnost je velice stará, její počátky souvisí se založením komendy řádu Johanitů v obci kolem roku 1150. Johanité zde vystavěli kostel a měli zde i špitál. Komenda zanikla pravděpodobně v husitských válkách. Na začátku 17. století byla duchovní správa protestantská, po třicetileté válce byla obnovena katolická duchovní správa – od roku 1649 začínají matriky při zdejší faře. V průběhu staletí byl farní kostel několikrát rozšířen přístavbou. V Čermákovicích se nachází kaple svatého Jakuba z roku 1896, v Medlicích kaple svatých Cyrila a Metoděje postavená v roce 1901.\nNejdéle v historii hornokounické farnosti – 46 let – sloužil kněz P. Antonín Němčanský (1962 až 2008), rodák z Hodějic, který v Horních Kounicích oslavil v roce 2007 jubileum 65 let kněžské služby. Zemřel na Moravci 10. listopadu 2010 ve věku 92 let, pohřben byl v Horních Kounicích. Od 1. srpna 2008 do srpna 2013 byl administrátorem excurrendo R. D. Mgr. Jaromír Gargoš z Běhařovic. Od září 2013 do července 2014 byl administrátorem excurrendo R. D. ICLic Slavoj Alexa.Od 1. srpna 2014 byl administrátorem excurrendo ustanoven R. D. Mgr. Pavel Krč.\n\nDnem vzájemných modliteb farností za bohoslovce a bohoslovců za farnosti brněnské diecéze je 2. prosinec. Adorační den připadá na 28. února.\n\nDne 6. června 2009 bylo ve farnosti biřmování. Dvanáct věřících biřmoval brněnský biskup Vojtěch Cikrle. V roce 2010 probíhaly velké opravy farního kostela (byly prováděny výkopy kolem vnějších zdí kvůli odvlhčení, uvnitř kostela byla provedena sanace zdí, kostel dostal novou elektroinstalaci, ozvučení a topení v lavicích). Zároveň byly restaurovány nejvíce poškozené stropní fresky.\nV roce 2011 byly opraveny varhany a restaurována freska Panny Marie s Ježíškem, pocházející od malíře Winterhaltera z roku 1795. V roce 2012 byly v kostele dokončeny opravy stropních maleb andělů. \n\nVe farnosti se pravidelně koná tříkrálová sbírka. V roce 2016 se při ní vybralo v Horních Kounicích 7 662 korun, v Čermákovicích 4 870 korun a v Medlicích 4 765 korun.\n\n"}
{"id": "921404", "url": "https://cs.wikipedia.org/wiki?curid=921404", "title": "Tamyš", "text": "Tamyš\n\nTamyš (Abcházsky : Тамшь) je vesnice v Abcházii v Okresu Očamčyra. Nachází se západně od okresního města Očamčyra. Vesnice leží na pobřeží Černého moře a protéká skrz ni řekaToumyš. Ve vesnici žije 549 obyvatel, z nichž 88 % jsou Abcházci. V rámci Abcházie má status Obecního centra.\n\nNa severu obec hraničí s obcí Kutol, na východě s obcemi Labroj a Aradu, z jihu je omýván Černým mořem a na západě s obcí Kyndyg.\nVe vesnici žilo v roce 2011 549 obyvatel, z nichž 88,5 % jsou Abcházci, 4,0 % Gruzínci, 3,6 % Rusové a 1,1 % Arméni. První dochované sčítání lidu zde proběhlo v roce 1886, ve kterém zde žilo 892 obyvatel a téměř všichni byli Abcházci. V roce 1926 zde žilo už 1 470 obyvatel z nichž 62,0 % byli Abcházci, 27,8 % byli Gruzínci a 7,8 % byli Arméni.V roce 1959 zde žilo 1 762 obyvatel a v roce 1989 zde žilo 1 826 obyvatel. většina jich odešla během války v letech 1992 - 1993.\nTamyš se historicky dělí na pět částí:\n"}
{"id": "921406", "url": "https://cs.wikipedia.org/wiki?curid=921406", "title": "Fairchild AC-119", "text": "Fairchild AC-119\n\nFairchild AC-119G Shadow a AC-119K Stinger byly dvoumotorové pístovými motory poháněné letouny palebné podpory (anglicky: \"Gunship\") vyvinuté Spojenými státy během války ve Vietnamu. Letouny nahradily stroje Douglas AC-47 Spooky a působily společně s prvními verzemi letounů palebné podpory AC-130 Spectre. \n\nDo konce roku 1967 se myšlenka letounu palebné podpory s pevnými křídly, který poskytoval mohutnou palbu z boku letounu hlavně proti plošným cílům, natolik osvědčila, že letectvo Spojených států amerických (dále jen USAF) mělo co dělat, aby udrželo krok s rostoucí poptávkou po těchto letounech na bojištích v jihovýchodní Asii. Nový letoun palebné podpory s označením AC-130, který byl vytvořen v rámci projektu Gunship II byl sice velice účinný, ale pro jeho omezené počty byly nasazovány hlavně při útocích na Ho Či Minovu stezku. Navíc letouny C-130, z kterých byly tyto letouny odvozeny, hrály životně důležitou roli při leteckém zásobování ve válce ve Vietnamu. Nebylo jich tedy nazbyt. USAF zoufale potřebovalo nový letoun palebné podpory, který by nahradil zranitelné a motorově poddimenzované letouny AC-47 Spooky při poskytování blízké letecké podpory pozemním jednotkám a také jako doplněk letounů AC-130 při jejich útocích na Ho Či Minovu stezku.\n\nJasná volba padla na letoun Fairchild C-119 Flying Boxcar, který byl právě nahrazen ve službě v první linii letouny C-123 a C-130. Zásoba draků letounů a dalších součástí byla u rezervních jednotek USAF dostatečná. V únoru 1968 byl tedy zahájen projekt Gunship III, během kterého bylo 26 letounů C-119G přestavěno na letouny palebné podpory s označením AC-119G. Letouny dostaly původně jméno „Creep“, ale později byly známé pod svým volacím znakem „Shadow“. Hlavním účelem vytvoření těchto letounů bylo nahrazení letounů AC-47 při poskytování blízké letecké podpory. \nSpolečnost Fairchild-Hiller, která byla pověřena přestavbou všech letounů, nato přestavěla dalších 26 letounů C-119G na verzi AC-119K, která měla jako „lovec náklaďáků“ působit hlavně nad Ho Či Minovou stezkou. Tyto letouny dostaly jméno „Stinger“ kvůli dvojici kanónů M61 Vulcan ráže 20 mm, které byly přidány k obvyklé čtveřici „minigunů“ GAU-2/A. Letouny AC-119K mohou být na první pohled odlišeny od předchozího typu podle dvojice pomocných proudových motorů General Electric J85 v závěsech pod křídly. Všechny přestavby letounů byly provedeny v továrně společnosti Fairchild-Hiller v St. Augustine na Floridě.\n\nProjekt Gunship III byl zahájen až po prvních úspěšných verzích letounu AC-130, což znamenalo, že letoun byl ve všech ohledech podstatně lepší než letouny Douglas AC-47 Spooky. Letouny nesly radarové vybavení i přístroje pro elektronické rušení. Nesly i xenonové světlomety, přístroje pro noční vidění i zařízení pro vypouštění světlic. \n\nLetouny AC-119K, určené pro útoky na vozidla na Ho Či Minově stezce, měly ještě lepší vybavení. Součástí přestavby byl i dopplerovský navigační radar AN/APN-147, infračervená věžička (\"FLIR\") AN/AAD-4, sledovací radar s bočním vyzařováním AN/APQ-133 a vyhledávací radar AN/APQ-136. \n\nVýzbroj obou typů letounu byla jednodušší než u letounu AC-130. Letouny AC-119G nesly čtveřici rychlopalných rotačních kulometů (\"minigunů\") GAU-2A/A střílejících z boku letounu. Letouny AC-119K navíc potřebovaly větší palebnou sílu k ničení vozidel, a proto byly miniguny doplněny dvojicí kanónů M61 Vulcan ráže 20 mm, které rovněž střílely z boku letounu.\n\nLetouny se od listopadu 1968 připojily k 14. křídlu zvláštních operací (\"14th Special Operations Wing\") na základně Nha Trang. Letouny AC-119G byly přiděleny k 71. peruti zvláštních operací, která byla zformována z bývalé 71. přepravní perutě (\"71st Troop Carrier Squadron\") leteckých rezerv USAF. V roce 1969 byly letouny předány nově zformované 17. peruti zvláštních operací (\"17th Special Operations Squadron\").\nLetouny AC-119K byly přiděleny k 18. peruti zvláštních operací (\"18th Special Operations Squadron\"). Po přidání těchto dvou typů, mělo 14. křídlo zvláštních operací v roce 1968 ve Vietnamu 8 různých typů letounů, které působily z deseti základen. 14. křídlo zvláštních operací bylo rozpuštěno v roce 1971. Omezený počet letounů byl poté i nadále provozován v Hurlburt Field na Floridě, a to nejméně do podzimu 1972, ale krátce poté byly letouny AC-119 vyřazeny ze služby u USAF. Letouny AC-119G a 119K poté pokračovaly ve službě ve velmi malém počtu u letectva vietnamské republiky (VNAF) až do sjednocení země v roce 1975. Během války ve Vietnamu bylo z nejrůznějších příčin ztraceno jen 5 letounů AC-119.\n\n\nAC-119G\nAC-119K\n\n\"Technické údaje pocházejí ze stránek „Národního muzea USAF“\".\n\n\n\n\n Spojené státy americké\n Vietnamská republika\n\n\n"}
{"id": "921416", "url": "https://cs.wikipedia.org/wiki?curid=921416", "title": "Carentoir", "text": "Carentoir\n\nCarentoir (bretonsky \"Karantoer\") je francouzská obec v departementu Morbihan v regionu Bretaň.\n\nNázev obce Carentoir pochází pravděpodobně od galského označení \"Carantoduron\", které znamenalo pevnost velitele jménem Carantos. Lidové vysvětlení z bretonského \"Ker en toer\", tj. vesnice pokrývačů.\n\nPodle legenda|legendy založil vesnici normanský mnich sv. Markulf neboli Marcoult (490-558). Misionář se zvečera objevil u hradu Ballue a požádal o nocleh, ale ani hradní pán ani nikdo z vesnice ho nepřijal. Mnich proto prohlásil, že hrad i vesnice upadnou v zapomnění. Pokračoval dál až k osamělému domu v polích, kde ho rodina přijala. Ráno světec prohlásil, že na tomto místě vznikne významná vesnice.\n\nRaně středověký kostel zde vznikl již na počátku 9. století a mezi 11. a 12. stoletím byl přestavěn. Kostel byl vyrabován během náboženských válek v 16. století.\n\nVe 12. století se vesnice dostala do majetku řádu templářů. Ti postavili nedaleko templářskou komendu, která je nejstarší v Morbihanu. První písemná zmínka pochází z roku 1182.\n\n\"Počet obyvatel\"\n\n"}
{"id": "921418", "url": "https://cs.wikipedia.org/wiki?curid=921418", "title": "Adalbert I.", "text": "Adalbert I.\n\nAdalbert I. (9. století - po 28. únoru 929) byl od roku 890 do své smrti markrabě ivrejský, druhý z Burgundsko-Ivrejské dynastie, jeho otec byl Anscar I.\n\nBouřil se proti králi Provence Ludvíkovi Slepému, který napadl Itálii v roce 900, ale po Ludvíkově císařské korunovaci v roce 901 se přiklonil na jeho stranu. V roce 902 se, ale přiklonil k Berengarovi I. a krátce nato, nejpozději do roku 903, se oženil s jeho dcerou Giselou z Friuli, což možná byla cena jeho oddanosti. S Giselou měl dvě děti, Berengara, který byl jeho následníkem a Bertu, která se stala abatyší Modeny. Mezi roky 913 a 915 Gisela zemřela a tak se oženil s Ermengardou z Toskánska (901 - 29. února 931/2), dcerou markraběte Adalberta II. Toskánského. Z tohoto manželství měl druhého syna Anscara, pozdějšího vévodu ze Spoleta. V letech 916–17 byly jeho primárním zájmem Saracénské nájezdy. V letech 920–21 se připojil k šlechticům, burgundského původu, kteří podpořili kandidaturu krále Rudolfa II. Burgundského na italský trůn. Spolu s Lambertem, arcibiskupem Milána a hrabětem Gilbertem z Bergama shromáždil vojska v horách u Brescia s úmyslem napadnout Veronu a zajmout Berengara. Když byl tento plán vyzrazen, poslal maďarské žoldáky, aby oklamali spiklence a sami zaútočili zezadu. Uprostřed bitvy si Adalbert vyměnil oděv s jedním z jeho vojáků, aby unikl. Koncem roku 921 vstoupil král Rudolf II. Burgundský do Itálie, kde byl s pomocí svého příbuzného Huga I. uznán za krále.\n\nO působení Adalberta v tomto období se nedochovalo mnoho informací. Zřejmě nehrál žádnou roli v Rudolfově korunovaci a Hugově aklamaci. V tomto období byl pravděpodobně vážně nemocný, protože Liutprand z Cremony v letech 924-925 napsal, že se domníval, že je již mrtvý. Poslední záznam o něm pochází pravděpodobně z doby krátce před jeho smrtí, kdy poskytl dar kostelu svatého Andrewa v Turíně 28. února 929.\n\n"}
{"id": "921419", "url": "https://cs.wikipedia.org/wiki?curid=921419", "title": "Šaty", "text": "Šaty\n\nŠaty, šatičky – jednodílný kus dámského svrchního oblečení, zakrývající trup a nohy, někdy s různě dlouhými rukávy zakrývajícími ruce, jindy jen na ramínkách, anebo i úplně bez nich.\n\nHistoricky byly šaty oděvem i pánským. Šaty byly vyvinuty z původních raně středověkých plášťů a pelerýn, změnou jejich střihu a použitých tkanin. Za dobu vzniku je obecně považována polovina 15. století, přizpůsobením dřívějšího oblečení \"cotardie\" (v pánském i dámském provedení) lépe lidské postavě.\n\nDámské \"Cotardie\" mělo vysoký živůtek, rozšiřující se do půli boků a přecházelo do sukně. Živůtek měl vpředu zdola hluboký výkroj, shora končil límcem. Takový střih šatů opticky zaštíhloval.\n\n\n"}
{"id": "921423", "url": "https://cs.wikipedia.org/wiki?curid=921423", "title": "Hydrospeed", "text": "Hydrospeed\n\nHydrospeed je nový boardový sport, při němž se ke sjíždění řek používá speciální plastový plovák či „prkno“, na němž vodák leží. Dotyčný je přitom v přímém kontaktu s vodou a vlnami. Plovák se řídí náklonem a ploutvemi na vodákových nohou, jež slouží i k jeho pohánění.\n\nTento sport, který se v Evropě nazývá převážně hydrospeed, je v anglicky mluvících zemích nazýván riverboarding či, především na Novém Zélandu, \nwhite-water sledging. Záleží to na typu použitého plováku.\n\nRiverboarding se údajně zrodil koncem 70. let minulého století ve Francii. Skupina tamějších rafťáků naplnila jutové poštovní pytle záchrannými vestami a pustila se na nich do peřejí. Záhy se objevily individualizované verze plováků z umělé hmoty. V druhé polovině 80. let došlo v Kalifornii ke zvětšení a zesílení plováku a k jeho opatření úchyty. \n\nV Evropě byl z bezpečnostních důvodů (předcházení zraněním způsobeným při kolizích) a kvůli redukci hmotnosti vyvinut plovák z tvrdé pěny a plastu, takzvaný hydrospeed.\n\nPopularita tohoto sportu stále roste a s tím kráčí ruku v ruce i vývoj nových plováků. \n\nVyužití hydrospeedu je poměrně široké, od rekreačního přes komerční až po záchranu v rychle tekoucích řekách.\n\n\n"}
{"id": "921427", "url": "https://cs.wikipedia.org/wiki?curid=921427", "title": "NHL 2013/2014", "text": "NHL 2013/2014\n\nNHL 2013/2014 byla 96. sezónou severoamerické ligy NHL. Soutěž byla nově rozdělena do čtyř divizí místo dosavadních šesti, přičemž Detroit Red Wings a Columbus Blue Jackets byly po letech působení v Západní konferenci přeřazen do pro něj geograficky bližší Východní konference a Winnipeg Jets do Západní konference. Základní část začala 1. října a skončila 13. dubna 2014. Play off o Stanley Cup začalo 16. dubna a skončilo 13. června 2014. Kvůli olympijským hrám byla soutěž přerušena od 9. do 25. února 2014. Vítězství obhajuje tým Chicago Blackhawks.\n\nZde jsou uvedeni hráči, kteří měli nejvíce kanadských bodů po ukončení základní části.\n\nZde jsou uvedeni brankáři, kteří měli nejlepší průměr obdržených gólů na zápas po ukončení základní části, zatímco odehráli alespoň 1800 minut.\n\n"}
{"id": "921428", "url": "https://cs.wikipedia.org/wiki?curid=921428", "title": "Richard Bedford Bennett", "text": "Richard Bedford Bennett\n\nRichard Bedford Bennett (3. červenec 1870 – 26. červen 1947) byl kanadský politik. Byl jedenáctým premiérem Kanady, svůj úřad zastával v letech 1930–1935. Byl člen Liberálně-konzervativní strany Kanady, v jejímž čele stál v letech 1927–1938. V závěru svého života se přestěhoval do Anglie. Původní profesí byl právník a obchodník.\n\n"}
{"id": "921430", "url": "https://cs.wikipedia.org/wiki?curid=921430", "title": "Seznam kulturních památek v Horním Slavkově", "text": "Seznam kulturních památek v Horním Slavkově\n\n"}
{"id": "921431", "url": "https://cs.wikipedia.org/wiki?curid=921431", "title": "Frascati", "text": "Frascati\n\nFrascati je italské město v provincii Řím v oblasti Lazio.\n\nNachází se asi 20 kilometrů jihovýchodně od Říma poblíž pahorků Colli Albani a starověkého města Tusculum.\n\nJde o místo spojené s vědeckým výzkumem, nachází se zde několik mezinárodních vědeckých výzkumných pracovišť a laboratoří zejména z oblasti fyziky a výzkumu vesmíru. Jde také o významné umělecko-historické centrum. Město je proslulé svým bílým vínem Frascati DOC. Nachází se dvě muzea, katedrála svatého apoštola Petra.\n\nJde také o oblíbené římské rekreační a odpočinkové letovisko, ve kterém se nachází celá řada výstavních paláců, výletních zámečků a vil římské aristokracie, stavěli si je zde od 16. století papežové, kardinálové a římská šlechta.\n\nMísto je známo již od starořímských dob. V roce 1901 bylo město elektrifikováno, od roku 1906 sem z Říma vedla tramvajová linka, která sloužila až do roku 1954. V době 2. světové války bylo město těžce poničeno americkým bombardováním během osvobozování Itálie od nacistické okupace.\n\n\n"}
{"id": "921432", "url": "https://cs.wikipedia.org/wiki?curid=921432", "title": "Ramenát", "text": "Ramenát\n\nRamenát je nosník, obvykle zakřivený, k němuž se upevňuje bednění. Ramenáty jsou nejčastěji dřevěné, pouze při mnohočetném použití se vyrábějí z ocelových profilů. Dřevěné ramenáty se sbíjejí ze zakřivených dílů vyrobených z dostatečně širokých fošen, které umožní vyříznutí požadované křivky.\n\nDřevěné ramenáty s trvalým bedněním pobité rákosovou rohoží tvoří základ pro velké oblouky fabionů stropů barokních staveb.\n\nRamenáty pro výrobu bednění svislých stěn betonových konstrukcí jsou v současnosti nahrazovány prvky systémového bednění, které umožňují zakřivení překližky bednicího pláště.\nRamenátů pokrytých bedněním a doplněných stojkami se proto dnes nejčastěji užívá jako podpěrné konstrukce k vyzdívání zakřivených ploch zpravidla nadokenních oblouků nebo kleneb zejména při opravách a rekonstrukcích historických staveb.\n\nCoJeCo - heslo Ramenát\n"}
{"id": "921443", "url": "https://cs.wikipedia.org/wiki?curid=921443", "title": "Bislett Games", "text": "Bislett Games\n\nBislett Games je atletický mítink Diamantové ligy pořádaný ve norském Oslu.\n"}
{"id": "921444", "url": "https://cs.wikipedia.org/wiki?curid=921444", "title": "Sky plc", "text": "Sky plc\n\nSky plc je britská společnost nabízející satelitní vysílání, připojení k internetu a telefonii ve Spojeném království a v Irsku. Společnost vznikla v roce 1990 sloučením firem Sky Television a British Satellite Broadcasting. BSkyB je největším poskytovatelem placené televize ve Spojeném království a v Irsku s více než 10 miliony předplatitelů.\n\nBSkyB je zalistována na London Stock Exchange a patří do indexu FTSE 100. K 20. červenci 2012 dosahovala BSkyB tržní kapitalizace na London Stock Exchange zhruba 11.47 miliard £ 21st Century Fox Ruperta Murdocha vlastní ve firmě 39.14 procent akcií.\n\nBritish Sky Broadcasting vznikla 2. listopadu 1990 spojením společností Sky Television a British Satellite Broadcasting. Obě firmy se tehdy potýkaly se ztrátou a bojovaly o diváky. Po schválení transakce byl jmenován Sam Chisholm jako CEO. Společnost v té době prodělávala 10 milionů liber týdně. Bylo propuštěno až 1000 zaměstnanců, v dubnu bylo tehdejších 9 kanálů zredukovaných na 5. Kanál EuroSport byl zrušen a nahrazen kanálem Sky Sports. Byly přehodnoceny smlouvy s hollywoodskými studii a satelit British Satellite Broadcasting byl odprodán norské společnosti Telenor.\n\nNovému vedení společnosti se podařilo do září 1991 snížit ztráty na 1,5 milionu liber týdně a přilákat za první polovinu roku 1991 300 000 nových zákazníků. Již v březnu následujícího roku společnost vydělávala - až 100 000 liber týdně. Tížil ji ovšem dluh 1,28 miliard liber.\n\nNa podzim roku 1991 se začalo rozhodovat o přidělení práv na vysílání Premier League. Jejich tehdejší majitel, ITV, bojovala o jejich udržení (dokonce byla ochotna zdvojnásobit svou nabídku), ovšem práva nezískala. Získala je právě BSkyB společně s BBC. BBC vysílala pouze to nejlepší, zatím co diváci kanálu Sky Sports měli možnost sledovat veškeré zápasy živě. BSkyB měla od té doby na práva monopol a to až do sezony 2007–08. V květnu 2006 se totiž podařilo získat irskému kanálu Setanta Sports dvě šestiny práv pro sebe.\n\nNová služba Sky Multichannels založená na myšlence tehdejšího CEO Sama Chisholma a Ruperta Murdocha byla spuštěna 1. září 1993. Účelem bylo překlopení celé nabídky na zpoplatněnou. Služba obsahovala 4 původně volně vysílané kanály, několik nových kanálů a vlastní kanály BSkyB. Služba fungovala až do ukončení distribuce analogového vysílání. Díky jejímu spuštění měla BSkyB na konci června 1994 až 3 500 000 zákazníků. Ovšem ani této službě se nevyhla kritika - většina kanálů bylo kritizovaných za pouhé opakování již odvysílaných pořadů.\n\nV říjnu 1994 bylo rozhodnuto o zalistování na britskou a americkou burzu. Výdělek 900 000 000 liber dovolil snížit firmě její zadlužení o 50 %. Chisholm se stal jedním z nejlépe placených manažerů v mediální branži.\n\nV roce 1995;\n\nSam Chisholm v roce 1997 opouští po hádce s Rupertem Murdochem BSkyB.\n\n"}
{"id": "921445", "url": "https://cs.wikipedia.org/wiki?curid=921445", "title": "Aorun", "text": "Aorun\n\nAorun („podle mytologického božstva \"Ao Run\"“) byl asi metr dlouhý, lehce stavěný masožravý dinosaurus ze skupiny Coelurosauria. Tento teropod dosahoval hmotnosti kolem 2 kilogramů, přesné rozměry dospělých jedinců ale není možné podle dosud objevených fosilií určit. Žil v období počátku svrchní jury, asi před 161,2 milionu let. Jeho fosilie byly nalezeny na severozápadě Číny (autonomní oblast Sin-ťiang). Zkameněliny pochází ze sedimentů souvrství Šišugou a byly objeveny roku 2006.\n\n\"Aorun\" byl zřejmě menší a lehce stavěný predátor, který aktivně lovil drobné obratlovce (zejména ještěrky a savce). Žil ve stejném prostředí záplavové planiny jako například větší teropodi \"Limusaurus\", \"Guanlong\" a \"Haplocheirus\" nebo sauropodi \"Bellusaurus\" a \"Mamenchisaurus\".\n\n"}
{"id": "921446", "url": "https://cs.wikipedia.org/wiki?curid=921446", "title": "Arnstadt", "text": "Arnstadt\n\nArnstadt je město v německé spolkové zemi Durynsko, ležící na řece Geře. Je správním centrem zemského okresu Ilm-Kreises. Nachází se přibližně 20 km jižně od Erfurtu, hlavního města spolkové země. V roce 2011 zde žilo přes 23 tisíc obyvatel.\n\nPrvní písemné prameny hovoří o městu již v roce 708 a Arnstadt je tak nejstarší město v Durynsku a současně patří také k nejstarším městům celého Německa. Do 18. století bylo sídelním městem knížat z knížectví Schwarzburg-Sondershausen. Pobýval zde také Johann Sebastian Bach. Město má zachovalé historické centrum. Známé jsou také zdejší Durynské klobásy. Vzhledem k tomu, že se Arnstadt nachází na okraji Durynského lesa, bývá často označován jako \"brána do Durynského lesa\" ( \"\").\n\nMěsto leží v průmyslové oblasti Durynska. V dnešním moderním Arnstadtu je rozvinut sklářský průmysl. Vyrábí se zde také solární panely. Dalším rozvinutým odvětvím je dřevozpracující průmysl. V nedalekém okolí se těží mangan. Od roku 1977 je zde každoročně pořádán atletický halový Výškařský mítink v Arnstadtu. V roce 2006 zde padl halový světový rekord v ženské kategorii, jehož držitelkou je švédská výškařka Kajsa Bergqvistová.\n\n\n"}
{"id": "921450", "url": "https://cs.wikipedia.org/wiki?curid=921450", "title": "Tomečkova oskoruša", "text": "Tomečkova oskoruša\n\nTomečkova oskoruša je památný strom, který se nachází v soukromých sadech na severovýchodním svahu nad obcí Tvarožná Lhota.\n\n"}
{"id": "921451", "url": "https://cs.wikipedia.org/wiki?curid=921451", "title": "Flaming Youth", "text": "Flaming Youth\n\nFlaming Youth může být:\n\n"}
{"id": "921452", "url": "https://cs.wikipedia.org/wiki?curid=921452", "title": "Flaming Youth (hudební skupina)", "text": "Flaming Youth (hudební skupina)\n\nFlaming Youth byla britská rocková skupina existující v letech 1968−1970. Jejími členy byli Ronnie Caryl (baskytara, kytara, zpěv), Gordon Smith (baskytara, kytara, zpěv), Brian Chatton (klávesy, zpěv) a Phil Collins (bicí, zpěv). Vedle několika neúspěšných singlů skupina v říjnu 1969 vydala své jediné studiové album nazvané \"Ark 2\". Rozpadla se v roce 1970 a Collins se stal členem skupiny Genesis.\n\n"}
{"id": "921453", "url": "https://cs.wikipedia.org/wiki?curid=921453", "title": "Špirudova oskeruše", "text": "Špirudova oskeruše\n\nŠpirudova oskeruše je památný strom, který se nachází na louce asi 500 m jihovýchodně od obce Tvarožná Lhota.\n\n"}
{"id": "921454", "url": "https://cs.wikipedia.org/wiki?curid=921454", "title": "I Can't Dance", "text": "I Can't Dance\n\n„I Can't Dance“ je čtvrtá píseň ze čtrnáctého studiového alba britské skupiny Genesis. Nejprve vyšla jako součást alba v listopadu 1991 a znovu pak v prosinci téhož roku jako singl s písní „On the Shoreline“ na straně B. Její autory jsou všichni tři členové skupiny, Tony Banks, Phil Collins a Mike Rutherford; všichni ji rovněž spolu s Nickem Davisem produkovali. Singl se umístil na sedmém místě v žebříčku Billboard Hot 100.\n"}
{"id": "921457", "url": "https://cs.wikipedia.org/wiki?curid=921457", "title": "Invisible Touch (píseň)", "text": "Invisible Touch (píseň)\n\n„Invisible Touch“ je první píseň ze třináctého studiového alba britské skupiny Genesis nazvaného \"Invisible Touch\". Vyšla nejprve v květnu 1986 jako singl, na jehož B-straně byla druhá část skladby „Domino“ nazvaná „The Last Domino“. V červnu téhož roku pak vyšla jako součást alba. Autory písně jsou Tony Banks, Phil Collins a Mike Rutherford.\n\nSingl se umístil na prvním místě v žebříčku Billboard Hot 100.\n"}
{"id": "921460", "url": "https://cs.wikipedia.org/wiki?curid=921460", "title": "Chester Thompson", "text": "Chester Thompson\n\nChester Thompson (* 11. prosince 1948 Baltimore, Maryland, USA) je americký bubeník. V letech 1973−1974 byl členem koncertní sestavy Franka Zappy. V letech 1977−1996 a znovu pak 2006−2007 spolupracoval s britskou skupinou Genesis, kterou doprovázel při koncertech, kdy její stálý bubeník Phil Collins zpíval. Rovněž spolupracoval s dalšími hudebníky, mezi které patří Ahmad Jamal, Weather Report nebo George Duke.\n\n"}
{"id": "921461", "url": "https://cs.wikipedia.org/wiki?curid=921461", "title": "BBC America", "text": "BBC America\n\nBBC America je satelitní kanál britské veřejnoprávní televizeBBC, respektive její komerční divize BBC Worldwide. Vysílá od roku 1998. Je provozován jako joint venture mezi BBC Worldwide a americkou televizní společností AMC. Ta svůj podíl koupila v roce 2014 od Discovery Communications.\n\nKanál zahájil vysílání 29. března 1998, vysílající komedie, drama a lifestylové pořady z produkce BBC, ale i ITV nebo Channel 4. V prvních letech vysílání se programové schéma BBC America zaměřovalo právě na lifestylové pořady a toto zaměření se ukázalo jako úspěšné. Večerní schéma například obsahovalo hlavně nové pořady. V roce 2003 BBC America přestala vysílat britskou soap operu \"EastEnders\". V souvislosti s příchodem nového generálního ředitele z Comedy Central kolem roku 2006 také kanál významně rozšířil svůj rozpočet a začal obsahovat více vlastních pořadů.\n\nStanice se zaměřuje na vysílání toho nejlepšího z britské produkce BBC a vlastní produkci. Stanice vysílá například \"Top Gear\", \"Doctor Who\", \"\" (britská verze seriálu \"Zákon a pořádek\"), \"\", \"Ramsay´s Kitchen Nightmares\" (předobraz \"Ano, šéfe!\") a další. Stanice také vysílá o 4 do 8 hodin ráno simultánně program BBC World News. Kanál také v letech 2007 až 2011 vysílal zpravodajskou relaci \"BBC World News America\" moderovaný ze studia ve Washingtonu. Od roku 2011 dodnes se relace vysílá pouze na kanálu BBC World News a regionálních stanicích americké veřejnoprávní PBS. Stanice také přepojuje na BBC World News v případě mimořádných zpráv.\n\nBBC America je distribuována v kabelových a satelitních platformách na území USA (společně s kanály Discovery Networks) a dále také na Bermudách, Guamu, Kajmanských ostrovech a dalších zámořských územích. Také má BBC America aplikaci na ITunes a Zune Marketplace. BBC America má také svůj HD simulcast, BBC America HD.\n\n"}
{"id": "921462", "url": "https://cs.wikipedia.org/wiki?curid=921462", "title": "Daryl Stuermer", "text": "Daryl Stuermer\n\nDaryl Stuermer (* 27. listopadu 1952 Milwaukee, Wisconsin, USA) je americký kytarista a baskytarista. V letech 1975−1977 byl členem kapely Jean-Luc Pontyho a v roce 1977 nahradil Stevea Hacketta ve skupině Genesis. Ve skupinou hrál do roku 1996 a znovu v 2006−2007. Řadu let rovněž hrál v kapele Phila Collinse. Mimo Collinse, se kterým nahrál několik alb, hrál i na dalších sólových albech členů Genesis Mikea Rutherforda a Tonyho Bankse; mimo ně spolupracoval i s dalšími hudebníky, jako jsou například Philip Bailey, George Duke, Joan Armatrading nebo Frida Lyngstad.\n"}
{"id": "921463", "url": "https://cs.wikipedia.org/wiki?curid=921463", "title": "ISON", "text": "ISON\n\n"}
{"id": "921464", "url": "https://cs.wikipedia.org/wiki?curid=921464", "title": "Fakír z Benáres a jiné povídky", "text": "Fakír z Benáres a jiné povídky\n\nFakír z Benáres (1944) je sbírka povídek českého spisovatele Mirko Paška odehrávajících se v Indii a v Iráku. Povídky vznikly na základě vlastních autorových cestovatelských zkušeností, jsou velmi poetické a vždy obsahují nějakou malou záhadu nebo tajemství.\n\nSbírka obsahuje tyto povídky:\n\n"}
{"id": "921465", "url": "https://cs.wikipedia.org/wiki?curid=921465", "title": "Spock's Beard", "text": "Spock's Beard\n\nSpock's Beard je americká progresivní rocková skupina, založená v Los Angeles v roce 1992 bratry Nealem (zpěv, kytara, klávesy) a Alanem Morseovými (zpěv). Původní sestavu velde nich tvořili ještě Dave Meros (baskytara) a Nick D'Virgilio (bicí). O čtyři roky později se ke skupině přidal ještě japonský klávesista Ryo Okumoto.\n\nV roce 2002 ze skupiny odešel Neal Morse a D'Virgilio se ujal kytary. Za bicí usedl Jimmy Keegan, který až do roku 2011 ve skupině působil jako hostující hudebník a následně se stal právoplatným členem skupiny. V roce 2011 rovněž ze skupiny odešel D'Virgilio a nahradil jej Ted Leonard. Za dobu své existence skupina vydala třináct studiových alb; to poslední nazvané \"Noise Floor\" vyšlo v květnu 2018.\n\n\n"}
{"id": "921466", "url": "https://cs.wikipedia.org/wiki?curid=921466", "title": "Dar (Star Trek: Vesmírná loď Voyager)", "text": "Dar (Star Trek: Vesmírná loď Voyager)\n\n„Dar“, v originále „The Gift“, je v pořadí druhá epizoda čtvrté řady seriálu \"\". V USA byla poprvé odvysílána 10. září 1997, v Česku měla premiéru 22. ledna 1999.\n\nSedmá z devíti se pomalu proti své vůli zbavuje borgských implantátů, které její tělo začíná odmítat. Doktor je před rozhodnutím, zda poslechnout přání pacienta a nechat ji zemřít, nebo zda jí proti její vůli pomoci. Tohoto rozhodnutí ho zbaví kapitán Janewayová, která se rozhodne pro záchranu.\n\nPři odstraňování implantátu v mozku zjistí, že Kes začíná mít zvýšenou aktivitu telepatických center v mozku a dokáže myšlenkou odpojit implantáty. Po doporučení kapitána a Tuvoka jde s Tuvokovou pomocí tyto schopnosti zkoumat a snažit se je ovládat.\n\nSedmá z devíti dostane možnost pomoci B'Elanně Torresové odstranit borgská zařízení z pohonu, který není možný dosáhnout warp rychlosti, takže zatím musí letět impulsní rychlostí. Při této pomoci objeví subprostorový vysílač, který se pokusí použít k navázání kontaktu s Borgy. Tuto snahu jí překazí Kes se svými novými schopnosti, ale její ovládání telepatických schopností se začnou vymykat kontrole.\n\nSedmá je uvězněná ve vězení, kde se projevuje její závislost na spojení s ostatními Borgy a delirium z toho, že je neslyší.\n\nKes málem zničí loď, tak jí kapitán dá raketoplán, Kes se v něm promění na energii a pošle \"Voyager\" o 9 500 světelných let blíže domů. Sedmá je na konci dílu už téměř lidská, ale stále musí používat odpočinkové borgské kóje k regeneraci.\n"}
{"id": "921467", "url": "https://cs.wikipedia.org/wiki?curid=921467", "title": "Havanský filmový festival", "text": "Havanský filmový festival\n\nHavanský filmový festival (\"Festival Internacional del Nuevo Cine Latinoamericano de La Habana\") je nejvýznamnější filmový festival Latinské Ameriky. Festival založil v roce 1979 Alfredo Guevara. Koná se v kubánském hlavním městě Havaně každý rok v prosinci. Pořádá ho \"El Instituto Cubano del Arte e Industria Cinematográficos\". Na festivalu soutěží hrané, dokumentární i animované filmy. Hlavní cena se nazývá \"Gran Premio Coral\". Mezi jejími držiteli jsou například Tomás Gutiérrez Alea, Fernando Solanas nebo Andrucha Waddington.\n\n\n"}
{"id": "921468", "url": "https://cs.wikipedia.org/wiki?curid=921468", "title": "Nantua", "text": "Nantua\n\nNantua je francouzská obec v departementu Ain v regionu Auvergne-Rhône-Alpes. V roce  2010 zde žilo 3 713 obyvatel. Je centrem arrondissementu Nantua.\n\n"}
{"id": "921471", "url": "https://cs.wikipedia.org/wiki?curid=921471", "title": "Letní univerziáda 2013", "text": "Letní univerziáda 2013\n\n27. letní univerziáda – sportovní svátek organizace FISU probíhající ve dnech 6. až 17. července 2013 v ruském městě Kazaň, které je zároveň hlavním městem republiky Tatarstán.\n\nUniverziády se účastnilo celkem 162 zemí a startovalo na ní přes 10 tisíc sportovců.\n\nMedaile získali:\n\n\nToto je kompletní tabulka počtu medailí udělených na Letní univerziádě 2013.\n\n\n\n"}
{"id": "921472", "url": "https://cs.wikipedia.org/wiki?curid=921472", "title": "Mistrovství Evropy v atletice do 23 let 1999", "text": "Mistrovství Evropy v atletice do 23 let 1999\n\n2. mistrovství Evropy v atletice do 23 let se uskutečnilo ve dnech 29. července – 1. srpna 1999 na stadionu Ullevi ve švédském Göteborgu. Na programu bylo dohromady 43 disciplín (22 mužských a 21 ženských). \n\nNejúspěšnějším atletem se stal britský sprinter Christian Malcolm, který vybojoval kompletní medailovou sbírku. Tři cenné kovy získal také německý sprinter Stefan Holz, který vybojoval jednu zlatou (4×400 m) a dvě bronzové medaile (200 m, 4×100 m).\n\n\n"}
{"id": "921474", "url": "https://cs.wikipedia.org/wiki?curid=921474", "title": "Natálie Kubištová", "text": "Natálie Kubištová\n\nNatálie Kubištová (* 15. července 1993 Netolice) je česká amatérská zpěvačka. Pozornost na sebe upoutala především účastí v televizní pěvecké soutěži Česko Slovenská SuperStar, kde se probojovala až do prvního finálového večeru.\n\nPo vystudování Střední pedagogické školy v Prachaticích se zúčastnila pražského castingu Nové éry Česko Slovenské Superstar, kde na porotu zapůsobila písní Ironic od kanadské zpěvačky Alanis Morissette. Mezi stovkou postupujících do divadelního kola byla zařazena do týmu Pala Habery, kde dostala za úkol nacvičit píseň Voda živá od Anety Langerové a předvést ji s piánem, čímž si vysloužila postup do dalšího kola. V tom se utkala v pěveckém duelu/duetu s Dominikou Mackovou s písní Price tag od britské zpěvačky Jessie J, ze kterého sice vyšly vítězně obě, avšak pouze Kubištová se dostala přes tzv. Dlouhou cestu, kde porota na základě vlastního uvážení vybere obsazení semifinále soutěže. Tím se dostala mezi 14 semifinalistů, kteří jako první společnou akci podnikli cestu do Egypta sponzorovanou TV NOVA a jejími generálními partnery, kde se spekulovalo o jejím vztahu s jiným finalistou, Karlem Komendou, což oba několikrát popřeli. V samotném semifinálovém večeru se představila s největším hitem amerického soulového dua Gnarls Barkley, Crazy a postoupila jako jedna ze soutěžících s nejvíce poslanými hlasy z diváckých SMS. Do prvního finálového večeru nastupovala s písní od zpěvačky Pink – kterou několikrát uvedla jako svůj pěvecký idol – Raise your glass. I přes úspěch v semifinále nedokázala získat dostatečný počet diváckých SMS a musela soutěž opustit. U dalších přenosů soutěže byla přítomna pouze pro účast na společné písni finalistů Při tobě stát.\n\nKromě zpěvu, který dle vlastních slov praktikuje od 6 let, umí také hrát na klavír. Již během studia se stala sólistkou v netolickém ROCK BANDu a později v prachatickém Top bandu. Svůj talent prezentovala na několika regionálních talentových soutěžích na Prachaticku.\n\n"}
{"id": "921475", "url": "https://cs.wikipedia.org/wiki?curid=921475", "title": "Kalvárka (Jičínská pahorkatina)", "text": "Kalvárka (Jičínská pahorkatina)\n\nKalvárka (241 m n. m.) je neovulkanický vrch v okrese Mladá Boleslav ve Středočeského kraje, ležící asi 2 km vsv. od Bakova nad Jizerou, na katastrálním území vesnice Horka.\n\nOd hranic lesíka jsou málo vyvýšené výhledy na okolní plošinu, vrch Baba a Bezděz. 740 metrů na JJZ leží sesterský vrch Jezírka.\n\nVrch náleží do celku Jičínská pahorkatina, do podcelku Turnovská pahorkatina, do okrsku Mnichovohradišťská kotlina, do podokrsku Bakovská kotlina.\nNa vrchol nevede žádná cesta, musí se projít polem, v sezóně těžko prostupným. Jihozápadním úpatím vede dálnice D10 s exitem Bakov – Kněžmost. Poblíž exitu ve směru na Bakov je možno nejblíže zanechat automobil.\n"}
{"id": "921477", "url": "https://cs.wikipedia.org/wiki?curid=921477", "title": "Seznam kulturních památek v Břeclavi", "text": "Seznam kulturních památek v Břeclavi\n\n"}
{"id": "921478", "url": "https://cs.wikipedia.org/wiki?curid=921478", "title": "Seznam kulturních památek v Hustopečích", "text": "Seznam kulturních památek v Hustopečích\n\n\n"}
{"id": "921479", "url": "https://cs.wikipedia.org/wiki?curid=921479", "title": "Seznam kulturních památek ve Valticích", "text": "Seznam kulturních památek ve Valticích\n\n"}
{"id": "921480", "url": "https://cs.wikipedia.org/wiki?curid=921480", "title": "Seznam kulturních památek v Lednici", "text": "Seznam kulturních památek v Lednici\n\n"}
{"id": "921483", "url": "https://cs.wikipedia.org/wiki?curid=921483", "title": "Judo na Letní univerziádě 2013", "text": "Judo na Letní univerziádě 2013\n\nSoutěže v judu na letní univerziádě 2013 probíhaly v Tatněfť-Areně (v Kazani v Rusku) v období 2. až 6. července 2013.\n\n\nTurnaj vysokoškoláků v judu nabídl velmi kvalitní účast a potvrdil nadvládu Japonců a Jihokorejců. Jediný, kdo dokázal narušit dominanci Asiatů, byl Čech Lukáš Krpálek. Turnaj se podle představ nevydařil domácím Rusům. Získali sice několik medaili, ale zlatá medaile v jejich sbírce chyběla. Přitom postavili silný tým judistů patřících do top10 světového žebříčku IJF. V turnaji došlo k několika překvapením i nečekaným výpadkům. Příčinou byl především náhodný los, který svedl proti sobě již v prvních kolech favority na medaili. Příkladem může být našlapaná skupina D v kategorii nad 100kg, na kterou doplatil Japonec Odžitani. Překvapením byl výkon Mongola Džančivdordže nebo Portugalce Alvese.\n\nMezi vysokoškolačkami se potvrdila velká vyrovnanost. Turnaj se nepodařil Japonkám, které se domů vracely bez zlaté medaile. Překvapením byl výkon Tchajwanky Lien, která brala v kategorii do 57kg bronzovou medaili.\n\nV týmové soutěži vysokoškoláků se představil i český tým ve složení Petřikov, Sedmidubský, Ježek, Jurečka, Krpálek. V prvním kole si lehce poradil s týmem Jižní Afriky, jejichž účastníci přijeli do Kazaně na výlet. Ve druhém kole český tým narazil na Maďary. Střetnutí ukázalo slabinu českého týmu, kterou je kategorie do 66kg. Pavel Petřikov, který v této kategorii musí bojovat, nestačil na Bence Zamboriho. Prohra Sedmidubského s mladším z bratrů Ungváriů se čekala. Vše měl v rukou Jaromír Ježek. Vyrovnaný zápas s Láslou Čokňajem však prohrál podobně jako na Evropě po taktické stránce. V již rozhodnutém střetnutí následně získal bod Alexandr Jurečka, výhrou nad Vérem. V posledním duelu mezi Krpálkem a Cirjenicsem došlo k symbolickému vítězství Maďara. Turnaj nakonec vyhráli Japonci, kteří prošli do finále bez sebemenšího zaváhání. Finálový duel s Jihokorejci byl krásným a napínavým vyústěním celého turnaje. Zajímavostí bylo, že domácí výběr Ruska bojoval pouze ve čtyřech a tento handicap jednoho judisty (lehká váha) jim zabránil v zisku medaile.\n\nV týmové soutěži vysokoškolaček zaúřadoval los, který svedl do vrchní části pavouka nejsilnější týmy Japonska, Brazílie, Francie a Jižní Koreje. Doplatily na to Japonky, které vypadly hned v prvním kole s Brazilkami. Spodní část pavouka vyhrály překvapivě Polky, které v semifinále vyřadily Rusky 3:2. Rusky podobně jako jejich mužští kolegové nastoupily k zápasu pouze ve čtyřech. Turnaj vyhrály Jihokorejky, které ve finále porazily Polky 3:2.\n\n\"podrobně zde\n\n\"pozn: Uvedeni jsou pouze judisté, kteří zasáhli v týmové soutěži do bojů.\"\n\n"}
{"id": "921484", "url": "https://cs.wikipedia.org/wiki?curid=921484", "title": "Nick D'Virgilio", "text": "Nick D'Virgilio\n\nNick D'Virgilio (* 12. listopadu 1968) je americký bubeník, zpěvák a multiinstrumentalista. V letech 1992−2011 byl členem progresivní rockové skupiny Spock's Beard, nejprve jako bubeník a později i jako zpěvák. V roce 1997 byl jedním ze dvou bubeníků, kteří ve skupině Genesis nahradili Phila Collinse; rovněž se s druhým bubeníkem (Nir Zidkyahu) střídal na jejich albu \"Calling All Stations\". Od roku 2010 působí ve skupině Big Big Train.\n\n"}
{"id": "921485", "url": "https://cs.wikipedia.org/wiki?curid=921485", "title": "Sindelfingen", "text": "Sindelfingen\n\nSindelfingen je velké okresní město v německé spolkové zemi Bádensko-Württembersko. Leží uprostřed spolkové země, přibližně 15 km jihozápadně od Stuttgartu, hlavního města Bádenska-Württemberska. Je také největší město zemského okresu Böblingen, s jehož správním centrem, městem Böblingen, sousedí. V roce 2015 zde žilo přes 60 tisíc obyvatel.\n\nPrvní písemné prameny hovoří o městu v roce 1155. Nedaleko Sindelfingenu pramení řeka Schwippen, která se vlévá o 16 km dále do řeky Würm. Od 1. února 1962 má Sindelfingen status velkého okresního města.\n\nVe sportovním světě je Sindelfingen znám především svou halou s 200metrovým atletickým oválem. V roce 1980 se v ní konalo halové mistrovství Evropy a atletice. V roce 1994 byl v Sindelfingenu vytvořen nový světový halový rekord v běhu na 60 metrů překážek, jehož držitelem je britský překážkář Colin Jackson. V roce 1988 zde byl vytvořen nový evropský halový rekord v běhu na 400 metrů, jehož držitelem je východoněmecký běžec Thomas Schönlebe.\n\n\n"}
{"id": "921487", "url": "https://cs.wikipedia.org/wiki?curid=921487", "title": "Tenisová sezóna Andyho Murrayho 2012", "text": "Tenisová sezóna Andyho Murrayho 2012\n\nTenisová sezóna Andyho Murrayho 2012 oficiálně začala 2. ledna 2012 se startem ATP World Tour 2012. Do sezóny vstoupil s novým trenérem, bývalou světovou jedničkou Ivanem Ledlem.\n\nMurray začal sezónu turnajem v Brisbane, jako nejvýše nasazený hráč. Po slabších třísetových výhrách nad Michailem Kukuškinem a Gillesem Müllerem v prvních dvou kolech, zaznamenal dvě hladké výhry nad Baghdatisem a domácím Tomicem a postoupil do finále. Ale ani ukrajinský tenista Alexandr Dolgopolov, který byl na turnaji třetí nasazený, nenašel způsob, jak Brita přehrát. Murray získal 22.singlový titul v kariéře.\nDo soutěže zasáhl také ve čtyřhře. Jeho spoluhráčem byl Marcos Baghdatis a úspěšně zvládli první kolo proti Giraldovi a Nišikorimu, ale ve čtvrtfinále prohráli s druhým nasazeným párem Melzer a Petzschner 13-15 v super tiebreaku.\n\nDo Melbourne na gradslamové Australian Open jako čtvrtý nasazený a dvojnásobný finalista turnaje. V prvním kole překvapivě prohrával 1-0 na sety s Američanem Ryanem Harrisonem, ale větší překvapení\nnepřipustil. Francouzi Édouard Roger-Vasselin a Michaël Llodra poznali sílu Brita, když dohromady uhráli na Murrayho 15 her. Znovu se utkal s Kazachem Kukuškinem, který ale vzdal za stavu 2-0 na sety. Ve čtvrtfinále potom zastavil 24. nasazeného, Japonce Nišikoriho po třísetovém vítězství a znovu postoupil do semifinále. Před branami finále ho ale po 4 hodinách a 50 minutách zastavil první nasazený a pozdější vítěz Srb Novak Djoković 7-5 v páté sadě.\n\nNa Dubai Tennis Championships porazil kvalifikanty Berrera a Chiudinellia se ztrátou jednoho setu, aby ve čtvrtfinále porazil pátého nasazeného, Čecha Tomáše Berdycha ve dvou setech. V semifinále oplatil australskou porážku Novaku Djokovićovi 6-2 a 7-5. Ve druhém finále sezóny podlehl ve druhému nasazenému Rogerovi Federerovi, když na něj neuhrál ani set.\n\nNa BNP Paribas Open prohrál jako čtvrtý nasazený už v prvním zápase až v 92. hráčem žebříčku, Španělem Lópezem.\n\nProhru si vynahradil na Miami Masters, kde porazil Kolumbijce Fallu, poté k zápasu třetího kola nenastoupil Kanaďan Milos Raonic, na jeho raketě zůstal také francouzský tenista Gilles Simon a ve čtvrtfinále po třech setech devátý nasazený Janko Tipsarević. Před semifinálových zápasem odstoupil druhý nasazený tenista Rafael Nadal. Ve finále ale Brit nestačil na turnajovou jedničku, Srba Novaka Djokoviće ve dvou setech.\n\nDalší podnikem se pro něj stal antukový turnaj hraný v Monte Carlu. Jako třetí nasazený měl v prvním kole volný los, ve druhém kole povolil jenom tři hry Srbu Troickému. Za stavu 6-5 v první mu v osmifinále vzdal francouzský tenista Julien Benneteau. Ve čtvrtfinále pak ale nestačil na šestého nasazeného Čecha Tomáše Berdycha, se kterým sice vyhrál první set ve zkrácené hře, další dva ale prohrála 2-6 a 3-6.\n\nNa Barcelona Open Banco Sabadell zůstali na raketě druhého nasazeného Sergij Stachovskij a Santiago Giraldo, ale nakonec skončil ve čtvrtfinále s Kanaďanem Raonicem.\n\nKvůli problém ze zády se neúčastnil Mutua Madrid Open. Turnaj se hrál na netradiční modré antuce.\n\nI tak ale stihl Rome Masters. Nejdříve zvládl v den svých 25. narozenin třísetovou bitvu s Argentincem Davidem Nalbandianem, když vyhrál až 7-5 v rozhodujícím setu. V dalším kole ho ale vyřadil Francouz Richard Gasquet.\n\nNa druhý grandslam sezóny, antukové French Open, vstoupil čtvrtý nasazený hráč hladkou výhru nad Tacumou Item. Ve druhém kole měl s Nieminem vtěší problémy, první set prohrál 1-6. V průběu setu se nechal ošetřovat a bylo vidět, že není v pořádku. Výhrou zbylých třech setů si však zajistil postup do třetího kola. V něm se mu postavil Santiago Giraldo, Murray ale zvládl roli favorita a opět neztratil ani set. Na jeho raketě dále zůstal také sedmnáctý nasazený tenista turnaje Richard Gasquet. Brit sice jasně prohrál první set, ve zbytku utkání však ztratil už jenom sedm her. Semifinalista z minulého ročníku ale skončil ve čtvrtfinále - ve čtyřech setech ho zastavil španělský tenista David Ferrer a zabránil tak semifinále mezi prvními čtyřmi nasazenými.\n\nJako obhájce titulu a první nasazený hráč hrál na trávě v Queen's Clubu, přípravném turnaji na Wimbledon. Domácí tenista ale prohrál hned v první zápase až s 65. hráčem světa, Francouzem Mahutem poměrem 7-1 ve zkrácené hře třetího setu.\n\nVe Wimbledonu se opět dostal pod tlak, když do něj Britové vkládali naději na zisk titulu. V prvním kole na mu podlehl po nevyrovnaném zápase Nikolaj Davyděnko, ve druhém kole se Murray zapotil více, Ivo Karlović mu dokázal sebrat set, výhra 7-5, 6-7 , 6-2 a 7-6 mu ale neunikla. Ve třetím kole vytvořil proti rekord v utkání hraném nejdéle do nočních hodin, když mečbol zápasu proti Marcosi Baghdatisovi proměnil ve 23.02 hodin místního času. V osmifinále Murray vyhrál nad Marinem Čilićem ve třech setech, aby ve čtvrtfinále oplatil čtvrtfinálovou porážku z minulého grandslamu Davidu Ferrerovi, když vyhrál dvě zkrácené hry ze tří. V semifinále porazil po čtyřech setech Francouze Tsongu a postoupil do finále.\n"}
{"id": "921488", "url": "https://cs.wikipedia.org/wiki?curid=921488", "title": "Luise Rinserová", "text": "Luise Rinserová\n\nLuise Rinserová (30. dubna 1911, Pitzling, Německo – 17. března 2002, Unterhaching u Mnichova, Německo) byla německá spisovatelka, autorka mnoha románů a povídek.\n\nAbsolvovala střední školu v Mnichově, vystudovala pedagogiku a psychologii. Pracovala pak jako asistentka na několika školách v Horním Bavorsku. Seznámila se tam s reformovanými pedagogickými metodami Franze Seitze, který tak ovlivnil její způsob výuky. Během tohoto období také napsala své první povídky. Ačkoli odmítla vstoupit do NSDAP, po roce 1936 patřila k jejímu ženskému křídlu (něm. \"NS-Frauenschaft\"). V roce 1939 se vdala. \n\nV roce 1944 byla uvězněna poté, co ji udal nacistický „přítel\" kvůli podrývání vojenské morálky. Soudní proces, který by pravděpodobně skončil trestem smrti za zradu, byl zastaven díky konci války. Otřesnou zkušenost vězeňského života popsala v \"Deníku z vězení\" (\"Gefängnistagebuch\"), vydaném v roce 1946. \n\nOd roku 1945 do roku 1953 byla na volné noze, psala pro noviny \"Neue Zeitung München\". V roce 1959 se přestěhovala do Říma, o šest let později do městečka Rocca di Papa v jeho blízkosti. Naposled žila v Unterhachingu u Mnichova, kde v roce 2002 zemřela.\n\nRinserová se angažovala v politických a sociálních otázkách. Podporovala např. Willyho Brandta, protestovala proti investicím do jaderných zbraní v Německu. Stala se také ostrým kritikem katolické církve. Přesto ji však nikdy neopustila, byla rovněž akreditovanou novinářkou na druhém vatikánském koncilu. \n\nV roce 1984 ji němečtí Zelení navrhli jako kandidátku na německou prezidentku. Spolkový president Johannes Rau Rinserovou ocenil jako jeden z velkých literárních hlasů poválečného období. \n\nJejím prvním manželem se v roce 1939 stal skladatel Horst Günther Schnell, který také byl otcem jejích dvou synů. Zemřel za 2. světové války na východní frontě. Po jeho smrti se provdala za komunistického spisovatele Klause Herrmanna; toto manželství bylo ukončeno kolem roku 1952. \n\nJejím třetím manželem se stal skladatel Carl Orff. Brali se v roce 1954, po šesti letech se však rozvedli. Jejím přítelem byl také korejský skladatel Yun I-sang. Blízký vztah navázala s opatem benediktinského kláštera Ettal Johannesem Maria Hoeckem a také s teologem Druhého vatikánského koncilu Karlem Rahnerem.\n\n\naj.\n\n\"V tomto článku byly použity informace z článků o L. Rinserové na anglické a německé Wikipedii\".\n"}
{"id": "921489", "url": "https://cs.wikipedia.org/wiki?curid=921489", "title": "American Stars 'n Bars", "text": "American Stars 'n Bars\n\nAmerican Stars 'n Bars je osmé studiové album kanadského hudebníka Neila Younga, vydané v červnu 1977 u vydavatelství Reprise Records. Skladby byly nahrány v rozmezí listopadu 1974 a dubna 1977 v různých studiích v Nashvillu, Hollywoodu, Redwood City a Malibu. Album produkovali Young a David Briggs a některé písně pak Tim Mulligan a Elliot Mazer.\n\nVe skladbách „Like a Hurricane“ a „Homegrown“ je Young doprovázen skupinou Crazy Horse.\n\n"}
{"id": "921490", "url": "https://cs.wikipedia.org/wiki?curid=921490", "title": "Ladislav Vele", "text": "Ladislav Vele\n\nLadislav Vele (24. dubna 1906, Mukařov – 18. července 1953, Vesec u Turnova) byl český malíř, grafik, ilustrátor a scénograf.\n\nNarodil se v rodině hostinského, pocházel ze čtyř dětí. Již jako chlapec projevoval výtvarné nadání. Studoval v Praze na Českém vysokém učení technickém a na Uměleckoprůmyslové škole, kde byl žákem profesora Zdeňka Kratochvíla. Poté působil jako profesor kreslení na Učitelském ústavu v Čáslavi, ale zejména na reálném gymnáziu v Pardubicích. Tragicky zahynul 18. července 1953 nedaleko rodného Vesce, když se při jedné ze svých toulek do plenéru nešťastně dotkl spadlého elektrického vedení. Je pochován na turnovském hřbitově v oddělení C.\n\nZabýval se malbou, volnou i užitou grafikou a knižní ilustrací. Zdrojem jeho inspirace byla především krajina okolí Pardubic a oblast Českého ráje s jeho přírodními krásami i pamětihodnými stavbami. K jeho oblíbeným lokalitám patřily Kunětická hora, Malá Skála, Suché skály, Kozákov, Trosky, Frýdštejn nebo Kost, ale také Pojizeří a Podkrkonoší. Mezi jeho díly však najdeme i portréty a zátiší s květinami. Z grafických technik si oblíbil především litografii (známý je jeho litografický cyklus Český ráj). Je rovněž tvůrcem více než 120 exlibris, opět vytvářených téměř výhradně technikou litografie. Taktéž byl autorem desítek scénických výprav pro Východočeské divadlo v Pardubicích, Horácké divadlo v Jihlavě a Městské divadlo v Kladně.\n\n\n"}
{"id": "921492", "url": "https://cs.wikipedia.org/wiki?curid=921492", "title": "Jezírka (Jičínská pahorkatina)", "text": "Jezírka (Jičínská pahorkatina)\n\nJezírka (249 m n. m.) je neovulkanický vrch v okrese Mladá Boleslav Středočeského kraje, ležící asi 2 km východodně od Bakova nad Jizerou, na katastrálním území vesnice Horka.\n\nOd hranic lesíka jsou málo vyvýšené výhledy na okolní plošinu, vrch Baba, Bezděz, Bakov n.J. a zříceninu hradu Zvířetice. 740 metrů na SSV leží sesterský vrch Kalvárka.\n\nVrch náleží do celku Jičínská pahorkatina, do podcelku Turnovská pahorkatina, do okrsku Mnichovohradišťská kotlina, do podokrsku Bakovská kotlina.\nAutomobil je možno zanechat nejblíže ve vsi Horka, odtud pěšky po odbočce k odloučené usedlosti a po travnatém svahu na vrchol. Severozápadním úpatím vede dálnice D10.\n"}
{"id": "921493", "url": "https://cs.wikipedia.org/wiki?curid=921493", "title": "Wang", "text": "Wang\n\nWang je čínské slovo, které může znamenat:\n\n\n\n\n"}
{"id": "921514", "url": "https://cs.wikipedia.org/wiki?curid=921514", "title": "Tradiční zápas na Letní univerziádě 2013", "text": "Tradiční zápas na Letní univerziádě 2013\n\nSoutěže v tradičním zápase na letní univerziádě 2013 probíhaly v paláci bojových sportů Ak Bars v období 2. až 4. července 2013. \n\nVe světě je známá celá řada tradičních zápasnických stylů. OblastTatarstánu, jako i celá Střední Asie, je proslulá zápasnickým stylem zvaným kureš. \n\nCharakteristickým prvkem všech tradičních zápasnických stylů je chytání a následné házení soupeře přes opasek. Sportovní verze, která tyto styly sjednocuje nese název Belt Wrestling (Opaskový zápas, zápas za opasek...). Problémem zůstávají dvě silné asociace, které zápasy v Belt-Wrestlingu organizují. Zápasnická asociace FILA, která organizuje olympijský zápas. Proti ní stojí asociace IBWA. V rámci letošní univerziády došlo k dohodě, že zápasy v klasickém stylu (Kureš) budou podle pravidel FILA a zápasy ve volném styly podle pravidel IBWA.\n\n\nČeši se zápasů v belt-wrestlingu neúčastnili.\n\n\"pozn. pouze od pasu nahoru\"\n\nMuži\n\"pozn: V kategorii bez rozdílu vah startovali vítězové váhových kategorií.\"\n\nMuži\nŽeny\n"}
{"id": "921515", "url": "https://cs.wikipedia.org/wiki?curid=921515", "title": "Edison Chen", "text": "Edison Chen\n\nEdison Chen (* 7. října 1980 Vancouver) je čínský herec a zpěvák původem z Kanady. Mluví čtyřmi jazyky: anglicky, kantonsky, mandarínsky a japonsky.\n\n"}
{"id": "921516", "url": "https://cs.wikipedia.org/wiki?curid=921516", "title": "Jump in the Fire", "text": "Jump in the Fire\n\n\"Jump in the Fire\" je skladba americké heavymetalové skupiny Metallica. Vyšla jako druhý a poslední singl z jejich debutové alba \"Kill 'Em All\". Na B-straně singlu vyšly nafingované živé verze skladeb \"Phantom Lord\" a \"Seek & Destroy\", které ale byly ve skutečnosti jiné studiové nahrávky s dodatečně nahraným zvukem davu.\n"}
{"id": "921517", "url": "https://cs.wikipedia.org/wiki?curid=921517", "title": "Most Nové Evropy", "text": "Most Nové Evropy\n\nMost Nové Evropy (bulharsky Мост Нова Европа, rumunsky \"\"Podul Noua Europă\") byl slavnostně otevřen 14. června 2013. Spojuje sousedící města v Rumunsku a Bulharsku - Vidin a Calafat. Autorem podoby mostu je Fernández Casado, FCC Construcción.\n\nMost Nové Evropy, formálně pojmenovaný most Calafat-Vidin, (Дунав мост 2, \"Dunav most 2\"), aneb Vidin–Calafat Bridge (Мост Видин–Калафат, \"Most Vidin–Kalafat\" / Podul Calafat–Vidin), mezi sousedícími regiony Vidin a Calafat, tvoří důležitou součást prioritních silničních a železničních dopravních koridorů EU. Má se díky němu výrazně zkrátit doprava cestujících i přeprava nákladu mezi jihovýchodní Evropou, Tureckem a střední Evropou. Most stojí v místě, kde je Dunaj zhruba 1 300 metrů široký. Most je přibližně 1,8 km dlouhý, má 4 jízdní pruhy, jednu železniční kolej a pásy pro pěší a cyklisty.\n\nMost stál 300 milionů eur, byl spolufinancován z evropského fondu soudržnosti a je součástí projektu na výstavbu panevropského koridoru IV, který má spojovat německé Drážďany s tureckým Istanbulem. Potřebnost jeho výstavby (most Calafat-Vidin) definitivně ukázala první polovina 90. let, kdy nebylo možné jezdit přes Jugoslávii a západní Bulharsko bylo z tohoto důvodu zcela odříznuto. Bulharskou ekonomiku zasáhly také balkánské války, protože po uzavření hranic se Srbskem (kvůli sankcím v 90. letech) zůstalo západní a střední Bulharsko odříznuté od Evropy.\n\nPo dlouhá staletí nevedl přes řeku Dunaj na rumunsko-bulharské hranici žádný most. Konstantinův most pocházející z dob Římské říše přestal sloužit asi ve čtvrtém století a první most přes Dunaj mezi Rumunskem a Bulharskem, který spojuje ve východní části společného úseku Dunaje bulharské město Ruse s rumunským Giurgiu, byl postaven v roce 1954. Bukurešť zase chtěla postavit most Calafat-Vidin východněji (jak Turnu Mâgurele - Nikopol), protože spekulovala s faktem, že rozšířením mezinárodních tras přes své území získá více příjmů z provozu dálnice. Dohoda byla nakonec podepsána v červnu 2000.\n\nDíky novému mostu se cestování přes Dunaj v západní části pohraničního rumunsko-bulharského úseku významně zlevnilo. Zatímco za trajekt mezi Calafatem a Vidinem platili řidiči 26 eur, mýtné na mostě činí pouze 6 eur.\n\nOd 15. června 2013 do 30. června 2013 nebylo použití mostu zpoplatněné. Od 1. července byl zákonem ustanoven následující ceník :\n\n"}
{"id": "921518", "url": "https://cs.wikipedia.org/wiki?curid=921518", "title": "Válka světů a jiné příběhy z neskutečna", "text": "Válka světů a jiné příběhy z neskutečna\n\nVálka světů a jiné příběhy z neskutečna je název českého vydání výboru z vědeckofantastického díla anglického spisovatele Herberta Georgeho Wellse, který uspořádal a přeložil Vladimír Svoboda (povídku \"Jak to opravdu bylo s Pyecraftem\" přeložil František Gel). \n\nKniha vyšla prozatím dvakrát, vždy v nakladatelství Albatros. Poprvé roku 1988 jako 177. svazek jeho edice Knihy odvahy a dobrodružství, podruhé s názvem \"Válka světů a jiné povídky\" roku 1999. Skládá se ze dvou částí. První s názvem \"Příběhy z neskutečna\" obsahuje výbor z autorových vědeckofantastických povídek, druhou část tvoří jeho román \"Válka světů\" ((The War of the Worlds) z roku 1898.\n\nOddíl s názvem \"Příběhy z neskutečna\" však vyšel v nakladatelství Albatros již roku 1970 pod názvem \"Povídky s X\".\n\nTento oddíl knihy obsahuje tyto povídky:\n\nTato část knihy obsahuje snad nejslavnější Wellsův vědeckofantastický román \"Válka světů\" popisující krvavou invazi mimozemšťanů z Marsu na Zemi.\n"}
{"id": "921519", "url": "https://cs.wikipedia.org/wiki?curid=921519", "title": "Násir al-Attíja", "text": "Násir al-Attíja\n\nNásir al-Attíja (* 21. prosince 1970, Dauhá) je katarský sportovní obojživelník, který se věnuje závodům rallye i sportovní střelbě. Vyhrál Rallye Dakar 2011 v kategorii osobních vozů a je držitelem bronzové medaile ve skeetu z londýnské olympiády. Účastní se také mistrovství světa v rallye v barvách Qatar World Rally Team na voze Ford Fiesta.\n\n\n\n\n"}
{"id": "921522", "url": "https://cs.wikipedia.org/wiki?curid=921522", "title": "August Wieser", "text": "August Wieser\n\nAugust Wieser rytíř z Mährenheimu (17. května 1847 Brno – 27. března 1916 Brno) byl moravský liberální politik, poslanec zemského sněmu a dlouholetý brněnský starosta (1894–1916).\n\nNarodil se v rodině Josefa Wiesera, sekretáře moravských stavů a později císařského rady povýšeného v roce 1877 do rytířského stavu, a jeho ženy Marie Sturmové, neteře poslance Eduarda Sturma a praneteře brněnského starosty Rudolfa Otta. Strýcem Augusta Wiesera byl teolog a rektor olomoucké univerzity Franz Christian Wieser.\n\nVystudoval brněnské gymnázium a práva na univerzitě ve Vídni. V roce 1875 se stal advokátem.\n\nOd roku 1882 byl členem obecního výboru města Brna, roce 1894 byl zvolen brněnským starostou. Politicky se řadil k německým liberálům, i když od konce 90. let nepatřil k jejich vedoucímu křídlu.\n\nBěhem jeho vedení města Brna byl vybudován vodovod z Březové nad Svitavou, elektrifikována brněnská tramvaj, vznikla městská plynárna (1896), elektrárna (1897) a spalovna odpadu (1905). V letech 1896–1916 proběhla převážná část asanace historického centra Brna. Zasloužil se o zřízení Městského muzea a angažoval se i v Uměleckoprůmyslovém muzeu. V hospodářské politice zastával národnostně smířlivá stanoviska, byl však odpůrce zřízení české univerzity v Brně. Působil ve vedení řady spolků a Zemské hypoteční banky.\n\nOd roku 1894 byl také poslancem moravského zemského sněmu.\n\nStal se čestným občanem Brna, roku 1904 obdržel řád Františka Josefa. V letech 1903–1922 po něm byla pojmenována dnešní Dvořákova ulice v centru Brna, v letech 1922–1946 současná Helceletova ulice ve Stránicích (zpočátku její část, od roku 1942 celá).\n\n"}
{"id": "921525", "url": "https://cs.wikipedia.org/wiki?curid=921525", "title": "Tenisová sezóna Andyho Murrayho 2013", "text": "Tenisová sezóna Andyho Murrayho 2013\n\nTenisová sezóna Andyho Murrayho 2013 oficiálně začala 31. prosince 2012 se startem ATP World Tour 2013. K polovině července získal na okruhu ATP 4 tituly; k nejcennějším z nich patří vítězství ve Wimbledonu, titul z Miami Masters. Další titul získal na začátku roku v Brisbane a druhý na AEGON Championships. Finále si zahrál na grandslamovém Australian Open. Kvůli zranění zad se neúčastnil French Open. Mezi osm nejlepších se dostal také v New Yorku, Indian Wells a Madridu. Sezónu ukončil předčasně kvůli operaci zad už v září.\n\nPrvním turnajem nové sezóny se pro Brita stal Brisbane International. Jediný set ztratil v prvním kole s australským kvalifikantem Johnem Millmanem, ale ve čtvrtfinále nedal větší šanci Denisovi Istominovi a v semifinále mu na začátku druhého setu vzdal pátý nasazený hráč, Kei Nišikori. Ve finále porazil nenasazeného Bulhara Grigora Dimitrova 7-6 a 6-4 a jako nejvýše nasazený tenista úspěšně tak obhájil loňský titul. Ten se stal jeho 25. singlovým titulem v kariéře. Při závěrečné ceremonii se se slzami v očích zmínil o svém kamarádovi, Rossu Hutchinsovi, kterému diagnostikovali Hodgkinův lymfom.\n\nNa Australian Open byl nasazený jako trojka. Jenom sedm her ztratil her s Nizozemcem Robinem Haasem, ve druhém kole mu o jednu hru více sebral Portugal João Sousa, ve třetím kole ho ani přes několik ztracených podání nezastavil litevský tenista Ričardas Berankis. V boji o čtvrtfinále se mu postavil čtrnáctý nasazený Francouz Gilles Simon, který ale získal jenom jednu desítku her,v boji o semifinále povolil jenom devět her dalšímu Francouzovi, nenasazenému Jérémy Chardymu. V semifinále se utkal s druhým nasazeným Rogerem Federerem, kterého porazil až v pěti setech, když rozhodující set vyhrál poměrem 6-2. Ve finále však byl nad jeho síly Srb Novak Djoković, se kterým sice vyhrál první set v tie-breaku, další tři ale prohrál a Srb potřetí v řadě vyhrál Australian Open.\n\nPo finále v Melbourne Andy 6 týdnů nehrál oficiální zápas ATP, aby se nakonec představil na prvním turnaji Masters sezóny, BNP Paribas Open v roli turnajové trojky. V prvním zápase zůstal na jeho raketě Rus Jevgenij Donskoj po třech setech, když musel Murray otáčet z 1-0 na sety, a zaznamenal tak prvním výhru na tomto turnaji od roku 2010. Ve třetím porazil Lu Jan-suna ve dvou setech. Ve čtvrtém kole zastavil přemožitele dvou nasazených hráčů Argentince Carlose Berlocqa ve dvou setech. Ve čtvrtfinále ale nestačil na jiného argentinského tenistu, sedmého tenistu světa a pozdějšího finalistu turnaje Juana Martína del Potra ve třech setech, přestože vyhrál první set.\n\nPo porážce se vrátil do Miami na Sony Open Tennis, díky absenci světové dvojky Federera jako druhý nasazený hráč. Po dvousetových výhrách nad Australanem Berdnardem Tomice, dvacátým devátým nasazeným Bulharem Grigorem Dimitrovem, šestnáctým nasazeným Italem Andreasem Seppim a devátým nasazeným Chorvatem Marinem Čilićem ve své čtvrtém semifinále na zdejším turnaji otočil vývoj utkání v osmým hráčem turnaje, Francouzem Richardem Gasquetem a postoupil do finále. V něm ho čekal třetí nasazený Španěl David Ferrer. První set\njednoznačně vyhrál španělský tenista, ale další dva už patřily Andymu. Zápas rozhodoval závěrečný tie-break poté, co Murray za stavu 6-5 na gamy musel odvracet mečbol. Nakonec vyhrál pi setech 2-6, 6-4 a 7-6 . Vyhrál tak svůj druhý titul na Miami Masters\na devátý Masters titul celkově.\n\nV pondělí se dostal na 2. místo žebříčku ATP, když se dostal před Rogera Federera a vyrovnal tak svoje nejlepší umístění z roku 2009. Po 9 letech nebyl Federer ani Nadal v Top 2.\n\nPo dvoutýdenní přestávce zamířil Murray do Monaka na Monte-Carlo Rolex Masters. Po volném lose v prvním kole porazil druhý nasazený hráč kvalifikanta z Francie, Édouarda Rogera-Vasselina. Poté ale nestačil třináctého nasazeného Švýcara Stanislase Wawrinku, když uhrál jen tři hry.\n\nV dalším vydání žebříčku ATP se neobhájením čtvrtfinále opět posunul na 3. místo za Federera.\n\nNa Mutua Madrid Open ve druhém kole porazil jako třetí nasazený hráč třetího nejlepšího hráče Německa Floriana Mayera ve dvou tie-breacích. Po třech hodinách udolal Gillese Simona z Francie v tie-breaku třetího setu. Ve čtvrtfinále však nestačil na českou tenisovou jedničku Tomáše Berdycha a světovou šsstkou po dvou setech.\nPo vyřazení obhájce titulu Rogera Federera ve třetím kole od Keie Nišikoriho se Murray však vrátil na 2. místo žebříčku ATP.\n\nDalší antukovým podnikem se pro něj stal turnaj v Římě. Jako třetí nasazený měl v prvním kole volný los, ve druhém kole srovnal na 1-1 na sety se Španělem Marcelem Granollersem, ale poté zápas skrečoval kvůli zranění zad. Byla to jeho druhá skreč v kariéře. Obě dvě přišly v den jeho narozenin.\n\nKvůli pokračujícím problémům se zádům vynechal blížící se grandslam French Open. Na turnaji \"velké čtyřky\" chyběl poprvé od Wimbledonu 2007.\n\nPrvní turnajem po zranění se pro Murrayho stal londýnský AEGON Championships jako nejvýše nasazený hráč. První kolo díky volnému losu hrát nemusel, ve druhém kole zvládl odvetu za loňské první kolo proti Nicolasi Mahutovi, v té době až 224. hráče žebříčku ATP ve dvou setech. Se ztrátou jen čtyř her porazil Australana Matosevice. Recept na jeho hru nenašel ani Němec Benjamin Becker ve čtvrtfinále. 1-0 na sety prohrával v semifinále proti čerstvému semifinalistovi uplynulého grand slamu a čtvrtému nasazenému na turnaji, Francouzovi Jo-Wilfriedovi Tsongovi, ale zápas dovedl do úspěšného konce. Ve finále byl k vidění souboj posledních dvou vítězů tohoto turnaje - Murraymu se postavil Chorvat Marin Čilić. Vítězem se nakonec stal domácí hráč, po setech 5-7, 7-5 a 6-3.\n\nMurray vstupoval do turnaje jako druhý nasazený a největší britská naděje.\nHladkou třísetovou výhrou nad Benjaminem Beckerem v prvním kole Wimbledonu, se kterým se utkal po 10 dnech, si připsal 107. výhru na gradslamovém podniku, čímž překonal rekord britský rekord, který doposud držel Fred Perry. V den popravy favoritů a skrečí - první wimbledonská středa podruhé v sezóně porazil Lu Jan-suna. Set mu nedokázali vzít ani třicátý druhý nasazený, Španěl Tommy Robredo a Rus Michail Južnyj, se kterým sice prohrával 5-2 ve druhém setu, nakonec ale zvládl napínavý tie-break.\nVýsledkově nejtěžší a nejdelší zápas absolvoval ve čtvrtfinále proti nenasazenému Fernandu Verdascovi, se kterým prohrával už 2-0 na sety, zápas ale dokázal otočit a zvítězil 7-5 v pátém, rozhodujícím setu a dosáhl pátého wimbledonského semifinále v řadě.\nV semifinále se utkal 24. nasazeným, Polákem Jerzym Janowiczem, nejpřekvapivějším semifinalistou turnaje. Naposledy se utkali loni v Paříži, kde Murray nevyužil mečboly a nakonec prohrál ve třech setech a Polák nakonec došel až do finále. I ve Wimbledonu začal lépe Polák, kterým vyhrál první set ve zkrácené hře. Domácí tenista ale další překvapení nepřipustil, když vyhrál ostatní tři sady a postoupil do čtvrtého grandslamového finále v řadě.\nV něm nastoupil proti světové a turnajové jedničce, Novaku Djokovićovi. Jednalo se o teprve druhý vzájemný zápas na trávě, a první na tomto turnaji. Brit porazil Srba překvapivě 3-0 na sety (6-4, 7-5 a 6-4) a 7.7.2013 stal tak se prvním britském mužem, který vyhrál Wimbledon od roku 1936 (77 let). Vítěznou šňůru na trávě si prodloužil na 18 výher, poslední prohru na tomto povrchu zaznamenal v loňském finále.\n\nPo čtyřtýdenní pauze se novopečený vítěz Wimbledonu představil na slavném Rogers Cupu, ten rok hraný v Montréalu. Na turnaj vstupoval jako druhý nasazený. V prvním zápase od finále Wimbledonu porazil nenasazeného Španěla Marcela Granollerse. První set Brit vyhrál 6-4, ve druhém úspěšně odvrátil za stavu 3-5 setbol a set vyhrál ve zkrácené hře, když získal sedm míčků v řadě. Ve třetím kole ho ale nečekaně porazil lotyšský tenista Ernests Gulbis po dvou setech.\n\nNa druhém Masters turnaji, Western & Southern Open zůstali na jeho raketě Michail Južnyj a Julien Benneteau, pak ale ve čtvrtfinále prohrál s Čechem Tomášem Berdychem. To turnaji klesl na třetí místo na žebříčku ATP za Nadala, který vyhrál oba velké podniky.\nNa poslední grandslamu sezóny,US Open, hrál poprvé jako obhájce titulu. Na úvod porazil ve třech setech Francouze Michaëla Llodru, ve druhém kole Argentince Leonarda Mayera, i když ztratil set. Třetí nasazený hráč nezaváhal ani ve třetím kole, kde neztratil set s Němcem Florianem Mayerem. 0-1 na sety prohrával po ztrátě zkrácené hry s Denisem Istominem, dále už ale ztratil jen devět her. Skončil však ve čtvrtfinále, kde ho porazil Stanislas Wawrinka hladce ve třech setech. Přerušil tak šňůru 4 grandslamových finálových účastí.\n\nV baráži Davis Cupu, hrané na neoblíbené antuce, porazil jako týmová jednička Ćoriće. Ve čtyhře přidal bod s Colinem Flemingem. Postup zajistil, když porazil Dodiga.\n\nKvůli operaci zad ale ukončil sezónu už v září.\n"}
{"id": "921527", "url": "https://cs.wikipedia.org/wiki?curid=921527", "title": "Wang (příjmení)", "text": "Wang (příjmení)\n\nWang jsou čínská příjmení (k roku 2007 nejčastější příjmení v ČLR) a (k roku 2007 58. nejčastější příjmení v ČLR) a též korejské příjmení 왕:\n\n\n"}
{"id": "921536", "url": "https://cs.wikipedia.org/wiki?curid=921536", "title": "Monte Sant'Angelo", "text": "Monte Sant'Angelo\n\nMonte Sant'Angelo je město v jižní Itálii v Apulii, v provincii Foggia a na poloostrově Gargano.\n\nK 31. prosinci 2011 zde žilo 13 127 obyvatel.\n\nCagnano Varano, Carpino, Manfredonia, Mattinata, San Giovanni Rotondo, San Marco in Lamis, Vico del Gargano, Vieste\n\n"}
{"id": "921537", "url": "https://cs.wikipedia.org/wiki?curid=921537", "title": "Oberhaid", "text": "Oberhaid\n\nOberhaid je německý název českých sídel:\nDále totéž jméno nesou následující obce v Německu:\na několik místních částí jiných měst a obcí.\n"}
{"id": "921538", "url": "https://cs.wikipedia.org/wiki?curid=921538", "title": "Českomoravská transverzální dráha", "text": "Českomoravská transverzální dráha\n\nČeskomoravská transverzálka \"(Českomoravská transverzální dráha)\" vznikala na konci 19. století jako soubor drah lokálního charakteru. Spojovala Domažlice, Strakonice, Tábor, Jihlavu, Brno a Trenčianskou Teplou. Cílem bylo propojit již existující státní dráhy s typickou severojižní vídeňskou orientací: Plzeňsko-březenskou dráhu u Klatov, Dráhu císaře Františka Josefa u Strakonic a její pražskou odbočku v Táboře, Rakouskou severozápadní dráhu u Jihlavy, Rakouskou společnost státní dráhy u Brna, Severní dráhu císaře Ferdinanda u Bzence a konečně Povážskou dráhu v Uhrách.\n\nJednotlivé úseky byly uváděny do provozu postupně:\n\nK zajímavým stavbám Českomoravské transverzálky patří např. příhradový most u Červené nad Vltavou.\n"}
{"id": "921541", "url": "https://cs.wikipedia.org/wiki?curid=921541", "title": "Zbarvení holuba domácího", "text": "Zbarvení holuba domácího\n\nZbarvení holuba domácího je barva dospělého holuba domácího tak, jak se jeví pozorovateli. Je to souhrnný název pro barvu a kresbu holuba., je proto dáno nejen zbarvením jednotlivých per, ale také střídáním per různé barvy na různých částech těla. Výsledná barva jednotlivých per je dána jak v nich obsaženým pigmentem a uspořádáním tohoto pigmentu v peru, tak i dalšími vlivy, jako je struktura peří, jeho mastnota a množstvím pudru. K základním barvám patří modrá, černá, červená, žlutá a bílá barva, mezi tzv. mezibarvy se řadí stříbřitá, izabelová, šedě, žlutě a červeně plavá, žemlová, měděně červená, dýmová a kaštanově hnědá. Kresba se popisuje u holubů, kteří mají na těle peří vícero barev. Kreseb existuje velké množství, od sotva patrných po velmi kontrastních.\n\nDivoké zbarvení holuba je tzv. modré pruhové, přičemž holub a holubice jsou zbarveni stejně. Takto zbarvený pták má peří na těle šedomodré, na krku a voleti až černé s výrazným zeleným leskem, konce křídelních letek jsou černé, stejně tak je černý pruh na ocasních perech a dva příčné pruhy na křídlech. Mutacemi a selekcí vzniklo u domácího holuba velké množství dalších barevných a kresebných rázů. Popis těchto rázů je komplikovaný jejich značným počtem a také terminologickou nejednotností. Shodné barevné rázy jsou u různých plemen pojmenované různě, či naopak je stejným jménem u různých plemen označováno vzhledově i genotypově odlišné zbarvení.\n\nPlemenná skupina barevných holubů sdružuje plemena, u kterých je vyšlechtění určitého zbarvení nebo kresby hlavním plemenným znakem.\n\nVýsledná barva holuba, tedy jeho fenotyp, je ovlivněna jeho genetickým založením, které určí druh a rozložení pigmentu v opeření daného jedince. Vliv vnějšího prostředí se na základním zbarvení holuba podílí jen málo. Genotyp holuba, tedy soubor všech genů, které ovlivňují jeho zbarvení, však z jeho vzhledu nemusí být vůbec patrný. Barva je totiž kódována ne jedním nebo několika, ale celou řadou řadou genů, které vůči sobě nejsou lhostejné, ale vzájemně se ovlivňují. Jednotlivé geny navíc nejsou všechny stejné, mají několikero rozdílných forem, alel. Holub má v každé tělní buňce 40 párů chromozomů, na kterých jsou umístěné jednotlivé geny. Jedná-li se o autozómy, mají oba chromozómy v páru alely stejných genů ve stejných lokusech, tyto alely ovšem mohou být různé a výsledný fenotyp je daný jejich interakcí, alely vůči sobě mohou být dominantní nebo recesivní. Stejně tak jednotlivé geny ovlivňující zbarvení holuba na sebe navzájem působí: Tyto genové interakce jsou zhruba dvojího druhu: může jít o tzv. kumulativní duplicitu bez dominance, kdy se účinky dvou konkrétních genů rovnoměrně doplňují, nebo o epistázi, kdy je účinek jednoho genu nadřazen genu druhému.\n\nDědičnost zbarvení holubů je komplikovaná faktem, že některé geny ovlivňující pigmentaci jsou umístěné na pohlavních chromozomech a jsou tedy vázané na pohlaví. Chromozomální určení pohlaví u ptáků a tedy i u holuba je odlišné od savců. Je to totiž samice, která má dva odlišné pohlavní chromozomy (ZW), zatímco samec je tzv. homogametický, má dva stejné pohlavní chromozomy, ZZ. Chromozom Z je větší a zhruba odpovídá savčímu chromozomu X. Je to tento chromozom, na kterém jsou umístěné některé geny kódující barvu peří. Holubice má proto ve svém genotypu pouze jedinou kopii dané alely, která se ve výsledném fenotypu projeví vždy, zatímco holub má pár alel, které spolu interagují stejně, jako je tomu u ostatních vloh.\n\nBarva jednotlivých per holuba je dána především uvnitř obsaženým pigmentem. U holuba se, na rozdíl od mnoha jiných ptáků, na zbarvení peří nepodílejí pigmenty jako jsou lipochromy či porfyriny, které dávají živé žluté, červené nebo zelené odstíny. Jediným přítomným pigmentem je melanin. Ten může být trojího druhu: černý eumelanin a červený a hnědý pheomelanin. Kromě samotného typu pigmentu je důležité také uspořádání pigmentových zrn. To může být buď rovnoměrné, výsledkem je plnobarevné, slité zbarvení, nebo skupinové, které vede ke zbarvení plavému.\n\nTo dává za vznik základním barevným řadám, kdy jednomu plnobarevnému zbarvení vždy odpovídá barva plavá. Eumelanin ve své plnobarevné pigmentaci dává peru černou barvu, jeho plavá verze je modrá. Červený pheomelanin vede k červené a červeně plavé barvě, hnědý pak k hnědé a hnědě plavé.\n\nKaždá z těchto sytých, intenzivních barev může být ředěná. Menší sytost barvy pera je způsobena menším množstvím obsaženého pigmentu. Za ředění je zodpovědná vloha d, která je recesivní vůči sytému zbarvení. Vloha je přítomna na pohlavním chromozomu, takže je vázaná na pohlaví. V této alelické sérii se nachází též alela d, která kóduje tzv. bledou barvu, mezistupeň mezi zbarvením intenzivním a ředěným. Je též recesivní a to i k ředící alele d. Ředěná barva holubů je spojená s minimálním množstvím prachového opeření u takto zbarvených vylíhlých holoubat.\n\nŘeděním černé barvy vzniká barva šedohnědá, tmavohnědá nebo šedě plavá, ředěním modré stříbřitá. Ředěním červené barvy vzniká barva žlutá, červeně plavé žlutě plavá, z hnědé hnědožlutá a z hnědě plavé hnědožlutě plavá. Úplná nepřítomnost melaninů má pak za následek zbarvení bílé.\n\nZákladní barvou holubího peří je černá, modrá, červená, žlutá a bílá. \n\n\nBílá barva u holuba většinou není způsobena albinismem, ale složitými interakcemi genů a vůči barevnému opeření proto může být dominantním i recesivním znakem. Recesivní bílá z je ve vztahu ke všem ostatním genům, které kódují barvu opeření, ve vztahu recesivní epistáze. U recesivního homozygota zz se do peří nedostává žádný pigment a jiné geny se tím pádem nemohou nijak projevit.\n\nTyp produkovaného pigmentu je řízen alelickou sérií na lokusu B, který se nachází na chromozomu Z a je proto vázaný na pohlaví. Dominantní vloha B zapříčiňuje dominantní červené zbarvení, které je označováno též jako popelově červené. Vůči ní je recesivní alela B+, což je divoká verze tohoto genu, vedoucí k modrému a černému pigmentu. Je možné, že mezi alelou B a B+ je dominance neúplná. RNDr. Tyller uvádí, že popelavě červený německý výstavní holub s genotypem BB+ měl černé skvrny v letkách a v ocase a tmavý zobák, zatímco homozygotní ptáci BB měly zobáky světlé a skvrny v křídlech, byly-li přítomny, byly hnědé. Poslední alelou v sérii je recesivní b, která u homozygotů vytváří hnědé, též kaštanové nebo čokoládové zbarvení. \n\nCelobarevně červená barva je dána alelou e v jejím recesivně homozygotním založení. Tento gen je ve vztahu k lokusu B ve vztahu recesivní epistáze. Při přítomnosti aspoň jedné divoké alely E+ se mohou projevit vlohy z lokusu B, u recesivního homozygota ee je však toto zbarvení překryto a vzniká tzv. celobarevná červená, též recesivní červená barva.\n\nÚčinkem genu B, E a již zmíněného D, který je zodpovědný za ředění barev, vznikají následující barevné kombinace. Pro názornost jsou všichni holubi v pruhové kresbě. Peří na krku a zejména na ocasních pruzích je plnobarevné, na zbytku těla plavé v odpovídající barvě. Výjimkou jsou ptáci celobarevně červení a žlutí, u nich je kresba zcela překryta účinkem alely e, a jsou plnobarevně zbarveni na celém těle. Protože je jak vloha B, tak vloha D umístěna na pohlavním chromozomu Z, holub má dvě kopie těchto alel, zatímco holubice pouze jedinou.\n\nJen u některých barevných rázů je peří na celém těle stejné barvy. Je-li tomu tak, jedná se především o základní barvy, černou, celobarevnou červenou a žlutou a bílou. Jako jednobarevní bývají označováni i holubi rázu modrého bezpruhého, kteří však nejsou celí modří, ale mají černé konce letek. Častější jsou holubi vícebarevní, kteří mají buď přímo kreslená jednotlivá pera, nebo mají na různých místech těla peří odlišné barvy.\n\nZákladní kresba holubů je tvořena právě kombinacemi plnobarevných a plavých barev stejné pigmentace na různých částech těla ptáků. Divoké zbarvení holuba patří také do řady základních kreseb. V divokém zbarvení jsou na většině těla jsou pera plavá, plnobarevné zbarvení se nachází jen v opeření krku, na koncích letek, v pruhu přes ocas a ve dvou pruzích přes křídla. Mutacemi divokého zbarvení vzniklo jak zbarvení s větším podílem plnobarevného zbarvení, tak s podílem menším. Kresba je podmíněna interakcí šesti různých vlohových párů, které jsou mezi sebou ve vztahu dominantní epistáze. Vzniká tak řada základních kreseb, ve které platí, že plnobarevnější kresby jsou dominantní nad těmi více plavými. \n\n\nNěkdy je celá série zjednodušena tím, že se vynechává vlohový pár So/so.\n\nZákladními zbarveními holubů je tedy kombinace základní řady kreseb a jakékoliv základní pigmentace: Popelavé červené, černé, hnědé a jejich ředěných variant.\n\nUvedené genotypy platí pro samce, holubice mají vždy jen jednu verzi alely B a D.\n\nZákladní barvy mohou být modifikovány účinkem mnoha genů, které redukují pigment na plnobarevně zbarvených plochách. Kresba tak může rezavět nebo zesvětlat. Vznikají tak další barevné řady, jako je řada bronzová, řada opálová a řada orientální. Tyto modifikátory působí na podkladě základní kresby a barvy, a výsledný barevný ráz nemusí vzniknout jen účinkem jediného z nich na základní barvu, ale i jejich kombinací.\n\nZesvětlení na tzv. opálovou barvu vzniká dvojím způsobem: recesivní opál daný alelou o je jednoduše recesivní vůči modrému zbarvení a není vázáný na pohlaví. Kresba křídel takových holubů je slitá a opalizuje do bronzova či je až bělavá. Vejce recesivně opálových holubů mají sníženou líhnivost. U českých plemen holubů se toto zbarvení neobjevuje a není uvedeno ani v českém vzorníku. \n\nTzv. orientální barevná řada je typická vybělením barevné kresby, s jistou tolerancí rezatosti. Vybělení kresby může způsobit několik na sobě nezávislých modifikujících genů, a to samostatně či v kombinaci. Podobný fenotypový projev je vyvolán i zcela odlišnými genotypy. Při působení těchto modifikátorů na podkladě tmavého zbarvení (C) vzniká stříbřitá běloštítnost nebo šupinatost, u kapratých holubů je vzorek vybělený na tzv. bílou kapratost, neboli šupkatost, vybělení u pruhových holubů způsobuje bělopruhost.\n\nModifikátorem v orientální řadě je například již zmíněný recesivní opál, častěji se však uplatňuje dominantní opálové zbarvení podmíněno vlohou Od, která zapříčiňuje úplné vymizení pigmentu v kresbě. Dominantní opál kromě toho poněkud zesvětluje barvu veškerého opeření na těle holuba a proběluje i ocasní pera a letky až do téměř bílé barvy. Ve své homozygotní podobě je letálním faktorem, holoubata OdOd se buď vůbec nevylíhnou, nebo hynou brzy po vylíhnutí. Dominantní opál zesvětluje opeření a dokáže zcela vybělit okrsky per, které by měly v základní řadě plnobarevnou pigmentaci, a vznikají tak holubi bělopruzí, při působení dominantního opálu na pruhovou kresbu, a šupkatí, neboli bílé kapratí. Šupkatí holubi mají podobně jako kapratí holubi oválné skvrny na praporech per především křídelních štítů, ale tyto skvrny jsou bílé. Šupkatost způsobená působením dominantního opálu však bývá neostrá a často narezlá.\n\nGenetický faktor toy stencil Ts, v minulosti označovaný jako K, u homozygotů vyběluje plnobarevnou kresbu podobně jako dominantní opál. Je to vloha dominantní vůči divokému zbarvení, ale není spojena s letálním faktorem. Šupkatost vzniklá kvůli faktoru toy stencil je ostřejší než opálová. V kombinací s dominantním opálem vytváří čistě bílé pruhy. Někteří autoři faktor toy stencil považují za genetický komplex tří nezávislých genů, Ts1,Ts2 a Ts3. \n\nBílá kresba daná účinkem faktorů toy stencil v kombinaci Ts1Ts1, Ts2Ts2, ts3ts3 se objeví i v přítomnosti vlohy S a to i v případě, že je takový holub homozygot SS. Štít křídel včetně letek v případě toy stencil bělopruhosti a šupkatosti zůstává plnobarevný. Žlutý bělopruhý holub se nazývá izabela.\n\nŠupinatost je odlišná kresba od šupkatosti. Šupinatí holubi mají probělené středy per a pigmentovaný zůstává jen jejich okraj. Šupinatost vyvolává několik modifikátorů, jako je faktor pencil (peculiar pencilling, pc). Ve svém heterozygotním založení vede k bělopruhosti, recesivní homozygoti jsou šupinatí. Moravský pštros šupinatý je šupinatý právě díky faktoru pencil, stejně tak české bagdety bělopruhé. Šupinatost tvořená účinkem faktoru pencil se označuje též jako pigrovanost. Vzniká na podkladě plnobarevného zbarvení nebo tmavé kresby. Hlava a horní část krku jsou barevné, směrem k ocasu jsou však středy per zcela vyběleny. U orientálních racků se na dokonalé kresbě ocasních per podílí ještě recesivní vloha frill stencil, fs. Právě efekt recesivně homozygotních alel fsfs je považováno za pravé orientální zbarvení. \n\nBronzová či mahagonová řada vzniká účinkem modifikátorů, které dávají opeření rezavou či měděně červenou barvu. Měděně červená se může podobat recesivní červené barvě, vzniká však odlišně. V době vzniku českého názvosloví byla jako jediný bronzový modifikátor známá alela dominantní alela K, Kite, a resesivní Libanon bronze k. Axel Stell ve své knize Breeding and Inheritance in Pigeons vydané v roce 1994 popisuje už osm typů bronzového zbarvení: kite bronze, modena bronze, archangel bronze, roller bronze, brandler bronze, tippler bronze, toy stencil bronze, a lebanon bronze. Od té doby se znalost dědičnosti bronzové barvy stále zpřesňuje a v současnosti se zdá, že modena bronze je identická s toy stencil bronze, která je kódována vlohou Ts1.\n\nToy stencil bronze se chová podobně jako toy stencil vybělení. Vzorek na křídelních štítech získává bronzovou barvu, ostatní opeření je beze změny.\n\nVloha k, Libanon bronze, kóduje libanonskou, recesivní bronzovou. Ta dává bronzovou barvu některým blízkovýchodním plemenům. V kombinaci s B vzniká zbarvení ohnivé, s proběleným základem per, bělavým kaprováním či pruhy a bílým pruhem na ocase, tzv. lentou.\n\nBronzové barvy mohou být také ředěné.\n\nDalším genem, které zesvětluje pigment je Milky, jeho mutantní alela my je recesivní k divokému zbarvení. Její účinek připomíná jak dominatní opál, ředěné barvy či barvu sivou. V modročerné řadě mění barvu na velmi světlou s velkým množstvím pudru, tzv. pudrovou modrou. Hnědé zbarvení se účinkem mymy mění na krémově hnědé a recesivní červené na růžové. Při kombinaci s vlohou S vzniká plnobarevné mléčné zbarvení, jaké je přítomné u \"stříbřitého\" rázu plemene lahore. Je-li přítomna vloha B, peří je mléčně popelové, efekt recesivního plnobarevného červeného zbarvení ee modifikuje na perlově šedočervenou, hlavně na krku ptáka. Podobný efekt jako milky a opál má recesivní, na pohlaví vázaná vloha reduced, toto zbarvení pelicháním tmavne.\nIndigo je dominantní vloha, která způsobuje postupný ústup modré pigmentace, hlava je tmavě modrá a pták směrem k ocasu světlá. Homozygoti InIn mohou být na těle téměř bílí a připomínají spíše popelavě červené ptáky. V kombinaci s vlohou S vzniká tzv. andaluská modř, modrá barva, která není narušená černými letkami či pruhy, mizí i pruh na ocase.\n\nGen almond má sedm různých alel, které jsou všechny dominantními mutacemi divoké alely st, která zbarvení holuba nijak nemění. Gen je umístěn na pohlavním chromozomu Z, takže se jedná o vlohu vázanou na pohlaví. Podle postupné dominance za sebou následuje Almond (St), Qualmond (StQ), Faded (StF), Hickory(StH), Sandy(StSa), Chalky (StC), pak Frosty(StFr) a st+, divoká alela. Nejvýznamnějšími alelami z celé série je Almond, St, aFaded,St. \n\nAlela Almond, St, stojí na vrcholu této alelické série. Jejím působením vzniká tzv. mandlové zbarvení, magnani. Homozygotní samci jsou téměř bílí, u heterozygotů a holubic vzniká rovnoměrné světlé, bílé a plavé, stříkání na plnobarevném pozadí po celém těle. Holubi jsou strakatější než holubice a skvrnitost se zvýrazňuje s každým přepeřením. Klasické mandlové zbarvení je tříbarevné, tvořené jak žlutými a hnědými odstíny, tak černou a modrou barvou a bílou. Toto zbarvení není tvořeno jen účinkem alely St, ale je podmíněno celkovým genotypem holuba. Zbarvení nejlépe vyniká na tmavé kresbě CC s dominantním bronzem daným vlohou K. Heterozygoti Ee mají bohatější odstíny červené. Homozygotní samci StSt často umírají už v hnízdě a bývají slepí. \n\nAlela St, Faded, kóduje zbarvení rodobarvé. Za normálních okolností mají u holuba domácího holub i holubice stejné zbarvení peří a rozlišení pohlaví jen podle barvy je nemožné. Alela St však u homozygotního samce zeslabuje pigmentaci opeření až do téměř bílého odstínu. Barevné peří zůstává jen na krku a voleti. U hemizygotních holubic však zeslabení není tak výrazné. Pohlaví rodobarvého holuba se dá podle barvy opeření zjistit už u holoubat. Rodobarvé zbarvení je typické pro holuby plemene texan.\nJiným faktorem, který proběluje opeření, je grizzle, G. Je to dominantní vloha, která u heterozygotů vytváří grošovitou kresbu, u homozygotů vytváří tzv. kresbu čápka. Grošovití holubi se označují jako šimlové či grošovaní bělouši, zvláště u gigantů se pak přejímá anglické pojmenování grizzle.\n\nZvláštním zbarvením je tzv. mozaicismus, nepravidelná skvrnitost, doprovázená odlišným zbarvením pravé a levé strany holuba. Vznik takového zbarvení je nejasný, možná se jedná o odchylku v počtu chromozómů.\n\nDominantní vloha Ic zesvětluje plavé opeření holuba do téměř bílé barvy. Někdy je vybělený i krk a vole. Kresba na křídlech však vždy zůstává nezměněna. Tito holubi bývají nejčastěji pruhoví, někdy i kapratí, šupinatí nebo bezpruzí. Působí-li vloha Ic na podkladě černo-modré řady, výsledné zbarvení se nazývá sivé, nebo též ledové, siví holubi jsou označováni též jako ledňáci či pstruzi. Modrá barva je přeměněna na téměř bílou se světle ledově namodralým odstínem. Plnobarevná kresba na křídlech zůstává černá. V kombinaci s dd vzniká barva perlová, rozředěná sivá. \n\nJako speciální kresby holubů se označuje kresba tvořená bílé zbarveným peřím. Barva barevného opeření odpovídá příslušné základní kresbě, ale různá místa těla jsou bílá. Strakatost, která tvoří tuto kresbu, je u holubů velmi rozšířená. Genetické založení konkrétních speciálních kreseb však často není známo.\n\nSpeciální kresby jsou často vlastní několika plemenům, ale u různých plemen nejsou jednotné. Základním kritériem třídění speciálních kreseb je základní barva holuba, tedy ta, která na konkrétním holubovi převládá. Podle tohoto klíče se speciální kresby dělí na dvě velké skupiny: holuby bílé s barevnou kresbou a jinak zbarvené holuby.\n\nV bílém peří na hlavě holuba se popisují následující typy barevných skvrn: plamének je malá zaoblená barevná skvrna na čele holuba, kapka je podobná, ale větší, mandlovitého tvaru. Čepička je barevná skvrna na čele a temeni hlavy ptáka. Obojek je barevná horní část krku. Barevná náprsenka se nevyskytuje samostatně, ale je vždy doprovázena barevnou hlavou. Je to různě utvářená barevná skvrna na přední části krku. Bílí holubi mohou mít barevné letky, pak se označují jako holubi černohrotí nebo černokosí, dále mohou být barevná celá křídla nebo holubi mohou mít křídla barevná s nejhořejší částí bílou. Při pohledu shora pak vzniká na obou křídlech kresba bílého srdce. Barevná křídla holubů bílé základní barvy mohou být jednobarevná (černá, červená nebo žlutá) nebo s jakoukoliv základní či modifikovanou kresbou. Barevný ocas se vyskytuje u holubů s barevnou hlavou či kapkou. U běloocasých holubů může být barevný klín, tedy dolní ocasní krovky.\n\nBarevnohlávek je bílý holub s barevnou hlavou a ocasem. Kresba zahrnuje i nejhornější část krku, tedy obojek, ten je však bývá krátký. U některých plemen může mít barevnohlávek i náprsenku. Jsou plemena, pro které je tato kresba typická a dala jim jméno, jako je slezský, královecký či šmalkaldský barevnohlávek.\n\nPodobné je zbarvení krymek a kalota, ti mají barevnou čepičku a ocas. Jeptišky mají barevnou hlavu s náprsenkou, ocas a letky.\n\nPštrosí kresba, pojmenovaná po moravském pštrosovi, v zahraničí zvaná gazzi, se vyznačuje barevnou hlavou s obojkem, který přechází až v kratší náprsenku, barevným ocasem a celými barevnými křídly. Obměnami této kresby vzniká gazzi s bílým ocasem, kresba s bílými letkami a lysinkou, jako má prácheňský káník, nebo kresba vídeňského slepičáka s náprsenkou až na dolní hruď a s bílou pěšinkou táhnoucí se od zobáku až na šíji.\n\nSedlatá kresba je charakteristická přítomností barevného sedla: horní hřbet ptáka a přilehlé úseky křídel jsou vždy pokryté barevným peřím. Sedlo by mělo být pravidelné a přiměřeně velké. Sedlo se však nikdy nevyskytuje jako samostatná kresba: nahoře přechází na barevný krk, dole pokračuje na barevnou dolní část hřbetu, kostřec a ocas. Přesné požadavky na rozsah sedlaté kresby se liší podle plemene a jsou uvedeny ve vzornících příslušných plemen. Jsou plemena, pro které je sedlatá kresba typická a v jiné se nechovají, jako je voláč sedlatý rousný a moravský voláč sedlatý.\n\nŠtítníci mají barevné pouze křídelní štíty. Je to zbarvení typické pro mnoho plemen především barevných holubů a některých racků, kterým dává tato kresba také jméno.\n\nČejka je holub s barevnými křídly a barevnou kapkou na hlavě. Toto zbarvení je typické pro plemena barevných holubů označovaných právě jako čejky. Vlaštovák je podobný, ale místo kapky má na hlavě barevnou čepičku. Pro čejky a vlaštováky je typická bílá kresba srdce na zádech.\n\nKaňka je podobné barevné plemeno, pro které je typická barevná kapka na hlavě, ostatní opeření je bílé, případně mohou být kaňky i barevnoocasé. \n\nKresba čápka, neboli čapí kresba, byla zmíněna již při popisu faktorů, které zesvětlují barvu opeření. Vzniká u homozygotů působením faktoru G, grizzle. Heterozygot Gg je bělouš, neboli šiml. Působením obou alel genu dojde k tak výraznému probělení peří, že pták je téměř bílý, pouze letky a ocas si zachovávají původní zbarvení. V černé a modré barvě jsou letky a ocas tmavé, u popelavě červené a žluté barvy světlé. Zobák, obočnice i drápky takových holubů jsou většinou tmavě zbarvené. Takové kresbě se říká barevnohrotý čápek a takto vybarvení holubi se označují též jako bílí bělouši.\n\nVariantou čapí kresby je tzv. věncový čápek, který má pigmentaci peří zachovanou také na hlavě a částečně i na krku. Věncový čápek však může být i bělohrotý a běloocasý, takový pták má tedy křídla i ocas bílé a barevné peří je pouze na hlavě a krku. Podobně i původně barevnohrotý čápek může být běloprotý a běloocasý, v tom případě je holub čistě bílý.\n\nDalší modifikací je čejčí čápek, též rušvan. U něj jsou barevné ruční letky včetně křidélka a kapka na hlavě. Ocas je bílý. Toto zbarvení je typické pro německé barevnohroté kaňky, zvané durynský bezrousý a saský rousný čápek. Rušvani se občas vyštěpují i v chovu čejek. \n\nPoslední variantou čapí kresby je bagdetí čápek. Ten má barevné většinou křídelní štíty a ocas. Ruční letky jsou bílé. Takové zbarvení se může popsat též jako barevnoocasý štítník. Hřbet bagdetích čápků je bílý a štíty nejsou celé barevné, v ramenou je bílá srdcovitá kresba podobně jako u čejek. Označení bagdetí čápek odkazuje na českou bagdetu tohoto zbarvení, tato kresba je dále typická pro orientálního racka satinetu, kde jsou navíc barevné plochy modifikovány orientální řadou.\n\nČápík je zbarvení odlišné. Je to vlastně nedědičná odchylka zbarvení tygra (viz dále). Je to zbarvení vzácnější než kresba čápka, nazývané též tabulkový tygr. Je to skoro bílý holub se stříkanou hlavou, barevné jsou letky, ocas a barevná tabulka na hrudi. \n\nHolub v kresbě straky se zbarvením podobá strace obecné: má bílá křídla, dolní hruď a břicho. Pro některá plemena je toto zbarvení typické, příkladem je anglická, polská nebo dánská straka a elstr, zvaný také voláč straka. \n\nNepravidelné střídání barevného a bílého peří tvoří stříkanou kresbu, podle toho, jestli převažuje barva bílá nebo barevná se dělí na světlou a tmavou. Jsou-li plochy barevného a bílého peří větší, výsledkem je nepravidelná straka, také zvaná strak.\n\nNaopak, je-li stříkání jemnější a pravidelnější a ocas a letky zůstávají barevné, výsledkem je kresba tygrů. Tato barevná mutace má blízko k běloušům, je způsobena alelou G. Tygři se opět dělí na světlé a tmavé. Mezi holuby se základní bílou barvou patří světlý tygr, ten má barevné letky, ocas a případné rousy, na ostatních částech těla je opeření silně prokvetlé bílým peřím.\n\nV barevném peří na hlavě holuba se popisuje lyska, malá bílá skvrna na čele ptáka. Holub s lyskou se označuje jako holub lysý. Lyska může být i jedinou kresbou na těle holuba, nebo je kombinována s bílým ocasem, jako je tomu u české lysky. Holub podobný lysce, s celou bílou čepičkou, je též označovaný jako holub lysý, nebo přesněji jako kněz.\n\nBradka je malá bílá skvrna pod zobákem a na horní části hrdla. Je typickým znakem rejdičů bradka. Půlměsícová kresba je bílá skvrna na přední části krku ve tvaru srpku. Je typická pro holuby plemene špaček či košoa.\n\nBělokosý, též bělohrotý, je holub se 3-9 bílými krajními letkami. Nejčastěji je to samostatná kresba. Bílá náprsenka je různě velká, ostře ohraničená bílá plocha na přední straně krku, bývá spojena s bílou hlavou nebo bradou. Často doplňuje sedlatou kresbu. \n\nHolub s bílým ocasem je běloocasý, též běloocasák. Pro běloocasáky jsou typická bílá rýdovací pera. U některých plemen běloocasáků jsou ocasní krovky bílé, u jiných jsou spodní ocasní krovky, tedy klín, barevný. Kresba běloocasáků není samostatnou kresbou, nejčastěji je doplněna lyskou a bělohrotostí.\n\nBěloštítný holub je opakem štítníka, je to barevný holub s bílými štíty křídel. Bělohlávek má hlavu celou bílou. Kresba je typická pro moravského voláče bělohlávka.\n\nBěloprsý holub je barevný holub se spodní bílou částí těla, bílé peří se táhne od dolní hrudi až ke kloace. Takto zbarvený holub se označuje též jako vlaštovák, přestože se jedná o zcela odlišnou kresbu než kresba vlaštováků popsaná mezi kresbami se základní bílou barvou.\n\nMniší kresba je kresba barevných holubů, kteří mají hlavu, letky a ocas bílé. Mniši jsou vlastně opakem jeptišky, která má peří převážně bílé, jen její hlava, letky a ocas jsou barevné. Ocas mnichů je bílý včetně horních i dolních ocasních krovek a rousní holubi v mniší kresbě mají i bílé rousy.\n\nAnglická kresba je typickým zbarvením anglického voláče. Na barevném voleti je bílý půlměsíc, bílé jsou ruční letky, spodní část těla od poloviny hrudní kosti k ocasu a rozety tvořené bílými peříčky na ramínkách ptáka. Ocas je barevný.\n\nTmavý tygr je varianta již zmíněného zbarvení tygra. Bílá barva je však u tmavých tygrů do značné míry potlačena a jen hlava, krk a sedlo bývají postříknuty bílým peřím.\n\n"}
{"id": "921542", "url": "https://cs.wikipedia.org/wiki?curid=921542", "title": "Modlitba Manassesova", "text": "Modlitba Manassesova\n\nModlitba Manassesova je jeden z apokryfů Starého zákona, mezi které ji řadí židé, římskokatolická církev i protestanti, zatímco v pravoslaví má větší vážnost, je řazena mezi deuterokanonické spisy a bývá ve vydáních Bible obvykle obsažena.\n\nJedná se o krátkou knihu o jediné kapitole s patnácti verši, jejímž obsahem je modlitba judského krále Manassese, jenž je zmiňován i v kanonických knihách, v Druhé knize královské a Druhé knize Paralipomenon. Druhá kniha Paralipomenon pak přímo zmiňuje, že jeho kajícná modlitba je „\"v knize o králích Izraelských\"“.\n\nVětšina biblistů předpokládá, že byla napsána řecky ve 2. nebo v 1. století př. n. l.\n\nKniha se vyskytuje v řadě historických biblických textů, například ve Vulgatě ze čtvrtého století našeho letopočtu nebo v Alexandrijském kodexu z pátého století našeho letopočtu.\n\nDo svého výběru ji zařadili také původní vydavatelé Bible kralické.\n\n"}
{"id": "921545", "url": "https://cs.wikipedia.org/wiki?curid=921545", "title": "Kněžice (zámek, okres Jihlava)", "text": "Kněžice (zámek, okres Jihlava)\n\nZámek Kněžice stojí v Kněžicích, nad Kněžickým rybníkem, při silnici na Opatov. Je chráněn jako kulturní památka České republiky.\n\nZámku předcházela tvrz, vystavěná Hrutovici v polovině 14. století. Její další osud je neznámý, pravděpodobně na konci 15. století zanikla. Pravděpodobně již krátce po zániku tvrze, nejpozději však v 80. letech 16. století zde nechali Brtničtí z Valdštejna vystavět lovecký zámeček obdélníkového tvaru se vstupní věží. Valdštejnům patřil zámeček až do Bílé hory. V roce 1623 se dostal zámek jako konfiskát po Zdenku Brtnickém z Valdštejna do rukou Rambalda XII. z Collalto e San Salvatore. V té době byl součástí brtnického panství, Rambaldo XII. za něj zaplatil 110 000 tolarů. Za Antonia Rambada prošel úpravami. V 18. století pak prošel barokní přestavbou, při které byly přistavěny obě boční věže. Na začátku 19. století prošel klasicistní přestavbou. Drobnými úpravami prošel zámek za Emanuela Collalta, v té době měl zámek 23 místností, do nichž patřil kulečníkový sál, lovecký sál, knížecí apartmá, pokoje pro hosty a salony. V letech 1927-1938 bydlel v zámku hrabě Eduard Mensdorff-Pouilly se svou ženou Gisedlou, dcerou knížete Manfreda Collalto. V roce 1945 byl Collaltům zkonfiskován. V roce 1958 vichřice těžce poškodila zbytky zámeckého parku, v němž navíc vyrostl kulturní dům (1974-1980). V 60. letech byla zbořena většina dvora, zbylé budovy byly použity na garáže autobusů. Po roce 1960 byl zámek upraven na kanceláře Zemědělského družstva, které jej dostalo do majetku. V roce 1972 bylo do zámku zavedeno ústřední topení. V roce 2000 jej zakoupila obec, která konečně zastavila chátrání zámku, který následně do října 2003 procházel kompletní rekonstrukcí. Dnes je zde sídlo obecního úřadu, restaurace a také muzeum se stálou expozicí: Živá a neživá příroda okolí Kněžic.\nZámek dnes tvoří bloková patrová budova obdélného půdorysu se vstupní věží mimo osu vstupního průčelí a se dvěma rizality při jeho koncích. Střecha je valbová, na věži pak stanová.Budova je patrová, věž pak má další půlpatro, na němž byly umístěny hodiny (dnes chybí). Zámek původně obklopovaly budovy hospodářského dvora, z nichž jižní část byla zbořena. Večeřův \"Domopis\" v roce 1937 zdokumentoval starou lípu před zámkem. Z bývalého parku severně za hlavní budovou zámku se nedochovalo nic.\n\n"}
{"id": "921547", "url": "https://cs.wikipedia.org/wiki?curid=921547", "title": "Zemské volby v Čechách březen 1867", "text": "Zemské volby v Čechách březen 1867\n\nZemské volby v Čechách v březnu 1867 byly volby konané v Českém království 20., 22. a 26. – 28. března 1867, kterými byli zvoleni poslanci Českého zemského sněmu coby zákonodárného sboru zemské samosprávy v rámci ústavního systému Rakouského císařství. Byly vypsány císařem podruhé během několika měsíců s cílem změnit dosavadní federalistickou, státoprávní většinu na sněmu, která bránila obeslání Říšské rady (celostátního parlamentu) a tak blokovala schválení ústavních zákonů o rakousko-uherském vyrovnání. Výsledek hlasování skutečně přinesl zvrat v silových poměrech na sněmu, na kterém nyní převádly centralistické, provídeňské síly.\n\nOd roku 1861, kdy v Rakousku došlo k obnovení parlamentního a ústavního systému vlády, se česká občanská politická reprezentace (Národní strana neboli staročeši) i česká historická šlechta (Strana konzervativního velkostatku) profilovala jako obhájce federativního pojetí rakouského státu a českého státoprávního programu. Tyto české aspirace ale nebyly panovníkem ani vládou naplněny. Rakouské císařství bylo po roce 1866 oslabeno dopady prohrané prusko-rakouské války a trvale paralyzováno odporem Uherska, které podobně jako čeští federalisté odmítalo koncepci unitárního rakouského státu. Koncem roku 1866 proběhla intenzivní jednání Vídně s představiteli uherských politických špiček a začal se rodit koncept dualistického řešení státoprávní krize monarchie (rakousko-uherské vyrovnání, přetvoření státu na volný svazek dvou států). K odsouhlasení těchto zásadních státoprávních reforem bylo nutné jejich projednání Říšskou radou coby celostátním zákonodárným sborem. Říšská rada ovšem byla tehdy volena nepřímo, jako sbor delegátů jednotlivých zemských sněmů. V zemských volbách v Čechách v lednu 1867 vypsaných za tím účelem ovšem na Českém zemském sněmu převádly federalistické síly, které odmítaly dualismus a ignorování českého státního práva. Podobně dopadly i zemské volby na Moravě v lednu 1867. Český zemský sněm svolání Říšské rady označil za \"nezákonné shromáždění nějaké západní polovice říše\". Hrozilo, že v kombinaci s dalšími politickými silami federalistického ražení (německorakouští konzervativci z alpských zemí, Poláci z Haliče apod.) nebude Říšská rada vůbec obeslána, nebo na ní budou převládat síly odmítající rakousko-uherské vyrovnání. Za této situace se vídeňská vláda rozhodla český i moravský sněm rozpustit a vypsat nové volby, které měly zlomit opoziční síly.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Voleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo pět nevolených virilistů, kteří mandát nabývali z titulu své funkce. Celkem tak měl sněm 241 poslanců.\n\nZatímco v kurii měst a venkovských obcí (volby konány 20. a 22. března) nebylo možné očekávat větší volební přesuny, protože v etnicky českých obvodech měli čeští státoprávní kandidáti silné postavení, rozhodující souboj proběhl v kurii velkostatkářské (volby konány ve dnech 26. – 28. března 1867), kde při extrémně malém počtu oprávněných voličů z řad šlechty a velkých pozemkových majitelů mohlo dojít k výraznému přelivu 70 mandátů na tu či onu stranu. Předseda vlády Friedrich Ferdinand von Beust spustil v Čechách silnou přesvědčovací kampaň mezi šlechtou. Po českých zemích agitoval i mladší bratr císaře Františka Josefa Karel Ludvík Rakousko-Uherský. Argumentoval tím, že dynastická loajalita šlechty se v této chvíli musí projevit i podporou vlády. Kromě toho docházelo k manipulacím se seznamy voličů. Až do března 1867 mezi šlechtou na Českém zemském sněmu převažovala Strana konzervativního velkostatku, kterou vedl Jindřich Jaroslav Clam-Martinic s která spolupracovala se staročechy, byla zastánkyní českého státního práva a podporovala české autonomistické aspirace. Nyní ovšem díky vládnímu tlaku velkostatkářskou kurii ovládla provídeňská Strana ústavověrného velkostatku, které předsedal Karel Vilém Auersperg. \n\nVe velkostatkářské kurii byli zvoleni z celkových 70 poslanců jen 2 příslušníci Strany konzervativního velkostatku. Poražení členového konzervativní šlechty se pak vzdali svých poslaneckých mandátů. Celkově měl Český zemský sněm 154 ústavověrných a 87 státoprávních poslanců.\n\nPodle sociálního a profesního dělení bylo 87 etnicky českých poslanců zemského sněmu zvolených v kuriích měst, venkovských obcí a živnostenských a obchodních komor rozděleno následovně: 60 \"buržoazních a maloburžoazních vzdělanců\" (z toho 24 právníků, 7 lékařů a lékárníků, 4 vysokoškolští učitelé, 8 středoškolských učitelů, 7 vědců a novinářů, 4 katoličtí kněží, 2 státní úředníci a 5 samosprávních úředníků), 11 \"buržoazních podnikatelů\" (z toho 6 továrníků, 4 obchodníci a peněžníci a 1 manažer), 8 příslušníků \"maloburžoazie\" (z toho 8 blíže neurčených \"měšťanů\"), 7 příslušníků \"agrární buržoazie\" (z toho 5 rolníků či statkářů a 2 mlynáři) a 1 šlechtický velkostatkář.\n\nVýsledek voleb učinil z české politické reprezentace menšinu, která jíž nemohla zabránit tomu, aby sněm obeslal Říšskou radu a pomohl tak ke schválení rakousko-uherského vyrovnání. 13. dubna 1867 český předák František Ladislav Rieger přednesl jménem českých poslanců na sněmu protest proti rodícímu se ústavnímu konceptu Rakouska-Uherska. Již předtím se čeští politici radili o dalším postupu. Rieger a František Palacký byli pro trvalý odchod ze sněmu a jeho bojkot, zatímco někteří radikálně demokraticky orientovaní politici jako Karel Sladkovský nebo bratři Eduard a Julius Grégr odmítali zcela rezignovat na tuto politickou tribunu. Výsledkem tak byl kompromis; po Riegrově protestním projevu čeští poslanci odešli za volání hesla „\"Sláva našemu králi!\"“ ze sněmu, ale na mandáty formálně nerezignovali, pouze se v rámci politiky pasivní rezistence přestali účastnit jeho práce. Centralistická většina na sněmu pak bez problémů odsouhlasila delegáty do Říšské rady, která se sešla 20. května 1867. \n\nČeská politická reprezentace po celý zbytek funkčního období sněmu zůstala v pasivní rezistenci, s jedinou výjimkou. 22. srpna 1868 se čeští zákonodárci dostavili do sněmu a František Ladislav Rieger přednesl jejich jménem státoprávní deklaraci českých poslanců coby nejucelenější programový manifest české opozice. Signatáři deklarace pak byli v září 1868 zbaveni pro absenci poslaneckých mandátů. V září 1869 se konaly doplňovací volby v takto uvolněných okrscích. Vyhráli v nich titíž \"deklaranti\". \n\n"}
{"id": "921549", "url": "https://cs.wikipedia.org/wiki?curid=921549", "title": "Kill la Kill", "text": "Kill la Kill\n\nKill la Kill ( キルラキル, \"Kiru ra Kiru\") je japonský anime seriál studia Trigger, jež založili bývalí zaměstnanci studia Gainax. Jedná se o jejich první počin na poli televizních seriálů. Seriál se vysílal od října 2013 do března 2014.\n\nPříběh seriálu se odehrává na střední škole Honnódži, kde studenti nosi speciální uniformy, které jim propůjčují nadpřirozené schopnosti. Tyto schopnosti využívá ředitelka školní rady Sacuki Kirjúin k tomu, aby ovládala nejen celou školu, ale i celé město vzniknuvší pod akademií, kde žijí rodiny studentů a kde na základě školních úspěchů konkrétního žáka dochází k segregraci společnosti na základě sociálního darwinismu. Do toho se nečekaně objevuje výměnná studentka Rjúko Matoi, která v Honnódži chce vypátrat vraha svého otce a majitele druhé části obřích nůžek, které jí byly zanechány otcem jako dědictví.\n\n"}
{"id": "921550", "url": "https://cs.wikipedia.org/wiki?curid=921550", "title": "Mistrovství světa v házené žen 2013", "text": "Mistrovství světa v házené žen 2013\n\n21. mistrovství světa v házené žen probíhalo od 7. do 22. prosince v Srbsku. Mistrovství se zúčastnilo 24 družstev, rozdělených do čtyř šestičlenných skupin. První čtyři týmy postoupily do play off (osmifinále). Titul mistra světa získalo družstvo Brazílie.\n\n1. Brazílie\n\nTrenér: Morten Soubak.\n"}
{"id": "921558", "url": "https://cs.wikipedia.org/wiki?curid=921558", "title": "La Chapelle-Gaceline", "text": "La Chapelle-Gaceline\n\nLa Chapelle-Gaceline (bretonsky \"Ar Chapel-Wagelin\") je francouzská obec v departementu Morbihan v regionu Bretaň.\n\n\"Počet obyvatel\"\n\n"}
{"id": "921560", "url": "https://cs.wikipedia.org/wiki?curid=921560", "title": "Modular Recordings", "text": "Modular Recordings\n\nModular Records je australské hudební vydavatelství. Bylo založeno hudebním promotérem původem ze Sydney Stevem Pavlovicem, jako podnik se společnou majetkovou účastí s EMI, v současné době je distribuováno (a z půlky vlastněno) společností Universal Music v Austrálii. Modular vydává nahrávky lokálních umělců jako jsou Eskimo Joe, Ben Lee, The Avalanches, Wolfmother, Cut Copy, The Bumblebeez, Van She, Rocket Science, Ghostwood, The Presets, Pond a Tame Impala. Zároveň vydává nahrávky mezinárodních umělců jako jsou Dom, Yeah Yeah Yeahs, Chromeo, Colder, Klaxons (The EP \"Xan Valleys\"), Ladyhawke, New Young Pony Club, MSTRKRFT a Softlightes.\n\nSpolečnost byla založena v roce 1998 syndeyským koncertním promotérem Stevem Pavlovicem. Mezi první významnější nahrávky byly na konci roku 1998 eponymní debutové album skupiny The Living End a deska \"Breating Tornados\" zpěváka Bena Leeho. Obě alba takzvaně ,zařvaly po úspěchu\"; album skupiny \"The Living End\" se stalo (toho času) druhým nejprodávanějším debutovým rockovým albem v historii australské hudby, album \"Breathing Tornados\" bylo nominováno na ceny ARIA Award v kategorii \"Albem roku\". Dalším albem, které Modular vydal bylo \"Since I Left You\" (2000) kapely \"The Avalanches\". Toto album taktéž zaznamenalo obrovský úspěch a získalo kapele hned devět nominací na ceny ARIA Awards.\n\nV roce 2004 stoupal úspěch společnosti současně s rostoucím podílem na trhu a úspěchem nových umělců, což získalo Modular Recordings význačnost na australské hudební scéně. V tomtéž roce zřídila společnost svou kancelář v New Yorku, kterou v roce 2005 následovala kancelář v Londýně. Další kancelář byla zřízena v roce 2007 v Los Angeles, společně s podpisem nových talentovaných umělců (Ghostwood, Plug-In City a The Whitest Boy Alive).\n\n\n\n"}
{"id": "921563", "url": "https://cs.wikipedia.org/wiki?curid=921563", "title": "Saint-Martin-sur-Oust", "text": "Saint-Martin-sur-Oust\n\nSaint-Martin-sur-Oust je francouzská obec v departementu Morbihan v regionu Bretaň.\n\n\"Počet obyvatel\"\n\n"}
{"id": "921565", "url": "https://cs.wikipedia.org/wiki?curid=921565", "title": "Johanne Hesbeck", "text": "Johanne Hesbeck\n\nIda Johanne Hesbeck (1873 Varde, Jutsko – 1927 Holte) byla dánská fotografka. Od roku 1915 do roku 1927 provozovala úspěšné portrétní studio v Holte, severně od Kodaně.\n\nNarodila se v roce 1837 v jutském Varde, jako dcera obchodníka Christoffera Johanna Hesbecka. Fotografické umění studovala u fotografa Petera Elfelta, který ji zaměstnal v letech 1905 - 1914. V roce 1914 se přestěhovala do Søllerød Kommune, kde si otevřela podnik na Esthersvej, Ny Holte, v nemovitosti, kterou později zakoupila. Pořizovala portréty a příležitostně přispívala do místních novin \"Søllerød Tidende\". Poté, co v roce 1927 zemřela v Holte, její podnik převzal fotograf Ella Bach, který jej řídil až do konce 70. let.\n\nNa počátku 80. let, kdy byla budova demolována, byla nalezena velká sbírka fotografií Hesbeckové. Objev obsahoval přibližně čtyři tisíce fotografických desek 12 × 8 cm, stejně jako kolem čtyř set negativů o velikosti 16,5 × 12 cm, fotografií skládajících se především z jednotlivých portrétů a skupin, pořízených v letech 1915–1927. Nalezlo se také 300 stereoskopických negativů různých velikostí pořízených v letech 1895 - 1915. Všechny její práce byly jasně označeny číslem, odpovídajícím pořadí, s uvedením jména a adresy portrétované osoby. Zatímco se jednalo o poměrně tradiční záležitost, její fotografie jsou vysoké kvality. Některé využívaly umělé osvětlení a stíny. Pořídila též celou řadu fotografií psů.\n\n"}
{"id": "921567", "url": "https://cs.wikipedia.org/wiki?curid=921567", "title": "Stradonka", "text": "Stradonka\n\nRozhledna Stradonka byla otevřena v roce 2009 Klubem žen Stradonice za podpory Městyse Peruc. Rozhledna stojí na pozůstatku valu Hradiště Stradonice a nabízí nádherný výhled na České středohoří a za příznivého počasí i na Krušné hory. Uvnitř rozhledny je nákres a pojmenování viděných kopců. Nedaleko rozhledny se nacházejí sluneční hodiny Stradonky.\n\nV roce 2012 byly postaveny vedle rozhledny analematické sluneční hodiny “Stradonky”. Sluneční hodiny vybudovali místní patrioti s podporou Městyse Peruc.\n\nV polovině 5. století př. n. l. vybudovali předkové Keltů na konci náhorní planiny nad Stradonicemi u Loun hradiště o rozloze šest hektarů. Archeologický výzkum prokázal před ním neznámé datování, objasnil konstrukci mohutného opevnění a vřadil hradiště do kontextu doby jeho vzniku. Vynikající výhled do krajiny byl jistě důvodem stavby opevnění právě na tomto místě, což potvrzuje pohled z rozhledny Stradonka postavené přímo na jeho valu.\n\n"}
{"id": "921568", "url": "https://cs.wikipedia.org/wiki?curid=921568", "title": "Lumen fidei", "text": "Lumen fidei\n\nLumen fidei (česky \"Světlo víry\") je první encyklika papeže Františka, který ji napsal spolu se svým předchůdcem Benediktem XVI. Encyklika byla vydána v pátek 5. července 2013, na svátek Cyrila a Metoděje, a je datována v Římě 29. červnem 2013 na slavnost svatých apoštolů Petra a Pavla. Vyšla v sedmi jazycích (angličtině, francouzštině, italštině, němčině, polštině, portugalštině a španělštině) a pojednává o křesťanské víře.\n\nText encykliky vznikal k probíhajícímu Roku víry jako podnět k orientaci i meditacím. Text byl napsán „čtyřručně“ – papež Benedikt XVI. ještě za svého pontifikátu encykliku z velké části připravil, ale nestačil ji už do svého odstoupení dokončit. Poskytl ji však svému nástupci. Papež František přijal koncept a z jisté části i hotový text a doplnil či upravil jej podle svého. Téma této encykliky doplňuje témata encykliky Benedikta XVI. o lásce (\"Deus caritas est\" z roku 2006) a naději (\"Spe salvi\" z roku 2007) o třetí ctnost, kterou je víra.\n\nEncyklika je rozdělena do čtyř kapitol a má šedesát odstavců. První kapitola má název \"Uvěřili jsme v lásku\". Připomíná biblické obrazy uvěření, životního pohybu ve víře a jejího růstu, tak, jak to lze vyčíst ze Starého zákona, od víry Abraháma. V závěru kapitoly je představen Ježíš jako ten, kdo přivádí víru k plnosti. Církev je pak v encyklice opakovaně prezentována jako vlastní prostor uchovávání, předávání a růstu víry.\nDruhá kapitola nese název \"Jestliže neuvěříte, neporozumíte\". Představuje strukturu uvěření a života ve víře. Věnuje se také vztahu víry, lásky a moudrosti, víře jako vidění a slyšení, dialogu víry a rozumu. Třetí kapitola je nazvaná \"Předávám, co jsem přijal\". Papež se v ní věnuje předávání víry a souvislostí slavení svátostí s tímto předáváním. Klade mj. důraz na jednotu a celistvost víry. Slavení svátostí je zde představeno jako předávání „paměti církve“, která v sobě nese víru. Čtvrtá kapitola \"Bůh jim připravuje město\" představuje víru jako nesmírně užitečnou pomoc pro budování takového světa, v němž by se člověk cítil bezpečně. Papež se věnuje naplnění víry v lidských vztazích, rodině, společnosti i postoj k utrpení a smrti. Encyklika končí krátkou prosebnou modlitbou k Panně Marii, která je viděna jako ta, která uvěřila a může člověku pomáhat na cestě víry.\n\n"}
{"id": "921569", "url": "https://cs.wikipedia.org/wiki?curid=921569", "title": "Natzweiler-Struthof", "text": "Natzweiler-Struthof\n\nKoncentrační tábor Natzwiller-Struthof (německy: \"Konzentrationslager Natzweiler-Struthof\") byl v období od 1. května 1941 do 23. listopadu 1944 jediným koncentračním táborem na území dnešní Francie. V době jeho založení, byly Alsasko a Moselle připojené k Třetí říši. Byl založen během druhé světové války v lokalitě Struthof, v kopcích nad městem Natzwiller (Bas-Rhin).\n\nKoncentračním táborem a jeho pobočkami prošlo asi 52 000 vězňů z celé Evropy (včetně Čechů), ale především z Francie, zejména z věznic v lotrinských městech Épinal a Nancy a také Belfort v regionu Franche-Comté. 22 000 lidí zde zemřelo, z toho více jak 200 československých občanů, na následky věznění, vysílení, pokusů na lidech, nemocí, nachlazení, podvýživou nebo bylo zavražděno.\n\nByli zde vězněni například slovinský spisovatel Boris Pahor, nebo norský politik Trygve Bratteli.\n\nV táboře se prováděly experimenty na lidech s tyfem, yperitem a fosgenem (mimo jiné), také zde byl uváděn v praxi \"„projekt“\" Sbírky židovských koster.\n\n"}
{"id": "921573", "url": "https://cs.wikipedia.org/wiki?curid=921573", "title": "Zina Šťovíčková", "text": "Zina Šťovíčková\n\nZina Šťovíčková (* 30. května 1990 Nový Bor) je česká modelka a II. česká vicemiss 2009.\n\nPochází z Nového Boru, kde také navštěvovala základní školu.\n\nV roce 2009 maturovala na gymnáziu v Praze 9. Od září 2009 studovala Pedagogické fakultě Univerzity Karlovy dvouobor \"Francouzský jazyk se zaměřením na vzdělávání - Základy společenských věd se zaměřením na vzdělávání\" v studijním programu \"Specializace v pedagogice\". Studium ale přerušila, když se přestěhovala za přítelem na Miami. V USA studovala nový obor \"Business management\".\n\nOd března 2011 se usadila v Miami na Floridě, kde žije se svým přítelem, americkým modelem Matthew Fields. Seznámili se v roce 2009 na řeckých Aténách, kde pracovali pro stejnou modelingovou agenturu. V té době však byl ještě její přítel Antonín Paseka.. Pracuje zde jako modelka a fotí pro známé návrháře a natáčí reklamy, například celosvětovou pro Old Spice.\nV roce 2013 se vrátila do České republiky, aby zde dokončila studium a v červnu 2013 složila bakalářské státnice.\n\nOvládá plynule anglicky a francouzsky jazyk.\n\nV roce 2009 se zúčastnila České Miss a stala se \"II. českou vicemiss\". Po tomto úspěchu pracovala celé léto jako modelka v Aténách a Istanbulu. Poté reprezentovala naší zemi na Miss Intercontinental 2009. Šaty měla od návrhářky Jiřiny Tauchmanové. Zde se ale neumístila.\n\nNechala se nafotit pro lednové vydání pánský magazín FHM.\n\nKvůli své nádherné tváři je přirovnávána k Monice Belluci nebo Angelině Jolie.\n\n"}
{"id": "921574", "url": "https://cs.wikipedia.org/wiki?curid=921574", "title": "Lioré et Olivier LeO 20", "text": "Lioré et Olivier LeO 20\n\nLioré et Olivier LeO.20 byl francouzský třímístný noční dvouplošný bombardér vyráběný společností Lioré et Olivier před 2. světovou válkou.\n\nLetoun LeO.20.01 byl pokračováním vývoje prototypu letounu s označením LeO.122. Ten zvítězil v roce 1926 ve výběrovém řízení francouzského ministerstva války na nový noční bombardér a výrobce následně obdržel objednávku na prvních 50 letounů LeO.20 BN3. První z nich byly dodány na konci roku 1926 a letové testy probíhaly ve Villacoublay v roce 1927. Do konce prosince 1932 bylo francouzským ozbrojeným silám dodáno posledních 311 letounů.\n\nLetoun byl klasickým vzpěrovým dvouplošníkem, který byl poháněn dvojicí devítiválcových motorů Gnome-Rhône 9Ady s dvoulistými dřevěnými vrtulemi. \n\nPět letounů bylo později upraveno pro výcvik výsadkářů demontáží střelišť a pumovnice, instalací pěti sedaček podél trupu a zesílením podlahy. Tyto letouny dostaly označení LeO.201.\n\nLetouny LeO.20 tvořily po celých 10 předválečných let páteř francouzského nočního bombardovacího letectva. Staly se postupně výzbrojí 12 Escadrill ze stavu leteckých pluků č. 21 a 22 dislokované v Nancy a Chartres. S posledními dodávkami byly ustaveny další letecké pluky č. 12 v Remeši a č. 34 v Le Bourget. Pluky byly později převedeny na bombardovací skupiny Groupe de Bombardement. Mimo bombardovacích jednotek letoun sloužil v značných počtech u letecké školy pro piloty vícemotorových letadel v Etampes.\n\nLetoun i po průběžných modernizacích rychle zastarával a byl i poměrně pomalý. Přesto na počátku 2. světové války bylo ještě 92 strojů v letuschopném stavu, přičemž většina z nich sloužila u leteckých škol nebo k vlekání cvičných terčů, a to jak ve vlastní Francii, tak i v severní Africe. Dalších 23 strojů bylo uloženo ve skladech.\n\nLeO.20\nLeO.201\n\n\"Technické údaje pocházejí z publikace „Biplanes, Triplanes, and Seaplanes“\".\n\n\n\n\n Brazílie\n Francie\n Rumunsko\n\n\n"}
{"id": "921575", "url": "https://cs.wikipedia.org/wiki?curid=921575", "title": "Seznam encyklik Františka", "text": "Seznam encyklik Františka\n\nToto je seznam encyklik papeže Františka:\n"}
{"id": "921581", "url": "https://cs.wikipedia.org/wiki?curid=921581", "title": "Franco-Ténois", "text": "Franco-Ténois\n\nFranco-Ténois je označení pro francouzsky mluvící obyvatele Severozápadních teritorií v Kanadě. Název pochází od francouzské zkratky TNO (Territoires de Nord-Ouest). Jejich počet se odhaduje na zhruba tisíc, což je asi dva a půl procenta všech obyvatel Severozápadních teritorií. \n\nFrancouzští lovci a obchodníci přicházeli do oblasti od 18. století, Laurent Leroux byl prvním Evropanem, který navštívil Velké Otročí jezero. Od roku 1984 je francouzština jedním z jedenácti oficiálně uznávaných jazyků Severozápadních teritorií. Populace Franco-Ténois je však rozptýlená, což je důvod, proč hlavně mladá generace často přestává francouzštinu používat. \n\n"}
{"id": "921584", "url": "https://cs.wikipedia.org/wiki?curid=921584", "title": "Sidney Leslie Goodwin", "text": "Sidney Leslie Goodwin\n\nSidney Leslie Goodwin (9. září 1910 – 15. dubna 1912) byl devatenáctiměsíčním batoletem, když zahynul během potopení Titanicu. Neznámé tělo vylovil CS Mackay-Bennett a po desetiletí se o něm hovořilo jako o neznámém dítěti. Tělo bylo identifikováno jako Goodwin v roce 2008 v armádních laboratořích. Je jediným členem rodiny, jehož tělo bylo objeveno a později rozpoznáno.\n"}
{"id": "921587", "url": "https://cs.wikipedia.org/wiki?curid=921587", "title": "Sacagawea", "text": "Sacagawea\n\nSacagawea byla Indiánka z kmene Šošonů, jež se jako jediná žena zúčastnila v roli tlumočnice a průvodkyně objevování amerického Západu v expedici Lewise a Clarka, která proběhla v letech 1804-1806. Ti byli pověřeni prezidentem Thomasem Jeffersonem zmapovat neprozkoumaná území ze St. Luis v Missouri až k Tichému oceánu, zároveň pokud možno najít říční cestu či nerostné suroviny.\n\nSacagawea se narodila kolem roku 1788 v Idahu do rodiny náčelníka kmene Šošonů. Uvádí se, že byla jako mladá dívka unesena nepřátelským kmenem, který ji prodal lovci kožešin a obchodníkovi Charbonneauovi. Ten se s ní oženil a žili v dnešní Severní Dakotě v oblasti horního toku řeky Missouri, kde je potkali Lewis a Clark, kteří se potřebovali domluvit s indiánskými kmeny. Oba se přidali k výpravě a Sacagawea vyjednávala například obchody a nákupy koní u Šošonů. Tam se údajně znovu shledala se svým bratrem, jenž byl náčelníkem kmene. Ona ale dále pokračovala s expedicí a všechny strázně snášela i se svým synem Janem Baptistou, který je oním miminkem na minci.\nPo skončení expedice už jsou zprávy o jejím životě spíše vzácné. Předpokládá se, že s manželem později využili nabídky pobytu v St. Luis, kde žil i William Clark, jenž si oblíbil jejich syna, a rozhodl se mu zajistit vzdělání. V roce 1812 se manželům narodila ještě dcera Lissete,pravděpodobně několik měsíců po jejím narození Sacagawea zemřela v pevnosti Fort Manuel (či Fort Lisa) v dnešní Severní Dakotě. Dceru později také adoptoval Wiliam Clark.\n\nNa počátku 20.století se stala pro sufražetky symbolem hodnot spojených s nezávislostí a odvahou. Byl hledán její hrob a dle některých indiánských narativních zdrojů se vrátila zpět a klidně dožila skoro 100let v kmeni Komančů.\n\nByla zobrazena jako indiánská žena s dítětem na jednodolarové minci ze speciální edice z roku 2001 a 2009.\n\n\n"}
{"id": "921589", "url": "https://cs.wikipedia.org/wiki?curid=921589", "title": "Seznam poslanců Českého zemského sněmu (1867–1870)", "text": "Seznam poslanců Českého zemského sněmu (1867–1870)\n\nToto je seznam poslanců Českého zemského sněmu ve volebním období 1867–1870. Zahrnuje všechny členy Českého zemského sněmu ve funkčním období od zemských voleb v březnu 1867 až do zemských voleb roku 1870.\n\nVzhledem k bojkotu zemského sněmu českými poslanci došlo v průběhu funkčního období sněmu k masivní ztrátě jejich mandátů pro absenci a vypsání doplňovacích voleb v desítkách obvodů v září 1869, v nichž často zvítězili titíž kandidáti. Kromě toho docházelo i k doplňovacím volbám po rezignaci či úmrtí poslanců. Noví poslanci nastupovali také na křesla virilistů.\n"}
{"id": "921593", "url": "https://cs.wikipedia.org/wiki?curid=921593", "title": "3. kniha Makabejská", "text": "3. kniha Makabejská\n\n3. kniha Makabejská je jedním z apokryfů Starého zákona. Je uznávána za součást bible v mnohých pravoslavných církvích, zatímco římskokatolická církev i protestantské církve ji do bible až na výjimky nezařazují. Jednou z výjimek v rámci protestantství bylo zahrnutí v některých vydáních Bible kralické Jednotou bratrskou.\n\nByla napsána pravděpodobně v starořečtině v 1. století před naším letopočtem a dějově nenavazuje ani na první ani na druhou knihu Makabejskou, dokonce se vůbec netýká Makabejského povstání a odehrává se časově několik desetiletí před ním. Podobně jako ony ovšem pojednává o helénistickém období, kdy Středomoří vládli Řekové, a má v některých rysech podobnou zápletku.\n\nŽidé úpí pod útlakem Ptolemaia Filopatóra, který porazil Antiocha III. Velikého v bitvě u Rafie a chtěl vstoupit v Jeruzalémě do Druhého chrámu, v čemž je mu zázračně zabráněno. To v něm vyvolá nenávist k Židům a po návratu do Alexandrie se pokusí tamní židovskou komunitu přimět uctívat Dionýsa. Když neuspěje, pokusí se je opakovaně vyhladit, ale vždy jsou zázračně zachráněni. Král se pak nakonec přikloní na jejich stranu.\n"}
{"id": "921606", "url": "https://cs.wikipedia.org/wiki?curid=921606", "title": "Sapotalin", "text": "Sapotalin\n\nSapotalin (systematický název 1,2,7-trimethylnaftalen) je kapalný bezbarvý polyaromatický uhlovodík štiplavého zápachu, s dvěma benzenovými jádry, v podstatě trimethylderivát naftalenu. Hoří žlutým plamenem. Je zdraví škodlivý.\n"}
{"id": "921610", "url": "https://cs.wikipedia.org/wiki?curid=921610", "title": "Jadlin", "text": "Jadlin\n\nJadlin ( ) je příjmení, které patří několika osobnostem:\n"}
{"id": "921613", "url": "https://cs.wikipedia.org/wiki?curid=921613", "title": "Golden Gala", "text": "Golden Gala\n\nGolden Gala je atletický mítink Diamantové ligy pořádaný ve italském Římu.\n"}
{"id": "921615", "url": "https://cs.wikipedia.org/wiki?curid=921615", "title": "Candice Swanepoel", "text": "Candice Swanepoel\n\nCandice Susan Swanepoel (* 20. října 1988 Mooi River, Natal) je jihoafrická modelka,\n\nModelingu se věnuje od 15 let. Má africké a portugalské kořeny. Známá se stala díky značce Victoria's Secret, pro kterou pracuje řadu let. Objevila se na módních přehlídkách Tommy Hilfiger, Dolce&Gabanna, Michael Kors, Donna Karan, Jason Wu.\n\nNafocena byla obálkách \"Vogue\" v Austrálii, Řecku, Španělsku, Portugalsku, Japonsku a v Itálii. Zúčastnila se také jako jedna z mála topmodelek VS Fashion Show 2007, 2008, 2009 a 2010. V šestnácti letech si vydělávala 5 000 euro za den. Její původní barvou vlasů je hnědá, na přehlídkách se ale objevuje i přebarvená na blond. Je vyhledávanou modelkou na spodní prádlo a plavky. Fotila kampaň pro značku Nike a byla na titulní straně časopisu \"Vogue\".\n\nJejím dlouholetým přítelem je Hermann Nicoli. 5. října 2016 se jim narodil syn Anacã. Rok a čtvrt po jeho narození pár oznámil, že čeká druhého potomka.\n"}
{"id": "921618", "url": "https://cs.wikipedia.org/wiki?curid=921618", "title": "František Polák (rozcestník)", "text": "František Polák (rozcestník)\n\nFrantišek Polák je jméno a příjmení, které má více nositelů:\n\n"}
{"id": "921619", "url": "https://cs.wikipedia.org/wiki?curid=921619", "title": "Life", "text": "Life\n\nLife může být:\n\n"}
{"id": "921620", "url": "https://cs.wikipedia.org/wiki?curid=921620", "title": "First Vienna FC 1894", "text": "First Vienna FC 1894\n\nFirst Vienna FC 1894 (to v angličtině znamená \"První vídeňský fotbalový klub\") je rakouský fotbalový klub hrající rakouskou druhou ligu zvanou Erste Liga. Je to nejstarší fotbalový klub v Rakousku. Byl založen 22. srpna 1894 ve vídeňské čtvrti Döbling. Tento tým hrál pozoruhodnou roli v historii rakouského fotbalu.\n\nNa konci 19. století angličtí a rakouští zahradníci, kteří pracovali pro Nathaniela Anselma von Rothschilda, začali hrát kopanou na jeho panství. Aby zabránil poškození svých rostlin, koupil jim okolní pastviny a také nechal zhotovit modro-žluté dresy podle jeho žokejů.\n\n"}
{"id": "921621", "url": "https://cs.wikipedia.org/wiki?curid=921621", "title": "Adidas Grand Prix", "text": "Adidas Grand Prix\n\nAdidas Grand Prix je atletický mítink konaný každoročně v New Yorku v USA. Od roku 2010 je jedním z mítinků Diamantové ligy. Poslední míting byl v roce 2015.\n"}
{"id": "921622", "url": "https://cs.wikipedia.org/wiki?curid=921622", "title": "Wimbledon 1936 – mužská dvouhra", "text": "Wimbledon 1936 – mužská dvouhra\n\nFred Perry porazil ve finále Němce Gottfrieda von Cramma 6–1, 6–1 a 6–0.\n\n\n"}
{"id": "921623", "url": "https://cs.wikipedia.org/wiki?curid=921623", "title": "Harrer", "text": "Harrer\n\nPříjmení Harrer nosí tyto osobnosti:\n\n\n"}
{"id": "921628", "url": "https://cs.wikipedia.org/wiki?curid=921628", "title": "Seznam kulturních památek ve Veselí nad Moravou", "text": "Seznam kulturních památek ve Veselí nad Moravou\n\n"}
{"id": "921629", "url": "https://cs.wikipedia.org/wiki?curid=921629", "title": "Seznam kulturních památek v Kyjově", "text": "Seznam kulturních památek v Kyjově\n\n"}
{"id": "921630", "url": "https://cs.wikipedia.org/wiki?curid=921630", "title": "Seznam kulturních památek v Hodoníně", "text": "Seznam kulturních památek v Hodoníně\n\n"}
{"id": "921631", "url": "https://cs.wikipedia.org/wiki?curid=921631", "title": "Seznam kulturních památek v Hrubé Vrbce", "text": "Seznam kulturních památek v Hrubé Vrbce\n\n"}
{"id": "921632", "url": "https://cs.wikipedia.org/wiki?curid=921632", "title": "Posuzování vlivů koncepcí na životní prostředí", "text": "Posuzování vlivů koncepcí na životní prostředí\n\nPosuzování vlivů koncepcí na životní prostředí neboli strategické posuzování vlivů na životní prostředí neboli strategická EIA (zkratkou SEA z anglického \"strategic environmental assessment\") je proces posuzování vlivu střednědobých a dlouhodobých politických, hospodářských a dalších záměrů a přístupů na životní prostředí.\n\n\n"}
{"id": "921639", "url": "https://cs.wikipedia.org/wiki?curid=921639", "title": "Seznam kulturních památek v Javorníku (okres Hodonín)", "text": "Seznam kulturních památek v Javorníku (okres Hodonín)\n\n"}
{"id": "921641", "url": "https://cs.wikipedia.org/wiki?curid=921641", "title": "Seznam kulturních památek v Bzenci", "text": "Seznam kulturních památek v Bzenci\n\n"}
{"id": "921643", "url": "https://cs.wikipedia.org/wiki?curid=921643", "title": "Seznam kulturních památek v Petrově (okres Hodonín)", "text": "Seznam kulturních památek v Petrově (okres Hodonín)\n\n"}
{"id": "921644", "url": "https://cs.wikipedia.org/wiki?curid=921644", "title": "Štěpán Slaný", "text": "Štěpán Slaný\n\nŠtěpán Slaný (* 30. ledna 1983) je český florbalista, reprezentant ČR; postupně hrál v extralize za Ústí nad Labem, FBC Liberec a BILLY BOY Mladá Boleslav, se kterou získal dvě bronzové medaile. Je hráčem a manažerem FBC Česká Lípa. Je také spoluorganizátorem hudebních festivalů v rumunském Banátu, kde se pomáhá starat o českou komunitu a je také komunálním politikem v České Lípě. \n\nBěhem deseti let odehrál v nejvyšší soutěži přes 250 utkání. Několik let je také členem užšího kádru Česká florbalová reprezentace, se kterou se zúčastnil tří světových šampionátů (Praha 2008 Mistrovství světa ve florbale 2008, Helsinky 2010 Mistrovství světa ve florbale 2010, Zürich 2012 Mistrovství světa ve florbale 2012) a získal jednu bronzovou medaili. Hráč, který vyniká velkým důrazem, díky kterému s přehledem vládne statistice historických trestů, výbornou fyzickou kondicí a na šampionátu ve Finsku zaujal populárním trikem zpoza branky proti Japonsku. Po vážném úrazu kolene hrál ve druhé nejvyšší soutěži a pro sezónu 2017/18 vybojoval spolu se svým týmem účast v Tipsport superlize. Florbalisté České Lípy se proti předpokladům zachránili už v základní části (vybojovali 10. místo) a nemuseli se strachovat o setrvání v soutěži v tzv. play-out. V sezóně 2018/2019 jeho FBC opět vybojovalo stejnou příčku a zajistilo si tak pokračování v nejvyšší české soutěži. \n\nŠtěpán Slaný se kromě samotného hraní věnuje klubu FBC Česká Lípa, kde zastává funkci manažera oddílu, který v současné době patří mezi pět největších v České republice. Právě díky lepšícím výsledkům se rozhodl před rokem vrátit do České Lípy a pomoci k plánovanému postupu do extraligy. Slaný je organizátorem mnoha velkých turnajů jako jsou Salming Floorball Games, připravuje také exhibice s Českou televizí a Dominikem Haškem. Je držitelem také mnoha ocenění ve sportovních anketách, několikrát vyhrál soutěže Trenér roku, Krajánek roku a v roce 2010 se stal i absolutní Sportovní hvězdou Českolipského okresu. V roce 2014 uspořádal v České Lípě prestižní Euro Floorball tour, kde Češi dokázali poprvé v historii porazit švédský národní tým a poté ovládnout i celý turnaj. Nově se také věnuje dálkovým běhům, v roce 2019 uspořádal s kolegy premiérový běžecký závod na 80km v Rumunsku - Adrenalin Banát, který sám dokázal dokončit na třetím místě. \n\nMimo sport se věnuje společně s Janem Dubnem a místním rodákem Tiberiu Pospíšilem především charitě a provozování turistických služeb v oblasti českého Banátu v Rumunsku,v česko-rumunské vesnici Eibenthal, několik let také připravuje Festival Banát, na který jezdí přes 25 českých kapel a přes tisíc českých fanoušků, v minulosti sem zavítala například Mňága a Žďorp, Divokej Bill, Wohnout, Vlasta Redl, Už jsme doma, Zrní apod. V Banátu se věnuje pomoci místním školám a zaměstnává místní obyvatele pomocí turistických služeb. V Eibenthale vybudoval známé centrum \"U Medvěda\", které je v turistické sezóně nejnavštěvovanějším místem celého Banátu. V roce 2017 vypravili organizátoři speciální festivalový vlak, který pojal 1180 fanoušků a stal se největší speciální osobní výpravou v české železniční historii. Vlak urazil z Prahy tisíc kilometrů až do rumunské Oršavy, odkud se fanoušci přesunuli na lodě a dopravili se do cílové vesnice Eibenthal. V roce 2018 pak organizátoři dokázali zvětšit kapacitu soupravy na 1272 osob. Stejným způsobem proběhne i devátý ročník Festivalu Banát, který se koná od 18. do 23. srpna 2020. \n\nV roce 2018 byl časopisem Forbes vyhlášen mezi osmnáct inspirativních lidí tohoto roku. \n\nDo komunálních voleb v říjnu 2014 kandidoval za sdružení Starostové pro Liberecký kraj a byl zvolen zastupitelem města Česká Lípa. Den před volbami byl napaden kvůli kandidatuře opilci a poraněn. V roce 2018 byl zakladatelem nového hnutí Živá Lípa, kde se sdružilo pět stran - Starostové, TOP 09, Zelení, Spolehnutí a Unie pro sport a zdraví. V následných komunálních volbách Živá Lípa obsadila druhé místo se ziskem 22% a Štěpán Slaný se stal neuvolněným radním a předsedou sportovního výboru a výboru pro cestovní ruch. \n\nV roce 2013 byl zraněný. V létě se oženil. V roce 2014 se mu narodila dcera Amálie, v roce 2019 pak syn Albert. \n"}
{"id": "921648", "url": "https://cs.wikipedia.org/wiki?curid=921648", "title": "Woodsball", "text": "Woodsball\n\nVariant jak hrát paintball je dnes mnoho, v základu se dělí paintball na dvě odvětví, a to sportovní paintball a rekreační. Do rekreačního paintballu pak lze řadit pojmy jako military paintball, woodsball, hard core paintball, scenario paintball apod.\nDnes pravděpodobně nejrozšířenější variantou paintballu je woodsball, který se hraje v nejrůznějších prostorách. Na woodsballu lze hrát všechny možné typy her jako je hra o vlajku, tým proti týmu, ale nelze vyloučit i propracované celodenní scénáře. Vše je v rukou organizátorů a hráčů.\n\nWoodsball má základní pravidlo, a to, že se nestřílí úsťovou rychlostí vyšší než 300 fps. Jinak zde neplatí žádná omezení, například množství munice, nebo povinného oblečení či označení hráčů. Základním vybavením každého hráče je ale ochranná maska, která je bezpodmínečně nutná součást vybavení. Bez ní nelze na hřiště ani vstoupit. K hraní woodsballu lze užít jakoukoliv paintballovou zbraň od těch nejlevnějších po ty nejdražší.\n\nProblémem paintballu je totiž obecně celosvětová rozdrobenost pravidel, která kromě sportovního paintballu nejsou nijak určena. Ve sportovním paintballu má každá liga svá stabilní pravidla, dle kterých se hraje a používají se zbraně. Ale woodsball je prostě jenom obecný pojem pro hraní paintballu mimo sportovní hřiště, obvykle v lese – od toho je odvozen název woodsball, neboli lesní paintball. Zde pak je tedy na každém organizátorovi, aby si jasně určil další pravidla hry na svém hřišti, nebo se skupina hráčů domluvila na pravidlech.\n"}
{"id": "921650", "url": "https://cs.wikipedia.org/wiki?curid=921650", "title": "Římskokatolická farnost Desná", "text": "Římskokatolická farnost Desná\n\nŘímskokatolická farnost Desná je územní společenství římských katolíků v Desné a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1903 byla v místě expozitura a od toho roku jsou také vedeny matriky. Farnost byla kanonicky zřízena od roku 1905.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Příchovice, jehož součástí je i farnost Desná, která je tak spravována \"excurrendo\".\n\n\n"}
{"id": "921651", "url": "https://cs.wikipedia.org/wiki?curid=921651", "title": "Kostel Všech svatých (Bratronice)", "text": "Kostel Všech svatých (Bratronice)\n\nKostel Všech svatých je sakrální stavba stojící ve středočeských Bratronicích (v okrese Kladno). Zbudoval ji (v pozdně barokním slohu) v letech 1780 až 1783 zednický mistr J. Cikan pocházející z Bud. Stavba je situována v místech, kde stával původní hřbitovní kostel z počátku 14. století, který byl před stavbou kostela Všech svatých stržen. Odhaduje se, že pravděpodobně roku 1787 došlo i k výstavbě fary poblíž kostela.\n\nStavba je chráněna coby kulturní památka České republiky.\n\nObjekt má podélný půdorys se zkosenými nárožími. Jeho nejdelší rozměr činí 33 metrů a na něj kolmý má hodnotu 13 metrů. Kostel má dvě věže (jednu – vyšší – nad vstupem na západní straně objektu a druhou na východní straně), dále čtvercový presbytář a sakristii, která je situovaná v jeho ose. Vnitřní zařízení kostela (tedy hlavní oltář, dva boční oltáře, kazatelna a varhany) jsou převážně z poloviny 19. století.\n\nNa věžích kostela bylo instalováno pět zvonů. Na vyšší věži se nacházely tři zvony: nejvýše zvon Jiří a pod ním Martin a Václav. V malé věži visel Poledníček, na nějž se zvonilo každé ráno, v poledne a večer, spolu s dalším zvonem, Umíráčkem. Všechny zvony s výjimkou Umíráčku během první světové války roku 1917 podlehly válečnému rekvírování a vyrobily se z nich zbraně. Roku 2007 byla uspořádána sbírka, z jejíhož výtěžku se vyrobil nový zvon pojmenovaný „svatý Václav“. V pátek 28. září 2007 proběhlo jeho svěcení a následně vyzdvižení a uložení do věže bratronického kostela.\n\n"}
{"id": "921656", "url": "https://cs.wikipedia.org/wiki?curid=921656", "title": "Seznam kulturních památek ve Velké nad Veličkou", "text": "Seznam kulturních památek ve Velké nad Veličkou\n\n"}
{"id": "921658", "url": "https://cs.wikipedia.org/wiki?curid=921658", "title": "Seznam kulturních památek v Sokolově", "text": "Seznam kulturních památek v Sokolově\n\n"}
{"id": "921663", "url": "https://cs.wikipedia.org/wiki?curid=921663", "title": "Umění Oceánie", "text": "Umění Oceánie\n\nUmění Oceánie shrnuje umělecká díla vytvořená původními obyvateli ostrovů Tichého oceánu a Austrálie, a to včetně tisíce kilometrů vzdálených oblastí, jako je Havaj nebo Velikonoční ostrov. Toto území je rozděleno na čtyři části; vedle Austrálie jsou zde ostrovní skupiny Melanésie, Mikronésie a Polynésie.\n\nUmělecké výtvory Oceánie se v jednotlivých regionech a kulturách velmi odlišují, často ovšem pojednávají o stejných tématech - plodnosti nebo nadpřirozenu. V rámci náboženských obřadů i společenských rituálů byly často užívány různé masky. Dalšími častými formami umění byly například petroglyfy, tetování, malba, řezba, ozdobné tkaní a podobné práce.\n\nVeliký vliv měl na všechny oceánské národy kontakt se Západní světem a jemu následující kolonizace. V poslední době ovšem dochází, stejně jako v mnoha jiných kolonizovaných oblastech Země, k obrození a uznání tradiční kultury a umění.\n\nObyvatelstvo ostrovů Mikronésie se vyvinulo z dávné kultury Lapita. Na mikronéském ostrově Pohnpei se nachází jedna z nejproslulejších a nejvýraznějších památek celé Oceánie - megalitické město Nan Madol. Vzniklo asi okolo roku 1200 n. l. a i v době příjezdu Evropanů okolo r. 1600 bylo stále budováno a rozšiřováno. Po pádu Saudeleurské dynastie však začalo město upadat a začátkem 19. století bylo zcela opuštěno; dnes z něj zbyly jen trosky. V tomtéž století byla oblast rozdělena mezi koloniální mocnosti, domorodé umění však vzkvétalo dále. Mezi muži byla rozšířená dřevořezba - vznikaly bohatě zdobené obřadní stavby na ostrovech Palau, stylizované luky nebo ornamenty krášlené kánoe. Ženy zase vytvářely tkaniny, čelenky nebo náramky, taktéž ozdobené spletitými ornamenty. Mikronésané promítali umění na praktické věci a nástroje a pouze s malým výběrem přírodních materiálů, ovšem s velkou kvalitou a pečlivostí.\n\nV první polovině 20. století však došlo v mikronéské kultuře k poklesu. Mohl za to zejména vliv západních mocností a Japonska. Mnoho uměleckých tradic, zejména sochařských, prostě umlklo. Jiné formy umění, jako tradiční architektura a tkaní, však pokračovalo. Po skončení druhé světové války se stala většina mikronéských národů nezávislými na bývalých koloniálních mocnostech a zdejší kultuře se tak dostalo volnosti k opětovnému tvoření tradičního umění. Ke konci století začalo do Mikronésie také pronikat současné umění okolního světa.\nPolynésie má stejně jako Mikronésie kořeny v dávné lapitské kultuře. Velká část Polynésie, například Havajské ostrovy, Nový Zéland, Společenské ostrovy nebo Velikonoční ostrov, však byly v porovnání se zbytkem Oceánie osídleny poměrně nedávno. Bezpochyby nejproslulejším uměleckým výtvorem a jedním ze symbolů Polynésie jsou sochy Moai na Velikonočním ostrově (v domorodém jazyce zvaném \"Rapa Nui\").\nPolynéské umění se vyznačuje pečlivým zdobením a často pojednává o nadpřirozenu. I během kontaktu s Evropany v 16. století klasická polynéská kultura vzkvétala. V 19. století však na ostrovech začali řádit otrokáři a zavlečené nemoci a domorodá populace tak byla velmi oslabena. Příval misionářů způsobil konvertování ke křesťanství, což v mnoha případech vedlo ke zničení některých kulturních a uměleckých pozůstatků, zejména pak soch. Nicméně více světské umění jako řezbářství a tkaní bylo zachováno.\nPo skončení éry kolonialismu pak znovu vzrostlo úsilí Polynésanů tvořit vlastní kulturu.\nAustrálci jsou známí především pro své skalní umění. Nejstarší z jeskynních maleb jsou datovány do doby před 20 000 let, domorodci přitom s tvorbou nepřestali ani po příjezdu Evropanů. Typickým prvkem v jejich kresbách jsou tečky tvořené pomocí klacků. Jiné formy umění jsou podřízeny tomu, že se Austrálci neusazují na jednom místě, ale svá sídla často přemisťují. Součástí austrálské kultury je i tanec, jehož pohyby jsou inspirovány chováním australského zvířectva. Při tanci se Austrálci tradičně pomalovávají bílými tvary a liniemi.\n\nMelanésie, zahrnující i ostrov Nová Guinea, má zřejmě nejnápadnější umění z celé Oceánie. Je velmi dekorativní a zobrazuje někdy přehnané výjevy, často se sexuální tematikou. Často také odkazuje na předky, lov a kanibalismus. Umění například ve formě zhotovování masek také úzce souviselo s náboženskými rituály.\n\nPo roce 1600 se Melanésie stejně jako zbytek Oceánie začala setkávat s Evropany. Rozvrat tradiční kultury v důsledku kolonizace však začal nastávat až ve druhé polovině 19. století. Mnohé formy umění zanikly, jiné, například sochařství, ale naopak vykvetly. Ve 20. století se dokonce prvky melanéské kultury začaly šířit a ovlivňovat západní umění. Velký úpadek však nastal po druhé světové válce. Až po desetiletích začal zájem o tradiční kulturu Melanésie opět vzrůstat.\n"}
{"id": "921669", "url": "https://cs.wikipedia.org/wiki?curid=921669", "title": "Wilfrid Laurier", "text": "Wilfrid Laurier\n\nHenri Charles Wilfrid Laurier (20. listopad 1841 – 17. únor 1919) byl kanadský politik, sedmý premiér Kanady a první frankofonní. Svůj úřad zastával v letech 1896–1911, což ho činí čtvrtým nejdéle sloužícím kanadským ministerským předsedou. Byl člen Liberální strany Kanady, v jejímž čele stál v letech 1887–1919. Je považován za klíčovou postavu v procesu hledání dohody mezi frankofonní a anglofonní částí Kanady. Věřil, že Kanadu lze udržet jednotnou jen díky plné federalizaci a decentralizaci. Byl velkým propagátorem politiky kompromisu, který viděl jako jádro kanadské politické tradice, jako \"pravé kanadství\" (\"true canadianism\"). Byl též zastáncem zeslabení vlivu Britského impéria na Kanadu. Původní profesí byl právník. Jeho portrét je dnes na pětidolarové kanadské bankovce.\n\n"}
{"id": "921670", "url": "https://cs.wikipedia.org/wiki?curid=921670", "title": "Volt (rozcestník)", "text": "Volt (rozcestník)\n\nNázev Volt má více významů: \n"}
{"id": "921671", "url": "https://cs.wikipedia.org/wiki?curid=921671", "title": "Volt (čarodějnictví)", "text": "Volt (čarodějnictví)\n\nVolt (z francouzštiny, původem z latinského \"invultuatio\", čarování pomocí zobrazení očarovávané osoby) je v názvosloví magie předmět reprezentující jedince, kterého chce mág očarovat. Pomocí sympatetické magie se mágovo působení na volt má přenášet na očarovávanou osobu. Nejčastěji bývá voltem soška, často vosková, představující oběť útoku. Může jít také o předměty patřící zamýšlené oběti čarování, například její vlasy, hlen, rozžvýkaná sousta, ustříhané nehty či výkaly, a to buď samostatně, nebo jako součást uvedené sošky. Vyznavači magie proto radí k opatrnosti, pokud se týče zacházení s předměty, k nimiž má dotyčná osoba vztah, aby je nebylo možno zneužít jako volty.\n\nObjekt voltu se pod různými názvy objevuje v čarodějnictví všech kultur. \n"}
{"id": "921673", "url": "https://cs.wikipedia.org/wiki?curid=921673", "title": "Mezinárodní vědecká optická síť", "text": "Mezinárodní vědecká optická síť\n\nMezinárodní vědecká optická síť (\"International Scientific Optical Network\") je mezinárodní soustava observatoří.\n\nPomocí jednoho z dalekohledů soustavy, umístěného poblíž ruského Kislovodsku, byla v září 2012 objevena kometa C/2012 S1.\n"}
{"id": "921674", "url": "https://cs.wikipedia.org/wiki?curid=921674", "title": "Římskokatolická farnost Polubný", "text": "Římskokatolická farnost Polubný\n\nŘímskokatolická farnost Polubný (lat. \"Polauna\") je územní společenství římských katolíků v Polubném a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena od roku 1793. O tohoto roku jsou také vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Příchovice, jehož součástí je i farnost Polubný, která je tak spravována \"excurrendo\".\n\n\n"}
{"id": "921681", "url": "https://cs.wikipedia.org/wiki?curid=921681", "title": "Wimbledon 1936", "text": "Wimbledon 1936\n\nWimbledon 1936 se konal na travnatých dvorcích v All England Lawn Tennis and Croquet Clubu, v Londýně ve Velké Británii od 22. června do 3. července 1936. Šlo o 56. ročník turnaje a o třetí grandslamovou událost roku. Vítězství domácího Freda Perryho bylo poslední wimbledonské vítězství Brita až do roku 2013, kdy vyhrál Andy Murray\n\n Fred Perry vs. Gottfried von Cramm 6–1, 6–1, 6–0\n\n Helen Hull Jacobsová vs. Hilde Krahwinkel Sperlingová 6–2, 4–6, 7–5\n\n Pat Hughes / Raymond Tuckey vs Charles Hare / Frank Wilde 6–4, 3–6, 7–9, 6–1, 6–4\n\n Freda Jamesová / Kay Stammersová vs. Sarah Fabyanová / Helen Jacobsová 6–2, 6–1\n\n Dorothy Roundová Littleová / Fred Perry vs. Sarah Palfrey Cookeová / Don Budge 7–9, 7–5, 6–4\n"}
{"id": "921682", "url": "https://cs.wikipedia.org/wiki?curid=921682", "title": "Nový Rychnov (zámek)", "text": "Nový Rychnov (zámek)\n\nZámek Nový Rychnov stojí v obci Nový Rychnov, při silnici II/133 z Vyskytné na Řeženčice, nad Lihovarským rybníkem, naproti kostela Nanebevzetí Panny Marie. Je chráněn jako kulturní památka České republiky.\n\nTvrz, která zámku předcházela, byla vystavěna zřejmě ještě v předhusitské době, kdy obec vlastnili pražští arcibiskupové. V době husitských válek docházelo k častému střídání majitelů, až ji v roce 1431 získal Janek z Chotětic. Na konci 15. století přešel do majetku Kryštofa Leskovce z Leskovce, po jehož smrti připadla Vlachyňovi Leskovci, jenž nechal v letech 1543-1561 tvrz přestavět na renesanční zámek. V držení Leskovců zůstal do roku 1596, kdy jej získal Heřman z Říčan a po něm Jan Kafka z Říčan. Tomu byla část panství roku 1622 zkonfiskována a o rok později jej Ferdinand II. vrátil pražskému arcibiskupství. V roce 1675 jej nechal arcibiskup Jan Bedřich z Valdštejna přestavět v duchu baroka. V majetku arcibiskupů zůstal do roku 1949, kdy byl zestátněn a převeden do majetku obce Nový Rychnov. Obec sem umístila nejprve školu, dnes jsou v jeho prostorách byty.\n\n"}
{"id": "921683", "url": "https://cs.wikipedia.org/wiki?curid=921683", "title": "FIFA Manager 12", "text": "FIFA Manager 12\n\nFIFA Manager 12 je počítačová simulační hra fotbalového manažera, byla vyvinuta společností Bright Future GmbH a publikovala ji Electronic Arts. Hra byla vydána v mnoha zemích po celém světě, oficiální vydání proběhlo 21. října 2011. Jedná se o jedenáctou hru v sérii FIFA Manager.\n\nVe hře by se mělo objevit více než 700 nových funkcí a vylepšení oproti poslední verzi, jako například:\n\nOficiální stránky hry\nČeský fanweb hry\n"}
{"id": "921688", "url": "https://cs.wikipedia.org/wiki?curid=921688", "title": "Konžské království", "text": "Konžské království\n\nKonžské království (\"Kongo dya ntotila\") bylo prvním domorodým křesťanským státem rovníkové Afriky. Vytvořil ho kmen Bakongo, vládce se jmenoval \"manikongo\". Hlavním městem byla Mbanza Kongo, po přijetí křesťanství přejmenovaná na Sao Salvador.\n\nPodle legendy založil říši na jižním břehu řeky Kongo koncem 14. století náčelník Nimi-a-Lukeni. Konžské království ovládalo vazalské státy Matamba, Kakongo, Dembo, Ngondo a další. V roce 1482 došlo k prvnímu kontakty s Evropany, když království navštívil Diogo Cão. Roku 1491 se nechal vládce s titulem \"mwenekongo\" Nzinga-a-Nkuwu pokřtít a přijal jméno Joao I. podle tehdejšího portugalského krále. Po jeho smrti potlačil jeho syn Affonso I. povstání odpůrců křesťanství, vedené jeho bratrem Mpanzu-a-Kitimou. Díky spojenectví s Portugalci stát prosperoval, vyměňoval otroky, měď a slonovinu za střelné zbraně; v době největšího rozmachu sahal od jižní části Gabonu po oblast dnešní Luandy, východní hranici tvořila řeka Kwango (rozloha státu se odhaduje na 130 000 km² a počet obyvatel na více než půl milionu). Příslušníci místní elity studovali v Evropě, konžský princ Henrique byl v roce 1518 jako první černoch vysvěcen na biskupa. Vznikl také konžský překlad Bible. Od poloviny 16. století konžský stát upadal, příčinou byly jak vnitřní rozbroje, tak invaze kočovných kanibalů Džagů z vnitrozemí. Zesílily konflikty s Portugalci, kteří konžským králům vnucovali nerovné obchodní podmínky a unášeli konžské občany do otroctví. Nakonec se s portugalskou podporou na jihu oddělilo království Ngola, které se stalo jejich ekonomickou i vojenskou základnou.\n\nKrál Garcia II. uzavřel proti Portugalcům roku 1641 spojenectví s Holanďany, ale Bitva u Mbwily 29. října 1665 rozhodla o porážce Konžského království. Král (mwenekongo) Antonio v bitvě padl a říše se zmocnili Portugalci. Mezi domorodými vládci z klanů Kinlaza a Kimpanzu vypukl boj o moc, který trval až do roku 1716. Roku 1704 vypuklo proti Portugalcům a jejich chráněnci, mwenekongovi Pedrovi IV. povstání, do jehož čela se postavila Beatriz Kimpa Vita. Byla to kněžka synkretického kultu, čerpajícího z křesťanství i z tradičních afrických náboženství. Kimpa Vita tvrdila, že je posedlá svatým Antonínem, který ji přislíbil vítězství nad bílými otrokáři. Hlásala také, že Kristus byl Afričan. Podařilo se jí obsadit staré hlavní město Sao Salvador, ale roku 1706 byla poražena a popravena králem Pedrem, jehož podporovali Portugalci. Kongo se v následujících letech stalo málo významným a jen formálně nezávislým státečkem. V průběhu 18. a 19. stol. se \"mwenekongové\" stali loutkovými a nakonec pouze zcela formálními panovníky. V roce 1885 Berlínská konference rozdělila oblast mezi evropské mocnosti. V portugalském záboru na severu dnešní Angoly „vládl“ poslední \"mwenekongo\" až do roku 1914, přestože se jednalo o čistě formální titul. Definitivní zánik Konžské říše nastal roku 1914, kdy po porážce domorodého povstání Portugalci titul \"mwenekongo\" zrušili.\n\n\n"}
{"id": "921693", "url": "https://cs.wikipedia.org/wiki?curid=921693", "title": "Scarborough (Yorkshire)", "text": "Scarborough (Yorkshire)\n\nScarborough je anglické přímořské město s rekreačním a rybářským přístavem v severní části hrabství Yorkshire, počet obyvatel včetně připojených obcí dosahuje 100.000, nazývají se Scarboriané. Počet turistů ročně dosahuje až jednoho milionu. Město bývá pro svou krásnou polohu a skalní kulisu nazýváno „Brighton severu“.\n\nHistorické město se rozkládá v nadmořské výšce od 30 do 70 metrů a jeho součástí je jižní přímořská část s přístavem a písčitou pláží, zvaná \"South Bay\". Nad ním se zvedá částečně zalesněný skalní masiv s ruinami hradu až do výše 400 metrů, zvaný \"Headland\", a odděluje moderní severní část města se severní zátokou, zvanou \"North Bay\".\n\nArcheologické nálezy sahají až do doby bronzové. Opevněnou osadu kolem roku 966 Vikingy nazývanou \"Skarðaborg\", zmiňuje jedna islandská sága. První městečko vypálil při svém nájezdu norský král Harald III. Anglický král Jindřich II. vystavěl na skále nad městem rozlehlý hrad v letech 1153 - 1163, udělil městu povolení pro trhy a městská práva.\n\nEduard II. daroval hrad svému příteli Gavestonovi. Dalšími majiteli byli baroni Percy, Warenne, Clifford a Pembroke. Gaveston byl ovšem zajat a popraven na hradě Warwick.\nOd roku 1253 mělo město šestinedělní mezinárodní trh, proslulý prodejem exotického zámořského zboží.\nRoyalisté a Parliamentaristé se zde utkali během Anglické občanské války ve 40. letech 17. století a zanechali město v troskách.\n\nRoku 1626 Elizabeth Farrowová objevila pramen léčivé vody kyselky, vyvěrající z jednoho cliffu na jižní straně města. Lázeňská éra se naplno rozvinula v 18. a 19. století, počínaje zařízením vanových koupelí v roce 1735. Železnice sem dospěla z Yorku roku 1845 a značně zvedla počet lázeňských hostů.\nRoku 1841 začal mladý architekt John Gibson stavět obří hotel, jehož statické zajištění svěřil South Cliff Building Company.\n10. června 1845 byl nedostavěný Grand Hotel otevřen, dokončen až roku 1867. Má 4 věže jako 4 roční období, 12 pater jako 12 měsíců roku, 52 komínů jako je týdnů a původně měl 365 ložnic jako dnů v roce. Modrou cedulou je vyznačeno místo, kde bydlela a zemřela spisovatelka Anne Brontëová roku 1849.\n\nZa první světové války bylo město spolu s Hartlepoolem a Whitby terčem německých námořních útoků.\nMěsto žije především z turistického ruchu včetně gamblerství (herny a kasina jsou zde velmi rozšířené a přístupné i malým dětem). Dále prosperuje lokální rybolov, rybáři jsou především dodavateli ryb a krabů do místních restaurací. V posledních dvou desetiletích se velmi rozvíjí elektronický obchod, tradičním průmyslovým odvětvím je zdejší knihtisk. K tradičním řemeslům patří mj. ruční výroba cukrovinek, čokolády a \"fudge\" různých příchutí, například mléčné, karamelové, ořechové, mandlové, jahodové, pistáciové či zázvorové (\"gingerbread\").\n\nMěsto je sídlem dvou divadel, jedno se nazývá Futuristické (\"The Futurist Theatre\"), druhé \"The Stephen Josep Theatre\". Dále se pořádajé divadelní představení na otevřené scéně (\"The Open Air Theatre\". Každoročne se zde pořádá divadelní festival.\n\nKoncerty místního filharmonického orchestru pravidelně přenáší televize BBC. Dále se každoročně pořádají dva hudební festivaly: jazzový a přímo na pláží festival pop-rockový.\n\nMěsto je sídlem univerzity (\"The University of Hull\", jež má ve Scarborough Campus, Dále zde sídlí \"Yorkshire Coast College\", \"Scarborough Sixth Form College\" a škola designu a moderních médií (\"The School of Art design and Media\").\n\nMěsto samo, respektive celá jeho historická jižní část se zátokou a pláží, je velkou turistickou atrakcí. Hlavními články promenády jsou:\n\n\n"}
{"id": "921702", "url": "https://cs.wikipedia.org/wiki?curid=921702", "title": "Martin Černohorský", "text": "Martin Černohorský\n\nProf. RNDr. Martin Černohorský, CSc., (* 31. srpna 1923 Brno) je český fyzik a vysokoškolský pedagog. Je profesorem fyziky na Masarykově univerzitě v Brně, byl prvním rektorem Slezské univerzity v Opavě. Je znám jako aktivní organizátor vědeckých i společenských aktivit. V současné době je předsedou Odborné skupiny Organizace výzkumu České fyzikální společnosti.\n\n\n\n"}
{"id": "921703", "url": "https://cs.wikipedia.org/wiki?curid=921703", "title": "Tréal", "text": "Tréal\n\nTréal (bretonsky \"Teria\") je francouzská obec v departementu Morbihan v regionu Bretaň.\n\n\"Počet obyvatel\"\n\n"}
{"id": "921705", "url": "https://cs.wikipedia.org/wiki?curid=921705", "title": "Proseč (tvrz)", "text": "Proseč (tvrz)\n\nTvrz Proseč stojí v obci Proseč u Kališť, v okrese Pelhřimov, za domem čp. 13. Je chráněna jako kulturní památka České republiky.\n\nKdy přesně tvrz vznikla, není známo. Na základě rozboru architektonických detailů se dá usoudit, že vznikla ve 14. století a snad sloužila jako sídlo bratrů Ondřeje, Hrocha a Beneše z Proseče, připomínaných k roku 1391, kdy prodali majetek v Blikově Lhotě Václavu z Lukeho. V září 1415 se pak objevují Jaroš a Jan z Proseče, kteří přidali své pečetě na stížní list proti upálení Mistra Jana Husa, a k roku 1440 Bohuněk z Proseče (naposledy zmiňován roku 1442), jenž je podepsán na sjezdu krajů. Snad ještě v 15. století došlo k prodeji statku majitelům panství Lhotice. Další osudy nejsou známy, zřejmě zanikla ještě před rokem 1543, kdy je poprvé uváděna obec Proseč a to jako majetek Trčků z Lípy. Za zánikem tvrze zřejmě stojí ztráta hospodářské funkce, kterou zastávala při prodeji lhotického panství majitelům Lipnice okolo roku 1500, a s tím spojeného rozebírání místními obyvateli jako snadný zdroj stavebního materiálu. K zániku nemalou měrou pomohl i požár, jak naznačují stopy zakouření a žáru ve zbytcích tvrze. Na záchraně zbytků tvrze se podílela společnost Castrum o.p.s.\n\nJednalo se o věžovitý typ tvrze, z níž se do současnosti dochovalo torzo přízemí. Do věže se vcházelo ze západu, kde je dodnes vchod. Na východní straně se pak dochovalo okénko se zbytkem ostění. Okolí stavby je dnes zcela změněno, takže jakékoliv stopy po další zástavbě či opevnění nejsou patrné.\n\n"}
{"id": "921710", "url": "https://cs.wikipedia.org/wiki?curid=921710", "title": "Slnko v sieti", "text": "Slnko v sieti\n\nSlnko v sieti je slovenská filmová cena udělovaná od roku 2004 Slovenskou filmovou a televizní akademií. Vzhledem k malému počtu produkovaných slovenských filmů je udělována jednou za dva roky. Uděluje se v několika kategoriích.\n\nCena je pojmenována podle filmu Štefana Uhra \"Slnko v sieti\" z roku 1962, který podle akademie představuje mezník v dějinách slovenské kinematografie.\n\n\n"}
{"id": "921713", "url": "https://cs.wikipedia.org/wiki?curid=921713", "title": "Karl van der Strass", "text": "Karl van der Strass\n\nKarl Anton Maria rytíř van der Strass von Hohenstraeten (5. května 1817 Nový Jičín – 29. května 1880 Brno) byl moravský právník, advokát a v letech 1876 až 1880 starosta města Brna.\n\nNarodil se jako syn vojenského lékaře, rodina pocházela původně z Nizozemí a nesla jméno Strass van der Hohenstraeten. Vystudoval práva na Karlo-Ferdinandově univerzitě v Praze a stal se moravsko-slezským agentem, později moravsko-slezským zemským advokátem a notářem v Bílsku. Roku 1855 byl jmenován advokátem v Novém Jičíně a roku 1860 v Brně. Byl funkcionářem Moravské advokátní komory, psal odborné články. V roce 1873 byl zvolen do funkce soudce Státního soudu, který však nikdy nezačal fungovat.\n\nRoku 1848 byl zvolen poslancem Slezského zemského sněmu a také Frankfurtského parlamentu, kde zastával velkorakouské stanovisko. Od obnovy parlamentního života v roce 1861 byl také poslancem Říšské rady ve Vídni a Moravského zemského sněmu. Od 12. března 1876 byl brněnským starostou.\n\nPoliticky se řadil k německým liberálům (tzv. Ústavní strana). V roce 1878 zastával funkci předsedy zemského volebního výboru Ústavní strany na Moravě. V říjnu 1879 byl zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nRoku 1873 obdržel řád Železné koruny III. třídy a roku 1875 byl povýšen do rytířského stavu.\n\nZemřel v roce 1880, pohřben byl na Ústředním hřbitově v Brně.\n\n\n"}
{"id": "921714", "url": "https://cs.wikipedia.org/wiki?curid=921714", "title": "Cournon", "text": "Cournon\n\nCournon (bretonsky \"Kornon\") je francouzská obec v departementu Morbihan v regionu Bretaň.\n\n\"Počet obyvatel\"\n\n"}
{"id": "921715", "url": "https://cs.wikipedia.org/wiki?curid=921715", "title": "Lozova", "text": "Lozova\n\nLozova (; – \"Lozovaja\") je město v Charkovské oblasti na Ukrajině. Leží zhruba 120 kilometrů na jih od Charkova a v roce 2013 v ní žilo bezmála šedesát tisíc obyvatel, což z ní činilo druhé nejlidnatější město Charkovské oblasti, ovšem s velkým odstupem za Charkovem.\n\nJedná se o významný železniční uzel v rámci Charkovské oblasti.\n\n"}
{"id": "921717", "url": "https://cs.wikipedia.org/wiki?curid=921717", "title": "Prefontaine Classic", "text": "Prefontaine Classic\n\nPrefontaine Classic je atletický mítink Diamantové ligy pořádaný ve americkém Eugene.\n"}
{"id": "921719", "url": "https://cs.wikipedia.org/wiki?curid=921719", "title": "František Anicet Petružela", "text": "František Anicet Petružela\n\nFrantišek Anicet Petružela (14. srpna 1914 Brodek u Přerova – 3. července 2007) byl český vojenský duchovní.\n\nV roce 1931 vstoupil ke kapucínům a přijal řádové jméno Anicet. Studoval filosofii v holandském Breust–Eysden a teologii v Olomouci Na kněze byl vysvěcen 29. června 1939 v Olomouci. Poté byl poslán na další studia do Říma, kde se na francouzském konzulátu dal k dispozici čs. odboji a 28. 5. 1940 přijel do Francie krátce před uzavřením francouzsko‑italské hranice. V čs. zahraniční armádě prezentován 11. 6. 1940 a vtělen do zdravotní roty. Po porážce Francie připlul na lodi Mohamed Ali‑el‑Kebir do Velké Británie. Zařazen do 1. pěšího praporu československé samostatné obrněné brigády . V prosinci 1940 přidělen v hodnosti podporučíka duchovní služby na dobu válečné potřeby k Náhradnímu tělesu pro službu u brigády. 6. května 1945 byl Petružela povýšen na nadporučíka duchovní služby. Po kapitulaci německé posádky Dunkerque 10. května 1945 odjíždí 12. května s obrněnou brigádou domů do Československa.\n\nV roce 1946 byl ustanoven představeným kapucínského kláštera v Zákupech a také administrátorem zdejší farnosti. 9. června 1949 Petružela přečetl i přes výhrůžky ze strany SNB pastýřský list biskupů \"Hlas biskupů a ordinářů věřícím v hodině velké zkoušky\", ačkoliv jej státní úřady zakázaly a ve svém doprovodném komentáři zaujal kritický postoj ke státní Katolické akci. 28. prosince 1949 byl Státním soudem v Praze odsouzen za trestný čin pobuřování proti republice na dva roky těžkého vězení a 10 000 Kčs pokuty. Po odsouzení byl uvězněn na Pankráci a následně byl zařazen do pracovního komanda na Kladně, kde vězni pracovali u vysokých pecí a v dole Antonína Zápotockého. Byl také vězněn na Mírově a poté převezen do tábora nucených prací ve Všebořicích u Ústí nad Labem a později do koncentračního kláštera v Želivě , kde byl až do roku 1955. V srpnu 1955 byl propuštěn,vystoupil z řádu a protože mu nebylo umožněno působit v duchovní službě, musel si hledat zaměstnání jako dělník. Šest let pracoval v Lisovnách nových hmot v Lutíně, odkud musel po prověrkách v roce 1958 jako nespolehlivý odejít. Poté pracoval v Hospodářském podniku města Olomouce jako závozník a popelář.\n\nPo uvolnění na začátku šedesátých let mohl ze zdravotních důvodů opustit dělnickou profesi a v roce 1961 přešel jako účetní do kamenoprůmyslu. Nejprve na Hrubé Vodě a pak v Olomouci na ředitelství podniku. Když se kamenoprůmysl rušil, přešel v roce 1964 do Pozemních staveb, kde zůstal až do důchodu. Po uvolnění režimu v roce 1968 jako bývalý zahraniční voják odchází do důchodu v roce 1970. V roce 1968 byl laicizován a na žádost v Římě mu byl povolen církevní sňatek a to 15. února 1969. S manželkou žili v Olomouci. Po zbytek života Petružela cestoval a přednášel na Palackého univerzitě v Olomouci.\n\n\n\n"}
{"id": "921722", "url": "https://cs.wikipedia.org/wiki?curid=921722", "title": "FIFA Manager 11", "text": "FIFA Manager 11\n\nFIFA Manager 11 je desáté pokračování série počítačových simulačních her, simulujících práci fotbalového manažera, FIFA Manager. Byla vyvinuta společností Bright Future a vydala ji 28. října 2010 společnost Electronic Arts, a to v mnoha zemích po celém světě.\n\nHra nabízí velké množství zcela nových funkcí. Byly provedeny stovky zlepšení hry, a to na všech úrovních, se zaměřením především na klíčové oblasti. Nyní hra obsahuje také samostatný on-line režim, ve kterém proti sobě může hrát přes internet až 8 hráčů. Manažer má stále pod kontrolou mnoho oblastí vedení klubu. Ve hře je zodpovědný například za výběr sestavy, taktiky, hráčské soustředění. Stejně tak samozřejmě i podepisování nových hráčů, vylepšování klubového zázemí a stadionu a mnoho dalšího.\n\nOficiální stránky hry\nČeský fanweb hry\n"}
{"id": "921723", "url": "https://cs.wikipedia.org/wiki?curid=921723", "title": "Jalový Dvůr", "text": "Jalový Dvůr\n\nJalový Dvůr () je zaniklá osada, která stávala na mýtině uprostřed lesů, asi 2 km na jih od Broumova, jehož byla místní částí.\n\nDvůr, který dal pozdější osadě název, byl vystavěn okolo roku 1760. Kolem něho později vyrostla osada a v 19. století i zámeček. Tehdy byla celá oblast v majetku vrchnosti z Chodové Plané, tedy Berchem-Haimhausenů. K roku 1890 uvádí Ottův slovník naučný 15 domů a v nich 84 obyvatel, před druhou světovou válkou je pak uváděno o jeden dům víc. Po odsunu Němců po skončení války se osadu pro její odlehlost nedařilo dosídlit. Po únoru 1948 opadly i tyto snahy. V padesátých letech 20. století došlo v rámci vytváření hraničního pásma ke zboření většiny stavení, stát zůstal pouze zámeček, který využívala Pohraniční stráž. I ten však v první polovině šedesátých let dvacátého století neminula demolice. Dnes osadu připomínají pouze terénní nerovnosti v lokalitě \"Jalový Dvůr\" a pomník z roku 1906, stojící západně nad bývalou osadou.\n\n"}
{"id": "921724", "url": "https://cs.wikipedia.org/wiki?curid=921724", "title": "Les Fougerêts", "text": "Les Fougerêts\n\nLes Fougerêts (bretonsky \"Felgerieg-al-Lann\") je francouzská obec v departementu Morbihan v regionu Bretaň.\n\nVe středověku byla vesnice byla v majetku řádu templářů.\n\nV polovině 20. století nastal úbytek obyvatelstva, který se zastavil v 70. letech díky společnosti Yves Rocher.\n\n\"Počet obyvatel\"\n\n"}
{"id": "921726", "url": "https://cs.wikipedia.org/wiki?curid=921726", "title": "Most Trisana", "text": "Most Trisana\n\nMost Trisana je významnou železniční stavbou na Arlberské dráze v rakouské spolkové zemi Tyrolsko. Nachází se na jednokolejném úseku jinak dvoukolejného, elektrifikovaného hlavního železničního tahu do Švýcarska. V době svého vzniku (1884) byl největším železničním mostem v Rakousku.\n\n"}
{"id": "921728", "url": "https://cs.wikipedia.org/wiki?curid=921728", "title": "Roveňky", "text": "Roveňky\n\nRoveňky (; – \"Roveňki\") jsou město v Luhanské oblasti na Ukrajině. Leží zhruba 55 kilometrů jižně od Luhanska, hlavního města oblasti, a v roce 2013 v něm žilo skoro padesát tisíc obyvatel.\n\nOd 18. července 1942 do 17. března 1943 byly Roveňky obsazeny německou armádou.\n\n"}
{"id": "921730", "url": "https://cs.wikipedia.org/wiki?curid=921730", "title": "Seznam dílů seriálu Kriminálka New York", "text": "Seznam dílů seriálu Kriminálka New York\n\nToto se seznam dílů seriálu \"Kriminálka New York\". Americký kriminální seriál \"Kriminálka New York\" vznikl jako spin-off \"Kriminálky Las Vegas\". Odehrává v New Yorku, kde forenzní tým vede detektiv Mac Taylor. Seriál vysílala americká televize CBS od 22. září 2004 do 22. února 2013, po 9. řadě byl ukončen. První řada měla 23 dílů a počty dílů v dalších řadách se pohybovaly mezi 21 a 25 díly. Až u posledních dvou sezon klesl počet na 18 a 17 dílů. Celkem bylo odvysíláno 197 dílů v devíti řadách.\n\n<onlyinclude></onlyinclude>\n\n"}
{"id": "921732", "url": "https://cs.wikipedia.org/wiki?curid=921732", "title": "Jürgen Sparwasser", "text": "Jürgen Sparwasser\n\nJürgen Sparwasser (* 4. června 1948) je bývalý východoněmecký fotbalový útočník.\n\nJe autorem jediné branky v utkání se západním Německem na MS 1974. 22. června 1974 nastoupily v Hamburku proti sobě do zápasu o první místo v základní skupině A poprvé a naposledy v dějinách reprezentace obou německých států. V 77. minutě si naběhl Sparwasser na centr z hloubi pole, obehrál Berti Vogtse a přes brankáře Maiera poslal míč do sítě. Senzační porážka domácímu týmu paradoxně pomohla: následovala proslulá \"noc v Malente\", během níž si hráči všechno vyříkali, zbývající zápasy vyhráli a stali se mistry světa.\n\nOd roku 1973 byl Jürgen Sparwasser členem SED. V lednu 1988 emigroval do západního Německa. Zahrál si sám sebe ve filmu \"Küss mich, Genosse\" (režie Franziska Meyer Price).\n\n\n"}
{"id": "921733", "url": "https://cs.wikipedia.org/wiki?curid=921733", "title": "Wang (titul)", "text": "Wang (titul)\n\nWang () byl panovnický titul v zemích východní Asie přibližně odpovídající evropskému králi. Titul je jedním z nejstarších a stál nad tradičními pěti šlechtickými tituly (\"kung\", \"chou\", \"po\", \"c’\", \"nan\"). Objevil se v Číně za dynastie Šang jako titul panovnický. Po zavedení hodnosti \"chuang-ti\" (císař) roku 221 př. n. l. byl vysokou hodností rozdělenou na několik stupňů a udělovanou blízkým císařovým příbuzným, výjimečně i nejvlivnějším hodnostářům; dále panovníkům okolních formálně závislých států a kmenů; či přisvojovanou si vládcům regionálních států v obdobích rozdrobenosti Číny. Z Číny se rozšířil i do zemí východní Asie.\n\nTitul \"wang\" ve významu král je v Číně doložen od dob dynastií Šang (přibližně 1600–1046 př. n. l.) a Čou (asi 1046 př. n. l. – 256 př. n. l.), jejíž panovníci si říkali \"wang\". Během úpadku moci čouských vládců v období válčících států si titul \"wang\" přisvojovali i nejmocnější panovníci regionálních státu, první roku 344 př. n. l. král Chuej z Wej. Po sjednocení čínských zemí státem Čchin roku 221 př. n. l. jeho panovník přijal titul \"chuang-ti\" (císař), který čínští vládci nosili do roku 1911.\n\nV čchinské říši \"wang\", ve formě \"čchin-wang\" (, kníže krve, doslova kníže-příbuzný) poklesl na titul členů císařského rodu. Po pádu říše Čchin si titul \"wang\", král, přisvojili soupeřící generálové, kteří si rozdělili zemi. Formálně byli podřízeni králi-hegemonovi (, \"pa-wang\") Siang Jüovi. Siang Jüa vzápětí svrhl Liou Pang, zakladatel říše Chan. \n\nV říši Chan (od 206 př. n. l.) zprvu nesli hodnost \"wang\" vládci polosamostatných států pod chanskou svrchovaností, kteří ovládali dvě třetiny říše. Liou Pang je vesměs postupně nahradil svými příbuznými, zpravidla syny. V průběhu doby chanští císaři moc \"wangů\" a rozlohu jejich lén omezovali, takže nakonec hodnost zaručovala příjmy a postavení, nikoliv však ovládání titulního území. I v následujících čínských říších byl titul \"wang\" zpravidla udělován císařovým synům, nebo i jiným příbuzným, zřídka mimořádně vlivným hodnostářům. Titul byl dědičný a zhruba odpovídal evropskému knížeti či princi. \n\nVzniklo několik stupňů hodnosti, například v říších Tchang a Sung v sestupném pořadí \"čchin-wang\" (, kníže krve, doslova kníže-příbuzný), \"s’-wang\" (, kníže-dědic) a \"ťün-wang\" (, kníže komandérie).\n\nPostavení nositelů titulu bylo v průběhu staletí různé. V některých dobách z pozice císařových příbuzných a vysokých hodnostářů určovali politiku říše, např. v posledních desetiletích říše Západní Ťin (265–316), naopak v říši Cchao Wej (220–265) žili ve svých lénech pod přísnou kontrolou vlády a s nulovou politickou mocí. \nJako \"wang\" se v obdobích rozpadu Číny titulovali vládci některých samostatných regionálních států, pokud si nepřisvojili titul císaře. Hodností \"wang\" císařové čínských říší rovněž obdarovávali vládce okolních nečínských států a kmenů, následně se rozšířila po východní Asii (mimo Japonsko). V obou těchto případech má význam odpovídající evropskému králi.\n\n"}
{"id": "921735", "url": "https://cs.wikipedia.org/wiki?curid=921735", "title": "Mistrovství Evropy v házené mužů 2014", "text": "Mistrovství Evropy v házené mužů 2014\n\n11. mistrovství Evropy v házené mužů 2014 se konalo od 12. do 26. ledna v Dánsku ve čtyřech dánských městech: Aalborgu, Aarhusu, Brøndby a Herningu. Dánsko získalo právo organizovat ME 2014 ve volbě EHF 25. září 2010 v Kodani, když s 24 hlasy vyhrálo hlasování před společnou kandidaturou Chorvatska a Maďarska, které získaly 22 hlasů.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou čtvrtfinálových skupin. První dva týmy ze čtvrtfinálových skupin postoupili do semifinále, týmy na třetím místě hráli o páté místo.\n\nVítězem se potřetí v historii stali házenkáři Francie, kteří ve finále zdolali obhájce titulu a zároveň domácí družstvo Dánsko poměrem 41 ku 32. Francouzi tak dali triumfem zapomenout na předloňský evropský šampionát, na němž obsadili až jedenácté místo.\n\nV průběhu šampionátu padl nový rekord návštěvnosti evropských šampionátu, který činil 316 390 diváků, s průměrným počtem na zápas 6 732.\n\n\n\nAll-star team byl vyhlášen 26. ledna 2014.\n\n\n\n\n\n\"Pozn. Nejlepší čtyři týmy Eura 2014 se automaticky kvalifikovali na MS 2015 v Kataru. Vzhledem k tomu, že Španělsko je již kvalifikované jako mistr světa, účastní se celek na čtvrtém místě, tudíž Chorvatsko.\"\n\n"}
{"id": "921736", "url": "https://cs.wikipedia.org/wiki?curid=921736", "title": "Arnošt Schwarzenberg", "text": "Arnošt Schwarzenberg\n\nArnošt ze Schwarzenbergu (11. října 1892 Osov – 18. prosince 1979 Písek, celým jménem \"Arnošt Jan Nepomuk Benedikt Maria Josef Karel Alois Ignát Michael Rafael Gabriel Bedřich Emilian princ ze Schwarzenbergu\") byl kníže z orlické větve rodu Schwarzenbergů, velkostatkář a majitel panství v Tochovicích u Březnice. \n\nArnošt Schwarzenberg se narodil v Osově u Hořic jako syn Karla knížete Schwarzenberga (1859–1913) a jeho druhé manželky Idy Hoyos-Sprinzenstein (1870–1946). Absolvoval vojenskou akademii a následně obchodní akademii. Účastnil se bojů první světové války jako důstojník c. k. 2. pluku hulánů bojů v Itálii. \n\nOd roku 1936 se věnoval správě majetku v Tochovicích. Zastával post místopředsedy První české vzájemné pojišťovny (založené roku 1827), předsedy Melioračního svazu pro Čechy a Moravu, předsedy zemské skupiny Čechy, jako vášnivý myslivec stál v čele České myslivecké jednoty a v čele Lesního společenství v Blatné, byl delegátem České rady zemědělské pro Březnický okres. V září 1939 byl signatářem Národnostního prohlášení české šlechty a během nacistické okupace v době druhé světové války byla na majetek uvalena nucená správa. V Květnu 1945 zakládal Revoluční národní výbor v Březnici a pak se v Praze účasnil bojů na barikádách. Po skončení války v roce 1945 mu byl majetek navrácen, avšak po komunistickém puči v roce 1948 mu byl následně veškerý majetek zkonfiskován. Ve stejném roce byl zatčen a z vazby propuštěn po 9 měsících. Poté pracoval jako lesní dělník. V roce 1953 byl znovu zatčen a odsouzen na 10 let vězení, propuštěn byl v roce 1957.\n\nArnošt ze Schwarzenbergu zemřel v Písku 18. prosince 1979.\n\nDne 19. února 1916 se v Královské dvorní kapli v Pešti oženil s hraběnkou Alžbětou Henriettou ze Széchényi (2. srpen 1895 Vajska – 14. leden 1957 Erzsébet Tanja), dcerou Emila Josefa Széchényiho a Marie Hunyadyové. V roce 1934 se rozvedli. Dne 12. května 1973 se v Bernarticích oženil podruhé s Mathildou Gerberovou (22. červenec 1899 Stuttgart – 26. leden 1999 St. Margarethen, Švýcarsko). S druhou manželkou měl dceru Annu (28. leden 1933 Plzeň), která se provdala 19. května 1956 v St. Margarethen za Ing. Adolfa Buchera (* 19. listopad 1918 Ehrendorf).\n\n"}
{"id": "921738", "url": "https://cs.wikipedia.org/wiki?curid=921738", "title": "Zemské volby v Čechách leden 1867", "text": "Zemské volby v Čechách leden 1867\n\nZemské volby v Čechách v lednu 1867 byly volby konané v Českém království 24. a 30. ledna a 4. a 5. února 1867, kterými byli zvoleni poslanci Českého zemského sněmu coby zákonodárného sboru zemské samosprávy v rámci ústavního systému Rakouského císařství. Byly vypsány císařem s cílem obeslat mimořádnou Říšskou radu (celostátní parlament), která měla schválit chystané rakousko-uherské vyrovnání. Výsledek hlasování přinesl vítězství federalistické české reprezentaci, která odmítala rakousko-uherské vyrovnání a trvala na respektování státoprávní odlišnosti Čech.\n\nV roce 1861 došlo v Rakousku k obnovení parlamentního a ústavního systému vlády. Po celá 60. léta pak Rakouské císařství prožívalo polemiky okolo státoprávního uspořádání státu. Česká občanská politická reprezentace (Národní strana neboli staročeši) a česká historická šlechta (Strana konzervativního velkostatku) trvala na federativním pojetí Rakouska, v jehož rámci měly Čechy a české země tvořit samostatný útvar, volně spojený s dalšími historickými entitami. Podobné federalistické postoje panovaly i mezi Poláky v Haliči a hlavně v Uhersku, které zcela odmítalo uznat legitimitu únorové ústavy z roku 1861, trvalo na zachování uherského státu a odmítalo koncepci unitárního rakouského státu. Rakouské císařství bylo kromě odporu Uherska paralyzováno i mezinárodními událostmi, když v roce 1866 prohrálo prusko-rakouskou válku. V poválečné situaci se koncem roku 1866 vídeňské politické kruhy a císařský dvůr rozhodly pro intenzivní jednání s představiteli uherských politických špiček; začal se rodit koncept dualistického řešení státoprávní krize monarchie (rakousko-uherské vyrovnání), tedy přetvoření mocnářství na volný svazek dvou států. \n\nK odsouhlasení těchto zásadních státoprávních reforem bylo nutné jejich projednání mimořádnou Říšskou radou coby celostátním zákonodárným sborem. Říšská rada ovšem byla tehdy volena nepřímo, jako sbor delegátů jednotlivých zemských sněmů. Císař proto nechal vypsat v celé neuherské části monarchie zemské volby. \n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Voleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo pět nevolených virilistů, kteří mandát nabývali z titulu své funkce. Celkem tak měl sněm 241 poslanců.\n\nVolby probíhaly 24. ledna v kurii venkovských obcí, 30. ledna v kurii měst, 4. a 5. února v kurii velkostatkářské.\n\nPodle sociálního a profesního dělení bylo 90 etnicky českých poslanců zemského sněmu zvolených v kuriích venkovských obcí, měst a živnostenských a obchodních komor rozděleno následovně: 64 \"buržoazních a maloburžoazních vzdělanců\" (z toho 25 právníků, 8 lékařů a lékárníků, 5 vysokoškolských učitelů, 8 středoškolských učitelů, 8 vědců a novinářů, 4 katoličtí kněží, 2 státní úředníci a 4 samosprávní úředníci), 10 \"buržoazních podnikatelů\" (z toho 6 továrníků, 3 obchodníci a peněžníci a 1 manažer), 8 příslušníků \"maloburžoazie\" (z toho 8 blíže neurčených \"měšťanů\"), 6 příslušníků \"agrární buržoazie\" (z toho 4 rolníci či statkáři a 2 mlynáři) a 2 šlechtičtí velkostatkáři.\n\nVolby skončily vítězstvím federalistických českých sil. Podobně dopadly i zemské volby na Moravě v lednu 1867. V kombinaci s dalšími politickými silami federalistického ražení (Slovinci, německorakouští konzervativci z alpských zemí, Poláci z Haliče apod.) existovala možnost, že nebude Říšská rada vůbec obeslána, nebo na ní budou převládat síly odmítající rakousko-uherské vyrovnání. Vláda následně oznámila, že nebude svolávat mimořádnou Říšskou radu, protože projekt rakousko-uherského vyrovnání je již hotov. Zemské sněmy měly pouze přikročit k volbě delegace na řádnou Říšskou radu (ovšem jen v neuherské, předlitavské, části monarchie), které by ústavní zákony související s vyrovnáním byly předloženy ke schválení. Český zemský sněm 25. února obeslání Říšské rady odmítl a označil ji za \"nezákonné shromáždění nějaké západní polovice říše\", přičemž hlasování dopadlo poměrem 156 : 76 ve prospěch federalistů. \n\nZa této situace se vídeňská vláda rozhodla ihned český i moravský sněm rozpustit a vypsat nové volby, které měly zlomit opoziční síly. Po několika týdnech se tak hlasování opakovalo. V lednu zvolený sněm měl rekordně krátké trvání, sešel se poprvé 18. února 1867 a naposledy jednal 27. února. Zemské volby v Čechách v březnu 1867 pak skutečně díky silovým přesunům v kurii velkostatkářské přinesly zvrat, kdy sněm ovládla \"ústavověrná\", centralistická skupina a česká reprezentace se ocitla v menšině. \n\n"}
{"id": "921739", "url": "https://cs.wikipedia.org/wiki?curid=921739", "title": "Is Is", "text": "Is Is\n\nIs Is je v pořadí třetí EP kapely Yeah Yeah Yeahs, které vyšlo 24. července 2007. Skladby na tomto EP byly napsány již v roce 2004, v době, kdy kapela byla na turné k prvnímu studiovému albu \"Fever to Tell\". Píseň \"Down Boy\" se umístila na 61. místě v seznamu 100 nejlepších skladeb roku 2007 amerického magazínu \"Rolling Stone\".\n\nEP se zrodilo během velmi rušného a emočně nestabilního období v historii kapely. Úzkost a obavy obklopující toto období se přenesly do sexuálně napjaté stavby skladeb. K volbě producenta EP se vyjádřila Karen O následovně: ,Nick Launay byla pro nás přirozená volba. Právě produkoval album \"Flowers of Romance\" skupiny Public Image Ltd, které se ihned stalo naším oblíbeným. Když jsem tu desku pustila, měla jsem strašlivou chuť nacpat si do pusy syrové maso z hamburgeru.\"\n\nEP vyšlo hned na několik médiích: kompaktní disk (CD), gramofonová deska, USB flash drive a také jako digitální stažení.\n\nSkladba \"Down Boy\" byla původně vydána na singlu pouze v Austrálii a Japonsku.\n\nSkupina vytvořila film obsahující živý záznam z koncertu, na kterém se podíleli režiséři K. K. Barrett a Lance Bangs, který doprovázel EP. 7. května koncertovala kapela v Brooklynu v Glasslands Gallery. Zde odehráli dva koncertní sety, každý pro 100 fanoušků, první set byl pro veškeré obecenstvo, druhý byl vyhrazen pouze pro dámskou část publika. Dále jsou obsahem dvě filmové verze skladby \"Down Boy\"; jedna živá a druhá pouze ve formě zvuku.\n\nTři z těchto živých záznamů a audio verze skladby \"Down Boy\" byly umístěny na oficiální YouTube kanál kapely.\n\n\nEP se umístilo na 44. místě kanadské hitparády Top 100 Canadian Albums Chart. V Británii nemělo EP nárok na umístění v hitparádě kvůli tomu, že pro vstup na hitparádu nejlepších alb bylo příliš krátké a pro singlovou hitparádu bylo zase příliš dlouhé. V australské ARIA Singles Chart se EP nejvýše umístilo na 37. místě.\n"}
{"id": "921746", "url": "https://cs.wikipedia.org/wiki?curid=921746", "title": "Tapio Rautavaara", "text": "Tapio Rautavaara\n\nKaj Tapio „Tapsa“ Rautavaara (8. března 1915, Severní Pirkkala – 25. září 1979, Helsinky) byl finský zpěvák, sportovec a filmový herec.\n\nRautavaara je jeden z nejoblíbenějších zpěváků ve Finsku a je označován za mistra zpěvu. Jeho hlas byl hluboký, smutný a melancholický. Nejznámější písně, které Rautavaara nazpíval jsou mimo jiné \"Reppu ja reissumies\", \"Päivänsäde ja menninkäinen\", \"Sininen uni\" ja \"Yölinjalla\". V jeho podání se staly známými mnohé texty Reina Helismaaho a skladby Toiva Kärkiho.\n\nRautavaara v Londýnu roku 1948 vyhrál olympijský závod v hodu oštěpem. Na Mistrovství Evropy v atletice 1946 v Oslu získal v téže disciplíně bronzovou medaili. Pětkrát se také stal mistrem Finska.\n\nV roce 1958 se stal mistrem světa v lukostřelbě družstev. Finským mistrem se v soutěži jednotlivců stal v letech 1955 a 1956.\n\nRautavaara hrál v letech 1945–1970 dohromady v 22 filmech. Jeho herecká práce zůstala ve stínu jeho zpěvecké kariéry, i když jeho filmy byly ve své době oblíbené.\n\n"}
{"id": "921747", "url": "https://cs.wikipedia.org/wiki?curid=921747", "title": "Tomáš Podivínský", "text": "Tomáš Podivínský\n\nTomáš Jan Podivínský (* 21. listopadu 1969 Vyškov) je český politik, od ledna 2015 velvyslanec České republiky v Německu. Podivínský byl od října 2012 do července 2013 náměstek ministra životního prostředí, od července 2013 do ledna 2014 ministr životního prostředí ve vládě Jiřího Rusnoka, od října 2013 do prosince 2014 poslanec Poslanecké sněmovny za KDU-ČSL.\n\nVystudoval žurnalistiku na Fakultě sociálních věd Univerzity Karlovy v Praze (promoval v roce 1992). V listopadu 1989 byl členem ústředního stávkového výboru studentů.\n\nZačínal jako novinář, začátkem 90. let působil v deníku \"Rovnost\". V letech 1993 až 1995 pracoval jako manažer ve společnosti Janka Radotín, v roce 1996 nastoupil na ministerstvo zahraničí.\n\nV letech 1997 až 2003 byl pověřen na velvyslanectví ČR ve Vídni česko-rakouskou komunikací problematiky jaderné elektrárny Temelín. Podílel se na organizování oficiálních i četných neoficiálních jednání hornorakouských a dolnorakouských zemských hejtmanů s českými partnery, ministrů životního prostředí nebo ministrů zahraničí, spolupodílel se na veřejných slyšeních k Temelínu a rovněž na vzniku dohody z Melku.\n\nNásledně se vrátil na ministerstvo zahraničí do Prahy, v letech 2003 až 2005 působil jako ředitel kabinetu ministra zahraničních věcí Cyrila Svobody. V roce 2004 absolvoval Diplomatickou akademii v Praze a stal se kariérním diplomatem. Mezi lety 2005 a 2009 se věnoval přeshraničním infrastrukturním a environmentálním česko-německým aktivitám a projektům z titulu generálního konzula ČR v německých Drážďanech.\n\nV roce 2010 působil krátce na Diplomatické akademii a byl volebním manažerem KDU-ČSL.\n\nPozději nastoupil jako náměstek do Státního fondu životního prostředí, kde měl na starosti program Zelená úsporám.\n\nTomáš Podivínský je církevně ženatý a má dvě děti (dceru Anettu a syna Tomáše). Je také členem Rotary klubu Praha.\n\nV roce 1997 vstoupil do KDU-ČSL.\n\nDo politiky vstoupil, když se v říjnu 2012 stal náměstkem ministra životního prostředí pro sekci technické ochrany životního prostředí. Ve své funkci se i nadále věnuje programu Zelená úsporám.\n\nPo pádu Nečasovy vlády mu designovaný premiér Jiří Rusnok nabídl post ministra životního prostředí. Přijetí nabídky oznámil 5. července 2013. Prezident Miloš Zeman jej do funkce jmenoval 10. července 2013.\n\nVe volbách do Poslanecké sněmovny PČR v roce 2013 kandidoval v Moravskoslezském kraji jako lídr KDU-ČSL a byl zvolen poslancem. Od února 2014 byl místopředsedou Volebního výboru a členem Výboru pro životní prostředí. Od května 2014 pak členem Hospodářského výboru. K 8. prosinci 2014 rezignoval na poslanecký mandát. Nahradila jej Pavla Golasowská.\n\nV září 2014 byl vládou schválen jako kandidát na velvyslance v Německu, od 8. ledna 2015 je ve funkci. V květnu 2018 se zúčastnil Sudetoněmeckého sjezdu v Augsburgu.\n"}
{"id": "921748", "url": "https://cs.wikipedia.org/wiki?curid=921748", "title": "Schwartzbach", "text": "Schwartzbach\n\nSchwartzbach nebo Schwarzbach je německý název českých sídel:\n"}
{"id": "921758", "url": "https://cs.wikipedia.org/wiki?curid=921758", "title": "Seznam kulturních památek v Zahrádkách (okres Česká Lípa)", "text": "Seznam kulturních památek v Zahrádkách (okres Česká Lípa)\n\n\n"}
{"id": "921759", "url": "https://cs.wikipedia.org/wiki?curid=921759", "title": "Kanic itajara", "text": "Kanic itajara\n\nKanic itajara (\"Epinephelus itajara\"), dříve \"židovská ryba\", je jedna z největších mořských ryb. Dorůstá délky okolo tří metrů, rekordní ulovený kus vážil 309 kg. Vyskytuje se v tropické části Atlantiku od Floridy přes Karibik po Brazílii, okolo Azorských ostrovů a v Africe od Senegalu po Kongo. Způsobem života je noční dravec, vyhledává zvláště mangrovy. Pro svou zvídavou a nebojácnou povahu je snadným úlovkem. V důsledku intenzivního rybolovu se jeho stavy snižují, takže ho Mezinárodní svaz ochrany přírody zařadil jako kriticky ohrožený druh.\n\nItajara je postupný hermafrodit; všichni jedinci se rodí jako samice a pouze z těch, kteří se dožijí zhruba šesti let věku a dorostou do větší než metrové délky, se automaticky stanou samci. Zbarvení přechází od světle olivové až do temně hnědé, ale tento druh je obvykle rozlišitelný podle malých tmavých skvrnek na těle i na ploutvích, šikmých pruhů (zejména u mladých jedinců) a zakulacené ocasní ploutve.\n\n"}
{"id": "921760", "url": "https://cs.wikipedia.org/wiki?curid=921760", "title": "Malý Jindřichov", "text": "Malý Jindřichov\n\nMalý Jindřichov (něm. \"Klein Heinrichschlag\") stával v pramenné oblasti bezejmenných přítoků Lužného potoka, při dnešní silnici z Černého Údolí na Staré Hutě, nedaleko částečně zaniklé obce (dnes osady) Mlýnský Vrch, ale ještě v okrese Český Krumlov. Po administrativní stránce spadal pod obec Velký Jindřichov, dnes místní část Benešova nad Černou.\n\nMalý Jindřichov je poprvé zmiňován v roce 1709 jako \"Waldhäuseln\", ovšem oficiální název zněl \"Waldhäuseln bei Heinrichschlag\". V té době zde žili hlavně dřevorubci. V roce 1736 zde stály 4 domy a místo dostalo název \"Vierhäuseln\" (Čtyřdomí). V roce 1798 Malý Jindřichov vyhořel, ale byl obnoven. K roku 1930 je zde pak uváděno (ve třech jeho částech) celkem 22 domů a v nich 111 obyvatel. K zániku došlo v 50. letech 20. století po vytvoření hraničního pásma.\n\n\n"}
{"id": "921761", "url": "https://cs.wikipedia.org/wiki?curid=921761", "title": "Scarborough", "text": "Scarborough\n\nScarborough může znamenat:\n\n\n\n\n\n"}
{"id": "921763", "url": "https://cs.wikipedia.org/wiki?curid=921763", "title": "Starý Holland", "text": "Starý Holland\n\nOsada Starý Holland (něm. \"Altholland\") stávala při Lužném potoku, nedaleko Malého Jindřichova, pod který spadala. Poprvé je, pod názvem \"Holland\", zmiňována okolo roku 1760, kdy si zde zřejmě holandští obchodníci zřídili tábor. K roce 1793 se poprvé objevuje rozdělení na Starý a Nový Holland. Ve 30. letech 20. století zde ve 12 domech žilo 33 obyvatel, všichni německé národnosti. Osada zanikla po vysídlení Němců po roce 1945.\n\n"}
{"id": "921766", "url": "https://cs.wikipedia.org/wiki?curid=921766", "title": "Eberstadt", "text": "Eberstadt\n\nEberstadt je obec v německé spolkové zemi Bádensko-Württembersko. Současně leží také ve vládním obvodu Stuttgart a je součástí zemského okresu Heilbronn. V roce 2011 zde žily 3128 obyvatel.\n\nPrvní zmínka o obci pochází z roku 1247, kdy byla zmíněna jako osada v dokumentu papeže Inocenta IV. Eberstadt má zachovalé historické centrum. Pro obec má v současné době význam zejména zdejší vinařství.\n\nOd roku 1979 je zde každoročně pořádán atletický Výškařský mítink v Eberstadtu. V roce 2006 se vítězem v mužské kategorii stal český výškař Tomáš Janků.\n\n\n"}
{"id": "921768", "url": "https://cs.wikipedia.org/wiki?curid=921768", "title": "Opel Combo", "text": "Opel Combo\n\nOpel Combo je malý užitkový automobil vyráběný německou automobilkou Opel.\n\nUžitkové provedení poslední generace Opelu Kadett. Přibližně za opěradly předních sedadel se mírně a šikmo zvyšuje střecha vozu, šířka se u užitkového prostoru ve srovnání s kabinou zvětšuje jen mírně, a jen od dolní hrany okének. Koncepcí (tvarem) jde o řešení srovnatelné s vozem Ford Escort Courrier. Vozy byly dvoumístné nebo s označením Combo Tour (a rozměrným bočním oknem u užitkového prostoru) pětimístné. Všechna provedení byla třídveřová (zadní dveře pro náklad jsou dělené - křídlové).\n\nPřední polovina vozu vychází z vozu Opel Corsa B (navíc je na střeše alkovna, přístupná zezadu z ložného prostoru a rychle podléhající korozi), za ní je naroubován přibližně krychlový ložný prostor, širší i vyšší než kabina. Proto je toto Combo vybaveno zrcátky umístěnými na dlouhých ramenech, náchylnými na aerodynamické sklápění při jízdě vyšší rychlostí, proti větru nebo při těsném míjení s protijedoucím kamionem. Koncepcí (tvarem) je toto provedení podobné vozům Ford Fiesta Courier nebo Citroën C15. Mezi veřejností nepanuje shoda v tom, zda jde o Combo B (druhé Combo), nebo Combo A (první Combo, které je formálně samostatným typem, nikoliv karosářskou verzí jiného modelu). Všechna provedení byla třídveřová (zadní dveře pro náklad jsou dělené - křídlové). U pětimístné verze Combo Tour se, stejně jako u předchozí generace, na sklopnou zadní lavici cestujících přistupuje dveřmi řidiče a spolujezdce. Sklopnými opěradly je, mj. pro přístup do prostoru na nářadí, vybavena i verze dvoumístná.\n\nV nabídce byly dva atmosférické motory - zážehový 1,4 a naftový japonský 1,7 (Isuzu). Nezaměňovat s vozem Opel Corsa van, což je krátká nízká úzká třídveřová Corsa bez zadních sedadel a zadních bočních oken.\n\nPrvní na pohled zcela samostatná generace Comba. Koncepcí (tvarem) se přizpůsobilo vozům jako Citroën Berlingo (Peugeot Partner) či Renault Kangoo. I přes vnější zvýšení a rozšíření kabiny řidiče (zarovnání s užitným prostorem) sedí řidič a spolujezdec nízko jako v osobním automobilu (na rozdíl např. od soudobé verze VW Caddy s podobnými vnějšími tvary a rozměry). Zvětšení kabiny v nárysu ale přineslo alespoň zrcátka bez dlouhých držáků, seřizovatelná zevnitř vozu. Vůz získal boční posuvné dveře pro náklad či cestující - žádné až jedny u dvoumístného provedení, jedny až dvoje u pětimístného provedení. Pětimístné provedení může mít snadno posuvnou přepážku s mříží pro bezpečnou přepravu nákladu ve dvou i pětimístném aktuálním uspořádání. Přestože jde na pohled (vnější i vnitřní) o samostatný model, i tato generace obsahuje podvozkové komponenty městského vozu Corsa. V nabídce byl i akční model Opel Combo Arizona, jenž mohl mít shrnovací plátěnou střechu, podobně jako o několik let dříve vozy Peugeot Partner a Citroën Berlingo. Tato generace je první, kterou Opel nabízel i s pohonem CNG/benzín.\n\nNa podzim 2011 byla pod názvem Opel Combo uvedena kopie již vyráběného vozu Fiat Doblo. Oproti předchozí verzi byly na výběr dvě délky vozu - kupující si mohl vybrat, zda si ve srovnání s předchozími generacemi koupí vůz přibližně stejně dlouhý zvenku, ale kratší zevnitř, nebo přibližně stejně dlouhý zevnitř a delší zvenku. Jde o další z románských vozů prodávaných pod teoreticky německou značkou Opel (podobně jako Fiat Punto, Renault Trafic a Renault Master).\n\nV roce 2018 byla uvedena další generace automobilu E - tentokrát spřízněná s vozy Citroën Berlingo a Peugeot Partner. \n"}
{"id": "921771", "url": "https://cs.wikipedia.org/wiki?curid=921771", "title": "Seznam poslanců Českého zemského sněmu (1867)", "text": "Seznam poslanců Českého zemského sněmu (1867)\n\nToto je seznam poslanců Českého zemského sněmu v roce 1867. Zahrnuje všechny členy Českého zemského sněmu v krátkém funkčním období od zemských voleb v lednu 1867 do zemských voleb v březnu 1867. \n"}
{"id": "921772", "url": "https://cs.wikipedia.org/wiki?curid=921772", "title": "It's Blitz!", "text": "It's Blitz!\n\nIt's Blitz! je třetí studiové album americké indie rockové skupiny Yeah Yeah Yeahs vydané pod známkou Interscope Records 9. března 2009. Původně mělo vyjít až 13. dubna 2009, ale protože 22. února album uniklo na internet, byla kapela nucena posunout datum vydání, aby byla ušetřena ještě větších finančních škod. První singl z alba, „Zero“, vyšel 24. února 2009.\n\nProducenty alba byli Nick Launay (Nick Cave, Arcade Fire, Talking Heads, Public Image Ltd) a David Andrew Sitek.\n\n2. prosince 2009 bylo album nominováno na cenu Grammy v kategorii Nejlepší alternativní album.\n\nPodle Nicka Launaye, jednoho z producentů alba, bylo album nahráváno velmi neobvykle, vzhledem k tomu, že z velké části bylo napsáno a vytvořeno ve studiu v době, kdy byl label nucen značně snížit rozpočet na produkci alba. Několik skladeb, které skupina nahrála během prvních sezení byly později výrazně pozměněny. Launay popisuje typické sezení následovně:\n\n„Brian [Chase] zahrál hodně odlišných drumbeatů a my jsme je nahráli, nasekali na menší části a vytvořili z toho rytmickou smyčku. Nick [Zinner] pak k tomu zajamoval a my jsme posléze vytvořili zajímavý rytmický kousek. Karen [O] si to poslechla a odněkud vylovila vokální melodii a pak to najednou vše do sebe zapadlo.“\n\nPodobná sezení probíhala několik měsíců roku 2008, během kterých byly naplánovány přestávky k „načerpání inspirace“.\n\n\"It's Blitz!\" získal celkově příznivé recenze kritiků. Od kritiků stránek Metacritic získalo album průměrné hodnocení 82/100 založené na 36 recenzích. Kritička magazínu \"The Guardian\", Caroline Sullivan, reagovala na více tanečně orientovaný zvuk alba, „nový třpytivý disco zvuk jim velmi sedí. Vše je cool, křehce návykové, velmi podobné Eat to the Beat-éře kapely Blondie.“ Emily Mackey z magazínu \"NME\" napsala, že: „Srdečné milostný dopis jaký album \"It's Blitz!\" zasílá na přesahující možnosti tanečního parketu je nečekaně empatické znovuzjištění, proč jsou YYYs jednou z nejvíce vzrušujících kapel této dekády.“ Charles Aaron z magazínu \"Spin\" napsal: „Alternativní popové album dekády, které doplňuje alba \"Hot Fuss\" skupiny The Killers a \"Oracular Spectacular\" od MGMT značnou emoční hloubkou a obratností.“ Později se album v magazínu Spin umístilo na druhém místě v seznamu Nejlepších alb roku 2009. Theon Weber kritik magazínu \"The Village Voice\" sdělil, že „Karen O se posluchačům alba neukázala prostřednictvím textů, které jsou ovšem gnómické jako nikdy, ale díky svému postoji, tónům a předstíraným a slyšitelným úšklebkům.“ Magazín \"Mojo\" ohodnotil album čtyřmi hvězdami z pěti možných a napsal, že skupina „našla způsob jak spojit člověka a elektroniku, emociální a uměleckou stránku a modernu s neobvyklým retrem.“\n\nAlbum \"It's Blitz!\" bylo označeno jako třetí nejlepší album roku magazínem \"NME\" a druhým nejlepším albem podle magazínu \"Spin\". Oba plátky shodně označily singl „Zero“ jako nejlepší skladbu roku 2009.\n\nOnline hudební servis \"Rhapsody\" umístil album na 12. příčku nejlepších alb roku 2009.\n\n\n"}
{"id": "921776", "url": "https://cs.wikipedia.org/wiki?curid=921776", "title": "Soukenictví", "text": "Soukenictví\n\nSoukenictví je starší název oboru, který se zabývá výrobou suken. Sukno je vlněná tkanina z mykané, volně kroucené příze, tkaná v plátnové vazbě, silně zplstěná.\nZ vlněné příze se tká na stavu soukenickém loden, který se postupně dále čistí, pere, valchuje, znovu pere a čistí, češe, stříhá, kartáčuje, lisuje a dekatuje. Valchováním se\nloden zhustí a splstí. Následuje apretura sukna.\nPoužívá se například na dámské pláště, stejnokroje a kulečníky.\n\n__OBSAH__\n\nČeský král Přemysl Otakar II. (1233 – 1278) povolal do českých zemí flanderské soukeníky, kteří byli znalí dokonalejší soukenické výroby.\n\nVe Valašských Kloboukách se začalo soukenictví rozvíjet v 18. století.\n\nSoukeník\n\nPlsť\n\nLoden\n"}
{"id": "921777", "url": "https://cs.wikipedia.org/wiki?curid=921777", "title": "Jenna Coleman", "text": "Jenna Coleman\n\nJenna Coleman (* 27. dubna 1986, Blackpool Lancashire), rodným jménem Jenna-Louise Coleman, je anglická herečka. Mezi její nejznámější role patří Clara Oswald v seriálu \"Pán času\", Jasmine Thomas v seriálu \"Emmerdale\" a role Královny Viktorie v seriálu Viktorie.\n\nJejími rodiči jsou Karen a Keith Colemanovi. Narodila se v Blackpoolu v hrabství Lancashire, kde navštěvovala soukromou školu Arnold School, kde byla členkou divadelního kroužku. S ním také účinkovala na edinburském festivalu ve hře \"Crystal Clear\", za kterou obdržela cenu.\n\nSvoji hereckou kariéru začala v mládí jako členka divadelního spolku In Yer Space. V roce 2007 byla nominována na cenu National Television Award v kategorii Nejpopulárnější nováček, téhož roku získala nominaci i na The British Soap Award (kategorie Nejlepší nováček). O dva roky později byla nominována na The British Soap Award v kategoriích Nejlepší ženský herecký výkon, Nejsvůdnější žena a Nejlepší dramatický výkon. Získala nominaci i na cenu TV Choice Award pro nejlepší herečku.\n\nDíky svému výkonu v seriálu \"Emmerdale\" byla v roce 2007 kladně hodnocena kritikou, po čemž následovala nominace na National Television Awards. V roce 2009 hrála v seriálu \"Waterloo Road\" postavu Lindsay James. O dva roky později se představila jako Connie v americkém filmu \"\". V minisérii \"Titanic\" ztvárnila Susan Brown, v krátkém filmu \"Imaginary Forces\" hrála Ellen. Od roku 2012 hraje Claru Oswald ve sci-fi seriálu \"Pán času\". Roku 2013 se představila také v seriálu \"Dancing on the Edge\" (jako Rosie Williams), ve snímku \"The Five(ish) Doctors Reboot\", kde hrála samu sebe, a v seriálu \"Death Comes to Pemberley\" (jako Lydia Wickham).\n\n. V roce 2012 byla čtenáři magazínu \"FHM\" zvolena v anketě „100 nejvíce sexy žen“ na 91. místo. O rok později se v téže anketě umístila na 61. příčce.\n"}
{"id": "921778", "url": "https://cs.wikipedia.org/wiki?curid=921778", "title": "Zabolky", "text": "Zabolky\n\nZabolky (531 m n. m.) je vrch v okrese Jablonec nad Nisou Libereckého kraje. Leží asi 2 km západně od obce Frýdštejn, na katastrálním území Bezděčín, Odolenovice a Jenišovice. Je to nejvyšší bod Českodubské pahorkatiny.\n\nVrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina, podokrsku Letařovická pahorkatina a Žďárecké části.\n\nNa vrch vede několik pěších cest z různých směrů. Automobilem se dá nejblíže dopravit do sídel Bezděčín, Sestroňovice a Jílové.\n"}
{"id": "921780", "url": "https://cs.wikipedia.org/wiki?curid=921780", "title": "Vrchní soud (Londýn)", "text": "Vrchní soud (Londýn)\n\nVrchní soud (anglicky: \"Her Majesty's High Court of Justice in England\", obyčejně \"High Court of Justice of England and Wales\", nebo \"High Court of Justice\" nebo jednoduše \"High Court\") je britský soud. Spolu s Odvolacím soudem Anglie a Walesu a Korunním soudem, tvoří soustavu Vyšších soudů Anglie a Walesu. Pro potřeby právních citací se užívá zkratka \"EWHC\".\n\nSoud byl založen v roce 1975 a má sídlo v Londýně.\n\nSoud rozhoduje jako soud první instance ve všech komplikovaných nebo vysoce důležitých případech. Také je nadřízeným soudem pro všechny ostatní nižší soudy a tribunály, kromě několika zákonných výjimek.\n\nSoud má tři hlavní divize:\n\n"}
{"id": "921782", "url": "https://cs.wikipedia.org/wiki?curid=921782", "title": "Abacinace", "text": "Abacinace\n\nAbacinace je způsob oslepení, kdy je odsouzenému podržen před očima rozžhavený předmět o velmi vysoké teplotě, například železný štít nebo kovový kotel (latinsky \"bacinus\", odtud název techniky).\n\nMetoda byla známa již ve starověkém Řecku a naopak používána i v období středověku – například Karel Veliký takto nechal v roce 788 oslepit bavorského vévodu Tassila.\n\nKromě toho se abacinace objevuje i ve fiktivních dílech, například v \"Carově kurýrovi\" Julesa Verna nebo v písni \"Angel of Death\" skupiny Slayer.\n"}
{"id": "921798", "url": "https://cs.wikipedia.org/wiki?curid=921798", "title": "Lukáš Jindřich", "text": "Lukáš Jindřich\n\nLukáš Jindřich (* 14. března 1984, Praha) je sbormistr a umělecký vedoucí pěveckého sboru Cancioneta Praga a hostujícím sbormistrem Českého chlapeckého sboru z Hradce Králové.\n\nPochází z řad zpěváků pěveckého sboru Bambini di Praga, ve kterém začínal ve svých pěti letech. Vystudoval sbormistrovství na Pedagogické fakultě Univerzity Karlovy. V roce 1999 začal úzce spolupracovat se Školou sborového zpěvu při Bambini di Praga, kde působil jako učitel hry na zobcovou flétnu. Od roku 2004 byl druhým sbormistrem sboru Bambini di Praga a nejbližším spolupracovníkem PhDr. Blanky Kulínské. Upravil řadu písní pro dětské sbory a flétnové soubory. Natočil několik nahrávek s Dětským pěveckým sborem Českého rozhlasu, má za sebou úspěšné koncerty s Pražskou komorní filharmonií. Se sborem Bambini di Praga absolvoval jako sbormistr koncertní turné do Anglie (2006), Německa (2008, 2010) a Jižní Koreje (2006–2009). V roce 2010 založil dívčí sbor Cancioneta Praga. Od roku 2013 je hostujícím sbormistrem Českého chlapeckého sboru z Hradce Králové.\n\n"}
{"id": "921799", "url": "https://cs.wikipedia.org/wiki?curid=921799", "title": "Cancioneta Praga", "text": "Cancioneta Praga\n\nCancioneta Praga je ženský pěvecký sbor, který vznikl v roce 2010 z iniciativy sbormistra Lukáše Jindřicha. Členkami jsou zpěvačky, které dříve působily ve výběrových sborech z celé České republiky (\"Bambini di Praga\" a další). Sbor pravidelně vystupuje rozšířen o mužské hlasy.\n\nUměleckým vedoucím a sbormistrem sboru je Lukáš Jindřich. Prvním klavíristou sboru je Lenka Navrátilová, druhým klavíristou je Egli Prifti. Patrony sboru jsou bývalá předsedkyně Poslanecké sněmovny Miroslava Němcová, dirigent Jakub Hrůša a harfistka Jana Boušková. V minulosti byl patronem sboru také sbormistr Miroslav Košler. \n\nSbor bývá zván k účinkování na několika mezinárodních festivalech (YoungBohemia, Praga Cantat, Cantiveris Praga, Sborové slavnosti, Festival sborového umění Jihlava). Sbor také natáčí pro televizi a rozhlas, pravidelně vystupuje v kostele sv. Mikuláše na Staroměstském náměstí (vánoční koncerty), na akcích kanadské ambasády (Dny Kanady), ve Vestci u Prahy na akci Betlémské světlo aj.\n\nV prosinci 2019 bude sbor vystupovat na jednom z Adventních koncertů České televize. V dubnu 2020 se sbor chystá do New Yorku, kde vystoupí na festivalu Music for Women´s Voices v Carnegie Hall. \n\nRepertoár sboru je široký a zahrnuje duchovní a světské skladby od starých mistrů až po hudbu 20. století, lidové písně z celého světa, vánoční koledy z Evropy a Ameriky zpívané v originálních jazycích, a také lidové písně z Čech, Moravy a Slezska i odlišné hudební styly (např. populární hudbu).\n\nVedle samostatných koncertů spolupracuje sbor s mnoha českými soubory, orchestry a umělci:\n\n\n\n\n"}
{"id": "921800", "url": "https://cs.wikipedia.org/wiki?curid=921800", "title": "Kostel svatého Václava (Hora Svatého Václava)", "text": "Kostel svatého Václava (Hora Svatého Václava)\n\nŘímskokatolický kostel svatého Václava v Hoře Svatého Václava je monumentální stavba pocházející ze třetí čtvrtiny 14. století. Původně gotická jednolodní stavba s polygonálně uzavřeným presbytářem a věží čtvercového půdorysu se nachází na návrší, které bývalo dříve opevněno, a v 17. století prošla barokní přestavbou. Zdejší farnost zanikla v roce 2005 sloučením s poběžovickou farností, bohoslužby se zde konají každou neděli.\n\nJe chráněn jako kulturní památka České republiky.\n"}
{"id": "921808", "url": "https://cs.wikipedia.org/wiki?curid=921808", "title": "TESSEA", "text": "TESSEA\n\nTESSEA, z.s. (tematická síť pro sociální ekonomiku) je spolek a názorová platforma sdružující jednotlivce, podnikatele, nestátní neziskové organizace, vysoké školy a další instituce, které spojuje společný zájem – prosazovat sociální ekonomiku a sociální podnikání do povědomí laické i odborné veřejnosti. Podporuje vznik nástrojů a infrastruktury pro rozvoj sociální ekonomiku. Vznikla v roce 2009 v rámci projektu Tematická síť pro rozvoj sociální ekonomiky. Navazuje na činnost Národní tematické sítě pro sociální ekonomiku, která fungovala v rámci programu Equal, a na expertní skupinu NESEA. \n\nTESSEA je největší sítí sociálních podniků v ČR.\n\nProjekt financovaný z OP LZZ byl zahájen 1.6.2009 a ukončen 30.11.2011. Hlavním cílem projektu bylo podpořit rozvoj sociálního podnikání v České republice vytvořit model infrastruktury sociální ekonomiky v ČR. Projekt navazoval na výstupy Národní tematické sítě C Posilování sociální ekonomiky, která byla ustavena v rámci Programu Iniciativy Equal. V rámci projektu vznikla tematická síť, která je volným uskupením příznivců a zájemců o problematiku sociálního podnikání se širokou členskou základnou a expertním výborem, který je volen každý rok na výročních konferencích. Tato síť je od prosince 2012 koordinována obecně prospěšnou společností P3 – People, Planet, Profit.\nNa projektu spolupracovali dva mezinárodní partneři: \"School for Social Entrepreneurs\" (Spojené království) a \"Univerzita Mateja Bela\" (Slovensko). Projekt byl zahájen 1.6.2009 a ukončen 30.11.2011.\nProjekt byl realizován díky podpoře ESF – \"Operačního programu Lidské zdroje a zaměstnanost\" a státního rozpočtu České republiky.\n\nCílem je poskytování podpory veřejné správě při zavádění sociálního podnikání na základě sdílení zkušeností a dovedností se zahraničními partnery. Dále je plánován rozvoj činnosti Tematické sítě pro sociální ekonomiku TESSEA, podpora členům TESSEA a nově vzniklému Klubu sociálních podnikatelů. Spolupráce TESSEA s veřejnou správou získá nový rozměr zejména díky vytvoření legislativního návrhu integračních sociálních podniků, který bude konzultován s odpovědnými pracovníky Úřadu práce ČR a MPSV.\nV projektu bude realizována osvětová činnost v regionech a na krajských úřadech ohledně společensky odpovědného zadávání veřejných zakázek, které může být významným zdrojem financování sociálních podniků. Projekt je realizován ve spolupráci se 3 zahraničními partnery:\n\"Network for Europe\" (Spojené království), \"Foundation for Social and Economic Initiatives\" (Polsko) a \n\"DIESIS COOP\" (Belgie)\n\n"}
{"id": "921811", "url": "https://cs.wikipedia.org/wiki?curid=921811", "title": "Vodík-7", "text": "Vodík-7\n\nVodík-7 (též vodík 7, značka H) je umělý radioizotop vodíku, který se rozpadá s poločasem přeměny asi 2,3(6)·10 s . Jde o jeden z tzv. těžkých izotopů vodíku, tedy s neutronovým číslem vyšším než 2.<br>Poprvé byl vyroben roku 2003 skupinou ruských, japonských a francouzských vědců v laboratořích RIKEN bombardováním jader vodíku jádry He, která předávají neutrony vodíkovým jádrům.\n"}
{"id": "921823", "url": "https://cs.wikipedia.org/wiki?curid=921823", "title": "Lawrence Makoare", "text": "Lawrence Makoare\n\nLawrence Makoare (* 20. březen 1968) je novozélandský herec maorského původu. V díle trilogie Pán prstenů hrál skřeta Lurtze a ve díle skřeta Gothmoga v bitvě na Pelennorských polích a Pána nazgûlů ve stejné bitvě.\n\n\n"}
{"id": "921824", "url": "https://cs.wikipedia.org/wiki?curid=921824", "title": "Keblanský potok", "text": "Keblanský potok\n\nKeblanský potok je levostranný přítok Svinenského potoka v okresech Český Krumlov a České Budějovice v Jihočeském kraji. Plocha jeho povodí měří 29,7 km².\n\nPramen vodoteče se nachází nedaleko nejvyššího vrcholu Slepičích hor, u hory Kohout. Potok má délku cca 10 km a patří mezi největší přítoky Svinenského potoka (k jejich soutoku dochází u vsi Březí). Na svém toku protéká několika vesnicemi (například Keblany či Dobrkovská Lhotka). Největším přítokem Keblanského potoka je Besednický potok mající délku cca 6 km.\n"}
{"id": "921825", "url": "https://cs.wikipedia.org/wiki?curid=921825", "title": "Ugrofinistika", "text": "Ugrofinistika\n\nUgrofinistika (též fennougristika, finougristika) je vědní obor zabývající se ugrofinskými jazyky, či v širším smyslu též kulturou ugrofinských národů. V tomto smyslu je ugrofinistika odvětvím uralistiky, která se zabývá obecně uralskými jazyky a kulturami, tedy kromě ugrofinských též kulturou a jazyky samojedskými.\n\nProtože studium samojedských jazyků a kultury je historicky mladší než fennougristické studium, užívá se někdy tradičně označení „ugrofinistika“ či „fennougristika“ též pro uralistiku obecně.\n\n\n\n"}
{"id": "921827", "url": "https://cs.wikipedia.org/wiki?curid=921827", "title": "Pivovar Melichárek", "text": "Pivovar Melichárek\n\nMinipivovar Melichárek se nachází v Horce nad Moravou. Založen byl v roce 2010 a procesem legalizace \nprošel v roce 2013. V dnešní době pivovar vyrábí piva nefiltrovaná, zejména 11° až 13° ječná.\n"}
{"id": "921828", "url": "https://cs.wikipedia.org/wiki?curid=921828", "title": "Rudo", "text": "Rudo\n\nRudo (v srbské cyrilici Рудо) je město v Republice srbské, v Bosně a Hercegovině. Nachází se na východě země, na samé hranici se Srbskem, i Černou Horou. V roce 1991 měla Opština Rudo 2077 obyvatel, mírnou většinu mělo srbské obyvatelstvo nad muslimským.\n\nMěsto se rozkládá na plošině v blízkosti řeky Lim, v nadmořské výšce okolo 400 m. Obklopují ho horské hřebeny (Vadra, Tmor), jejichž vrcholky dosahují výšky až 1 300 m.\n\nPrvní záznamy o městě pochází z roku 1555. Tehdy byl za vlády Mustafa Paši Sokoloviće založeno tzv. \"Staro Rudo\".\n\nMěsto je známé především tím, že zde v závěru roku 1941 zformovali Jugoslávští partyzáni tzv. První proletářskou údernou brigádu, čímž chtěli zvýšit svojí bojeschopnost po neúspěchu, spojeném s pádem Užické republiky. Zbytky partyzánské armády se po neúspěších v západním Srbsku stáhly na přelomu let 1941/1942 právě do oblasti Ruda, neboť neprostupné bosenské hory jim poskytovaly vhodné zázemí.\n\nDoprava do Rudog je možná pouze po silnici; na území opštiny Rudo se sice nacházejí dvě železniční zastávky (Štrpci a Goleš), trať ale samotným městem neprochází. Silniční spoje, které spojují město Rudo se zbytkem Bosny a Hercegoviny, jakož i s nedalekou Černou Horou a Srbskem, jsou silnice okrajového významu. Výhledově však má být oblastí vedena nová silnice, která by spojila Sarajevo, Višegrad a Užice.\n"}
{"id": "921829", "url": "https://cs.wikipedia.org/wiki?curid=921829", "title": "Mio Vacík", "text": "Mio Vacík\n\nMio Vacík, \"celým jménem\" Miloš Vacík, \"také\" Miloš Vacík ml.(12. srpna 1969 Praha) je syn básníka Miloše Vacíka.\n\nNarodil se 12. srpna 1969 v Praze, má tři děti. Vystudoval výtvarnou školu Václava Hollara v Praze, od osmnácti let se však věnuje zejména hudbě. Maluje také obrazy; každým rokem je vystavuje v několika galeriích, k vidění jsou také v pražské síti vegetariánských restaurací Beas, kde tvoří výzdobu.\n\n"}
{"id": "921832", "url": "https://cs.wikipedia.org/wiki?curid=921832", "title": "Lajosmizse", "text": "Lajosmizse\n\nLajosmizse je město v župě Bács-Kiskun. Město se nachází 17 km jihovýchodně od Kecskemétu na území mezi Dunajem a Tiszou, což je severní okraj župy Bács-Kiskun. Okrajem prochází železniční dráha z Budapešti do Kecskemétu. Okolí v části zachovává původní formu povrchu maďarské pusty.\n\nZákladní modrá barva znaku má za úkol vyjádřit nekonečnost v času a prostoru. Modrá je barva transcendence což naznačuje že středověká osada Mizse už měla kamenný kostel. Zelená barva připomíná někdejší pastviny a pustiny.\n\nRoh, který drží dva lvi je roh Jászů neboli roh Lehela (jeden z maďarských vůdců) a symbolizuje etnickou soudržnost obyvatel, ale i samostatnost Jászů, a vůli být svobodní. Dvě hvězdy zdůrazňují katolickou a reformátorskou (kalvinistickou) náboženskou obec. Vrcholek štítu je připomínka minulého tisíciletí, obzvláště hrdinských obětí dvou světových válek, koruna představuje soběstačnost a místní autonomii. V pěticípé koruně stojí lev z obrazu ve štítu, v pravé tlapě drží roh Jászů.\n\nArcheologické nálezy dokazují, že tato oblast byla obydlena již v době bronzové. Archeologické nálezy z doby Keltů, Avarů a dobyvačných Maďarů potvrzuje, jak tato oblast s písčitými pastvinami a s menšími jezírky byla důležitá v době stěhování národů.\n\nPo útoku Tatarů v této oblasti se zde usídlili Kumáni, kteří vytvořili osady: Mizse, Lajos a Bene. V této době se objevily první písemné zdroje (Mizseszék, Kunmizse a Lajosszállás (Lajosülése)).\n\nNadvláda Turků se Kumánům vyhýbala přes půl století. Znásobeně těžký dopad nadvlády a bouřlivé desetiletí válek malé osady nedokázaly přečkat. Nejprve se vylidní Bene, a pak v roce 1594 i Lajos a Mizse.\n\nPo vyhnání Turků pustu vlastnil rod Habsburků. Ale uvědomělý národ Jasů a Kumánů v roce 1745 dokázal jejich bývalou pustu odkoupit zpět.\n\nOd té doby až do roku 1876 Lajos, Mizse a půlka Benepuszty patřily městu Jászberény. Nejdříve Jásští zemědělci tyto majetky používali jenom jako chaty na dovolené, letní zahrady a vhodné plochy pro pastvy. Město Jászberény využilo přítomnosti cestovatelů a nechalo zde postavit tři krčmy a jednu noclehárnu. Z noclehárny se stala s významná Földeákycká krčma, která před několika lety sloužila jako budova radnice.\n\nV roce 1877 se Lajos, Mizse a Bene spojily do jednoho celku a tak byla vytvořena osada Jász-Lajos-Mizseközség. Tato osada byla založena katolickými Jasy, vedle kterých se usadili kalviničtí osadnici, kteří přicházeli z krajů kolem Ceglédu, Nagykőrösi a Kecskemétu po roce 1877. Přistěhovaly se i menší skupiny z Dabasu, Örkény převážně obchodníci židovského původu a Romové.\n\nLajosmizse nemělo vrstvu šlechtického původu, ale i tak pomalu se vyvíjející systémy rozlehlých polí (Geréby, Mizsey, Bartal, Kláber, Tarnay, Ricsováry) dávalo mnoho pracovních míst a zaměstnávalo veliké množství lidí. V roce 1890 ve městě žilo 7000 obyvatel bez obyvatel okolních statků.\n"}
{"id": "921833", "url": "https://cs.wikipedia.org/wiki?curid=921833", "title": "Kurt Epstein", "text": "Kurt Epstein\n\nKurt Epstein (29. ledna 1904 Roudnice nad Labem — 1. února 1975 New York) byl český vodní pólista.\n\nV rodné Roudnici se začal věnovat plavání a vodnímu pólu. Sloužil v Československé armádě, kde získal hodnost podporučíka. Reprezentoval Československo na olympiádě 1928 a 1936. V obou případech československý tým skončil na devátém místě. Berlínských her se zúčastnil navzdory tomu, že židovské sportovní organizace vyzývaly k jejich bojkotu.\n\nZa druhé světové války byl, pro svůj židovský původ vězněn v Terezíně a Osvětimi. Díky sportovnímu tréninku byl jediným příslušníkem své rodiny, který přežil holokaust. Po 2. světové válce byl zvolen členem Československého olympijského výboru, v roce 1948 emigroval do Spojených států, kde pracoval převážně v dělnických profesích, byl pokladníkem exilové organizace českých sportovců. New York Athletic Club ho odmítl přijmout ze svého člena kvůli židovského původu. Jeho dcerou je novinářka Helen Epsteinová, syny Tomas a David.\n\n"}
{"id": "921838", "url": "https://cs.wikipedia.org/wiki?curid=921838", "title": "Sliezsky dom", "text": "Sliezsky dom\n\nSliezsky dom ( \"Slezský dům\") je horský hotel na Slovensku. Nachází se ve Vysokých Tatrách na prahu Velické doliny, na břehu Velického plesa.\n\nUž v roce 1871 vznikla na tomto místě první kamenná chatka, kterou o tři roky později zničila lavina. V roce 1878 vystavěli místo ní malou dřevěnou útulnu. V roce 1894 vystavěli přízemní dřevěnou chatu – první skutečný Sliezsky dom. V roce 1962 chata úplně shořela. V roce 1965 začala nová výstavba Sliezskeho domu. Do provozu byl uveden v roce 1968.\n\nV roce 1995 navštívil Sliezsky dom papež Jan Pavel II., který zde vysvětil dřevěný kříž.\n\n"}
{"id": "921840", "url": "https://cs.wikipedia.org/wiki?curid=921840", "title": "Generation Terrorists", "text": "Generation Terrorists\n\nGeneration Terrorists je první studiové album velšské rockové skupiny Manic Street Preachers. Jeho nahrávání probíhalo od srpna do prosince 1991 ve studiu Black Barn Studios v Londýně. Jeho producentem byl Steve Brown a vyšlo v únoru 1992 u vydavatelství Columbia Records.\n\nAutory všech textů jsou Richey Edwards a Nicky Wire; hudbu složili James Dean Bradfield a Sean Moore. Jedinou výjimkou je píseň „Damn Dog“, jejíž autory jsou Jacob Brackman a Billy Mernit.\n\n"}
{"id": "921841", "url": "https://cs.wikipedia.org/wiki?curid=921841", "title": "Terčí Huť", "text": "Terčí Huť\n\nTerčí Huť (něm. \"Theresienhütte\") je zaniklá osada Lužnice (dnes části Pohorské Vsi), rozkládající se v lesích Novohradských hor, nedaleko Žofínského pralesa, při bažinaté oblasti zvané Jitronická luka, u Huťského rybníka.\n\nZřejmě v roce 1764 byla na východním okraji osady založena sklárna, s jistotou datovaná k roku 1770. Jejím zakladatelem byl majitel panství hrabě Johann Buquoy, jméno jí dal podle své manželky Therese a nájemce se stal huťmistr Josef Schreiner. Od roku 1784 nesla osada podle nového nájemce, Wenzla Fürlingera, název \"Fürlingerhäuseln\". Ve stejném roce byl na Jitronickém potoce vybudován Huťský rybník, jehož se využívalo k plavení dřeva. Za Wenzla Schreinera došlo v roce 1797 nebo 1798 k uzavření sklárny a skláře v osadě nahradili dřevorubci. K roku 1900 je zde uváděno 43 obyvatel ve 4 domech. Za druhé světové války zde fungoval zajatecký tábor. Po roce 1945 došlo k odsunutí místních německých obyvatel a v 50. letech, po vybudování hraničního pásma, osada zanikla.\n\n\n"}
{"id": "921844", "url": "https://cs.wikipedia.org/wiki?curid=921844", "title": "Robert Butler", "text": "Robert Butler\n\nRobert Butler (* 17. listopadu 1927, Los Angeles Kalifornie) je americký filmový a televizní režisér, a držitel ceny Emmy. Na přelomu 60. a 70. let režíroval čtyři filmy pro studio Walta Disneye a kromě toho mnoho televizních epizod pro různé seriály.\n\nButler pracoval nejprve jako inspicient a asistent, později odstartoval kariéru režiséra v seriálech \"The Untouchables\", \"Dr. Kildare\", \"The Dick Van Dyke Show\", \"Uprchlík\" nebo \"Pásmo soumraku\". Kromě toho režíroval pilotní díly pro seriály \"Star Trek\" (epizoda „Klec“), \"Hogan's Heroes\", \"Batman\", \"The Blue Knight\", \"Poldové z Hill Street\", \"Remington Steele\" (byl také spoluautorem), \"Moonlighting\", \"Sisters\" a \"Nový Superman\". Později režíroval jednotlivé epizody seriálů \"Kung Fu\", \"Colombo\", \"Sirény\", \"Bílá míle\" nebo \"Strážkyně zákona\".\n\nButler získal dvě ceny Emmy za vynikající režii, první v roce 1973 za práci na pilotním dílu seriálu \"The Blue Knight\", druhou roku 1981 za pilotní díl seriálu \"Poldové z Hill Street\".\n\nVe filmové branži Butler debutoval v roce 1969 dobrodružným snímkem \"Guns in the Heather\", později následovali další nepříliš úspěšní snímky \"The Ultimate Thrill\" (1974), \"Hot Lead and Cold Feet\" (1978), \"Night of the Juggler\" (1980), \"Underground Aces\" (1981), \"Boj na řece\" (1984) a \"Turbulence\" (1997).\n\n\n"}
{"id": "921845", "url": "https://cs.wikipedia.org/wiki?curid=921845", "title": "Gold Against the Soul", "text": "Gold Against the Soul\n\nGold Against the Soul je druhé studiové album velšské rockové skupiny Manic Street Preachers. Jeho nahrávání probíhalo od ledna do března 1993 ve studiu Outside Studios v anglickém Checkendonu. Album produkoval Dave Eringa a vyšlo v červnu 1993 u vydavatelství Columbia Records.\n\n\n"}
{"id": "921848", "url": "https://cs.wikipedia.org/wiki?curid=921848", "title": "Skleněné Hutě", "text": "Skleněné Hutě\n\nSkleněné Hutě (též Skelná Huť, něm. \"Bonaventura\") je zaniklá osada Pohoří na Šumavě, která se rozkládala v lesích Novohradských hor, asi 1 km od Terčí Hutě, směrem k dnešním hranicím s Rakouskem.\n\nV roce 1794 zde nechal Josef Mayer postavit sklárnu, u které postupně vyrostla osada, tehdy nazývaná \"auf den Neuhütten\" či \"bei der Neuhütten\". Teprve později získala na počest Karla Bonaventury Buquoye název \"Bonaventura\". Roku 1816 přešla sklárna pod správu novohradského panství, která jej provozovala do roku 1881. K roku 1910 je zde zmiňováno 10 domů a v nich 84 obyvatel. Po druhé světové válce byla vysídlena a v 50. letech, po vytvoření hraničního pásma, osada zanikla.\n\n\n"}
{"id": "921849", "url": "https://cs.wikipedia.org/wiki?curid=921849", "title": "Ted Templeman", "text": "Ted Templeman\n\nTed Templeman (* 24. října 1944 Santa Cruz, Kalifornie, USA) je americký hudební producent a v počátcích své kariéry také hudebník. S hudbou začínal počátkem šedesátých let, kdy hrál na bicí v kapele The Tikis. Na radu producenta Lennyho Waronkera se skupina v roce 1966 přejmenovala na Harpers Bizarre. Do roku 1970 vydala čtyři alba a rozpadla se. V roce 1976 byla obnovena a vydala jedno další album, Templeman se reunionu však neúčastnil.\n\nPo odchodu ze skupiny začal pracovat pro Warner Bros. Records jako nahrávací technik a později producent. V pozdějších letech produkoval alba mnoha významných skupin a interpretů, mezi které patří The Doobie Brothers, Captain Beefheart, Van Morrison, Little Feat, Montrose, Carly Simon, Van Halen nebo Eric Clapton.\n"}
{"id": "921850", "url": "https://cs.wikipedia.org/wiki?curid=921850", "title": "Lifeblood", "text": "Lifeblood\n\nLifeblood je sedmé studiové album velšské rockové skupiny Manic Street Preachers. Jeho nahrávání probíhalo během roku 2003 v New Yorku, Walesu a Irsku. Album produkovali Tony Visconti, Tom Elmhirst a Greg Haver a vyšlo v listopadu 2004 u vydavatelství Epic Records.\n\n\n"}
{"id": "921851", "url": "https://cs.wikipedia.org/wiki?curid=921851", "title": "Everything Must Go", "text": "Everything Must Go\n\nEverything Must Go může být:\n\n"}
{"id": "921852", "url": "https://cs.wikipedia.org/wiki?curid=921852", "title": "Olivadi", "text": "Olivadi\n\nOlivadi je italská obec v provincii Catanzaro v oblasti Kalábrie.\n\nV roce 2010 zde žilo 585 obyvatel.\n\nCenadi, Centrache, Petrizzi, San Vito sullo Ionio, Vallefiorita\n"}
{"id": "921854", "url": "https://cs.wikipedia.org/wiki?curid=921854", "title": "Channel 4", "text": "Channel 4\n\nChannel 4 je britská veřejnoprávní televize. Vysílá od roku 1982 a je to 5. nejstarší televizní kanál ve Spojeném království.\n\nPřed vznikem Channel 4 a S4C mělo Spojené království tři televizní kanály: BBC1, BBC2 a ITV. Broadcasting Act 1980 ustanovil vznik čtvrtého kanálu. Formálně Channel 4 a S4C vznikly zákonem z roku 1982.\n\nIdea o druhém komerčním televizním kanálu tu byla už od roku 1954, tedy v časech, kdy teprve vznikala ITV. Myšlenka ITV2 byla velmi dlouho prosazována a dokonce televizory prodávané v sedmdesátých a osmdesátých letech měly volný kanál s názvem \"ITV/IBA 2\". Když se Channel 4 pomalu stával skutečností tu existoval dialog mezi GPO (General Post Office), vládou a ITV, jaká forma komerčního vysílání to bude. Nakonec se došlo ke kompromisu a to tomu, že Channel 4 bude mít komerční étos ITV a veřejnoprávní přístup bližší k BBC.\n\nV době, kdy se připravoval vznik čtvrtého televizního kanálu začalo velšské hnutí začalo lobbovat za vytvoření kanálu vysílajícího programy ve velštině, které doposud byly vysílány pouze v neatraktivních časech na BBC Wales a HTV. Tyto plány vzal nejvážněji Gwynfor Evans, bývalý předseda nacionalistické Plaid Cymru, který pohrozil, že jestli nebudou splněny plány na nový kanál, bude vláda držet hladovku.\n\nVýsledek byl takový, že Channel 4 byl vysílán ve zbytku Spojeného království a S4C ve Walesu s tím, že pořady v angličtině budou vysílány v méně populárních časech. Tato praxe pokračovala až do roku 2010, kdy S4C ukončil analogové vysílání.\n\nChannel 4 začal vysílat 2. listopadu 1982 se slovy hlasatele Paula Coiy: \"Dobré odpoledne. Je radost, když vám mohu říci: Vítejte na Channel Four.\" (\"\"Good afternoon. It´s a pleasure be able to say to you: Welcome to Channel Four.\"\") Poté následoval sestřih připravovaných pořadů se skladbou \"Fourscore\" v pozadí, složenou Lordem Davidem Dundasem, která byla podkladovou hudbou pro znělky Channel 4 v letech 1982 až 1996. Prvním vysílaným pořadem byla soutěž \"Countdown\", produkovaná frančízou ITV Yorkshire Television, která se vysílá dodnes.\n\nV prvních letech vysílání byla Channel 4 známa častým vysíláním umění, kultury a vůbec menšinových žánrů. Kvůli tomu také Channel 4 v prvních letech vysílání nedosahoval masové sledovanosti (také kvůli horší kvalitě signálu). Channel 4 také začal financovat nezávislé filmy, jako například dokudrama \"Kurtizány z Bombeje\".\n\nV roce 1992 byl Channel 4 také poprvé obviněn z urážky na cti a to jihoafrickou novinářkou Jani Allan, která byla zobrazena v dokumentu o apartheidu \"The Leader, His Driver and His Wife\".\n\nV roce 1993 se vlastnictví Channel 4 přeneslo z Channel Four Television Company Limited (společnost pod přímou kontrolou IBA - Independent Broadcasting Authority) na Channel Four Television Company. S touto změnou se také dosti změnilo vysílací schéma, ve kterém bylo nyní více amerických seriálů, některé v premiéře (například \"Přátelé\" nebo \"Pohotovost\"), dále zápasy kriketu a dostihy. Na začátku tisícietí také Channel 4 odvysílal první díl Big Brothera. Dále Channel 4 začal spouštět své sesterské kanály, počínaje rokem 1998, kdy začal vysílat (tehdy placený) FilmFour a v roce 2001 zábavní kanál pro mladé E4, tehdy také placený.\n\nV reakci na tento posun vydal Ofcom v roce 2003 v rámci Communications Act definici veřejné služby Channel 4, mimo jiné kanál musí demonstrovat inovaci, experimenty a kreativitu ve svých pořadech, zmenšovat kulturní a sociální rozdíly a zahrnovat pořady vzdělávací povahy distinktivního charakteru. \n\nV roce 2005 také přešel sesterský kanál Channel 4, E4 do free-to-air, přesněji do digitálního pozemního vysílání a byl také spuštění další FTA program, More4. V červenci 2006 je následoval další program, filmový Film4. Tím Channel 4 stvrdila svůj vstup do Freeview.\n\nChannel 4 je \"publisher-broadcaster\", čili je povinen nakoupovat veškeré své pořady od nezávislých produkčních společností. Channel 4 byl také první ve Spojeném království, který to udělal v takovém množství. Mnoho společností, které neměly licenci s ITV vysílalo své pořady právě na Channel 4. V Broadcasting Act 1990 byla dokonce stanovena pro BBC a ITV povinná kvóta 25%.\n\nChannel 4 byl také první ve Spojeném království, kdo přišel s tematickými bloky pořadů, jako například \"T4\" pro teenagery o víkendu ráno, \"4 Mation\", blok inovativních animovaných filmů, \"4Later\", eklektická sbírka neobvylých pořadů pro kultovní publikum v časných ranních hodinách. V dřívějších letech Channel 4 také používala název \"Red Triangle\", kvůli umístění červeného trojúhelníčku v pravém horním rohu obrazovky. Ten se zobrazoval při vysílání uměleckých filmů. Trojúhelníček byl mnoha kritiky Channel 4 nazýván jako pornografický. Komerční filmy byly naopak vysílány pod značkou \"Film on Four\", předchůdce kanálu Film4.\n\nV současnosti je největší taháky Channel 4 jsou reality show \"Big Brother\" (vysílána již 14. sezóna) a dokusérie o svatbách irských Travellers \"Big Fat Gypsy Weddings\". V minulosti Channel 4 vysílal například \"Whose Line Is It Anyway?\", britský originál naší \"Partičky\".\n\nKanál má také vlastní, velmi oceňované zpravodajství, \"Channel 4 News\", které produkuje ITN (Independent Television News), tedy stejná agentura, která produkuje zprávy i pro ITV a Channel 5.\n\nChannel 4 na rozdíl od BBC a ITV nemá (kromě Walesu) žádné regionální varianty a všude vysílá identické programy. Do roku 1993 ale byly lokalizovány reklamy a to tak, že každá frančíza ITV nejen vysílala program pod hlavičkou ITV, ale i prodávala reklamy Channel 4 v jejich regionu. Od té doby, co je tato praxe zrušena také skončila vzájemná propagace kanálů. Pořád ale existují reklamní variace, například kanály Channel 4 a sesterský E4 prodávají reklamu odděleně pro Irsko.\n\n"}
{"id": "921855", "url": "https://cs.wikipedia.org/wiki?curid=921855", "title": "Tri kopy", "text": "Tri kopy\n\nTri kopy je výrazný skalní útvar v Roháčích, na hlavním hřebeni Západních Tater, mezi Hrubou kopou a Smutným sedlem. Skládá se ze tří samostatných vrcholků vzdálených od sebe asi 5 minut chůze.\n\nZe všech tří vrcholků jsou pěkné výhledy na obě strany Tater, na Liptov i Oravu.\n\nHřeben je v těchto místech poměrně exponovaný a jeho přechod je technicky i fyzicky náročný.\n\nPřes vrchol vede červeně značená hřebenovka od Sivého vrchu po Pyšné sedlo. Ve směru od východu trvá výstup od Smutného sedla 35 minut, od západu z Baníkova 1:15 hodiny.\n"}
{"id": "921857", "url": "https://cs.wikipedia.org/wiki?curid=921857", "title": "Medaile Marie Dickinové", "text": "Medaile Marie Dickinové\n\nMedaile Marie Dickinové (anglicky PDSA Dickin Medal) je britská válečná medaile udělovaná od roku 1943 výhradně zvířatům. Jsou jí oceňována zvířata, která projevila mimořádnou statečnost ve válečné službě. Je to jakási zvířecí obdoba Viktoriina kříže, nejvyššího britského vojenského vyznamenání za chrabrost. Medaile je vyrobena z bronzu a na lícní straně má nápis \"Za statečnost\", na rubu pak stojí \"My také sloužíme\", obojí ve vavřínovém věnci.\n\nMedaili uděluje dobročinná organizace ( \"People's Dispensary for Sick Animals\", PDSA) za činy, které zvířata ve válce vykonala. Medaile byla vydána v roce 1943 na počest zakladatelky PDSA Marie Dickinové.\n\nBěhem druhé světové války byla medaile udělena jedné kočce, třem koním, osmnácti psům a třiceti dvěma holubům. Některé z těchto medailí již byly vydraženy. V roce 1993 byla medaile kočky \"Simon\", maskotu lodi Amethyst, prodána za 23 tisíc liber.\n\nJedním z vyznamenaných psů byl i německý ovčák Antis, který spolu se svým majitelem palubním střelcem Václavem Robertem Bozděchem nalétal v bombardéru 311. československé bombardovací perutě RAF na 30 misí. Je to jediný pes, o němž je známo, že za 2. světové války létal v bombardéru. Antis byl několikrát zraněn a přežil i nouzové přistání. Medaile mu byla udělena v roce 1949. Antis se tak stal jedním z prvních zvířat, jež nepocházelo z Británie, které toto prestižní vyznamenání za mimořádnou statečnost ve válečné službě získalo.\n\n"}
{"id": "921859", "url": "https://cs.wikipedia.org/wiki?curid=921859", "title": "Obchodní agent", "text": "Obchodní agent\n\nObchodní agent zprostředkovává obchody pro jiného výrobce zboží nebo poskytovatele služby nebo pro více takových subjektů najednou. Využívá především vlastní zkušenosti z oboru a obchodní kontakty na dřívější nebo současné obchodní partnery či zákazníky. Pracuje obvykle samostatně, bez zaměstnaneckého poměru se zastoupeným. Odměnou za zprostředkování obchodu je pak provize z prodeje. V České republice je tento obchodní model doposud méně využívaný, než je tomu např. v Německu, Rakousku nebo USA.\n"}
{"id": "921860", "url": "https://cs.wikipedia.org/wiki?curid=921860", "title": "Send Away the Tigers", "text": "Send Away the Tigers\n\nSend Away the Tigers je osmé studiové album velšské rockové skupiny Manic Street Preachers. Jeho nahrávání probíhalo počátkem roku 2007 ve studiích v Cardiffu, Londýně a v Irsku. Album produkovali Dave Eringa, Greg Haver a Loz Williams a vyšlo v květnu 2007 u vydavatelství Columbia Records.\n\n\n"}
{"id": "921861", "url": "https://cs.wikipedia.org/wiki?curid=921861", "title": "Stříbrné Hutě", "text": "Stříbrné Hutě\n\nStříbrné Hutě (něm. \"Silberberg\") je zaniklá osada Pohoří na Šumavě, nacházející se v lesích Novohradských hor, v těsné blízkosti hranic s Rakouskem a soutoku Lužnice a Popelnice, asi 1,5 km od Skleněných Hutí.\n\nPočátky a doba největšího rozkvětu osady jsou neodmyslitelně spojeny se jménem sklářské rodiny Meyrů. V roce 1782 nechal Josef Meyr za svolení a finanční podpory novohradské vrchnosti postavit u Stříbrného vrchu sklárnu, kterou následně získal do nájmu. V okolí pak začala vznikat sklářská osada. V roce 1794 přibyla nedaleko sklárna a osada Bonaventura a obě sklárny zaměřily svoji činnost na výrobu křišťálu. Ten patřil nejen k nejlepším v Čechách, ale mohl konkurovat i olovnatému křišťálu z Anglie. Sklárny se dále zabývaly výrobou rubínového skla, které vyvážely do přístavů Baltu a Severního moře. V roce 1794 vypukl ve sklárně požár, který zničil stáj, stodolu i hostinec, ovšem vlastní sklárna příliš mnoho škod neměla. Jelikož zde pracovali ti nejlepší skláři, stalo se brzy vyhlášené i místní broušené sklo.\n\nZačátek konce pro sklárnu znamenal rok 1812, kdy ji převzal hrabě Jiří Buquoy a Josef Meyr zde měl zůstat pouze jako správce. Ten to ale odmítl, osadu opustil a usadil se ve Vimperku. Spolu s ním odešla řada odborníků. Sklárna nadále vyráběla luxusní sklo, které nacházelo odbyt ve Vídni, Terstu, Francii, Německu a Rusku. V roce 1855 získalo na světové výstavě v Paříži ocenění. Celkem tu pracovalo 50 brusičů, kteří pracovali ve Ferdinandově či Karlově brusírně. Postupem času však sklárnu zasáhl úpadek, který byl nejprve řešen snižováním počtu pecí. Když ani to nepomohl, byl provoz sklárny dne 17. srpna 1881 definitivně ukončen. To mělo za následek výrazný pokles významu osady a odchod sklářů, kteří zde nenacházeli uplatnění. Skláře postupně nahradili především dřevorubci, rozmach zaznamenala domácí výroba knoflíků.\n\nV té době zde stálo 19 domů, ve kterých žilo 81 Němců a 50 Čechů. Ve 20. letech 20. století se zde uvádějí dva hostince, kovárna, výčep piva, obchod se smíšeným zbořím, dvě trafiky, a kasárna finanční stráže při kapličce. V roce 1921 je uváděno 16 domů a v nich 123 obyvatel. Až do roku 1831 se učilo po domech, v onom roce byla vystavěna jednotřídní škola, kterou navštěvovaly i děti ze Skleněných Hutí a Johanesthalu.\n\nZe známých osobností, kteří zde pobývali či Stříbrné Hutě navštívili, jistě stojí za zmínku návštěva císaře Františka I. v roce 1810. Mládí u svého strýce, místní skláře, trávil básník Robert Hammerling, přítel Jaroslava Vrchlického.\n\nPo druhé světové válce došlo k odsunu německého obyvatelstva. Osada nebyla dosídlena a v 50. letech v rámci vytvoření hraničního pásma srovnána se zemí.\n\n\n"}
{"id": "921862", "url": "https://cs.wikipedia.org/wiki?curid=921862", "title": "Uralistika", "text": "Uralistika\n\nUralistika je vědní obor zabývající se uralskými jazyky, či v širším smyslu též literaturou psanou v těchto jazycích a kulturou národů těmito jazyky hovořících.\n\nVědec pěstující uralistiku se nazývá uralista.\n\n\n\n"}
{"id": "921867", "url": "https://cs.wikipedia.org/wiki?curid=921867", "title": "Mikuláš Ferjenčík (1987)", "text": "Mikuláš Ferjenčík (1987)\n\nMikuláš Ferjenčík (* 19. března 1987 České Budějovice) je český politik a aktivista, od října 2017 poslanec Poslanecké sněmovny PČR, v letech 2010 až 2014 místopředseda České pirátské strany, v letech 2014 až 2018 zastupitel Hlavního města Prahy.\n\nV letech 1998 až 2006 studoval na Gymnáziu Přelouč. V této době také díky nadaci Open Society Fund dva roky strávil na Brentwood School v Essexu ve Velké Británii, kde složil i tamní maturitní zkoušku. Vystudoval obor Základy humanitní vzdělanosti na Fakultě humanitních studií Univerzity Karlovy.\n\nMluví anglicky a německy. Jeho koníčky jsou fotbal a hra na akordeon.\n\nPochází z politicky aktivní rodiny. Jeho praprastrýc a jmenovec, Slovák Mikuláš Ferjenčík, byl v období třetí republiky demokratický politik. Jeho otec byl obecním zastupitelem a jeho sestra Olga Richterová je stejně jako on poslankyní za Piráty.\n\nV roce 2013 pracoval jako koordinátor v iniciativě Rekonstrukce státu. V letech 2010–2017 psal sloupky do Deníku Referendum.\n\nOd roku 2009 je členem Pirátů, v letech 2010 až 2014 byl jejich místopředsedou, je vedoucím stranického mediálního odboru. Aktivně se účastní pirátských kampaní, např. kampaně za využívání zákona č. 106/1999 Sb., boji proti mezinárodní dohodě ACTA nebo proti cenzuře internetu.\n\nVe volbách do Evropského parlamentu v roce 2014 kandidoval na 9. místě kandidátky Pirátů, avšak nebyl zvolen, jelikož se strana do EP vůbec nedostala. V komunálních volbách v roce 2014 byl zvolen za Piráty do Zastupitelstva hlavního města Prahy. Na začátku roku 2018 na zastupitelský mandát rezignoval, jelikož se na podzim 2017 stal poslancem a nechtěl kumulovat funkce.\n\nVe volbách do Poslanecké sněmovny PČR v roce 2017 byl lídrem Pirátů v Pardubickém kraji. Získal 1 661 preferenčních hlasů a byl zvolen poslancem.\n\n"}
{"id": "921871", "url": "https://cs.wikipedia.org/wiki?curid=921871", "title": "White Fox", "text": "White Fox\n\nWhite Fox ( 株式会社 WHITE FOX, \"Kabušiki gaiša Waito Fokkusu\") je japonské animační studio založené v roce 2007. Vzniklo odtržením od studia OLM.\n\n\n\n\n"}
{"id": "921873", "url": "https://cs.wikipedia.org/wiki?curid=921873", "title": "Janovy Hutě", "text": "Janovy Hutě\n\nJanovy Hutě (něm. \"Johanesthal\") je zaniklá osada Pohoří na Šumavě, která se rozprostírala v lesích Novohradských hor, nedaleko hranic s Rakouskem a toku Lužnice, která kousek od bývalé osady opouští Kapelníkův rybník.\n\nOsadu se sklárnou v roce 1777 založil hrabě Johann Buquoy a pojmenoval ji \"Pucherser Hütte\" (tedy \"Pohořská Huť\"). Ovšem už o 10 let později dostává název \"Janova Huť\". Sklárna ukončila svůj provoz již v roce 1836 a byla přeměněna na hospodářský dvůr. Ani ten však neměl dlouhého trvání a v roce 1860 zanikl. V roce 1910 se uvádí 9 domů a v nich 86 obyvatel, roku 1945 to bylo už 13 domů a 95 obyvatel. Poněvadž však většina z nich byla německé národnosti, klesl v roce 1955 jejich počet na 14, žijících v 8 domech. Po vytvoření hraničního pásma byla osada opuštěna a většina domů srovnána se zemí. Ještě v roce 2006 byly viditelné poslední zříceniny domů a kamenné mostky přes Lužnici a její bezejmenné přítoky.\n\n\n"}
{"id": "921877", "url": "https://cs.wikipedia.org/wiki?curid=921877", "title": "Distributor elektřiny", "text": "Distributor elektřiny\n\nDistributor elektřiny je vlastníkem elektrického vedení, prostřednictvím kterého se elektrická energie dostává z elektrárny až ke koncovému zákazníkovi.\n\n\nDodavatel elektřiny je společnost, který prodává energii, komoditu jako takovou. Na fakturě, je vidět, že platby jsou rozděleny – část je za distribuci, část za silovou energii. Distributor elektřiny vlastní elektrického vedení a potrubí, kterými vede elektřinu do domácností. \n\nNa rozdíl od distributora, lze dodavatele změnit a ovlivnit výši měsíční platby. Distribuční společnost se stará o přenos energie. Kromě toho distributor provádí také každoroční odečty stavu elektroměrů a řeší případné problémy s poničenými plombami na elektroměrech, které mohou ukazovat na černý odběr elektřiny. Zároveň je také tím, na koho je třeba se obrátit při zavedení elektřiny pro nové odběrné místo. V zastavěném území dle energetického zákona distributor musí elektrickou přípojku zřídit na své náklady. Mimo zastavěnou plochu pak záleží na délce přípojky. Pokud nepřesáhne 50 metrů, opět všechny platby za její zhotovení padají na bedra distributora.\n\nCena elektrické energie se skládá ze dvou základních částí: regulovaná a neregulovaná složka. Do regulované složky se zahrnuje cena za distribuci, tedy nejčastěji náklady na dopravu, skladování energie a distribuci. Patří sem poplatky za hlavní jistič, distribuci na vysokém a nízkém tarifu, příspěvek na podporu výroby elektřiny z obnovitelných zdrojů nebo cenu za činnost operátora trhu s elektřinou. Regulovaná složka je stanovována Energetickým regulačním úřadem (ERÚ). Meziroční růst této složky je proto u jednotlivých distributorů obdobný. V průměru tvoří podíl regulovaných položek přibližně 50 % výsledné ceny dodávky pro zákazníky kategorie domácností – poplatky distributorům jsou v roce 2020 přibližně 37,7 % ceny elektřiny, další složkou je podpora obnovitelných zdrojů energie, která tvoří 12,8 % a 2,66 % je poplatkem za systémové služby a za činnosti OTE. Ceny distribuce stanoví jednou ročně, a to na následující kalendářní rok, nejpozději 30. listopadu.\n\nDruhou, neregulovanou část tvoří cena dodávané elektřiny, na kterou se regulace ERÚ nevztahuje. Právě tato cena závisí na nabídce obchodníků a výrobců elektřiny. Poplatek zahrnuje částku za hlavní jistič a za spotřebované množství elektřiny. Jednotliví dodavatelé liší zejména cenami silové elektřiny za MWh. Podmínky distribuce elektřiny podléhají energetické legislativě, která obsahuje energetické zákony, vyhlášky, cenová rozhodnutí Energetického regulačního úřadu a pravidla provozování distribuční soustavy.\n\n"}
{"id": "921884", "url": "https://cs.wikipedia.org/wiki?curid=921884", "title": "Go2Sky", "text": "Go2Sky\n\nGo2Sky je nejmladší slovenská letecká společnost, kterou provozuje společnost Go2Sky, spol. s r. o., poskytující služby v segmentu nepravidelné přepravy osob, nákladu a pošty. Sídlí na Letišti M. R. Štefánika v Bratislavě. Flotilu společnosti tvoří čtyři letadla Boeing 737-800.\n\nSpolečnost Go2Sky vznikla 14. února 2013. Letadlo s posádkou bylo 1. července 2013 pronajaté společnosti Mistral Air do 15. září 2013. V roce 2015 získala společnost IOSA certifikaci.\n\nPro letní sezonu 2013 pronajala společnost Go2Sky italské společnosti Mistral Air letadlo registrované značky OM-GTA s posádkou. Letadlo bude do 15. září 2013 bázováno na Mezinárodním letišti Orio al Serio v italském Bergamu. Letadlo vykonávalo charterové lety po celém Středomoří (Itálie, Řecko, Španělsko, Bulharsko, a pod.).\n\nV letní sezoně 2018 společnost operovala s letadly OM-GTD a OM-GTG pro společnost Royal Air Maroc na linkách mezi Marokem a Evropou. OM-GTE a OM-GTF si pronajala společnost SmartWings (báze Bratislava). OM-GTB na letní sezónu operovalo lety pro České Aerolinie. \n\nOd podzimu 2018 je společnost Go2Sky provozovatelem výhradně strojů Boeing 737-800 NG.\n\nV roce 2019 pokračuje pronájem jednoho stroje (OM-GTE) pro litevskou společnost GetJet. Jeden stroj (OM-GTH) je v rámci wet-leasingu bázovaný v Antalyi pro Corendon Airlines. OM-GTF a OM-GTG pro polský Enter Air v Katowicích.\n\nSpolečnost má od prosince 2018 výhradně typ Boeing 737-800, celkově čtyři kusy.\n\nACMI je (Aircraft, Crew, Maintenance, Insurance – letadlo, posádka, údržba, pojištění) pronájem.\n\n"}
{"id": "921887", "url": "https://cs.wikipedia.org/wiki?curid=921887", "title": "Zlatá Ktiš (osada)", "text": "Zlatá Ktiš (osada)\n\nZlatá Ktiš (něm. \"Goldentisch\") je zaniklá osada, která stávala na březích (převážně na severním) klauzury Zlatá Ktiš, necelý kilometr od osady Žofín. Původně byla rozdělena mezi tehdejší obce Lužnice a, podle Chytila, Velký Jindřichov. Podle Koblasy však druhá část spadala pod Staré Hutě, přičemž tento díl osady byl dle jeho názoru větší. V současnosti náleží katastrálním územím Pivonice u Pohorské Vsi a Staré Hutě u Horní Stropnice.\n\nOsada \"Goldentisch\" byla vystavěna v roce 1791 a žili v ní především dřevorubci a voraři, kteří plavili dřevo po říčce Černé, k čemuž využívali i v roce 1789 vybudovanou stejnojmennou vodní nádrž. V době největšího rozkvětu zde stálo 11 domů a po celou dobu byla součástí novohradského panství. Po skončení druhé světové války a následnému odsunu Němců, nebyla osada dosídlena a zanikla. Jako neobydlenou, ale se staveními, ji uvádí ve svém průvodci \"Jižní Čechy: Jižní Pošumaví a Šumava\" z roku 1948 Rudolf Máša. Z osady se dochovaly jen téměř nepatrné stopy po zástavbě a starý kamenný křížek.\n\n"}
{"id": "921888", "url": "https://cs.wikipedia.org/wiki?curid=921888", "title": "Kutas", "text": "Kutas\n\nKutas je obec v maďarské župě Somogy. V roce 2011 zde žilo 1 488 obyvatel.\n"}
{"id": "921892", "url": "https://cs.wikipedia.org/wiki?curid=921892", "title": "Phanxicô Xaviê Nguyễn Văn Thuận", "text": "Phanxicô Xaviê Nguyễn Văn Thuận\n\nCtihodný Phanxicô Xaviê Nguyễn Văn Thuận (psáno také Francois-Xavier Ngueyen Van Thuan) (17. dubna 1928 Hue – 16. září 2002 Řím) byl vietnamský římskokatolický kněz a kardinál, vězeň komunistického režimu ve Vietnamu.\n\nPocházel z významné vietnamské rodiny, jeden z jeho strýců Ngô Ðình Diệm byl prezidentem v letech 1955 až 1963, dalším příbuzným pak pozdější arcibiskup v jeho rodišti Pierre Martin Ngô Đình Thục. Několik členů jeho rodiny po nástupu komunistů k moci zemřelo ve vězení.\n\nStudoval v semináři v Hue, kde také přijal kněžské svěcení 11. června 1953. Další dva roky působil jako kněz v rodné diecézi, poté odjel na doplňující studia v Římě, kde získal doktorát z kanonického práva. V roce 1959 se vrátil do vlasti, přednášel v semináři v Nha Trang, v této diecézi se stal generálním vikářem a později biskupem.\n\nBiskupem byl jmenován v dubnu 1967, biskupské svěcení přijal 4. června téhož roku. V dubnu 1975 byl jmenován titulárním arcibiskupem a koadjutorem v Ho Či Minovo Městě. Funkce se už neujal a byl komunistickými úřady uvězněn. Ve vězení (a bez soudního procesu) prožil celkem 13 let, z toho 9 let v naprosté izolaci. Po propuštění se nemohl vrátit do své diecéze a v roce 1991 byl vyhoštěn z Vietnamu - komunisté k tomu využili jeho návštěvu ad limina ve Vatikánu a zabránili mu v návratu. Roku 1994 jej Jan Pavel II. jmenoval sekretářem a roku 1998 předsedou Papežské komise Iustitia et Pax. V jubilejním roce 2000 jej Jan Pavel II. pozval, aby v postní době dával duchovní cvičení papeži a členům římské kurie. V roce 2001 při konzistoři ho jmenoval kardinálem. Krátce po tomto jmenování mu vietnamské úřady povolily návštěvu v rodné zemi.\n\nDne 16. září 2007, při pátém výročí úmrtí, byl zahájen proces jeho blahořečení. Papež Benedikt XVI. vyjádřil hlubokou radost při zahájení tohoto procesu a kardinálův život představil také v encyklice Spe salvi, zejména historii jeho dlouholetého věznění a izolace. Dne 4. května 2017 byl papežem Františkem prohlášen za Ctihodného.\n\n\n"}
{"id": "921894", "url": "https://cs.wikipedia.org/wiki?curid=921894", "title": "Elisavet Charalambidu", "text": "Elisavet Charalambidu\n\nElisavet Charalambidu (* 25. března 1985 Brno) je II. česká vicemiss 2008 a bývalá modelka.\n\nElisavet Charalambidu pochází z brněnských Bohunic. Zde také navštěvovala základní školu. V letech 2000-2004 studovala na Gymnáziu v Křevové ulici v Brně. Poté studovala Ekonomicko-správní fakultě Masarykovy univerzity.\n\nJejí otec je Řek a matka je Češka. Jméno Elisavet dostala po své řecké prababičce.\n\nV roce 2008 se zúčastnila České Miss a stala se \"II. českou vicemiss\" a ještě získala titul \"Česká Miss čtenářů\". Součástí výhry byl i roční bezplatný pronájem nového vozu Audi A3. Poté se začala věnovat modelingu, předváděla na přehlídkách a fotila v Česku i v zahraničí. Později se však začala věnovat jezdectví a svému koni Jasmínovi.\n\nPracuje v oblasti marketingu a managementu.\n\n"}
{"id": "921895", "url": "https://cs.wikipedia.org/wiki?curid=921895", "title": "Mike Weir", "text": "Mike Weir\n\nMichael Richard Weir (* 12. května 1970, Sarnia, Ontario, Kanada) je kanadský profesionální golfista. Jeho největším úspěchem je vítězství na major turnaji Masters Tournament v roce 2003.\n\n\nDNP = nezúčastnil se (did not play)\nCUT = neprošel cutem\n\"T\" = dělené místo (tied)\nZelené pozadí znamená vítězství, žluté umístění v nejlepších desíti.\n\n"}
{"id": "921903", "url": "https://cs.wikipedia.org/wiki?curid=921903", "title": "Dill Jones", "text": "Dill Jones\n\nDill Jones rodným jménem Dillwyn Owen Paton Jones (19. srpna 1923 Newcastle Emlyn − 22. června 1984 New York) byl velšský stride klavírista. Jeho matka byla klasická klavíristka. K jazzu se Jones dostal přibližně ve svých deseti letech, kdy v rádiu slyšel Fats Wallera a Bixe Beiderbeckeho.\n\nBěhem své kariéry spolupracoval s mnoha hudebníky, mezi něž patří Budd Johnson, Gene Krupa, Roy Eldridge nebo Oliver Jackson. Zemřel na rakovinu hrtanu ve svých šedesáti letech.\n"}
{"id": "921904", "url": "https://cs.wikipedia.org/wiki?curid=921904", "title": "Wimbledon 2013 – čtyřhra juniorek", "text": "Wimbledon 2013 – čtyřhra juniorek\n\nObhájcem titulu ve čtyřhře juniorek na londýnském Wimbledonu 2013 byl kanadsko-americký pár Eugenie Bouchardová a Taylor Townsendová, jehož členky v soutěži nestartovaly. Bouchardová se nemohla turnaje zúčastnit pro věkové omezení a Townsendová se rozhodla nastoupit pouze dvouhry.\n\nRoli favoritek potvrdila nejvýše nasazená dvojice sedmnáctiletých Češek Barbory Krejčíkové a Kateřiny Siniakové, která ve finále přehrála ukrajinsko-běloruské turnajové osmičky Angelinu Kalininovou s Irinou Šimanovičovou po hladkém dvousetovém průběhu 6–3 a 6–1.\n\nObě české tenistky tak získaly druhý grandslamový titul v řadě, když v červnu triumfovaly na French Open 2013. Siniaková po utkání sdělila: „\"V Paříži jsem byla víc nervózní, protože to bylo první finále, ale rozhodně bych neřekla, že to bylo snazší. Ale mám teď dobrý pocit\".“\n\n\n"}
{"id": "921905", "url": "https://cs.wikipedia.org/wiki?curid=921905", "title": "Team Tinkoff-Saxo", "text": "Team Tinkoff-Saxo\n\nTinkoff byl ruský profesionální cyklistický ProTour tým. Vznikl v Dánsku v roce 1998, v Rusku se zaregistroval v roce 2014. Posledním majitelem týmu a hlavním sponzorem byl Rus Oleg Tiňkov. Tým skončil svou činnost na konci sezóny 2016.\n\n\n\n\n BELTRAN Edward (od 2014-03-04)\n\nBENNATI Daniele\n\n BOARO Manuele\n\n BRESCHEL Matti\n\nCONTADOR Alberto\n\n GULDHAMMER Rasmus (v tréninku od 2014-08-01)\n\n HANSEN Jesper\n\n HERNÁNDEZ Jesús\n\n JUUL-JENSEN Christopher\n\n KOLAR Michael\n\nKREUZIGER Roman\n\n KROON Karsten\n\n KUMP Marko\n\n MAJKA Rafał\n\n MCCARTHY Jay\n\n MØRKØV Michael\n\nPAULINHO Sérgio\n\n PETROV Evgeni\n\n PIRES Bruno\n\n POLJANSKI Pawel\n\n ROCHE Nicolas\n\nROGERS Michael\n\n ROVNY Ivan\n\n SUTHERLAND Rory\n\n SØRENSEN Chris Anker\n\n SØRENSEN Nicki\n\n TOSATTO Matteo\n\n TRUSOV Nikolay\n\n VALGREN Michael\n\n ZAUGG Oliver\n\n"}
{"id": "921906", "url": "https://cs.wikipedia.org/wiki?curid=921906", "title": "Phaolô Giuse Phạm Đình Tụng", "text": "Phaolô Giuse Phạm Đình Tụng\n\nPhaolô Giuse Phạm Đình Tụng (psáno také \"Paul Joseph Phạm Đình Tụng\" nebo \"Paul Joseph Pham Dinh Tung\") (15. června 1919 Yên Mô – 22. února 2009 Hanoj) byl vietnamský římskokatolický kněz, arcibiskup Hanoje, kardinál.\n\nStudoval v semináři v Hanoji, kde také přijal kněžské svěcení 6. června 1949. V dubnu 1963 byl jmenován biskupem v Bắc Ninh, biskupské svěcení obdržel 15. srpna téhož roku. Následujících 27 let – až do roku 1990 – strávil v domácím vězení. V červnu 1990 ho papež Jan Pavel II. jmenoval apoštolským administrátorem \"sede vacante et ad nutum Sanctae Sedis\" v Hanoji a v březnu 1994 arcibiskupem arcidiecéze Hanoj. Stal se rovněž předsedou Vietnamské biskupské konference.\n\nPři konzistoři 26. listopadu 1996 ho Jan Pavel II. jmenoval kardinálem. Z funkce arcibiskupa Hanoje byl uvolněn v únoru 2005.\n\n\n"}
{"id": "921911", "url": "https://cs.wikipedia.org/wiki?curid=921911", "title": "Newcastle Emlyn", "text": "Newcastle Emlyn\n\nNewcastle Emlyn ( \"Castellnewydd Emlyn\") je malé město v hrabství Carmarthenshire ve Walesu ve Spojeném království. Poblíž města se nachází zřícenina normanského hradu.\n\nV roce 2001 zde žilo 941 obyvatel.\n"}
{"id": "921918", "url": "https://cs.wikipedia.org/wiki?curid=921918", "title": "Delegace (procesní právo)", "text": "Delegace (procesní právo)\n\nDelegace v procesním právu označuje přikázání projednávané věci jinému než místně příslušnému orgánu, pokud je to objektivně nutné nebo pokud k takovému postupu vedou jiné podstatné důvody. Delegace se ale týká jen místní příslušnosti, o věci dále jedná a rozhoduje zásadně vždy stejně věcně i funkčně příslušný orgán, jako byl ten původní. Právní úprava delegace je pro jednotlivé druhy řízení obsažena v § 12 občanského soudního řádu, § 25 trestního řádu, § 131 správního řádu a v § 18 a 77 daňového řádu.\n\nRozlišuje se:\n\nO přikázání věci rozhoduje vždy orgán, který je oběma soudům, správním orgánům nebo správcům daně společně nadřízen. Např. v případě delegace k jinému okresnímu soudu to bude krajský soud, pokud se oba budou nacházet v jeho obvodu, jinak by rozhodoval vrchní soud. Pokud by se ale oba nacházely v obvodu jiného vrchního soudu, rozhodoval by až Nejvyšší soud.\n"}
{"id": "921920", "url": "https://cs.wikipedia.org/wiki?curid=921920", "title": "Newquay", "text": "Newquay\n\nNewquay ( \"Tewynblustri\") je město v hrabství Cornwall ve Anglii ve Spojeném království. Jeho partnerským městem je francouzská obec Dinard.\n\nV roce 2001 zde žilo 19 562 obyvatel.\n\n\n"}
{"id": "921922", "url": "https://cs.wikipedia.org/wiki?curid=921922", "title": "Wimbledon 2013 – dvouhra juniorek", "text": "Wimbledon 2013 – dvouhra juniorek\n\nObhájkyní titulu dvouhry juniorek ve Wimbledonu 2013 byla Kanaďanka Eugenie Bouchardová, která z věkových důvodů již nemohla startovat. Do soutěže nastoupilo šedesát čtyři hráček.\n\nRoli favoritky zvládla nejvýše nasazená švýcarská tenistka Belinda Bencicová, která ve finále porazila americkou turnajovou pětku Taylor Townsendovou po třísetovém průběhu 4–6, 6–1, 6–4.\n\nŠestnáctiletá Švýcarka tak vyhrála druhý grandslam v řadě, když v červnu triumfovala na French Open 2013.\n\n\n"}
{"id": "921926", "url": "https://cs.wikipedia.org/wiki?curid=921926", "title": "Eleonora Dujková", "text": "Eleonora Dujková\n\nEleonora Dujková, rozená z Bubna-Litic (24. dubna 1929 Vídeň – 29. června 2018 Praha), celým jménem \"Eleonora Marie Terezie Marketa Jiřina\", pocházela z českého šlechtického rodu Bubnů z Litic a byla majitelkou zámku Doudleby nad Orlicí.\n\nNarodila se 24. dubna 1929 ve Vídni jako první dcera a druhé dítě Mikuláše z Bubna-Litic (14. června 1897 Doudleby nad Orlicí – 17. srpna 1954 Štýrský Hradec) a jeho první manželky, Rakušanky Margarethy (Markety) roz. Hansy (14. říjen 1902 Baden – 16. květen 1946 Rychnov nad Kněžnou). Otec se stal ministrem zemědělství Protektorátu Čechy a Morava ve vládě Aloise Eliáše (1940–1942). Měla jednoho bratra z prvního otcova manželsví Adama z Bubna-Litic (14. srpna 1927 Villa Meran u Semmeringu – 10. ledna 2016 Praha) a další dva nevlastní bratry z otcova druhého manželství. Jméno Eleonora dostala po své babičce.\n\nVyrůstala na zámku v Doudlebech nad Orlicí, od osmi let bydlela v Praze. Studovala napřed na anglickém gymnáziu, které však německé okupační úřady zavřely. České Reálné gymnázium v Ječné ulici v Praze po osvobození v roce 1945 nesměla dokončit kvůli obvinění otce z údajné kolaborace s nacisty.\n\nPo druhé světové válce byl její otec Mikuláš z Bubna-Litic vězněn 14 měsíců ve věznici na Pankráci. Eleonora musela v době otcova věznění společně s matkou a bratrem Adamem bydlet v Praze v podnájmu. 2. května 1948 se ve věku 19 let provdala za lesního inženýra Petra Dujku. Otec a bratr na podzim roku 1948 emigrovali do Rakouska. V roce 1949 byl rodinný zámek v Doudlebech po pohřbu děda Michaela z Bubna-Litic zkonfiskován a zestátněn. Po nuceném opuštění gymnázia absolvovala Eleonora kurz pro zdravotníky. V roce 1960 začala pracovat v dietní jídelně U Bumbrlíčka ve Vodičkově ulici v Praze, nejprve jako pomocná síla (myla nádobí) a následně jako servírka. Od roku 1969 pracovala jako prodavačka v prodejně novin \"Svobodné slovo\" v pasáži u kina Lucerna.\n\nPro své děti napsala paměti nazvané \"Vzpomínání\". Oblíbila si fenky Rozárku a Rézinku.\n\nZemřela večer 29. června 2018 v Praze. Smuteční obřad se konal v pondělí 16. července 2018 ve 14 hodin v kostele Nejsvětější Trojice v Horním Jelení. Ostatky byly poté uloženy do rodinné hrobky na hřbitově v Doudlebech nad Orlicí. Zároveň tam byly také převezeny ostatky jejího manžela Petra.\n\n2. května 1948 se Eleonora z Bubna-Litic v kostele sv. Ignáce na Karlově náměstí v Praze provdala za Petra Dujku (13. října 1921 Nový Hrozenkov – 27. ledna 1996 Praha). Petr Dujko st. pocházel z Valašska a byl lesním inženýrem, do té doby zaměstnaným v lesním hospodářství rodiny z Bubna-Litic. Manželé pak bydleli v podnájmu v Praze 2, v Gorazdově ulici. Po své smrti byl Petr Dujko pohřben v rodinné hrobce Bubnů z Litic u severní zdi kostela Nejsvětější Trojice v Horním Jelení. V roce 2018 byly jeho ostatky přeneseny do Doudleb nad Orlicí. \n\nManželům Dujkovým se narodily čtyři děti:\n\n\n\n"}
{"id": "921927", "url": "https://cs.wikipedia.org/wiki?curid=921927", "title": "Wimbledon 2013 – dvouhra juniorů", "text": "Wimbledon 2013 – dvouhra juniorů\n\nObhájcem titulu dvouhry juniorů ve Wimbledonu 2013 byl Kanaďan Filip Peliwo, který z věkových důvodů již nemohl startovat. Do soutěže nastoupilo šedesát čtyři hráčů.\n\nJuniorský grandslam vyhrál šestý nasazený Ital Gianluigi Quinzi, který ve finále porazil jihokorejského hráče Hyeona Chunga po dvousetovém průběhu 7–5 a 7–6. V celém turnaji neztratil ani jeden set. Získal tak svůj premiérový grandslamový titul a po Diegu Nargisovi se stal druhým italským tenistou, jenž triumfoval ve wimbledonské juniorce. Nargis na ní zvítězil roku 1987.\n\n\n"}
{"id": "921928", "url": "https://cs.wikipedia.org/wiki?curid=921928", "title": "Krymská (Praha)", "text": "Krymská (Praha)\n\nKrymská je pitoreskní úzká dlážděná a z větší části jednosměrná ulice v Praze 10-Vršovicích ve svahu pod Vinohrady, v části, kterou Český statistický úřad označuje jako základní sídelní jednotku Vršovice-západ. Je dlouhá 360 metrů. Po roce 2005 se okolí této ulice postupně stává kulturně-společenským centrem.\n\nZačíná na bezejmenném náměstí na křížení ulic Francouzská, Voroněžská a Donská (na Francouzské ulici se poblíž nachází tramvajová a autobusová zastávka Krymská). Odtud až k Charkovské ulici je jednosměrná, vjezd do ní je možný buď z Francouzské nebo z Donské ulice. Vede dolů k východu souběžně s Francouzskou ulicí. Mezi čo. 15 a 17 z ní odbočuje krátká pěší strmá spojovací ulička U staré sokolovny po spádnici nahoru k Francouzské ulici, o něco níže mezi čo. 16 a 18 odbočuje na druhou stranu ulice Černomořská (jednosměrná směrem ke Krymské) a domem Krymská čo. 29 prochází pasáž opět nahoru k Francouzské ulici. Na prostranství neoficiálně nazývaném Vršovický tržíček či jen Tržíček se ulice stáčí podél zástavby doprava k jihovýchodu, do směru téměř souběžného s Moskevskou ulicí. Na Tržíček vyúsťuje bezejmenná jednosměrná ulice od severovýchodu z křižovatky Ruské, Francouzské a Moskevské a též úsek Kodaňské ulice od východu od Moskevské ulice, jednosměrný rovněž směrem ke Krymské. Z východu k Tržíčku přiléhá proluka nazývaná Proluka. Těsně pod Tržíčkem ústí do Krymské ulice od západojihozápadu Charkovská ulice, rovněž jednosměrná směrem ke Krymské. Poblíž zámečku Rangherka Krymská ulice ústí do prostranství rozšířené Moskevské ulice navazujícího na Vršovické náměstí. V místě vyústění kříží ulici Košickou.\n\nPůvodní název ulice – Jana Husa – pochází z roku 1885 a přetrval až ro doku 1940. Tehdy, za německého protektorátu, byl změněn na Oppagasse (Opavskou). Po osvobození se v roce 1945 ulici Husovo jméno opět vrátilo. Od roku 1947 nese dnešní název Krymská, který odkazuje na černomořský poloostrov Krym. Názvy s ruskou nebo ukrajinskou tematikou dostala tehdy většina ulic v této západní části Vršovic, ostatně názvy podle evropských zemí a měst s výrazným zastoupením sovětské tematiky zasáhly i jiné části Vršovic.\n\nOblast Krymské byla dlouhodobě zanedbávanou částí Vršovic, která byla od 50. let 20. století určená k zásadní přestavbě, tzv. asanaci, v podobném rozsahu, jak proběhla např. na Žižkově nebo ve Vysočanech. Tento projekt byl součástí územního plánu Prahy až do konce 80. let 20. století.\n\nPodle návrhu etapizace výstavby metra z roku 1968 měla vést přes Vršovice trasa A metra. V 70. letech 20. století byly odstraněny původní budovy v prostoru mezi Krymskou ulicí (Tržíčkem) a Moskevskou ulicí, kde se měla nacházet stanice metra. Bylo též plánováno rozšíření křížení ulic Francouzská × Moskevská × Kodaňská.\n\nOtázka zástavby této proluky se stala významným impulzem k aktivizaci občanské společnosti v okolí Krymské. V roce 2009 vzniklo sdružení Start Vršovice, jehož cílem je zvelebovat veřejný prostor. Sdružení se zaměřuje na místní Tržíčko a bojuje proti záměru investora postavit v nedaleké proluce „takovej obludnej dům“, jak uvedl Krištof Kintera. Místní občanská sdružení společně s radnicí a majitelem pozemků zahájili takzvanou participaci veřejnosti, jejímž cílem je nalezení ideální budoucí podoby jak pro připravovanou stavbu v proluce, tak pro veřejné prostranství Tržíčku. Participaci vede expert na zapojování veřejnosti do rozhodování Petr Klápště.\n\nV devadesátých letech na rohu Krymské a Černomořské po několik let fungoval, dnes již legendární, motorkářský bar Old Jack, ve kterém se naplno odrážela divoká svoboda tehdejší doby: Pamětníci vzpomínají na veřejný sex, střelbu z pistole, či jízdy na motocyklu (vše uvnitř baru)\n\nV roce 2008 bylo okolí Krymské považováno vedením městské policie v Praze 10 za nebezpečnou oblast postiženou kriminalitou spojenou s prodejem drog.\n\nOd roku 2010 (podle Kintery dokonce již od roku 2005) se dosud nevýrazná, „potemnělá“ ulička začala stávat centrem kultury, zábavy a lokálního patriotismu a aktivismu. Redaktor Pavel Vokatý v Lidovkách.cz v květnu 2012 psal, že „ještě před rokem by tomuhle zapomenutému koutu pražských Vršovic nikdo velkou budoucnost nehádal… nyní se z okolí Krymské ulice stává lokální centrum umění.“\n\nKintera datuje proměnu místa („novou synergii“) již rokem 2005. V té době už tu fungovala kavárna s knihkupectvím „Shakespeare a synové“. V roce 2009 následovala kavárna Café Sladkovský, kterou si za rohem otevřel Michal Mahďák. Redaktorka Respektu Lucie Kavanová v červenci 2013 psala, že za poslední rok tu vzniklo šest nových podniků, za kterými sem „neomylně míří velká část liberálně naladěné Prahy“, a za raketovým rozvojem této oblasti podle ní stojí Ondřej Kobza, který si zde v roce 2010 otevřel kavárnu Café V lese. V květnu 2012 přibyl kreativní prostor „MU koncept“ a občanská sdružení Čtyři dny a Start Vršovice spustily projekt ProLUKA, který měl proluku u Tržíčku zabydlet sochami, instalacemi, performancemi, světelnými a zvukovými instalacemi či projekcemi. Ze začátku podle Kobzy vládla mezi provozovateli podniků nejistota a přátelská řevnivost, poté se však ukázalo, že je-li někde více podniků, funguje to. Zdejší podniky podle Kavanové navštěvují například sochař Krištof Kintera, saxofonista Vratislav Brabenec či režisér Jan Látal.\n\nRedaktorka iDnes.cz Radka Římanová v květnu 2013 zdejší atmosféru přirovnala k berlínskému Kreuzbergu či pařížské čtvrti Montmartre, redaktorka Respektu Kavanová o měsíc později ke Kreuzbergu či drážďanskému Neustadtu, Kobza k pařížské čtvrti Montmartre. Místní rodák Krištof Kintera ji v červenci 2013 přirovnal rovněž k Montmartre i Kreuzbergu, urbánní antropolog Martin Veselý uvedl, že Vršovice se stávají uměleckou čtvrtí a kolem Krymské ulice se rodí malý pražský Montmartre. Místostarostka Prahy 10 Ivana Cabrnochová v květnu 2013 na facebookové stránce městské části uvedla, že fenomén Krymské ulice ve Vršovicích se začíná prosazovat na mapě společenských aktivit Prahy: „New York má East Village, Berlín měl Kreuzberg či Kastanienalle, v Londýně se o tuto pověst přetahují Camden s Bricklane a Ostrava měla kdysi podobnou atmosféru ve Stodolní. Už dlouho jsem přemýšlela, která pražská čtvrť bude podobným živým místem. Dnes už je to jasně okolí Krymské.“ Téměř stejnými slovy přemýšlel už o tři měsíce dříve Jakub Hradilek z webu CityBee.\n\nŽivot v Krymské: Ač bylo kulturní hnutí v Krymské a okolí založeno na principu lokálního patriotismu s ideou společné komunity podnikatelů a obyvatel, jejichž společným zájmem bylo vytvořit v Krymské žijící a přátelský městský prostor, základní potřeby obyvatel této rezidenční čtvrti jsou opomíjeny. Většina podniků v Krymské má neomezenou otevírací dobu, noční klid po 22 hodině není respektován. Kromě hlasité hudby, každodenní přítomnosti masy bavících se lidí v ulicích do pozdních ranních hodin se lokalita potýká i se stopou nočních návštěvníků ve formě nedopalků, odpadků, střepů a zvratků. V současné době se snaží skupina zástupců z řad podnikatelů a rezidentů tuto situaci změnit.\n\nGenerační obměna této části Vršovic souvisí podle redaktorky Římanové s relativně nízkými cenami zdejších bytů, které v posledních letech přilákaly mnoho nových obyvatel. Urbánní antropolog Martin Veselý považuje zdejší proměnu za učebnicový příklad kultivace veřejného prostoru, která by neměla probíhat formou nákladných revitalizací s novými lampami a kašnami, jak je dnes zvykem, ale právě kultivací prostoru sociálního. Zde se duch místa změnil a lidé se cítí bezpečněji, aniž se zatím změnila fasáda. Ondřej Kobza by v ulici rád viděl dobrý antikvariát, masážní salón či saunu a třeba krámek s kvalitními potravinami a byl by rád, kdyby spřátelenými podniky byly nahrazeny zdejší dvě herny. Kintera by zde chtěl více galerií.\n\nK nejvýznamnějším veřejným akcím patřil festival Korso Krymská v sobotu 18. května 2013 od 11 do 22 hodin, který se konal s podporou městské části Praha 10 pod záštitou její místostarostky Ivany Cabrnochové. Během dne se ve zdejších spřátelených podnicích konaly různé kulturní, společenské, kulinářské a další akce. Organizátoři měli záměr pojmout akci jako „sousedský pouliční festival“, do kterého by se zapojili i místní obyvatelé, a zkoušeli oslovit i místní vietnamské podnikatele.\n\nV září 2012 byla do okolí Krymské ulice situována vršovická zóna každoročního festivalu (sousedské slavnosti) Zažít město jinak.\n\nV době krymské krize v roce 2014 v březnu 2014 neznámí pachatelé přelepili název tramvajové zastávky Krymská na Ruská a na tramvajové zastávce na náměstí Míru také umístili vývěsku s upozorněním, že zastávka byla od 7. března přejmenována, a s komentářem, že „pokud budeme jen přihlížet, mohou být tímto názvem v budoucnu přejmenovány další zastávky, a to kdekoli na linkách ve směru Východ - Západ. Zachraňte Krymskou. Podpořte Ukrajinu. Jakkoli.“ U zastávkového sloupku na náměstí Miru se objevila papírová figurína ruského vojáka s bublinovým textem: „Krymská? Ruská? Ech. Vždyť je to jedno.“ V následujících dnech neznámí pachatelé přelepili označení ulic Krymská, Sevastopolská, Černomořská a Estonská našikmo nápisem „Ruská?“\n\nV Krymské ulici bydlel v letech 1949–1959 básník Jiří Kolář. Během vršovického pobytu vznikly texty jeho sbírky \"Vršovický Ezop\". V ulici bydlel též Ivan Medek a za rohem Ivan Klíma.\n\nUlice Krymská se objevila v českých filmech \"Láska mezi kapkami deště\", \"Pěsti ve tmě\", \"Záhada hlavolamu\" a \"Expozitura\".\n\n"}
{"id": "921929", "url": "https://cs.wikipedia.org/wiki?curid=921929", "title": "Wimbledon 2013 – čtyřhra juniorů", "text": "Wimbledon 2013 – čtyřhra juniorů\n\nObhájcem titulu ve čtyřhře juniorů na londýnském Wimbledonu 2013 byl australský pár Andrew Harris a Nick Kyrgios, jehož členové nestartovali společně. Harris se nemohl turnaje zúčastnit pro věkové omezení a Kyrgiosovým spoluhráčem se stal krajan Kokkinakis. Do soutěže nastoupilo třicet dva párů.\n\nJuniorku čtyřhry vyhrála australská nenasazená dvojice Thanasi Kokkinakis a Nick Kyrgios, když ve finále zdolala francouzsko-italský pár Enzo Couacaud a Stefano Napolitano po dvousetovém průběhu 6–2 a 6–3. Kokkinakis získal premiérový grandslamový titul a Kyrgios úspěšně obhájil wimbledonský triumf. Celkově pak získal třetí grandslamovou trofej z juniorské čtyřhry.\n\n\n"}
{"id": "921932", "url": "https://cs.wikipedia.org/wiki?curid=921932", "title": "Glénac", "text": "Glénac\n\nGlénac (bretonsky \"Glenneg\") je francouzská obec v departementu Morbihan v regionu Bretaň.\n\nGlénac leží na řekách Oust a Aff. Obklopují ho obce La Gacilly, Cournon, Bains-sur-Oust, Saint-Vincent-sur-Oust, Peillac a Les Fougerêts.\n\nV 16. století Glénac tvořil část farnosti Cournon-Glénac. Za Velké francouzské revoluce vznikla obec Glénac a farnost byla zřízena v roce 1802.\n\n\"Počet obyvatel\"\n\n"}
{"id": "921936", "url": "https://cs.wikipedia.org/wiki?curid=921936", "title": "Quelneuc", "text": "Quelneuc\n\nQuelneuc je francouzská obec v departementu Morbihan v regionu Bretaň.\n\nQuelneuc patřila pod farnost Carentoir. V roce 1842 vznikla samostatná farnost a 2. května 1863 byla vytvořena samostatná obec Quelneuc.\n\n\"Počet obyvatel\"\n\n"}
{"id": "921938", "url": "https://cs.wikipedia.org/wiki?curid=921938", "title": "FIFA Manager 10", "text": "FIFA Manager 10\n\nFIFA Manager 10 je počítačová simulace fotbalového manažera. Byl vydán společností Electronic Arts jako deváté pokračování série FIFA Manager v návaznosti na předcházející díl FIFA Manager 09. FIFA Manager 10 byl vyvinut společností Bright Future, poprvé byl vydán 30. října 2009 a byl distribuován do mnoha zemí na všech kontinentech.\n\nHra dává hráči možnost ovládat celou řadu funkcí, jako např. vytváření sestavy a taktiky pro tým, i pro jednotlivé hráče, stavět nejen zázemí klubu, ale také přepychové stadiony. Vůbec poprvé se ve hře objevuje on-line mód, stejně jako povedená 3D animace a přizpůsobitelný \"manažerský stůl\".\n\n2. června 2009 vydala společnost Bright Future novou aktualizaci, která hráči umožňuje řídit národní tým přes Mistrovství světa 2010. Hráči si mohou vybrat národní týmy, které v turnaji chtějí, mohou si vybrat původní reálné týmy, nebo si založit vlastní tým\n\nOficiální stránky hry\nČeský fanweb hry\n"}
{"id": "921939", "url": "https://cs.wikipedia.org/wiki?curid=921939", "title": "Mistrovství Evropy v atletice do 23 let 2001", "text": "Mistrovství Evropy v atletice do 23 let 2001\n\n3. mistrovství Evropy v atletice do 23 let se uskutečnilo ve dnech 12. – 15. července 2001 na olympijském stadionu v nizozemském Amsterdamu. Na programu bylo dohromady 44 disciplín (22 mužských a 22 ženských). Ženy poprvé absolvovaly závod na 3000 metrů s překážkami. \n\nNejúspěšnější atletkou se stala finská sprinterka Johanna Manninenová, jež vybojovala jednu zlatou (200 m) a dvě bronzové medaile (100 m, 4×100 m).\n\n\n"}
{"id": "921942", "url": "https://cs.wikipedia.org/wiki?curid=921942", "title": "New Quay", "text": "New Quay\n\nNew Quay ( \"Ceinewydd\") je pobřežní město v hrabství Ceredigion ve Walesu ve Spojeném království.\n\nV letech 1944−1945 zde žil básník Dylan Thomas a později v okolí města byl natáčen film \"Na hraně lásky\".\n\nV roce 2001 zde žilo 1 200 obyvatel.\n"}
{"id": "921944", "url": "https://cs.wikipedia.org/wiki?curid=921944", "title": "Leprosárium", "text": "Leprosárium\n\nLeprosárium bylo od středověku až do novověku zařízení k izolování nemocných leprou od zbytku obyvatelstva, aby se zabránilo dalšímu šíření nemoci.\n\nOhledně nakládání s malomocnými se v bibli zmiňuje 13. a 14. kapitola v knize Leviticus, která určuje, jak mají kněží nemoc rozpoznat a jak k nemocným přistupovat. Křesťanské země v pozdější době z nich čerpaly při zavádění opatření.\n\nV roce 583 se usnesl koncil v Lyonu na zřizování prvních leprosárií. V těchto domech byli postižení izolováni a žili mimo kláštery a města. Nemoc určil kněz a lékař, kteří pak nemocného poslali do leprosária. Nejstarší leprosária vznikla v Metách, Verdunu a Maastrichtu. Třetí lateránský koncil v roce 1179 určil, že každé leprosárium musí mít vlastní kapli nebo kostel a vlastního kněze, aby nenarušovaly ostatní farnosti. Byly také osvobozeny od platby desátku. Do té doby byla leprosaria ve Svaté říši římské omezena na biskupská města v její západní části. Malomocní v jiných oblastech byli ponecháni sami sobě. Rozhodnutí lateránského koncilu položilo základ pro zřízení péče o malomocné. S rozkvětem měst ve 12. století a všeobecným růstem populace do 13. století rostl i počet malomocných. Kromě toho těsnost měst a často špatné hygienické podmínky vedly k šíření infekčních chorob. Leprosária se často přeměnila na špitály a sloužila chudším vrstvám jako hospic.\n\nPosledním leprosáriem v Evropě je Tichileşti v dunajské deltě v Rumunsku.\nZpočátku byla leprosária izolovaně stojící dřevěné boudy, později vznikaly skupiny budov kolem kaple. V novověku byly zakládány na odlehlých místech, jako např. ostrov Molokai, nebo naopak u křižovatek cest nebo poutních cest, aby nemocní, kteří byli odkázáni pouze na milodary, měli lepší možnost žebrání.\n\nPéči o nemocné obstarávala především církev, která zajišťovala nemocným obživu a oblečení. Postižení, aby byli poznatelní, museli nosit zvláštní oděv, často doplněný rohy, rolničkami nebo chrastítky.\n"}
{"id": "921948", "url": "https://cs.wikipedia.org/wiki?curid=921948", "title": "Jatov", "text": "Jatov\n\nJatov je obec na Slovensku, v okrese Nové Zámky v Nitranském kraji. V obci žije obyvatel.\n\nObec leží uprostřed jihozápadního Slovenska v Podunajské nížině na levém břehu Cabajského potoku. Nadmořská výška se pohybuje v rozmezí 111 až 123 m n. m., průměrná nadmořská výška je 115 m.\n\nZápadní část je odlesněná rovina v močálové sníženině, která je odvodňována Dlhým kanálem, jehož levým přítokem je Cabajský potok. Východní část jsou vyšší terasy s písečnými přesypy, které dosahují 15 až 20 m výšky nad okolním terénem.\n\nZ celkové výměry 1866 ha na zemědělskou půdu připadá 1589 ha, z toho je 1465 ha orné půdy a 1 ha vinic. Lesní plochy mají rozlohu 49 ha.\n\nObec sousedí na severu s katastrálním územím Rastislavice, Poľný Kesov, na jihu s obcí Tvrdošovce, na jihozápadě Selice, na severozápadě Trnovec nad Váhom.\n\nArcheologické nálezy dokládají , že obec byla osídlená už v neolitu. \n\nJatov byl jednou z osad obce Tvrdošovce. V roce 1952 došlo k vyčlenění osad Dolný Jatov, Malý Jatov, Čierný vŕšok a Kendereš pod novou obec Jatov. V roce 1991 byla obnovená samospráva. Obec tvoří tři sídelní celky Dolný Jatov, Kendereš a Malý Jatov.\n\n\n"}
{"id": "921950", "url": "https://cs.wikipedia.org/wiki?curid=921950", "title": "Seznam postav seriálu Včelka Mája", "text": "Seznam postav seriálu Včelka Mája\n\nToto je seznam postav v animovaném televizním seriálu \"Včelka Mája\".\n\nZatímco v původních dvou sériích byly postavy stále stejné, v nových dílech Studia 100 se postavy výrazně obměnily, některé ubyly a jiné zas přibyly. Hlavní postavy jsou Mája, Vilík a Hop.\n\nObjevují se pravidelně ve většině dílů.\n\nObjevují se jen v některých dílech nebo jen jednom dílu.\n\nV nových dílech se postavy hodně obměnily, hodně jich přibylo, ale také některé ubyly. Jména postav jsou podle originální, německé verze seriálu. Českou verzi seriál zatím nemá. Vyjmenovány jsou jen nové postavy, které se v předchozích dílech nevyskytovaly. Z hlavních postav naopak ubyli: Puk, Chramosil, Myšák Alexandr, Elfi, Stonožka a Beruška.\n\nObjevují se jen v některých dílech nebo jen jednom dílu.\n\n"}
{"id": "921952", "url": "https://cs.wikipedia.org/wiki?curid=921952", "title": "Svatý Petr a Pavel", "text": "Svatý Petr a Pavel\n\nSvatý Petr apoštol a svatý Pavel z Tarsu byly vůdčí postavy raného křesťanství. Touto dvojicí jmen mohou být označeny také: \n\n"}
{"id": "921953", "url": "https://cs.wikipedia.org/wiki?curid=921953", "title": "Sestriere", "text": "Sestriere\n\nSestriere (okcitánsky \"Sestrieras\") je italská obec v provincii Turín v oblasti Piemont. Leží v údolí Val di Susa, přibližně 17 km od francouzských hranic. Název obce pochází z latinského rčení \"ad petram sistrariam\", což znamená vzdálenost 60 římských mil od Turína. V roce 2011 zde žilo 884 obyvatel.\n\nSestriere je významné alpské sportovní středisko. Během sezóny narůstá počet obyvatel obce až na 20 tisíc.\n\nV minulosti patřil průsmyk k obci Cesana, ale 18. října 1934 byla tato část začleněna do obce Borgata (dříve součást obce Pragelato) a vznikla obec Sestriere. Lyžařské středisko zde bylo vybudováno ve 30. letech Giovannim Agnellim a po druhé světové válce bylo dále rozvíjeno jeho synovcem Giovannim Nasim.\n\nObec Sestriere se nachází v průsmyku, který od sebe odděluje údolí Val di Susa a Val Chisone. Nachází se v nadmořské výšce 2035 m n. m. Vzhledem k tomu, že je zcela obklopena horami, bylo v obci vybudováno jedno z největších lyžařských středisek v Itálii. Kolem Sestriere se nacházejí tyto hory: Monte Fraiteve (2701 m n. m.), Monte Sises (2658 m n. m.), Punta Rognosa di Sestriere (3280 m n. m.) a Monte Motta (2850 m n. m.). Obec je rozdělena do několika menších osad: Sestriere Colle v horní části průsmyku, Sestriere Borgata v údolí Val Chisone, Champlas du Col a Champlas Janvier v údolí Val di Susa.\n\nV Sestriere se nachází populární italské lyžařské středisko. V zimních měsících dosahuje populace v obci až 20 tisíc obyvatel. Společně s obcemi Pragelato, Claviere, Sauze d'Oulx, Cesana Torinese a San Sicario v Itálii a obcí Montgenèvre ve Francii tvoří Sestriere součást rozsáhlého lyžařského komplexu Via Lattea (\"Mléčná dráha\"). Obec je napojena na 146 sjezdových tratí, z nichž 120 disponuje umělým zasněžováním.\n\nPravidelně jsou zde pořádány závody Světového poháru v alpském lyžování Mezinárodní lyžařské federace. V roce 1997 zde proběhlo mistrovství světa v alpském lyžování. Sestriere bylo jedno z hlavních dějišť Zimních olympijských her 2006 a Zimních paralympijských her 2006. Probíhaly zde soutěže v alpském lyžování a nacházela se zde jedna ze tří částí olympijské vesnice. Jedna ze dvou hotelových budov, které byly vybudovány ve 30. letech zakladatelem Fiatu Giovannim Angellim, sloužila jako ubytovací zařízení pro sportovce.\n\nBěhem letní sezóny je možno hrát zde golf na nejvýše položeném 18jamkovém golfovém hřišti v Evropě. Sestriere je také známé jako startovní a cílové místo cyklistických závodů Tour de France a Giro d'Italia. V okolí obce se nachází řada turistických tras. V červenci 1994 zde padl světový rekord ve skoku o tyči, jehož držitelem je ukrajinský tyčkař Sergej Bubka.\n\n"}
{"id": "921956", "url": "https://cs.wikipedia.org/wiki?curid=921956", "title": "Mosquito (album, Yeah Yeah Yeahs)", "text": "Mosquito (album, Yeah Yeah Yeahs)\n\nMosquito je v pořadí již čtvrté studiové album americké indie rockové skupiny Yeah Yeah Yeahs, které vydalo hudební vydavatelství Interscope Records 12. dubna 2013. První singl \"Sacrilege\" vyšel 25. února 2013.\n\nCelé album bylo 2. dubna 2013 vystaveno na YouTube kanálu Noisey. Součástí bylo interview s kapelou provázející každou skladbu. Ve stejném týdnu kapela vystoupila se skladbou \"Sacrilege\" v \"Late Show with David Letterman\". Vystoupení bylo doprovázeno gospelovým sborem Broadway Inspirational Voices. 16. dubna 2013 vystoupili se skladbami \"Mosquito\" a \"Sacrilege\" v televizní show \"Jimmy Kimmel Live!\".\n\n8. května měl premiéru hudební videoklip (režie B. Shimbe Shim) ke skladbě \"Mosquito\".\n\nAlbum \"Mosquito\" vstoupilo do hitparády \"Billboard\" 200 na 5. pozici se 38 tisíci prodanými kopiemi alba v prvním týdnu, čímž se stalo jejich prvním albem v top desítce této hitparády. V hitparádě UK Albums Chart zahajovalo na 9. místě s 9 150 prodanými kopiemi v prvním týdnu.\n\n\n"}
{"id": "921961", "url": "https://cs.wikipedia.org/wiki?curid=921961", "title": "HMTD", "text": "HMTD\n\nHMTD (hexamethylentriperoxodiamin) je bílá jemně krystalická látka dříve zvažována pro plnění rozbušek v průmyslu. Patří do řady iniciačních třaskavin. Řadí se mezi nejčastěji amatérsky vyráběné výbušniny. Je častým zdrojem nehod, především jde o amputace prstů. Proto se musí vždy manipulovat s množstvími pod 2 g a to tak, aby se prsty nikdy nepřiblížily k HMTD blíže než na 10 - 15 cm.\n\nChemicky je HMTD organická peroxosloučenina, obsahující v molekule 3 peroxidové skupiny -O-O-. Vzhledem je to bílý krystalický prášek o krystalové hustotě 1,57 g/cm³ a běžné sypné hustotě mezi 0,4 - 0,6 g/cm³ , nerozpustný ve vodě a téměř nerozpustný v ethanolu, rozpustný v chloroformu (z chloroformu rekrystalizované HMTD může spontánně detonovat). Silně koroduje kovy a nesmí proto s nimi přijít do styku. Stabilita je vyhovující po dobu 12-24 měsíců (podle čistoty, teploty a obsahu vlhkosti - ve vlhku degraduje v řádu dnů a kyselé i zásadité prostředí tento proces urychluje). Při styku s koncentrovanou kyselinou sírovou vybuchuje. Běžně se vyskytující krystaly HMTD jsou racemickou směsí enantiomerů.\n\nSvými vlastnostmi se HMTD řadí mezi iniciační třaskaviny, iniciační schopnost je několikanásobně vyšší než u třaskavé rtuti. Na volném prostranství (v množství do 5 g) po přiblížení plamene většinou prudce shoří, naopak v uzavřeném prostoru přechází hoření okamžitě v silnou explozi. Přechod rychlého hoření (deflagrace) v detonaci nelze vyloučit u žádného množství, tedy i množství pod gram mohou po zasažení plamenem ihned detonovat. Při manipulaci s gramovými množstvími je vždy nutné zachovat alespoň 10 cm odstup mezi prsty a HMTD. Manipulace s množstvími nad přibližně 3 g vyžaduje větší odstup a je extrémně nebezpečná. HMTD je velmi citlivé na tření a může explodovat i při přesypávání na papíře, popř. v důsledku výboje statické elektřiny mezi prsty a HMTD. HMTD je na tření významněji citlivější než peroxidy acetonu, citlivost na náraz je srovnatelná.\n\nHMTD je citlivé na náraz, tření, statickou elektřinu, UV záření, kontakt s kyselinou koncentrovanou kyselinou sírovou,a na zvýšenou teplotu nad cca 40 stupňů.\n\nJe potřeba zdůraznit, že citlivost třaskavin není stálá proměnná. Typicky udávané citlivosti jsou udávané jako síly, popř. energie potřebné k odpálení 50 nebo 10 % vzorků. Ale např. v 1 případě z 1000 bude stačit i 70× menší síla. Nezkušení amatéři během pár pokusů často zjistí, že citlivost HMTD \"není až tak veliká\" a myslí si, že odborníci a zkušení amatéři zbytečně straší - toto je bohužel důsledek pravděpodobnosti. A pak se během několika dalších pokusů stanou obětí toho případu, kdy je potřeba k odpálení HMTD mnohem menší impuls (to je ten 1 případ z 1000). Samotné přesypávání na papíře je schopno generovat statické výboje a třecí síly potřebné k občasnému odpálení HMTD (tj. ten 1 případ z 1000). Pokud tedy začátečník připraví 10 náložek, tak se vystavuje asi 1 % riziku amputace prstů.\nJako výbušnina vykazuje tyto základní vlastnosti:\n\nHMTD se obvykle připravuje reakcí hexamethylenteteraaminu (urotropinu) s peroxidem vodíku za katalýzy kyselinou (kyselinou citronovou, vinnou, šťavelovou nebo octovou). Na internetu existuje řada neúplných návodů, které především nezmiňují pravidla pro manipulaci se suchým HMTD. Toto vede k častým nehodám s těžkými následky.\n\nLaická veřejnost by se proto měla jeho přípravy vyvarovat. Toto ignoruje řada amatérských chemiků, především z řad mládeže a dětí. Bezpečnostní pravidla pro manipulaci jsou probrána ve wikiknize HMTD (odkaz na konci článku).\n\nAmputace po explozi se velmi špatně léčí. Traumatické amputace za plného vědomí (tedy bez anestézie, typicky \"uspání\") také téměř vždy (80 - 90 % případů) vedou ke vzniku fantomové bolesti končetiny.\n\nPři detonaci dochází k totálnímu rozkladu HMTD. Detonační produkty nesledují naivní stechiometrii a tak je v nich přítomno veliké množství látek (oxid uhelnatý, uhličitý, voda, vodík, kyanovodík, saze, methan apod.). Rozklad může proběhnout i bez detonace. Podle okolí, ve kterém probíhá tento rozklad, se řídí průběh tohoto rozkladu. Záleží především na teplotě a druhu prostředí (vzduch nebo vakuum).\n\nPři rozkladu při teplotě nižší než 150 °C, ve vzduchu nebo ve vakuu vzniká oxid uhličitý, trimethylamin a amoniak:\n\nCHNO → 3 CO + N(CH) + NH\n\nPři rozkladu při teplotě v rozmezí 160-180 °C ve vakuu vzniká oxid uhelnatý, trimethylamin, dusík, voda a kyslík:\n\n4 CHNO → 12 CO + 4 N(CH) + 2 N + 6 HO + 3 O\n\nVzniklý trimethylamin se na vzduchu dále spaluje za vzniku kyanovodíku a methanolu podle rovnice:\n\nN(CH) + O → HCN + 2 CHOH\n\n"}
{"id": "921962", "url": "https://cs.wikipedia.org/wiki?curid=921962", "title": "Judo na akademické půdě", "text": "Judo na akademické půdě\n\nJudo patří mezi základní univerzitní sporty. Od roku 1999 je pravidelnou součástí programu světových univerziád.\n\nV Japonsku je součástí tělesné výchovy na školách již mnoho let. Právě vysokoškolští studenti a zejména pedagogové ho navíc z Japonska šířily do dalších zemí včetně Evropy.\n\nAkademické mistrovství světa v judu vzniklo v roce 1966 rozšířením z prvních dvou ročníků akademického mistrovství Evropy. První šampionát v historii se konal v Praze. Hned o rok později bylo judo v Tokiu poprvé v programu univerziády. Ženy se zapojily do univerzitního juda v roce 1984.\n\nUniverzitní judo a jeho soutěže organizuje Mezinárodní federace univerzitního sportu (FISU). \n\nNejznámější akcí FISU je univerziáda. Na ni se judo nejprve dostalo v případech, kdy se univerziády konaly v Japonsku (1967, 1985 a 1995). Od roku 1999 chybělo judo na univerziádě jen jednou v roce 2005 a od roku 2007 patří judo mezi povinné sporty univerziádního programu.\n\nV mezidobí se pořádala akademická mistrovství světa, ale poslední se uskutečnilo v roce 2006.\n\nV roce 2011 byla obnovena tradice akademických mistrovství Evropy v judu, první šampionát se konal v bosenském Sarajevu.\nČeští judisté z těchto turnajů pravidelně vozí medaile. Jediným českým univerziádním vítězem, zato dvojnásobným, je ale zatím jen Lukáš Krpálek, který na Letní univerziádě 2013 v Kazani vyhrál jak svou kategorii do 100 kg, tak soutěž bez rozdílu vah.\n\n"}
{"id": "921964", "url": "https://cs.wikipedia.org/wiki?curid=921964", "title": "Výkonný producent", "text": "Výkonný producent\n\nVýkonný producent ( \"executive producer\") je osoba, která zajišťuje tvorbu komerčních zábavních produktů. Může být zapojena do řízení účetnictví a/nebo spojenými právními záležitostmi, jako jsou autorská práva a tantiémy. \n\nV oblasti filmu dohlíží výkonný producent na tvorbu snímku s ohledem na přidělené finance. Výkonní producenti úzce spolupracují s řadovým producentem a informují filmové produkční společnosti a filmové distributory.\n\nTelevizní výkonný producent obvykle dohlíží jak na tvorbu obsahu, tak na finanční aspekty produkce. Scenáristé, kteří jsou autory námětu seriálu, často u tohoto seriálu působí také jako výkonní producenti a showrunneři. \n\nV hudbě výkonný producent financuje nahrávání hudebního alba a je zodpovědný za jeho úspěch. Na rozdíl od producenta dané nahrávky většinou výkonný producent není ve studiu při nahrávání. Často práci výkonného producenta zastupuje vydavatel dané nahrávky.\n"}
{"id": "921967", "url": "https://cs.wikipedia.org/wiki?curid=921967", "title": "Jan Jiří IV. Saský", "text": "Jan Jiří IV. Saský\n\nJan Jiří IV. Saský (18. října 1668, Drážďany – 27. dubna 1694 tamtéž) byl příslušník albertinské linie dynastie Wettinů, od roku 1691 do své smrti saský kurfiřt.\n\nNarodil se jako starší ze dvou synů kurfiřta Jana Jiřího III. Saského (1647–1691) a jeho manželky, dánské princezny Anny Žofie (1647–1717), dcery dánského krále Frederika III. Nadanému kurprinci se dostalo pečlivé výchovy a důkladného vzdělání a byl záhy zapojován do vládních záležitostí. Jeho \"kavalírská cesta\" vedla přes Anglii do Francie a Nizozemí, později také do Itálie. Na rozdíl od svého mladšího bratra byl nepevného zdraví – trpěl žaludečními potížemi i problémy s močovým měchýřem. Své vojenské schopnosti prokázal v poli při účasti ve válce o falcké dědictví, kde bojoval na straně císaře.\n\nNa trůn saského kurfiřtství nastoupil v třiadvaceti letech po smrti svého otce (12. září roku 1691). Jeho politickým rádcem byl Hans Adam von Schöning, jenž hledal politické sblížení se sousedním Braniborskem. Stavěl se rovněž proti prorakouské politice Saska a když císař Leopold I. ignoroval saské požadavky o subvence za účast ve válce, stáhl Jan Jiří IV. své jednotky od Rýna zpět. V důsledku toho byl Schöning na příkaz Leopolda I. roku 1692 při léčebném pobytu v Teplicích zadržen. Hněv Jana Jiřího nad tímto krokem do jisté míry zmírnila jeho metresa, Magdalena Sibylla von Neitschütz, a kurfiřt své spojenectví s Rakouskem obnovil, když i jednání o osvobození Schöninga bylo na dobré cestě. V čele 12 000 mužů vytáhl poté, co byl zničen Heidelberg, osobně na Rýn.\n\nV rámci vnitřní politiky mladý kurfiřt usiloval o omezení moci šlechty a o posílení svého vlivu na záležitosti země a pokračoval v hospodářské konsolidaci, již započal jeho otec. Roku 1692 založil v Lipsku kadetní školu.\n\nDo rámce spojeneckých vztahů s Braniborskem náležel i manželský svazek Jana Jiřího. 17. dubna roku 1692 se v Lipsku oženil s Eleonorou von Sachsen-Eisenach (1662–1696), vdovou po markraběti Janu Fridrichovi von Brandenburg-Ansbach (dcerou z tohoto manželství byla pozdější britská královna Karolina z Ansbachu, manželka britského krále Jiřího II.). Sňatek byl typickým dynastickým spojením; mimořádně nešťastné manželství se však z průměru podobných svazků vymykalo svými konsekvencemi a extrémně dramatickým průběhem a dopadem na všechny zúčastněné.\n\nV roce 1687, ještě jako kurprinc, se totiž Jan Jiří seznámil a hluboce zamiloval do Magdaleny Sibylly von Neitschütz (1675–1694), která tehdy přišla ke dvoru. Jeho rodiče dělali vše pro to, aby tento románek ukončili, vedeni k tomu dosti závažnými důvody: v roce 1674 měl Jan Jiří III., rovněž jako mladý kurprinc, důvěrný vztah s Uršulou Margaretou von Haugwitz, s níž se posléze na jeho příkaz oženil důstojník osobní gardy Rudolf von Neitschütz; dcera Magdalena Sibylla, jež se v tomto manželství 8. února roku 1675 narodila, byla pravděpodobně dcerou Jana Jiřího III. a tedy nevlastní sestrou kurprince, pozdějšího Jana Jiřího IV. Ten o těchto vztazích buď nevěděl nebo spíše jim odmítal uvěřit. Jejich poměr pokračoval, i když mladý kurfiřt posléze podlehl nátlaku své matky Anny Žofie Dánské, motivovanému jak politickými (spojenectví s Braniborskem), tak osobními (příbuzenský vztah s jeho milenkou) důvody i úsilím opatřit monarchii legitimního potomka, a oženil se s Eleonorou von Sachsen-Eisenach. Třebaže měla Eleonora z předchozího manželství dvě děti, dceru a syna, Janu Jiřímu potomka nedala - dvě její těhotenství skončila potratem (v srpnu roku 1692 a v únoru roku 1693).\n\nNa jedné straně rostlo ponížení kurfiřtky; její manžel ji od sebe vzdálil, zanechav ji v oficiálním kurfiřtském sídle (\"Hofe\"), zatímco se svou metresou se usadil v jiném paláci a žil s ní ve veřejně přiznaném svazku. Rodina Neitschütz získala v kurfiřtství mimořádný vliv, stejně jako sama Magdalena Sibylla. Na druhé straně se stupňovala kurfiřtova nenávist k manželce; zoufalý z toho, že je překážkou toho, aby se mohl se svou milenkou oženit, pokusil se ji zabít. Zabránil mu v tom jeho mladší bratr Friedrich August: když Jan Jiří chtěl Eleonoru probodnout mečem, neozbrojený August mu holou rukou meč vytrhl, způsobiv si tak poranění, jež ho poznamenalo do konce života.\n\n20. února 1693 byla Magdalena Sibylla povýšena (za přispění tučného úplatku) na říšskou hraběnku von Rochlitz. V červnu téhož roku porodila dceru Vilemínu Marii Frederiku (1693–1729). Štěstí milenců netrvalo dlouho, neboť na jaře následujícího roku se Magdalena Sibylla těžce roznemohla a 14. dubna v náručí Jana Jiřího zemřela; jako příčina smrti byly diagnostikovány spalničky.\n\nDva týdny na to (27. dubna 1694) zemřel i sám kurfiřt. I u něj byly stanoveny spalničky jako příčina smrti. V současnosti však existují pochybnosti, že to byla skutečně tato nemoc, jež kurfiřta a jeho milenku zahubila, a uvažuje se o otravě s podobnými příznaky.\n\nProtože Jan Jiří IV. zemřel bez legitimních potomků, nastoupil na saský trůn jeho mladší bratr August jako Friedrich August I. (1670–1733). Vzhledem k negativním náladám mezi obyvatelstvem i s přihlédnutím na stav financí kolem rodiny Neitschütz (cca 100 osob) vyvolal stran událostí předcházejících kurfiřtově smrti vyšetřování a soudní proces. Matka Magdaleny Sibylly na mučidlech vypověděla, že kurprince očarovala a že způsobila i smrt jeho otce, kurfiřta Jana Jiřího III.\n\nFriedrich August se stal poručníkem osiřelé Vilemíny Marie, kterou vzal ke svému dvoru. Uznal dívku za svou neteř a když dospěla, provdal ji za polského šlechtice hraběte Petra Świętosława Dunina († 1736); z manželství se narodilo pět dětí. Jejím pravnukem byl polský básník Antoni Malczewski.\n\n\n"}
{"id": "921968", "url": "https://cs.wikipedia.org/wiki?curid=921968", "title": "Veneux-les-Sablons", "text": "Veneux-les-Sablons\n\nVeneux-les-Sablons je francouzská obec, která se nachází v departementu Seine-et-Marne, v regionu Île-de-France.\n\nObec má rozlohu 4.03 km². Nejvyšší bod je položen 93 m n. m. a nejnižší 42 m n. m.\n\nPočet obyvatel obce je 4 788 (2009).\n\n"}
{"id": "921970", "url": "https://cs.wikipedia.org/wiki?curid=921970", "title": "Jitka Burianová", "text": "Jitka Burianová\n\nJitka Burianová (* 17. ledna 1977 Prostějov, Československo) je bývalá česká atletka, běžkyně, jejíž specializací byl běh na 400 metrů.\n\nS atletikou začínala v roce 1987 v Železárnách Prostějov pod vedením trenérky H. Slavotínkové a později K. Vaníčkové. V letech 1993–1996 startovala za AC Pardubice a od roku 1997 působila v Olympu Praha. Jeden z prvních cenných úspěchů vybojovala v roce 1995 na juniorském mistrovství Evropy v maďarské Nyíregyháze, kde ve finále běhu na 400 metrů získala bronzovou medaili. Společně s Pavlou Sichovou, Bohdanou Válkovou a Radanou Volnou postoupila do finále běhu na 4×100 metrů. V něm však české kvarteto závod nedokončilo. V roce 1996 na MS juniorů v Sydney se zúčastnila kromě hladké čtvrtky také běhu na 200 metrů, ale v obou závodech skončila v semifinále.\n\nV roce 1997 vybojovala na premiérovém ročníku Mistrovství Evropy do 23 let ve finském Turku bronzovou medaili ve štafetě na 4×400 metrů. Na bronzu se dále podílely Eva Kasalová, Andrea Šuldesová a finišmanka Hana Benešová. Na následujícím evropském šampionátu do 23 let v Göteborgu o dva roky později vybojovala na stadionu Ullevi stříbrnou medaili v běhu na 400 metrů. Ve finále trať zaběhla v čase 52,01 s a prohrála pouze s Rumunkou Otiliou Ruicuovou, jež byla v cíli o osm setin rychleji.\n\nV roce 1998 startovala na evropském šampionátu v Budapešti. V prvním semifinálovém kole doběhla v čase 52,41 s na 6. místě a do finále nepostoupila. Na 5. místě se umístila česká štafeta ve složení Burianová, Ludmila Formanová, Hana Benešová a Helena Fuchsová v závodě na 4×400 metrů. Ve stejném složení se české atletky probojovaly do finále také na MS v atletice 1999 v Seville, kde časem 3:23,82 obsadily 4. místo. Bronz vybojovaly Němky, jež byly o jednu sekundu a 39 setin rychlejší. V individuálním závodě postoupila z prvního kola do čtvrtfinále.\n\nJen těsně ji unikla finálová účast v běhu na 400 metrů na halovém ME 2000 v belgickém Gentu. V semifinále obsadila celkové 7. místo, do finále postoupilo závodnic šest. Na Letních olympijských hrách 2000 v Sydney obsadila časem 51,15 s ve druhém semifinále 6. místo. Na světovém šampionátu v Edmontonu v roce 2001 startovala díky divoké kartě, kterou ji udělil český atletický svaz. V rozběhu však obsadila celkové 35. místo ze 45 závodnic a do dalšího kola nepostoupila.\n\n\n"}
{"id": "921972", "url": "https://cs.wikipedia.org/wiki?curid=921972", "title": "2. česká národní fotbalová liga 1983/84", "text": "2. česká národní fotbalová liga 1983/84\n\nV soubojích 3. ročníku 2. české národní fotbalové ligy 1983/84 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "921974", "url": "https://cs.wikipedia.org/wiki?curid=921974", "title": "Bělomorkanal", "text": "Bělomorkanal\n\nBělomorkanal (\"Беломоркана́л\") , lidově \"Bělomorky\", je ruská značka cigaret typu papirosa. Začaly se vyrábět v roce 1932 v tabákovém závodě Urického v Leningradě na počest dokončení Bělomořsko-baltského kanálu. Tabák namíchal technolog Vasilyj Iohanidi, obal navrhl výtvarník Andrej Tarakanov. \n\nPatří k nejlevnějším značkám na ruském trhu (sovětská norma je řadila do páté z šesti kategorií kvality), kromě tabáku virginského obsahujou i tabák selský. Jsou velmi silné: obsah nikotinu je 1,5—1,8 mg, obsah dehtu 27—35 mg. V krabičce z měkkého kartonu je 25 cigaret, rozměr krabičky je 82 × 83 × 23 milimetrů. Dlouhý papírový náustek umožňuje kouřit i v zimě bez sundání rukavic; dá se libovolně deformovat, jak předváděl Vlk v seriálu Jen počkej, zajíci!. \n\nPo rozpadu Sovětského svazu jejich popularita klesla, mj. proto, že jejich název připomíná jednu z nejhorších epizod ruských dějin. V roce 2013 Bělomorky označovaly za oblíbenou značku 4 % ruských kuřáků a krabička vyšla v přepočtu asi na 10 kč.\n\n"}
{"id": "921975", "url": "https://cs.wikipedia.org/wiki?curid=921975", "title": "Ankó Itosu", "text": "Ankó Itosu\n\nAnkó Itosu, (japonsky: 糸洲 安恒, Okinawsky: Ichiji Ankō, \"anglickým přepisem: Itosu Ankō\", *1831 v okinawské vsi Šurijamagawačó/Suijamagá (首里山川町, nyní spadá do města Naha) – 11. březen 1915) je mnohými považován za otce moderního karate, ačkoli široce rozšířeným názorem je, že zakladatelem karate je Gičin Funakoši, jelikož to byl on, který později rozšířil karate z Okinawy do Japonska. Ankó Itosu se dožil 84 let, zemřel tedy v roce 1915.\n\nItosu se narodil v roce 1831 do rodiny, aby se stal nízce postaveným samurajem z Okinawy. V dětství byl mensi postavou, plachý a introvert, byl vychován v přísné rodině, která měla na Okinawě své významnější postavení (tzv. \"keimoči\"). Byl vzdělán v klasické čínštině a kaligrafii. Studium karate začal u mistra Čikuduna Péčina (筑登之 親雲上) a dále pokračoval tréninkem u Sókona Macumury (松村 宗棍). Jeho oblíbeným tréninkovým nástrojem byla makiwara (巻藁). Traduje se, že si chtěl postavit odolnější makiwaru tak, že upevnil kožený sandál ke kamenné zdi. Po několika úderech jeden kamen odpadl ze zdi. Poté, co přesunul sandál na vícero míst na zídce a opětovném tréninku, Itosu zničil onu zeď.\n\nAčkoli Itosu nevytvořil karate samotné, upravil tzv. kata (formy), které se naučil od svého mistra Macumury, a vytrénoval mnoho významných mistrů karate. Mezi studenty Itosu patří: Čójú Motobu (本部 朝勇, 1857–1927), Čóki Motobu (本部 朝基) (1870–1944), Kencú Jabu (屋部 憲通) (1866–1937), Čómo Hanaširo (花城 長茂, rjúkjúsky Čómo Hanagusuku) (1869–1945), Gičin Funakoši (1868–1957), Móden Jabiku (屋比久 孟伝) (1880–1941), Kanken Toyama (1888–1966), Chotoku Kyan (1870–1945), Shinpan Shiroma (Gusukuma) (1890–1954), Anbun Tokuda (1886–1945), Kenwa Mabuni (1887–1952) a Chōshin Chibana (1885–1969).\n\nV říjnu 1908 napsal Itosu dopis, \"Deset zásad (Tode Jukun) karate\", které adresoval Ministerstvu války a Ministerstvu školství, aby vzbudil jejich zájem o karate. Překlad tohoto dopisu zní:\n\nKarate se nevyvinulo z buddhismu či konfucionismu. Shorin- a Shorei-ryu mají své kořeny v Číně. Obě tyto školy mají silné stránky, které popíšu před tím, než budou tyto styly poznamenány mnoha změnami:\n\nAnkó Itosu, říjen 1908.\nTento dopis byl pro historii rozvoje karate velmi důležitý, jelikož přispěl k rozšíření tohoto bojového umění.\n\n\n\n"}
{"id": "921976", "url": "https://cs.wikipedia.org/wiki?curid=921976", "title": "Spálená (Roháče)", "text": "Spálená (Roháče)\n\nSpálená je poměrně nevýrazný vrchol v Roháčích, na hlavním hřebeni Západních Tater, nacházející se asi 0,75 km severo-severovýchodně od Pachoľy a 1,1 km severně od Baníkova.\n\nPo strmých svazích Spálené vedou dva lavinové žlaby - na severovýchod strmý lavínový žľab do Spálenej doliny a na jihozápad o něco mírnější svah do Hlbokej doliny.\n\nVrchol je skalnatý a pod ním se na ostrém západním hřebeni Skriniarky nachází několik řetězy zajištěných úseků.\n\nPřes vrchol vede červeně značená hřebenovka od Sivého vrchu po Pyšné sedlo. Ve směru od východu trvá výstup od Baníkovského sedla 1 hodinu, od západu ze Salatína 2 hodiny.\n\n\n"}
{"id": "921978", "url": "https://cs.wikipedia.org/wiki?curid=921978", "title": "2. česká národní fotbalová liga 1984/85", "text": "2. česká národní fotbalová liga 1984/85\n\nV soubojích 4. ročníku 2. české národní fotbalové ligy 1984/85 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "921979", "url": "https://cs.wikipedia.org/wiki?curid=921979", "title": "Sunčane skale", "text": "Sunčane skale\n\nSunčane skale byl popový hudební festival, který se konal každé léto v černohorském městě Herceg Novi. Festival se konal v letech 1994 až 2015 s výjimkou roku 1999, kdy NATOprovedlo bombardování Jugoslávie. V roce 2016 byl z finančních důvodu zrušen.\n\n\n"}
{"id": "921980", "url": "https://cs.wikipedia.org/wiki?curid=921980", "title": "2. česká národní fotbalová liga 1985/86", "text": "2. česká národní fotbalová liga 1985/86\n\nV soubojích 5. ročníku 2. české národní fotbalové ligy 1985/86 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "921981", "url": "https://cs.wikipedia.org/wiki?curid=921981", "title": "Hovorčovický potok", "text": "Hovorčovický potok\n\nHovorčovický potok je potok ve Středočeském kraji, v okrese Praha-východ v České republice, který svým tokem zasahuje na severní hranici Prahy. Délka toku je přibližně 4,7 km a plocha povodí 5,767 km.\n\nPotok pramení v jihozápadním cípu obce Hovorčovice. U svého pramene se dotýká severní hranice Prahy, kterou svým tokem přibližně po 500 metrů kopíruje. Následně se stáčí na sever a protéká skrz obec, kde je částečně zatrubněn. Přibližně ve středu Hovorčovic protéká Hovorčovickým rybníkem a poté protéká pod železniční tratí 070, opouští Hovorčovice v jejich východní části a pokračuje dále severovýchodním směrem do polí. Postupně prochází katastrálními územími obcí Veleň, Sluhy, Mratín, až nakonec u obce Mratín v katastrálním území obce Měšice ústí do Líbeznického potoka.\n\nNázev potoka pochází z názvu vesnice ve které pramení – Hovorčovice.\n\n\n"}
{"id": "921983", "url": "https://cs.wikipedia.org/wiki?curid=921983", "title": "Pokrov", "text": "Pokrov\n\nPokrov () je město v Dněpropetrovské oblasti na Ukrajině. Nachází se v jižní části oblasti na levém břehu Bazavluku nedaleko jeho ústí do Kachovské přehrady na Dněpru. Žije v něm obyvatel.\n\nSídlo bylo založeno v roce 1883 v blízkosti manganového dolu pod jménem \"Pryčypylivci\" (). V roce 1956 bylo přejmenováno na počest sovětského politika Grigorije Ordžonikidze na \"Ordžonikidze\" (). Jméno \"Pokrov\" nese od roku 2016.\n\n"}
{"id": "922000", "url": "https://cs.wikipedia.org/wiki?curid=922000", "title": "Kostel svatého Jana a Pavla (Rájov)", "text": "Kostel svatého Jana a Pavla (Rájov)\n\nŘímskokatolický kostel svatého Jana a Pavla je bývalý farní kostel v Rájově. Byl postaven v letech 1787 až 1789 klášterem Teplá a vybaven hlavním oltářem z roku 1769 přeneseným sem z kostela sv. Petra a Pavla v Mnichově. Pozdně barokní jednolodní stavba s věží čtvercového půdorysu při západním průčelí a oble ukončeným presbytářem, kterou vybudoval stavitel Hausmann z Teplé, stojí na okraji vesnice a je v havarijním stavu. Poslední bohoslužby se zde konaly kolem poloviny 20. století. Zdejší farnost zanikla v roce 2005 sloučením s tepelskou farností.\n\n"}
{"id": "922004", "url": "https://cs.wikipedia.org/wiki?curid=922004", "title": "Everything Must Go (album, Manic Street Preachers)", "text": "Everything Must Go (album, Manic Street Preachers)\n\nEverything Must Go je čtvrté studiové album velšské rockové skupiny Manic Street Preachers. Jeho nahrávání probíhalo v letech 1995 až 1996 v různých studiích ve Francii, Walesu a Anglii. Album produkoval Mike Hedges a vyšlo v květnu 1996 na značce Epic Records. Jde o poslední album skupiny, na kterém se podílel kytarista Richey Edwards.\n\n\n"}
{"id": "922008", "url": "https://cs.wikipedia.org/wiki?curid=922008", "title": "Know Your Enemy (album, Manic Street Preachers)", "text": "Know Your Enemy (album, Manic Street Preachers)\n\nKnow Your Enemy je šesté studiové album velšské rockové skupiny Manic Street Preachers. Album produkovali Dave Eringa, David Holmes, Greg Haver a Mike Hedges a vyšlo v březnu 2001 u vydavatelství Epic Records. Na albu se Nicky Wire poprvé představil jako zpěvák, zpíval hlavní vokály v písni „Wattsville Blues“.\n\n\n"}
{"id": "922009", "url": "https://cs.wikipedia.org/wiki?curid=922009", "title": "This Is My Truth Tell Me Yours", "text": "This Is My Truth Tell Me Yours\n\nThis Is My Truth Tell Me Yours je páté studiové album velšské rockové skupiny Manic Street Preachers. Jeho nahrávání probíhalo v letech 1997 až 1998 v různých studiích ve Francii a Walesu. Album produkovali Mike Hedges a Dave Eringa a vyšlo v září 1998 u vydavatelství Epic Records.\n\nPíseň „Ready for Drowning“ pojednává o vesnici , která byla v šedesátých letech dvacátého století zatopena kvůli vytvoření přehradní nádrže. Dále jsou zde odkazy na velšskou komunitu v Patagonii. Bradfield tuto píseň hrál ve filmu \"Beautiful Mistake\" za doprovodu hudebníka Johna Calea.\n\nMagazín \"NME\" zařadil album na 24. příčku nejlepších alb roku 1998.\n\n\n"}
{"id": "922010", "url": "https://cs.wikipedia.org/wiki?curid=922010", "title": "The Holy Bible (album)", "text": "The Holy Bible (album)\n\nThe Holy Bible je třetí studiové album velšské rockové skupiny Manic Street Preachers. Jeho nahrávání probíhalo ve studiu Sound Space Studios v Cardiffu. Producenty byli členové skupiny se Stevem Brownem a album vyšlo v srpnu 1994 u vydavatelství Epic Records.\n\n"}
{"id": "922016", "url": "https://cs.wikipedia.org/wiki?curid=922016", "title": "Ladíme!", "text": "Ladíme!\n\nLadíme! (v anglickém originálu Pitch Perfect) je americká hudební komedie režiséra Jasona Moora z roku 2012. Scénář napsal Kay Cannon a ve filmu hrají Anna Kendrick, Skylar Astin, Rebel Wilson, Anna Camp, Brittany Snow, Ester Dean, Alexis Knapp, Hana Mae Lee, Ben Platt, Adam DeVine, John Michael Higgins a Elizabeth Banks. Zápletka sleduje dívčí a cappella sbor, The Barden Bellas, které soutěží proti jiným skupinám, aby vyhráli národní kolo. Film je zčásti adaptací knihy Mickeyho Rapkina s názvem \"Pitch Perfect: The Quest for Collegiate A Cappella Glory\". Natáčení skončilo v polovině prosince 2011 v Baton Rouge v Louisianě.\n\nSnímek měl světovou premiéru v Los Angeles dne 24. září 2012. Ve Spojených státech vydělal v kinech přes 65 milionů dolarů a mezinárodně 45 milionů dolarů. Stal se druhou nejvýdělečnější hudební komedií, hned za \"Školou rocku\".\n\nFilm se setkal s pozitivními ohlasy u kritiků, na serveru Rotten Tomatoes získal hodnocení 81 % na základě 135 recenzí. Byl většinou chválen za komediální přístup, efektní hudební čísla a za výkon Rebel Wilsonové.\n\nFilm začíná národní soutěží sborů, které zpívají a cappella. Dívčí skupina z Bardenské univerzity, Barden Bellas, vystupují dobře, než se Aubrey Posen (Anna Camp) během svého sóla pozvrací na pódiu, čímž se nejen veřejně ztrapní, ale také zničí šance sboru na výhru.\n\nČtyři měsíce po soutěži přichází na univerzitu nová studentka, Beca Mitchell (Anna Kendrick). Na vysokou školu nechce jít, ale nutí jí do toho její otec (John Benjamin Hickey), který je univerzitním profesorem. Beca si přeje, aby místo toho mohla pokračovat ve své kariéře v hudební tvorbě, a tak tráví svůj čas děláním mashupů různých písní a bere si stáž ve stanici školního rádia, kde se setkává s dalším nováčkem Jessem Swansonem (Skylar Astin), který se do ní zamiluje. Když otec Becy zjistí, že jeho dcera nechodí na hodiny, přichází s návrhem, že když se přidá do nějakého klubu a po roce stále nebude chtít zůstat na vysoké škole, tak jí dovolí a zaplatí cestu do Los Angeles. Po přesvědčování od Chloe Beale (Brittany Snow) se přidá k Barden Bellas. Aubrey zpočátku neschvaluje přijetí Becy, ale díky zoufalé potřebě členů souhlasí a překvapí ji Becin talent. Beca se přidává ke skupině nově přijatých členek, které nesedí k typické představě Bell: Cynthia-Rose (Ester Dean), Stacie Conrad (Alexis Knapp), Lilly Onakuramara (Hana Mae Lee) a Tlustá Amy (Rebel Wilson). Jesse se přidá do konkurenčního sboru, chlapecké a cappella skupiny Treblemakers (Potížisti).\n\nBelly se účastní jihovýchodní regionální soutěže sborů na Univerzitě v Carolině. Navzdory jejich hroznému a zastaralému seznamu písní skončí na druhém místě a skupina tedy může postoupit do semifinále. Kvůli krátké rvačce po soutěži je Beca zatčena policií. Jesse se jí snaží pomoci tím, že zavolá jejího otce, což Becu ale ještě více rozzuří a změní jejich nadějné přátelství na kyselé. Mezitím se Beca snažila navrhnout, aby se Belly snažily být trochu odvážnější, s čímž souhlasí všichni kromě Aubrey, která trvá na tom, že vyhrají s jejich současným seznamem písní.\n\nNa semifinále Beca přidává improvizovanou část písně „Bulletproof“ od La Roux do písně „I Saw the Sign“ od Ace of Base, jedné z tradičních písní v seznamu skladeb. Belly v soutěži skončí na třetím místě za Treblemakers a skupinou Footnotes. I když si publikum užívalo remix Becy, Aubrey se rozzuří a začne ječet na Becu, která se proto rozhodne Belly opustit. Později jsou ale Footnotes diskvalifikováni, protože jeden z jejich členů nebyl na vysoké škole, a tak jejich místo nahradí Belly. Belly se dají opět dohromady o jarních prázdninách, pouze Beca se k nim nepřidá.\n\nBěhem té doby Beca začíná pracovat jako DJ na Bardenské rozhlasové stanici, přehrává svou hudbu při noční směně a snaží se distancovat od Jesseho. Nicméně najde kopii jeho oblíbeného filmu \"The Breakfast Club\" a když se na film sama podívá, tak zjistí, že filmy nejsou jen u ukončení ale právě o cestě, kterou postavy prošly a jak moc jí chybí Belly. Během zkoušek se Chloe podařilo postavit se proti manipulaci a vytrvalosti Aubrey. Skupina se začíná rozpadat, protože každý chce vystupovat jako on sám a nechtějí přijmout staré tradice typické pro Belly, což vyprovokuje rvačku. Mezitím se Beca snaží omluvit Jessemu, ten to ale odmítá.\n\nBeca se omlouvá Bellám za své činy v semifinále a žádá je o druhou šanci, k čemuž Aubrey nakonec svolí. Poté, co má skupina srdceryvnou konverzaci, zvolí si jako vedoucí Becu a rozhodnou se přidat podle návrhu Becy moderní a originální hudební styl. Mezitím hlavní zpěvák Bumper opouští Treblemakers, protože mu byla nabídnuta práce doprovodného zpěváka pro Johna Mayera. Když je Bumper pryč, Jesse se stává novým vedoucím a přesvědčí skupinu, aby mezi sebe vzali jeho spolubydlícího Benjiho (Ben Platt) na místo po Bumperovi.\n\nNa celonárodní soutěži a capella skupin v Lincolnově centru zpívají Belly věc, kterou aranžovala Beca. Je to mashupová medley písní „Price Tag“ od Jessie J, „Don't You (Forget About Me)“ od Simple Minds a „Give Me Everything“ od Pitbulla. Píseň „Don't You (Forget About Me)“ z Jesseho oblíbeného filmu \"The Breakfast Club\" slouží jako nejúčinnější omluva Becy Jessemu a po vystoupení se ti dva usmíří a políbí se. O šest měsíců později začíná nový školní rok a Treblemakers a Belly se připravují na výběr nových členů sborů. Vidíme Jesseho a Benjiho za Treblemakers a následně i Becu a Amy za Belly, které vyhrály národní soutěž v Lincolnově centru.\n\n"}
{"id": "922017", "url": "https://cs.wikipedia.org/wiki?curid=922017", "title": "Helmut Schüller", "text": "Helmut Schüller\n\nHelmut Schüller (* 24. prosince 1952, Vídeň, Rakousko) je vůdčí postavou Rakouské iniciativy kněží, která usiluje o reformu církve mj. v otázkách kněžského svěcení žen, celibátu, postoje k rozvedeným nebo účasti laiků při bohoslužbách. Svatý stolec reagoval na aktivity Helmuta Schüllera mimo jiné tím, že jej 29. listopadu 2012 zbavil titulu „kaplan Jeho Svatosti“ (monsignore).\n\nStudoval teologii ve Vídni a v německém Freiburgu. V 80. letech byl ředitelem rakouské Charity. Později byl jmenován generálním vikářem vídeňské arcidiecéze, z této pozice ale musel odejít kvůli stále častějšímu názorovému nesouladu s kardinálem Schönbornem. V současnosti slouží jako farář v malém městečku Probstdorf v blízkosti Vídně a na částečný úvazek přednáší na ekonomické fakultě o etice a ekologické a sociální soudržnosti. Působí také jako akademický kaplan ve Vídni.\n\nHelmut Schüller prohlásil: \"„Nejsme první, ani nejsme revoluční. Nové je, že se teď o slovo přihlásili sami faráři, dříve takové otázky otevírali teologové nebo někteří vyšší hodnostáři. ... Církev je jako moje rodina. Nechci z ní odejít, chci ji změnit.\"\"\n"}
{"id": "922018", "url": "https://cs.wikipedia.org/wiki?curid=922018", "title": "Pobřeží Koster", "text": "Pobřeží Koster\n\nPobřeží Koster (nestojí-li výraz na začátku věty, píše se slovo „pobřeží“ s malým písmenem; anglicky \"Skeleton Coast\", portugalsky \"Costa dos Esqueletos\") je označení asi 500 km dlouhého úseku atlantického pobřeží na severu Namibie (mezi pohraniční řekou Kunene a městem Swakopmund). Je to jedno z nejnehostinnějších míst na světě, domorodci z kmene Nama mu říkají „Místo, které Bůh stvořil v hněvu“. Studený Benguelský proud brání vlhkému oceánskému vzduchu v přístupu k pevnině, proto srážky v oblasti nepřesahují 10 mm ročně. Časté jsou mlhy a silný vítr. Pobřeží je tvořeno vysokými písečnými dunami. Pobřeží Koster zasahuje na území Kaokoveldu, obývaného Himby, a Damaralandu, nazvaného podle příslušníků národnosti Damarů.\n\n\"Pobřeží Koster\" dostalo svůj název jak podle četných koster lachtanů a velryb, tak podle vraků ztroskotaných lodí. Pokud některé plavidlo uvízlo na mělčině u pobřeží Koster, byla jeho posádka v pasti: na volné moře se nemohla dostat kvůli silnému příboji a ve vnitrozemí byla Namibská poušť bez zdrojů vody a potravy.\n\nČást pobřeží Koster o rozloze 16 845  km² byla vyhlášena národním parkem (anglicky \"Skeleton Coast Park\"). Do oblasti severně od Torra Bay je vstup zakázán, ale pořádají se tam vyhlídkové lety .\n\n\n"}
{"id": "922020", "url": "https://cs.wikipedia.org/wiki?curid=922020", "title": "Antonín Procházka (sochař)", "text": "Antonín Procházka (sochař)\n\nAntonín Procházka (24. června 1849 Záběhlice – 26. září 1903 Praha), byl český sochař myslbekovské generace a restaurátor.\n\nNarodil se v Záběhlicích, tehdy součásti pražského předměstí Karlín. Vystudoval sochařství na Akademii v Praze. Se svou manželkou Albertinou Homolovou měl čtyři děti.\n\nAutorsky spolupracoval se svým přítelem Františkem Hergeselem mladším, se kterým sdílel společný ateliér v Praze na Vinohradech. Byl členem Umělecké besedy a Krasoumné jednoty.\n\nJe především autorem monumentálních soch, pomníků, alegorických sousoší, ale také figurálních reliéfů. Vyšel z akademismu a dopracoval se k realismu levicového smýšlení.\nJeho raným dílem je pískovcová výzdoba oltáře v kostele sv. Jiljí v Milevsku z roku 1883.\nDále vyzdobil několik novorenesančních budov. V roce 1890 realizoval alegorii \"Pilnosti a ušlechtilosti\" na fasádě budovy Národního muzea. Pro Jubilejní zemskou výstavu 1891 vytvořil spolu s Františkem Hergeselem alegorické sousoší nad tympanonem hlavního portálu Průmyslového paláce, které zobrazovalo okřídleného Génia, ženskou postavu symbolizující Zemědělství a mužskou postavu symbolizující Průmysl. \n\nPodílel se na výzdobě Městské spořitelny pražské v Rytířské ulici od arch. Antonína Wiehla a Osvalda Polívky. 536/I v Praze 1, Rytířská 2, 22, 29 (1892 - 1894)\n\nDo Panteonu Národního muzea vytvořil poprsí Jana Husa (1899, odstraněno 1937) a sochu \"Tomáše Štítného\".\n\nSpolečně s Hergeselem realizovali tři významná díla: pomník \"Václava Beneše Třebízského\" v Třebízi (1892), získali 2. cenu v soutěži na pomník bratranců Veverkových; nejúspěšnější byli se sousoším s pracovní tematikou \"Hákování\" (\"Chléb náš vezdejší\"), které bylo oceněno roku 1900 na Světové výstavě v Paříži (dnes ve sbírce Národní galerie v Praze).\nPracoval také jako restaurátor – kopista barokních kamenných soch, například s Čeňkem Vosmíkem vytvořil kopii Platzerova \"Souboj gigantů\" pro vstupní bránu Pražského hradu.\n\n"}
{"id": "922021", "url": "https://cs.wikipedia.org/wiki?curid=922021", "title": "Magna Carta... Holy Grail", "text": "Magna Carta... Holy Grail\n\nMagna Carta... Holy Grail je dvanácté studiové album amerického rappera Jay-Z. Album bylo nahráno u vydavatelství Roc-A-Fella Records, Roc Nation a Universal Music Group, a vydáno 4. července 2013. Album bylo propagováno společností Samsung, která vydala několik reklam. Před vydáním alba nebyl zveřejněn žádný singl. Většinu písní produkovali Timbaland a Jerome \"J-Roc\" Harmon.\n\nPřizvanými umělci jsou Rick Ross, Nas, Justin Timberlake, Beyoncé Knowles a Frank Ocean. Hudebními producenty alba jsou Timbaland, Jerome \"J-Roc\" Harmon, Boi-1da, Mike Will Made It, Hit-Boy, Mike Dean, No ID, The-Dream, Swizz Beatz a Pharrell Williams.\n\nPráce na albu začaly již v roce 2011, nejvíce písní vzniklo v druhé polovině roku 2012 a na začátku roku 2013. První zveřejněnou písní spojovanou s albem byla \"Open Letter\", která byla vydána na internetu v dubnu 2013, nakonec se objevila jen jako bonusová píseň. Dne 16. června 2013 se při přestávce finálové hry NBA objevila nová reklama od Samsungu, ve které Jay-Z oznámil plánované vydání svého nového alba na 4. července 2013. V této reklamě také oznámil název alba \"Magna Carta... Holy Grail\".\n\nPrávě společnost Samsung se rozhodla pro reklamní album prostřednictvím alba \"Magna Carta... Holy Grail\". S předstihem nakoupila milion kusů alba v digitální podobě za téměř 30 milionů amerických dolarů. Následně od 4. července umožnila svým klientům vlastnících smartphony Samsung Galaxy S III, Samsung Galaxy S4 a Samsung Galaxy Note II přednostní stažení alba zdarma.\n\nK propagaci alba byly před vydáním zveřejňovány kompletní texty písní. Dne 3. července byl také zveřejněn obal alba, kdy byl vystaven vedle dochovaného opisu Magny charty v Salisburské katedrále v Anglii.\n\nDne 10. července 2013 byl vydán první singl, píseň \"Holy Grail\" (ft. Justin Timberlake), ta se vyšplhala na 4. příčku žebříčku Billboard Hot 100. V USA se jí prodalo přes dva miliony kusů, a tím obdržela certifikaci 2x platinový singl. K písni bylo natočeno i hudební video, které bylo zveřejněno v srpnu 2013. Od té doby ho na YouTube vidělo dvacet dva milionů uživatelů.\n\nNa 56. předávání hudebních cen Grammy, konaném v lednu 2014, byl singl \"Holy Grail\" oceněn jednou cenou, a to za nejlepší rap/zpěv píseň.\n\nDíky nákupu od Samsungu Jay-Z již v oficiální den vydání alba, tedy 9. července 2013, obdržel od americké asociace RIAA certifikace zlatá a platinová deska. RIAA dokonce kvůli tomuto postupu změnila svou politiku, kdy se rozhodla započítávat digitální prodej okamžitě a ne až po měsíci, jako doposud. Nicméně renomovaný časopis Billboard, který tradičně sestavuje žebříček prodeje alb oznámil, že milion kusů prodaných Samsungu nebude počítat.\n\nPrvní prognózy klasického prodeje alba v první týden prodeje v USA se pohybovaly mezi 350 000 až 400 000 kusy. Nakonec se v prvním týdnu prodeje v USA prodalo 527 000 kusů. V druhý týden se v USA prodalo 129 000 kusů, album tím obhájilo první příčku v žebříčku Billboard 200. Ve třetí týden prodeje se v USA prodalo 77 000 kusů a album se propadlo na druhou příčku v prodejnosti. Celkem se za první tři týdny v USA prodalo 735 000 kusů. V září bylo v distribuci celkem milion kusů alba, a tím získalo certifikaci 2x platinová deska (i s milionem pro Samsung). Celkem se klasickou cestou prodalo 1 130 000 kusů.\n\nPo vydání alba se v žebříčku Billboard Hot 100 umístilo dalších šest písní, byly jimi \"Tom Ford\" (39. příčka), \"FuckWithMeYouKnowIGotIt\" (64.), \"Part II (On the Run)\" (81.), \"Oceans\" (83.), \"Picasso Baby\" (91.) a \"Crown\" (100.).\n\n\n"}
{"id": "922022", "url": "https://cs.wikipedia.org/wiki?curid=922022", "title": "Caterham (automobilka)", "text": "Caterham (automobilka)\n\nCaterham Cars je britská automobilka pocházející z města Surrey v Anglii. Vyrábí vůz Caterham 7 jako retro k legendárnímu Lotusu Seven. V roce 2011 byl odkoupen Tonym Fernandesem a jeho společností Tune Group.\n\nTým debutoval v roce ve Formuli 1 pod názvem Lotus Racing, následně se pro další sezónu přejmenoval na Team Lotus. O rok později, mimo jiné i z důvodu sporu o jméno Lotus s týmem Lotus F1, došlo ke kompletní změně a tým nastoupil pod jménem Caterham F1 Team.\n\nTým debutoval v roce 2010 pod názvem Team AirAsia, po odkoupení automobilky Caterham se přejmenoval na Caterham Racing.\n"}
{"id": "922023", "url": "https://cs.wikipedia.org/wiki?curid=922023", "title": "Zemské volby v Čechách 1861", "text": "Zemské volby v Čechách 1861\n\nZemské volby v Čechách 1861 byly volby konané v Českém království v druhé polovině března 1861, kterými byli poprvé zvoleni poslanci nově ustaveného Českého zemského sněmu coby zákonodárného sboru zemské samosprávy v rámci ústavního systému Rakouského císařství. Byly vypsány císařem s cílem obeslat Říšskou radu (celostátní parlament).\n\nOd konce 50. let 19. století se neoabsolutismus jako forma vlády v Rakousku dostával do krize. Po otřesu v důsledku prohrané rakousko-francouzsko-sardinské války roku 1859 se monarchie vydala cestou obnovy ústavního života. Říjnový diplom, vydaný císařem Františkem Josefem I. na podzim 1860, už naznačoval obrysy ústavní a parlamentní formy vlády, které pak konkretizovala únorová ústava počátkem roku 1861. Ta předpokládala ustavení Říšské rady coby nejvyššího zákonodárného sboru, voleného ovšem nepřímo jako soubor delegátů jednotlivých zemských sněmů. Ještě během března 1861 proto císař vypsal ve všech korunních zemích zemské volby.\n\nÚnorová ústava přesně vymezovala volební systém do Českého zemského sněmu. Voleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo pět nevolených virilistů, kteří mandát nabývali z titulu své funkce. Celkem tak měl sněm 241 poslanců.\n\nVolební kampaň byla krátká. Volby probíhaly 18. března v kurii venkovských obcí a 20. března v kurii měst. V poslední březnové dekádě se volilo v kurii velkostatků (skupina svěřeneckých velkostatků i nesvěřeneckých velkostatků). Ještě později se měly konat doplňovací volby v několika obvodech, v nichž zvolený kandidát mandát nepřijal, často proto, že souběžně získal mandát v jiném okrsku. Například František August Brauner takto uspěl v obvodu venkovských obcí Přeštice, Nepomuk i v obvodu Domažlice, Kdyně, načež se druhého z nich vzdal s omluvou voličům.\n\nČeská politická reprezentace utvořila narychlo volební výbor (Národní strana), v jehož čele zasedali František Palacký, František Ladislav Rieger a František August Brauner. Samostatně postupovali i čeští Němci a vzhledem ke kuriovému volebnímu systému hráli výraznou roli i šlechtici a velkostatkáři. Mezi nimi byla silná skupina české historické šlechty (Strana konzervativního velkostatku), kterou vedli Jindřich Jaroslav Clam-Martinic a Leopold Lev Thun-Hohenstein. Čeští občanští politici i konzervativní šlechta společně podporovali zachování historických privilegií Českého království a federativní pojetí Rakouska, v němž měly Čechy tvořit samostatný útvar, volně spojený s dalšími historickými entitami, mezi českými Němci byly silnější centralistické tendence, tedy Rakousko coby jednolitý státní útvar liberálního charakteru. \n\nVe volbách získali čeští občanští kandidáti zhruba třetinu křesel (zvoleno 79 českých liberálů, celkem 80 etnických Čechů v kuriích venkovských obcí, měst a komor). Češi uspěli hlavně v kurii venkovských obcí, v které docílili většiny. Zhruba třetinový počet křesel ve sněmu obsadili i čeští Němci a další třetinu velkostatkáři. Podle sociálního a profesního dělení bylo 80 etnicky českých poslanců zemského sněmu zvolených v kuriích venkovských obcí, měst a živnostenských a obchodních komor rozděleno následovně: 62 \"buržoazních a maloburžoazních vzdělanců\" (z toho 25 právníků, 11 lékařů a lékárníků, 2 vysokoškolští učitelé, 11 středoškolských učitelů, 2 vědci a novináři, 7 katolických kněží, 3 státní úředníci a 1 samosprávní úředník), 8 \"buržoazních podnikatelů\" (z toho 4 továrníci, 3 obchodníci a peněžníci a 1 manažer), 1 příslušník \"maloburžoazie\" (z toho 1 blíže neurčený \"měšťan\"), 8 příslušníků \"agrární buržoazie\" (z toho 6 rolníků či statkářů a 2 mlynáři) a 1 šlechtický velkostatkář.\n\nSněm se poprvé sešel 6. dubna 1861. Němečtí liberálové zaujali křesla na levici, čeští poslanci ve středu a velkostatkáři na pravé části pléna. Podle představ Vídně mělo být zasedání sněmu krátké a jediným hlavním účelem mělo být zvolení 54 delegátů na Říšskou radu. Přesto se na sněmu objevila i jiná, zásadní témata. František Ladislav Rieger vystoupil s ohrazením proti volebnímu systému do sněmu, který označil za nespravedlivý a požadoval jeho reformu. Historická šlechta zase deklarovala své trvání na tradičních zemských právech, čímž utvářela spojenectví s českými občanskými silami. Naopak v otázce reformy volebního systému se představy šlechty a českých liberálů odlišovaly, takže Rieger následně uznal, že své výhrady k volebnímu řádu nebude v tuto chvíli dále prosazovat. Sněm pak provedl volbu poslanců Říšské rady a 21. dubna jeho první zasedání skončilo. Znovu se pak scházel v následujících letech až do rozpuštění a vypsání nových voleb počátkem roku 1867.\n\nParalelně proběhly roku 1861 i zemské volby na Moravě, kde české liberály vedl Alois Pražák. Na Moravě ale byly české pozice slabší, zasedalo zde jen 24 Čechů, kteří se přihlásili k českému státoprávnímu programu, ovšem prosazovali koncepci zachování svébytného postavení Moravy.\n\n"}
{"id": "922025", "url": "https://cs.wikipedia.org/wiki?curid=922025", "title": "Pervomajsk (Luhanská oblast)", "text": "Pervomajsk (Luhanská oblast)\n\nPervomajsk (; dříve Oleksandrivka a Petro-Marjivka) je město v Luhanské oblasti na Ukrajině. Leží v oblasti Donbasu na levém břehu Luhaně zhruba 76 kilometrů na západ od Luhanska a 120 kilometrů severozápadně od Doněcka. V roce 2013 v něm žilo 38 tisíc obyvatel.\n\nSídlo bylo založeno v roce 1765 jako \"Oleksandrivka\" (), v letech 1865 až 1920 se jmenovalo \"Petro-Marjivka\" () a pak bylo přejmenováno na počest svátku práce.\n"}
{"id": "922026", "url": "https://cs.wikipedia.org/wiki?curid=922026", "title": "Lio", "text": "Lio\n\nLio rodným jménem Vanda Maria Ribeiro Furtado Tavares de Vasconcelos (* 17. června 1962 Mangualde, Portugalsko) je belgická zpěvačka a herečka.\n\nNarodila se v Portugalsku, ale po rozvodu rodičů se v roce 1968 přestěhovala s matkou do Belgie. Kariéru zpěvačky zahájila v roce 1980, kdy vydala svůj první singl, který produkovali dva členové skupiny Telex Marc Moulin a Dan Lacksman. V roce 1985 podepsala smlouvu s Michelem Estebanem a jeho vydavatelstvím ZE Records. Několik písní z jejího alba \"Pop Model\" produkoval John Cale.\n\nJejí sestrou je herečka Helena Noguerraová.\n\n\n"}
{"id": "922030", "url": "https://cs.wikipedia.org/wiki?curid=922030", "title": "Domestik", "text": "Domestik\n\nDomestik (z francouzského \"domestique\" – sluha) nebo také \"nosič vody\" je označení závodníka v silniční cyklistice, který je placen za to, že vlastní úspěch obětuje ve prospěch týmové režie. Úkolem domestika je likvidovat úniky soupeřů nebo naopak brzdit hlavní pole při úniku stájového kolegy, jezdit na čele skupiny, aby mohl lídr šetřit síly v závětří, rozjíždět spurty, dopravovat ostatním cyklistům z doprovodného vozu občerstvení, součástky i trenérské pokyny; v případě, že má týmová jednička defekt, musí mu domestik poskytnout vlastní kolo.\nVýraz byl poprvé použit ještě jako hanlivý na Tour de France v roce 1911, kdy Maurice Brocco počkal na Françoise Fabera, aby mu pomohl dohnat ztrátu na peloton. Tehdy bylo takové chování pokládáno za nesportovní, s rozvojem týmové taktiky však nabývali domestikové na významu. V současnosti rozhoduje o výsledcích důležitých etapových závodů právě kvalita domestiků.\n\nVe Francii se pro domestika užívá označení \"équipier\", v Itálii \"gregario\" (řadový voják ve starověkém Římě).\n\n"}
{"id": "922035", "url": "https://cs.wikipedia.org/wiki?curid=922035", "title": "Mistrovství Evropy ve fotbale žen 2013", "text": "Mistrovství Evropy ve fotbale žen 2013\n\nMistrovství Evropy ve fotbale žen 2013 se konalo od 10. července do 28. července 2013 ve Švédsku. Turnaj, pořádaný pod patronací UEFA byl jedenáctým v historii. Odehrával se ve městech Göteborg, Halmstad, Växjö, Kalmar, Linköping, Norrköping a Solna. Vítězství obhájila reprezentace Německa.\n\nDva nejlepší týmy na třetích místech postoupily do čtvrtfinále.\n\n"}
{"id": "922039", "url": "https://cs.wikipedia.org/wiki?curid=922039", "title": "Pontypridd", "text": "Pontypridd\n\nPontypridd je město v hrabství Mid Glamorgan ve Walesu ve Spojeném království.\n\nV roce 2001 zde žilo 29 781 obyvatel.\n\nNarodili se zde hudebníci Chris Slade a Phil Campbell. V roce 1997 zde vznikla rocková skupina Lostprophets.\n"}
{"id": "922052", "url": "https://cs.wikipedia.org/wiki?curid=922052", "title": "Tune Group", "text": "Tune Group\n\nTune Group Sdn Bhd je společnost založená dvojicí malajsijských podnikatelů Tonyho Fernandese a Kamerudina Meranuna. Dceřiné společnosti jsou nízkonákladová letecká společnost AirAsia a Caterham Group.\nJe také sponzorem fotbalového Premier League klubu Queens Park Rangers.\n\n"}
{"id": "922057", "url": "https://cs.wikipedia.org/wiki?curid=922057", "title": "Dopravní podnik měst Chomutova a Jirkova", "text": "Dopravní podnik měst Chomutova a Jirkova\n\nDopravní podnik měst Chomutova a Jirkova a.s. (zkratka DPCHJ) je dopravce, který provozuje městskou autobusovou a trolejbusovou dopravu v Chomutově a v Jirkově. Na základním kapitálu se 84,15 % podílí město Chomutov, 15,85 % město Jirkov. DPCHJ nemá podstatný ani rozhodující vliv v žádné další společnosti. DPCHJ je řádným členem Sdružení dopravních podniků ČR.\n\nV současné době u DPCHJ pracuje na 150 zaměstnanců.\n\nZa rok 2012 uvádí celkový dopravní výkon (včetně neveřejné a komerční dopravy) 5,7 milionu km a 7,2 milionu přepravených cestujících. Má přes 250 zaměstnanců a provozuje asi 18 trolejbusů, 24 autobusů pro MHD a 57 autobusů pro linkovou a zájezdovou dopravu (včetně minibusů).\n\nAutobusovou dopravu v Chomutově na lince od nádraží do města zavedl roku 1927 soukromý dopravce Erwin Leidl. V letech 1938–1940 provozovala tři městské linky Říšská poštovní správa, v letech 1940–1945 Německé říšské dráhy. V letech 1945–1949 zajišťovaly MHD Československé státní dráhy, pak mostecký dopravní závod ČSAD (502). V roce 1953 vznikl chomutovský dopravní závod ČSAD se sídlem v Prunéřově. Později chomutovský dopravní závod krajského národního a poté státního podniku ČSAD Ústí nad Labem nesl číslo 404.\n\nPůvodní Dopravní podnik města Chomutova byl založen údajně v roce 1987 jako investorská organizace pro výstavbu zamýšlené tramvajové rychlodráhy z Chomutova do Jirkova. (v elektronické databázi obchodního rejstříku informace o této organizaci není uvedena). Projekt tramvajové dopravy vznikl v roce 1980. Ve Dvořákově ulici v Jirkově již vznikl asi 700 metrů dlouhý pás pro položení tramvajových kolejí. Kolem roku 1990 však ze záměru sešlo a roku 1992 začala místo toho výstavba trolejbusových tratí. 13. prosince 1990 rada města Chomutova odsouhlasila delimitaci Dopravního podniku města Chomutova do státního podniku ČAD-DP Chomutov k 31. prosinci 1990.\n\nPodle obchodního rejstříku byl zakládací listinou Městského národního výboru v Chomutově ze dne 12. září 1990 založen a od 1. října 1990 do 26. listopadu 1999 zapsán podnik Česká automobilová doprava a dopravní podnik, státní podnik (užíval zkratku ČAD-DP Chomutov, IČ 005 26 673), na který přešla „práva a povinnosti státního podniku ČSAD v rozsahu určeném dohodou státních podniků a jejich zakladatelů“ (šlo o transformací chomutovského dopravního závodu 404 krajského státního (původně národního) podniku ČSAD Ústí nad Labem); mezi jeho činnosti podle obchodního rejstříku patřil mimo jiné provoz hromadné přepravy osob na území města Chomutova a Jirkova včetně pomocných činností s tímto souvisejících a provoz pravidelné i nepravidelné přepravy osob, nákladní doprava, zasilatelská činnost včetně skladování a taxislužba. Po vzniku akciové společnosti DPCHJ byl zrušen bez likvidace rozhodnutím zakladatele ze dne 25. června 1997.\n\nDne 1. dubna 1996 vznikl v souvislosti s předchozím zavedením trolejbusové dopravy nový dopravce s názvem Dopravní podnik měst Chomutova a Jirkova a. s. (IČ 640 53 466). Jeho vztah k předchozím subjektům není v obchodním rejstříku zmíněn; podle webu SPVD je dnešní dopravní podnik následníkem dřívější ČAD Chomutov nebo ČSAD, n. p. Ústí nad Labem, dopravní závod 404 Chomutov. Podle obchodního rejstříku jsou akcie v listinné podobě na jméno, avšak vlastníky obchodní rejstřík neuvádí. Výroční zprávy uvádějí majoritní podíl 84,15 % města Chomutov, zbytek (15,85 %) drží město Jirkov. Všechny akcie společnosti jsou kmenové listinné na jméno; v obchodním rejstříku není uvedeno, kdo byl či je vlastníkem; akcie bylo možno převádět až po 5 letech od jejich vydání.\n\nNejvyšším orgánem je valná hromada akcionářů, statutárním orgánem představenstvo, kontrolním orgánem dozorčí rada. Představenstvo jmenuje generálního ředitele společnosti, jemuž jsou podřízeni odborní ředitelé (personální ředitel, finanční ředitel, projektový a investiční manažer, provozně-technický ředitel, ředitel divize městské hromadné dopravy, ředitel divize linkové a zájezdové dopravy). Přepravní kontrola a IT oddělení spadá pod personálního ředitele, opravárenství a provozně-technická infrastruktura pod provozně-technického ředitele. Divize MHD a divize LaZd mají samostatné dispečinky. Generálním ředitelem je Ing. Petr Maxa, předsedou představenstva Jaroslav Komínek.\n\nSídlo společnosti je na adrese Školní 999/6 v Chomutově, příslušející k autobusovému nádraží v centru Chomutova. Do roku 2006 bylo sídlo na adrese Dolní 1415 v Chomutově. Budova vedení společnosti je na adrese Obchodní zóna Otvice 251 v obci Otvice, několik desítek metrů za hranicí města Chomutova. Garáž autobusů a vozovna trolejbusů se nachází na území obce Otvice, na ploše mezi sídlištěm Zahradní a jirkovskou železniční zastávkou, jižně od budovy vedení a západně od obchodní zóny Otvice.\n\nMěstskou hromadnou dopravu v Chomutově a Jirkově tvoří společná síť autobusových a trolejbusových linek. Městskou autobusovou dopravu tvoří 15 linek s čísly v rozmezí 1–17 (15 linek) a licenčními čísly z řady 525xxx. Trolejbusový provoz v Chomutově a Jirkově je nejmladším v České republice, první úsek, spojující obě města, byl uveden do provozu 1. července 1995. Trolejbusové linky původně přebíraly čísla po nahrazovaných autobusových linkách, roku 1998 dostaly nová čísla z číselné řady 20 až 34, přičemž na číslici 2 začínají vnitroměstské linky v Chomutově a na číslici 3 linky propojující obě města. Trolejbusy používají napájecí systém 750 V, stejně jako síť v Českých Budějovicích.\n\nV roce 2012 tvořilo MHD 16 autobusových a 7 trolejbusových městských linek, na nichž v pracovních dnech jezdí téměř 800 spojů a o víkendech a svátcích přes 600 spojů denně. Za rok 2012 byly výkony autobusů MHD ve veřejné službě 1,15 milionu km a výkony trolejbusů 0,7 milionu km, přepraveno bylo podle výkazů 5,2 milionu cestujících. Podobný rozsah kilometrických výkonů byl i v roce 2011. V roce 2009 byl rozsah sítě 16 autobusových a 7 trolejbusových linek, výkon 2,3 milionu km a 11 milionů cestujících; v roce 2010 bylo o 1 autobusovou linku méně, výkon činil vlivem optimalizace sítě jen necelé 2 miliony km a necelých 9 milionů cestujících. V roce 2009 uvádí výroční zpráva v síti 108 autobusových zastávek MHD a 32 trolejbusových zastávek.\n\nDo Jirkova zajíždí z Chomutova 6 autobusových linek (1, 2, 10, 11, 13, 16), žádná linka MHD není omezena pouze na území města Jirkova, ale linka 13 zasahuje do Chomutova pouze jednou zastávkou jménem \"Písečná\". Její hlavní funkcí je totiž spojení města Jirkova s rychlíkovou železniční zastávkou ležící na trati 130 Ústí nad Labem - Chomutov, která se nachází na jižním okraji Jirkova relativně daleko od samotného města. Síť MHD zahrnuje i obce Droužkovice, Spořice a Černovice v okolí Chomutova. Linka 17 obsluhuje i obce Údlice a Přečaply jihovýchodně od Chomutova. Většina linek je denní, linka 11 je noční. Linka 5 vedla mezi zastávkami Vodní a Globus a byla zrušena v roce 2009 z důvodu úspor na nový odbavovací systém. Provoz linky 15 mezi autobusovým a železničním nádražím v Chomutově byl zrušen s koncem června 2007. Linka 16 vznikla pondělím 23. dubna 2007 z regionální linky 520140. Linka 17 vznikla k začátku roku 2008 vyčleněním příměstských spojů z linky 7.\n\nNa linkách MHD byl zaveden nástup pouze předními dveřmi, přičemž jednotlivé nepřestupné jízdné se platí odpočítanými mincemi do pokladny u řidiče, která nevydával žádné jízdenky a nevracel mince; souběžně existuje o roku 1997 možnost platit, s mírnou slevou, čipovou kartou. Pro děti a studenty existují slevy. Od 1. dubna 2005 bylo zavedeno dojezdové tarifní pásmo, ve kterém lze cestovat za polovinu běžného jízdného. Dále existují měsíční časové jízdenky v kategoriích občanská, žákovská, studentská a pro občany ve věku 60–70 let. Pro občany nad 70 let věku existuje pololetní a roční jízdenka, pro držitele zlaté Janského plakety existuje pololetní jízdenka. Časové jízdenky neplatí na noční autobusové lince č. 11, kde platí zvláštní, vyšší a jednotné jednotlivé jízdné.\n\nV roce 2011 byl s podporou ROP NUTS II Severozápad nákladem 32 milionů Kč dokončen projekt integrovaného odbavovacího systému MHD a linkové dopravy kompatibilního s IDS Ústeckého kraje. Do ostrého provozu byl nasazen 1. září 2010.\n\nDne 11. prosince 2016 došlo k plné integraci MHD Chomutova a Jirkova do integrovaného dopravního systému Doprava Ústeckého kraje (DÚK). Při cestování lze využít jízdenky DÚK s možností přestupu mezi autobusem linkové dopravy (zelené autobusy), vlaky Českých drah a DPCHJ. Následkem bylo přečíslování linek na řadu 3xx, poslední dvojčíslí ale odpovídá původnímu číslu. Např. z linky 01 se stala 301, z 40 se stala 340, atd. Důvodem přečíslování linek bylo snaha, aby nebylo v kraji více linek stejného čísla.\n\nMimo závazek veřejné služby, na vlastní komerční riziko, dopravce provozuje linku Jirkov – Chomutov – Praha. Tu již od počátku 90. let provozoval ČAD a ČAD-DP Chomutov pod číslem 40040, později DPCHJ pod číslem 520005, od 30. září 2007 přečíslovanou na 520921. Od 3. června 2007 zavedl linku 522606 Klášterec nad Ohří - Kadaň - Praha, na níž ovšem v úseku Kadaň – Praha nebyly vedeny žádné spoje, roku 2012 pak byla zkrácena do trasy Klášterec nad Ohří - Podbořany.\n\nPo likvidaci dominantní pozice Dopravního podniku Ústeckého kraje a.s. v regionální dopravě v kraji. DPCHJ nebyl mezi dopravci, se kterými kraj uzavřel v září 2006 narychlo smlouvy na provozování linkové dopravy, když se snažil vytěsnit firmy spojené s původním dopravcem. Ve výběrových řízeních vyhlášených v říjnu 2006 se DPCHJ a.s. umístil na prvním místě ve 4 ze 14 oblastí: České středohoří-západ, Chomutovsko, Jirkovsko a Krušné hory-Chomutovsko (neuspěl v oblastech Bílinsko a Podbořansko, kde se umístil na druhém místě). V dodatečné sérii výběrových řízení z února 2007 pak získal ještě oblast Kadaň-Žatec. Pro těchto 5 oblastí s ním kraj uzavřel v roce 2008 smlouvu na období do konce roku 2014. DPCHJ tak získal podíl 14 % na autobusové dopravě objednávané Ústeckým krajem.\n\nPoté, co dopravce BusMat plus s. r. o. dostal 18. prosince 2009 od kraje okamžitou výpověď pro oblast Lounsko-západ, po ní DPCHJ převzal část výkonů (linky 717, 718, 739 a 741) o rozsahu 0,716 milionu km, než celou oblast ve výběrovém řízení získal od na 10 let od 10. prosince 2011 dopravce BUSLINE a.s.; DPCHJ a.s. se svou nabídkou neuspěl ani přes odvolání k ÚOHS.\n\nDPCHJ a.s. opakovaně dostával od Ústeckého kraje pokuty za neplnění smluvních podmínek. Ze 4 pokut pro dopravce, o nichž rada kraje rozhodla 3. července 2007, převážně za používání nevyhovujících, zastaralých autobusů a za nesprávné nebo neúplné vykazování použití autobusů, byla pokuta 135 000 Kč pro Dopravní podnik měst Chomutova a Jirkova druhá nejvyšší. Z 9 pokut, o nichž kraj informoval 6. prosince 2007, především za používání nevyhovujících autobusů, byla pokuta 470 000 Kč pro DPCHJ nejvyšší a zakládala se na tom, že dopravce od srpna používal na Kadaňsku a Žatecku nevyhovující autobus, přičemž za každý den jeho použití činí pokuta 5000 Kč. V letech 2011 a 2012 získal DPCHJ a.s. v anketě Ústeckého kraje titul Nejlepšího dopravce roku, v roce 2012 navíc i 1. místo ve vedlejší kategorii Spolehlivost (v roce 2009 získal v hlavní anketě třetí místo, v roce 2010 získal třetí místo z dvanácti dopravců v hlavní anketě a první místo v kategorii Spolehlivost).\n\nV roce 2012 byly v regionální a zájezdové dopravě vykázány výkony 3,85 milionu km (z toho na zakázkách v závazku veřejné služby pro Ústecký kraj 2,691 milionu km) a cca 2 miliony přepravených cestujících. Na lince do Prahy bylo za rok 2012 vykázáno 0,531 milionu km a 233 tisíc cestujících. Výkony v zaměstnanecké, rekreační a zájezdové dopravě činily 0,625 milionu km a vykázáno bylo 125 tisíc cestujících. V roce 2011 byly výkony v regionální a zájezdové dopravě 3,7 milionu km. V oblasti neveřejné zaměstnanecké dopravy získal podnik v roce 2011 nové zakázky od firem Jeyes, Eaton a Kyocera. Za rok 2009 uvádí výroční zpráva v meziměstské dopravě vypravování 61 autobusů na 41 linkách na 575 spojích o celkové délce 13,4 tisíc kilometrů každý pracovní den. Na tržbách v rámci divize linkové a zájezdové dopravy se v roce 2009 podílela základní dopravní obslužnost 76,52 %, ostatní dopravní obslužnost 8,19 %, pravidelná smluvní doprava 5,22 %, tuzemská zájezdová doprava 7,85 %, zahraniční zájezdová doprava 0,49 %, ostatní nepravidelná smluvní doprava 1,32 % a tržby z reklamy 0,40 %. V roce 2009 uvádí výroční zpráva 451 obsluhovaných zastávek (mimo MHD).\n\nV roce 2011 se DPCHJ zúčastnil výběrového řízení na provozování MHD ve městě Bílina na dobu 4 let, realizace zakázky v roce 2012 mu však podle výroční zprávy nebyla umožněna a společnost se domáhá nápravy u ÚOHS a soudů. Výběrové řízení bylo městem Bílina zrušeno. Podle jiných zpráv DPCHJ a.s. dopravu od 1. listopadu 2011 převzal, avšak po dvou měsících sporů mezi městem a dopravcem, zvláště kvůli nasazování nízkokapacitních autobusů na vytížené spoje, jej od 1. března 2012 nahradila Veolia Transport Teplice. DPCHJ a.s. pro tento provoz zakoupil mimo rámec investičního plánu jeden minibus s kapacitou 37 cestujících.\n\nV roce 2012 se DPCHJ zúčastnil výběrového řízení Plzeňského kraje na zajištění dopravní obslužnosti v oblasti Radnicko na 8 let a neuspěl. Ve zveřejněných výsledcích soutěže není jako účastník ani zmíněn.\n\nPoté, co v dubnu 2013 skupina Abellio ohlásila opuštění České republiky a nabídla dceřiné společnosti Abellio CZ, Probo Bus a PT Real k prodeji, který se měl uskutečnit zhruba do 9 měsíců, učinil Dopravní podnik měst Chomutova a Jirkova kroky ke koupi těchto společností; návrh na podání závazné nabídky projednalo a odsouhlasilo 17. června 2013 zastupitelstvo města Chomutova. Zastupitelstvo města Jirkova záměr rovněž odsouhlasilo. V chomutovském zastupitelstvu nesouhlasil například radní Pavel Karel Markvart (ODS).\n\nCestovní agentura společnosti DPCHJ a.s. provozuje o některých sobotách či nedělích v letní sezóně cyklobusy do okolí Chomutova a Jirkova, například na Lesnou, Horu svatého Šebastiána a Boží Dar. V zimní sezóně provozuje o volných dnech skibusy do Krušných hor. Krom objednaných jízd příležitostně pořádá i zájezdy.\n\nZa rok 2012 vykazuje výroční zpráva hospodářský výsledek zisku 1,85 milionu Kč před zdaněním, při nákladech 233,81 milionu Kč a výnosech 235,661 milionu Kč. Tržby z pravidelné dopravy činily 103,641 milionu Kč, kompenzace prokazatelných ztrát v závazku veřejné služby 118,827 milionu Kč. Bilanční suma ke konci roku 2012 byla 197,723 milionů Kč, z toho 161,148 Kč činil dlouhodobý majetek, vlastní kapitál společnosti činil 136,522 milionu Kč. Za rok 2011 byl hospodářský výsledek zisk 14,4 milionu před zdaněním, historicky nejlepší, ovlivněný ovšem odložením některých investičních akcí. Tržby za reklamu v roce 2009 činily 2,192 milionu Kč.\n\nV roce 2011 odkoupil DPCHJ od svých akcionářů, tedy měst Chomutova a Jirkova, majetek, který měl dosud v pronájmu, například některé starší trolejbusy, pozemky, dílny, měnírny atd. v hodnotě přes 20 milionů Kč.\n\nKe konci roku 2012 měla společnost 253 kmenových zaměstnanců, z toho 67 % řidičů, 22 % v dělnické kategorii a zbytek TH pracovníci. Průměrná měsíční mzda činila 23 325 Kč. Ke konci roku 2011 uvádí výroční zpráva 252 kmenových zaměstnanců, z toho asi 50 % tvořili řidiči autobusů (v tom nejsou zahrnuti řidiči trolejbusů), celkem 86 % pracovníci v dělnické kategorii; průměrná mzda činila 22 519 Kč.\n\nPrůměrné stáří autobusů v roce 2011 bylo 7 let u autobusů MHD, 13 let u trolejbusů a necelých 5 let u autobusů meziměstské linkové dopravy. V roce 2009 uváděla výroční zpráva 31 autobusů MHD o průměrném stáří 8,71 roku, 27 trolejbusů o průměrném stáří 11,63 roku a 56 autobusů v divizi LaZD o průměrném stáří 3,59 roku.\n\nV létě 2013 uvádí podnik na svém webu ve vozovém parku MHD 4 autobusy Karosa B 932, 1 kloubový autobus Karosa B 941, 1 autobus Karosa B 952, 2 autobusy Renault PS09B4, 3 autobusy Irisbus PS09D1 Citelis, 1 kloubový autobus Irisbus PU09D1 Citelis, 8 autobusů Solaris Urbino 12, 3 kloubové autobusy Solaris Urbino 18 a 1 minibus Iveco Daily Stratos LF37. Trolejbusový park tvoří 12 kloubových vozů Škoda 15 Tr11/7, 1 kloubový vůz Irisbus 25 Tr Citelis a 5 vozů Solaris Trollino 12AC.\n\nV roce 2009 přijalo představenstvo střednědobou strategii obnovy, spočívající v každoroční výměně nejméně 3 autobusů MHD za nové; v roce 2009 byly takto pořízeny dva krátké a jeden kloubový značky Solaris; téhož roku byl koupen jeden nový kloubový trolejbus Škoda a byly provedeny generální opravy 4 starších. V roce 2011 byla pozastavena obnova vozového parku MHD z důvodu zvažování budoucího přechodu na CNG. Roku 2012 byly pořízeny a v rámci úspor na vybrané linky nasazovány midibusy, a to dva vozy Iveco Daily Stratos (LE 37 a LF 38) a 1 vůz SOR CN 8,5. V roce 2013 chce podnik zahájit provoz autobusů na zemní plyn, v létě 2012 testoval vypůjčené hybridní autobusy Volvo a Iveco a elektrobus SOR; uvažuje o náhradě trolejbusové dopravy některou z těchto alternativ. V roce 2012 vyhlásil podnik výběrové řízení na zpracování projektu na výstavbu plnicí stanice CNG a obslužných prostor pro vozy CNG. Provozované kloubové autobusy jsou vesměs staré ojetiny od DP Hradec Králové, na jaře 2012 byl dodán nový kloubový autobus Solaris Urbino 18.\n\nDPCHJ a.s. pro provoz MHD Bílina zakoupil v roce 2011 mimo rámec investičního plánu jeden minibus s kapacitou 37 cestujících.\n\nVozový park meziměstské (a zájezdové) dopravy podle webu společnosti v létě 2013 tvoří 4 vozy Karosa C 934, 5 vozů Karosa C 954, 1 vůz Karosa C 956 Axer, 24 minibusů Iveco Daily Stratos (z toho 3 ve verzi pro 26 cestujících, 8 vozů ve verzi L27 pro 29 cestujících, 10 kusů ve verzi L37 a 3 kusy LE37 pro 29 cestujících), 1 vůz Iveco Arway 12 (dodán 2009), 1 vůz Iveco Arway 15, 16 vozů Iveco Crossway 10,6 (5 z nich bylo najato na 5letý leasing v roce 2009), 3 vozy Iveco Crossway 12 a 2 vozy SOR CN 9,5. V roce 2009 se podnik zbavil nerentabilního zájezdového autobusu Bova.\n\nNa linku do Prahy byl od října 2012 nasazen nový autobus Arway o délce 15 metrů, pořízený formou dvouletého nájmu s následným odkupem; nahradil dosluhující autobus Ares.\n\nV roce 2011 byly pro regionální dopravu zakoupeny dva autobusy SOR CN 9,5.\n\n"}
{"id": "922059", "url": "https://cs.wikipedia.org/wiki?curid=922059", "title": "Znovu", "text": "Znovu\n\nZnovu je sedmé studiové album české jazzrockové skupiny Jazz Q. Jde o první album této skupiny od roku 1984, kdy vyšlo album \"Hvězdoň\". Album vyšlo v květnu 2013, dvanáct let poté, co byla skupina v roce 2001 obnovena.\n\n"}
{"id": "922068", "url": "https://cs.wikipedia.org/wiki?curid=922068", "title": "Daniel Garakontié", "text": "Daniel Garakontié\n\nDaniel Garakontié (také Garacontié, Garakonthié, Garakonké, Harakontie atd., zemřel 1677 nebo 1678) byl náčelník, diplomat a mluvčí irokézského kmene Onondagů. Jednalo se o jednoho z nejvýznamnějších irokézských konvertitů ke křesťanství v 17. století. Spolupracoval s francouzskými jezuity a zároveň udržoval korektní vztahy i s Nizozemci a Angličany v New Yorku.\nGarakontié se narodil zřejmě okolo roku 1610. Pocházel z irokézského kmene Onondagů, kteří byli členy tzv. Irokézské ligy neboli Pět národů. První zmínky o jeho osobě pocházejí z roku 1653, kdy patřil k těm Onondagům, kteří se snažili prosadit mír s Francouzi. V roce 1658 uchránil jezuitské misionáře před útokem ze strany Mohawků. V roce 1661 se podílel na uzavření příměří mezi západními Irokézi (Onondagové, Kajugové, Senekové) a Francouzi. Od té doby všemožně pomáhal mnoha různým Francouzům - ať už jezuitům, obchodníkům, cestovatelům či vojákům při kontaktech se svými soukmenovci. V roce 1667 došlo k uzavření všeobecného míru mezi Francouzi a Irokézi a Garakontié byl jedním z jeho architektů. Ačkoliv s křesťanstvím \"koketoval\" již mnoho let, křest přijal až roku 1669. Stalo se tak v Quebecu a křtil ho samotný biskup Laval. Obdržel jméno Daniel na počest tehdejšího guvernéra Nové Francie - Daniela de Rémy de Courcelle. Od té doby se stal horlivým stoupencem katolictví a neváhal vést náboženské půtky i s Nizozemci v New Yorku. Jezuité ho začali učit číst a psát. Mezi Irokézi se snažil chovat jako řádný křesťan. Když nabádal své soukmenovce-konvertity, aby byli dobrými věřícími, činil to následujícími slovy: \"„Nevěnuji pozornost svým snům, nerozvádím se, nemám hříšné myšlenky, nerozčiluji se, nejsem zloděj, neopíjím se, bez ochabnutí se modlím k Bohu dvakrát denně a kdykoli se chystám jíst. Čiňte tak, jak činím já, a všichni se staneme opravdu poctivými křesťany.“\" Ve stručnosti tak vlastně shrnul hlavní „neřesti“, jimiž se Irokézové a vlastně prakticky všichni indiáni v očích misionářů vyznačovali. Tradicionalisté ho vnímali jako odpadlíka, podle nich \"„již není člověkem, neboť se stal Francouzem; černá roucha (jezuité) obrátila jeho mysl a on, jelikož opustil zvyky této země, ji tím zároveň přestal milovat.“\" Když on sám během rozhovoru s jezuitou Jeanem de Lamberville chtěl dokázat, jak moc zásadovým katolíkem se stal, uvedl zajímavý příklad: \"„Co se manželství týče, znáte dobře zlou povahu mé ženy. Kdybych nebyl opravdovým křesťanem, již dávno bych ji poslal pryč a vzal bych si jinou, jak to dělají (jiní) Irokézové.“\" I přes určitý odpor ze strany některých irokézských tradicionalistů, požíval Garakontié mezi Irokézi napříč všemi kmeny velké úcty. Patřil mezi přední mluvčí na setkáních jak s Francouzi, tak i s Nizozemci, Angličany a s ostatními indiány. Ačkoliv měl silné vazby na Francouze a snažil se je všemožně chránit (několik desítek jich zachránil před umučením ze strany svých soukmenovců), hájil především zájmy svého etnika. Například ho velmi rozčiloval prodej alkoholu Irokézům, který měl rozkladný efekt na jejich společnost. V zimě 1677/1678 Garakontié onemocněl a brzy poté zemřel. Pohřeb, který zaopatřoval jezuita Jean de Lamberville, měl křesťanskou formu. Přesné datum jeho smrti není známo. Jméno Garakontié se v pramenech objevuje i později, což některé autory poněkud mátlo. Jedná se však o bratra zesnulého, jenž převzal jeho jméno. Někdy je označován jako Garakontié II.\n\n"}
{"id": "922069", "url": "https://cs.wikipedia.org/wiki?curid=922069", "title": "Věra Wajsarová", "text": "Věra Wajsarová\n\nVěra Wajsarová (* 11. ledna 1952 Jičín, Československo) je česká zpěvačka, která interpretuje především šansony.\n\nByla aktivní především v 70. a 80. letech 20. století. Na začátku 90. let z důvodu onemocnění hlasivek přestala zpívat, po více jako 10 letech se však na hudební scénu vrátila, a to albem \"Měsíc sebevrahů\", vydaným v roce 2007.\n\nJejí syn Petr Wajsar je rovněž hudebník a skladatel.\n"}
{"id": "922070", "url": "https://cs.wikipedia.org/wiki?curid=922070", "title": "Seznam kulturních památek na Velehradě", "text": "Seznam kulturních památek na Velehradě\n\n"}
{"id": "922075", "url": "https://cs.wikipedia.org/wiki?curid=922075", "title": "Seznam kulturních památek ve Vyškově", "text": "Seznam kulturních památek ve Vyškově\n\n"}
{"id": "922076", "url": "https://cs.wikipedia.org/wiki?curid=922076", "title": "Seznam kulturních památek ve Slavkově u Brna", "text": "Seznam kulturních památek ve Slavkově u Brna\n\n"}
{"id": "922080", "url": "https://cs.wikipedia.org/wiki?curid=922080", "title": "Petit Musée de l'Argenterie", "text": "Petit Musée de l'Argenterie\n\nPetit Musée de l'Argenterie (\"Malé muzeum stříbra\") je soukromé muzeum v Paříži. Provozuje ho \"Ateliers du Cuivre et de l'Argent\" (Ateliéry kůže a stříbra). Nachází se ve Viaduktu umění ve 12. obvodu na \"Avenue Daumesnil\". Muzeum vystavuje umělecké předměty ze stříbra.\n\nMuzeum vystavuje sbírku stříbrných předmětů jako jsou stolní náčiní nebo módní doplňky.\n\n"}
{"id": "922082", "url": "https://cs.wikipedia.org/wiki?curid=922082", "title": "Musée d'art juif", "text": "Musée d'art juif\n\nMusée d'art juif (\"Muzeum židovského umění\") je soukromé muzeum v Paříži. Nachází se v 18. obvodu v ulici \"Rue des Saules\". Muzeum představuje židovskou kulturu.\n\nMuzeum bylo založeno v roce 1948 ve 3. patře Židovského centra na Montmartru (Centre israélite de Montmartre) na paměť židovské kultury zničené za holokaustu. Prvními sbírkami bylůy náboženské předměty, které roku 1951 darovala \"Jewish Restitution Successor Organisation\" a sbírka dokumentů o architektuře evropských synagog.\n\nV roce 1998 byla větší část sbírky umístěna do nově otevřeného Musée d'art et d'histoire du judaïsme.\n\nSbírky zahrnují kultovní předměty, lidové umění, malby, sochy, modely synagog, náhrobní kameny z pražského hřbitova.\n\nMuzeum představuje též moderní umění ruských, německých a francouzských autorů jako např. Marc Chagall, Camille Pissarro, Julius Pascin, Benn aj.\n\n"}
{"id": "922087", "url": "https://cs.wikipedia.org/wiki?curid=922087", "title": "Musée de l'Assistance publique – Hôpitaux de Paris", "text": "Musée de l'Assistance publique – Hôpitaux de Paris\n\nMusée de l'Assistance publique – Hôpitaux de Paris (\"Muzeum Veřejné asistence – Pařížské nemocnice\") je muzeum v Paříži. Od svého založení v roce 1934 až do června 2012 sídlilo v paláci Hôtel de Miramion na \"Quai de la Tournelle\". Muzeum je kvůli rekonstrukci uzavřeno do roku 2018. Jeho kanceláře se nacházejí v ulici \"Rue des Fossés Saint-Marcel\" č. 10 v 5. obvodu. Muzeum spravuje zdravotnická služba města Paříže \"Assistance publique – Hôpitaux de Paris\". Muzeum představuje dějiny léčení a nemocnic.\n\nMuzeum bylo otevřeno pro veřejnost v roce 1934. Snahy o zajištění historických předmětů se však objevily již na konci 19. století, zejména ohledně velké sbírky farmaceutické fajáns, která byla rychlým rozvojem industrializace ve zdravotnictví odsouzena k zániku. Na základě doporučení pařížské rady v roce 1901 zavedla Generální správa Assistance publique ochranu těchto objektů s výhledem na vytvoření muzea. Tak začaly být v paláci Miramion, kde již od roku 1812 sídlila ústřední nemocniční lékárna, shromažďovány obrazy, busty a další předměty do té doby rozptýlené v kaplích a budovách nejstarších nemocnic.\n\nMuzeum rok po svém otevření získalo do sbírek významný kus: kompletní výzdobu interny z nemocnice Charité, která byla zbořena kvůli zastaralosti. Muzeum postupně rozšiřovalo své sbírky díky zodpovědnosti zaměstnanců nemocnic, ale také dary od jednotlivců.\n\nMuzeum prodělalo v letech 1974-1981 výraznou renovaci, která mu umožnilo rozšířit své výstavní prostory.\n\nDne 30. června 2012 bylo muzeum pro veřejnost uzavřeno a bude opět zpřístupněno v roce 2018 v Hôtel-Dieu. Během tohoto období bude muzeum vystavovat své předměty na výstavách v jiných muzeích. Hôtel de Miramion Assistance publique prodala francouzskému miliardáři Xavieru Nielovi, aby získala finanční prostředky na modernizaci svých nemocnic.\nSbírky zahrnují přes 10 000 objektů představující nemocniční prostředí od středověku po současnost: obrazy, sochy, kresby a rytiny, nábytek, oděvy, lékařské příručky, nástroje a přístroje, výukové předměty.\n\nSbírky jsou rozděleny do oblastí církevní péče (od středověku do církevní rozluky), sociální péče (sirotčince, chudobince), dějiny lékařství (počátky, vývoj, objevy, lékárnictví, stomatologie) a nelékařská péče (porodnictví).\n"}
{"id": "922089", "url": "https://cs.wikipedia.org/wiki?curid=922089", "title": "Phil Daniels", "text": "Phil Daniels\n\nPhilip William „Phil“ Daniels (* 25. října 1958 Islington, Londýn) je anglický herec. Nejvíce se proslavil filmovými a televizními rolemi Londýňanů, pocházejících z dělnické třídy, jako je například Jimmy Cooper v \"Quadrophenii\", Richards ve \"Scum\", Stewart v \"The Class of Miss MacMichael\", Danny v \"Breaking Glass\", Mark v \"Meantime\", Billy the Kid v \"Billy the Kid and the Green Baize Vampire\", Kevin Wicks v \"EastEnders\", DCS Frank Patterson v \"New Tricks\" a Grandad Trotter v \"Only Fools and Horses\" a \"Rock & Chips\". Je také známý spoluprací s hudební skupinou Blur na jejich písni „Parklife“.\n\n"}
{"id": "922092", "url": "https://cs.wikipedia.org/wiki?curid=922092", "title": "Jerkština", "text": "Jerkština\n\nJerkština ( \"Yerkish\") je umělý jazyk, který vytvořil v roce 1971 Ernst von Glasersfeld na Yerkes National Primate Research Center v Atlantě za účelem komunikace mezi lidmi a lidoopy. Skládá se z více než dvou set \"lexigramů\", geometrických obrazců symbolizujících slova. Pokusný primát mačká tlačítka s příslušnými lexigramy, které si výzkumníci čtou na obrazovce v překladu do angličtiny. Za správně napsanou větu je opice odměněna pamlskem. Prvním účastníkem pokusu byla v roce 1973 šimpanzí samice Lana. Experiment prokázal, že šimpanzi dokážou chápat i aktivně používat abstraktní pojmy, stejně jako rozšiřovat si slovní zásobu.\n\n"}
{"id": "922096", "url": "https://cs.wikipedia.org/wiki?curid=922096", "title": "Římskokatolická duchovní správa u kostela Nanebevzetí Panny Marie, Brno", "text": "Římskokatolická duchovní správa u kostela Nanebevzetí Panny Marie, Brno\n\nŘímskokatolická duchovní správa u kostela Nanebevzetí Panny Marie, Brno je územním společenstvím římských katolíků v rámci děkanátu Brno brněnské diecéze. Nachází se na území farnosti svatého Jakuba.\n\nDo Brna přišli jezuité v roce 1578. Od roku 1582 až do 60. let 17. století zde budovali svoji kolej. V tomto rozlehlém komplexu budov bylo umístěno gymnázium a seminář pro chudé studenty, ale především noviciát české jezuitské provincie.Jezuitským noviciátem v Brně prošla řada významných osobností – například Jezuitským noviciátem a kolejí prošla řada významných osobností Bohuslav Balbín, Josef Dobrovský, misionář a botanik Jiří Josef Kamel či matematik Jakub Kresa. V brněnském noviciátě byli formováni také někteří významní jezuitští mučedníci – sv. Edmund Kampián, sv. Jan Ogilvie, sv. Melichar Grodecký a sv. Štěpán Pongrácz. Dne 19. března 1609 přijal v brněnském jezuitském kostele jáhenské svěcení sv. Jan Sarkander.V sedmnáctém století zde působil také P. Martin Středa.\n\nPo zrušení Tovaryšstva patřil kostel od roku 1783 armádě. Kolej sloužila jako kasárna a v rámci asanace a nové výstavby města byla roku 1904 zbourána. Po znovuobnovení jezuitského řádu roku 1814, nebylo v silách jezuitů zabezpečit své původní rezidence v původní plné míře a proto až do roku 1945 jezuité v Brně nepůsobili. K významným diecézním kněžím, kteří v jezuitském kostele sloužili bohoslužby, patřil mj. P. Alois Slovák (1859-1930), středoškolský profesor a vlastenecký kazatel. Z jeho podnětu byla vybudována Mohyla míru. Během druhé světové války byl kostel 20. listopadu 1944 při náletu na Brno silně poškozen. Díky rozsáhlým rekonstrukcím se kostel podařilo zachránit. Jezuité se do Brna vrátili po roce 1945, kdy zde vznikla nejmladší kolej při Biskupském gymnáziu. Po likvidaci řeholí v noci z 13. na 14. dubna 1950 byl kostel s duchovní správou svěřen roku 1950 diecézním kněžím. V letech 1982 až 1986 zde působil P. Oldřich Navařík, za něhož se v Brně uskutečnila návštěva Matky Terezy z Kalkaty, která měla v jezuitském kostele promluvu. Návrat jezuitů do veřejné pastorace byl možný až po listopadu 1989. Diecézní biskup Vojtěch Cikrle komunitu Tovaryšstva Ježíšova do Brna povolal v roce 1990, symbolicky 26. srpna, ve výroční den úmrtí P. Martina Středy. Prvním polistopadovým rektorem kostela se stal P. František Lízna (1990 -1995).\n\nDuchovním správcem (rektorem) byl od 1. července 2010 do 4. února 2013 P. Ing. Josef Stuchlý, SJ. Poté, co se ujal funkce provinciála jezuitů, byl rektorem od 4. února 2013 do června 2013 P. Pavel Bačo SJ. Od 1. července téhož roku byl jmenován rektorem P. Ing. František Hylmar, SJ.\n\nToho jako rektor vystřídal od 1. srpna 2016 P. Josef Čunek, SJ. Novým rektorem se od září 2018 stal P. Vojtěch Suchý SJ.\n\nV kontextu města Brna je významná pastorace vysokoškolských studentů a aktivity na Biskupském gymnáziu. S působením jezuitské komunity úzce souvisí činnost Vysokoškolského katolického hnutí.\n"}
{"id": "922097", "url": "https://cs.wikipedia.org/wiki?curid=922097", "title": "Boris Karloff", "text": "Boris Karloff\n\nWilliam Henry Pratt (23. listopadu 1887 – 2. února 1969), známější pod svým uměleckým jménem Boris Karloff, byl anglický herec.\n\nKarloff se nejvíce proslavil svými rolemi ve filmových hororech a ztvárněním Frankensteinova netvora ve filmech \"Frankenstein\" (1931), \"Bride of Frankenstein\" (1935) a \"Son of Frankenstein\" (1939). Jeho nejznámější nehororová role je Grinch v animovaném televizním speciálu Dr. Seusse \"How the Grinch Stole Christmas!\" (1966), kde také dělal vypravěče. Nezapomenutelnou roli si také zahrál ve filmu \"Scarface\" (1932).\n"}
{"id": "922098", "url": "https://cs.wikipedia.org/wiki?curid=922098", "title": "Seznam kulturních památek v Rousínově", "text": "Seznam kulturních památek v Rousínově\n\n"}
{"id": "922099", "url": "https://cs.wikipedia.org/wiki?curid=922099", "title": "British Grand Prix (atletika)", "text": "British Grand Prix (atletika)\n\nBritish Grand Prix je atletická soutěž konaná jednou ročně. Je součástí Diamantové ligy a je sponzorován společností Aviva. První ročník v roce 2010 proběhl na stadioně Gateshead International Stadium v Gatesheadu a další na Alexander Stadium v Birminghamu.\n"}
{"id": "922101", "url": "https://cs.wikipedia.org/wiki?curid=922101", "title": "Seznam kulturních památek v Ivanovicích na Hané", "text": "Seznam kulturních památek v Ivanovicích na Hané\n\n"}
{"id": "922104", "url": "https://cs.wikipedia.org/wiki?curid=922104", "title": "Země slepců a jiné povídky", "text": "Země slepců a jiné povídky\n\nZemě slepců a jiné povídky (1911, The Country of the Blind and Other Stories) je sbírka třiceti tří vědeckofantastických povídek anglického spisovatele Herberta Georgeho Wellse napsaných v letech 1894 až 1909. Dvacet sedm z nich již vyšlo v předcházejících pěti autorových povídkových sbírkách.\n\nU každé povídky je uveden rok prvního časopiseckého vydání, a u těch, které byly vydány v předcházejících autorových povídkových sbírkách, je uveden odkaz na tuto sbírku. Pokud povídka vyšla česky, je u ní uveden český název (nebo názvy).\n\n\n\n"}
{"id": "922105", "url": "https://cs.wikipedia.org/wiki?curid=922105", "title": "Miroslav Toman", "text": "Miroslav Toman\n\nJméno a příjmení Miroslav Toman nosí více osobností:\n\n"}
{"id": "922107", "url": "https://cs.wikipedia.org/wiki?curid=922107", "title": "Li Chung-čang", "text": "Li Chung-čang\n\n__BEZOBSAHU__\nLi Chung-čang GCVO (TZ: , ZZ: , pchin-jin: \"Lǐ Hóngzhāng\"; 15. února 1823 – 7. listopadu 1901) byl chanský úředník, politik, generál a diplomat za pozdních Čchingů. V roce 1847 dosáhl nejvyššího stupně úřednických zkoušek: \"ťin-š' \"(, skutečný učenec). Během své kariéry se podílel na potlačení povstání tchaj-pchingů (1850 až 1864) a nienů (1851 až 1868). Postupně zastával několik pozic místokrálů (, \"cung-tu\"): Chu-kuang (1867–1870), Č'-li (v rámci Čchingské říše nejvýznamnější; poprvé 1871 až 1895 a podruhé 1900 až 1901) a Liang-kuang (1899–1900).\n\nJako jeden z představitelů hnutí za sebeposílení () se pokusil modernizovat čchingské pozemní a námořní síly. Nedokázal ale zabránit císařovně vdově Cch'-si ve zpronevěře armádních a námořních fondů, což se projevilo v porážce jeho jednotek během první čínsko-japonské války. Touto porážkou utrpěla i jeho prestiž, což ho stálo (mimo jiné) i titul místokrále Č'-li. Během vyjednávání mírové smlouvy byl na něho v Japonsku spáchán neúspěšný atentát. Během povstání boxerů byl proti císařské pomoci boxerům.\n\n"}
{"id": "922109", "url": "https://cs.wikipedia.org/wiki?curid=922109", "title": "Nikos Ganos", "text": "Nikos Ganos\n\nNikos Ganos řecky \"Νίκος Γκάνος\" (* 22. července 1985) je řecký zpěvák známý také pod uměleckým jménem Nicko. Je považován za jednoho z hlavních představitelů řecké hudební dance scény.\n\nV roce 2004 participoval v první a jediné sérii Super Idol – bývalé řecké verzi britské talentové show Pop Idol.\nByl v \"Bottom 2 nebo 3\" mezi týdnem 4. až 7. a byl vyřažen v 8. týdnu (týden před finalou částí soutěže), což stačilo na 3. místo v soutěži.\n\nOd té doby pokračoval v uvolňování singlů, které se staly v Řecku hity a pracoval s některými největšími jmény řecké hudební scény jako jsou Giannis Parios (Γιάννη Πάριο), Kaiti Garbi (Καίτη Γαρμπή), Giorgos Mazonakis (Γιώργος Μαζωνάκης) a Marinella (Μαρινέλλα).\n\nV roce 2010 vydal píseň \"\"Last Summer\"\", který byl nejúspěšnějším singlem v Řecku toho roku a v roce 2011 s ním vystupoval živě v řeckém The X Factoru. Roku 2012 vystoupil s písní \"\"Break Me In The Dark\"\" (remixem singlu \"\"Break Me\"\") se zpěvačkou Katerinou Stikoudi na hudebních cenách televize MAD.\n\nV roce 2013 vydal svůj nový singl \"\"I'm in love\"\". Od dubna 2013 Nikos soutěžil v první sérii řecké \"Tvá tvár se mi zdá povědomá\". Každý týden přetvořil a zahrál píseň slavných zpěváků jako jsou George Michael, Justin Timberlake, John Lennon, Notis Sfakianakis, Justin Bieber, Giorgos Mazonakis, Prince, Zozo Sapountzaki a Sertab Erener (vítězka Eurovision Song Contest 2003).\n\nNikos sám projevil v minulosti zájem o reprezentaci Řecka na Eurovision Song Contest.\n\nNikos se narodil a žije v Aténách, v Řecku. Má 3 tetování.\n"}
{"id": "922113", "url": "https://cs.wikipedia.org/wiki?curid=922113", "title": "Seznam představitelů Vatikánu", "text": "Seznam představitelů Vatikánu\n\nSeznam představitelů Vatikánu uvádí přehled nejvyšších představitelů státu Vatikán, jenž vznikl v roce 1929. Hlavou tohoto státu je papež. Území Vatikánu bylo jako sídlo papeže využíváno trvale již od roku 1378. Samotný suverénní Vatikán potom navazuje na papežský stát, jenž zahrnoval střední část Apeninského poloostrova s Římem jako hlavním městem a který jako suverénní entita existoval mezi lety 755 a 1870.\n\n"}
{"id": "922114", "url": "https://cs.wikipedia.org/wiki?curid=922114", "title": "Hladýš pruský", "text": "Hladýš pruský\n\nHladýš pruský (\"Laserpitium prutenicum\") je téměř metr vysoká, bíle kvetoucí bylina, jeden ze tří druhů rodů hladýš z čeledi miříkovitých rostoucí v České republice.\n\nTento druh vyrůstá v poměrně rozsáhlém evropském areálu který se táhne od Portugalska na západě až po střední Rusko na východě, jižní hranici tvoří sever Itálie a Bulharska a ze severu je ohraničen státy Pobaltí. Preferuje světlá, mírně vlhká, humusem zásobená místa s vápenatým podložím. Je často k vidění na slatinných a rašelinných loukách, občas i v křovinách, na okrajích lesů nebo jejich pasekách v místech s dostatkem světla.\n\nV České republice je koncentrován v severní části Středních Čech, v okolí Blatné a v Pošumaví, na Moravě v Oderské nížině, Hornomoravském úvalu a v okolí Hodonína. Na Slovensku je hojný v blízkém Záhoří. Roste od nížin až do podhůří do cca 730  m n. m. Často bývá společně s bezkolencem rákosovitým a bezkolencem modrým součásti bylinného patra v rostlinném společenstvu svazu \"Aceri tatarici-Quercion\".\n\nNápadná rostlina s lodyhou vysokou 30 až 100 cm která vyrůstá z nevětveného oddenku. Lodyha je podélně rozbrázděna, plná, přímá, málo větvená a v dolní části obvykle štětinatě chlupatá. Její šedozelené, shora lysé listy vyrůstající z přitisklých pochev jsou až 30 cm dlouhé, v obrysu trojúhelníkovité nebo vejčité a dvakrát nebo třikrát peřenosečné. Lístky posledního řádu jsou do hloubky peřenodílné, jejich kopinaté úkrojky s bílou špičkou bývají dlouhé 1 až 2,5 cm, široké 2 až 10 mm a ze spodní strany jemně pýřité. Listy v horní části lodyhy jsou podstatně menší.\n\nSložené, poměrně velké okolíky jsou ploché a bývají složeny z 10 až 20 okolíčků, jejích obaly i obalíčky jsou z četných, vejčitých až kopinatých, po obvodě bělomázdřitých listenů. Proterandrické pětičetné květy s nepatrným kalichem mají korunu se žlutavě bílými lístky 1 až 1,5 mm dlouhými které po uschnutí sežloutnou. Opylují se pylem přineseným hmyzem nebo se z květů čnící blizny mohou dotknout prašníků sousedních květů. Vykvétají v červenci až září. Ploidie je 2n = 22.\n\nPlody jsou žlutohnědé, štětinatě chlupaté dvounažky 3 až 5 mm široké v obrysu široce eliptického tvaru, mající na vrcholu stopu po pětičetném kalichu. Merikarpium má 4 křídlovitě rozšířená bělavá žebra asi 1 mm vysoká. Je to rostlina dvou nebo víceletá, během svého života však vykvete zpravidla jen jednou a následně usychá.\n\nHladýš pruský se dělí do dvou poddruhů, v ČR se vyskytuje pouze nominální subspecie.\n\nRoztroušeně až vzácně rostoucí druh přičemž řada jeho lokalit v nedávné minulosti zanikla. Podle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb. je chráněn podle §2 (druh silně ohrožený), v Červeném seznamu cévnatých rostlin České republiky z roku 2012 je řazen do skupiny C3 (druh ohrožený).\n\n\n \n"}
{"id": "922116", "url": "https://cs.wikipedia.org/wiki?curid=922116", "title": "Alfred Skene (1815)", "text": "Alfred Skene (1815)\n\nAlfred Skene (15. května 1815 Verviers – 14. května 1887 Vídeň) byl rakouský šlechtic, průmyslník a politik, v 60.–80. letech 19. století poslanec rakouské a rakousko-uherské říšské rady, dále také poslanec moravského zemského sněmu a v letech 1864–66 působil rovněž jako starosta Brna.\n\nNarodil se ve Verviers (dnešní Belgie, tehdy Spojené království Nizozemské). Pocházel z původně skotské šlechtické rodiny (klanu), která v revolučním roce 1830 přesídlila z odtrženecké Belgie do Rakouského císařství, kde se usadila především na jižní Moravě. Otec Philipp William Skene byl továrníkem. Rodina se hlásila k augšpurskému vyznání.\n\nS manželkou Františkou von Rosenbaum měl tři děti, z nichž Alfred Skene II. se stal zemským a říšským poslancem a Gabriela byla provdána za česko-rakouského úředníka Valentina Widmanna. Zemským poslancem byl i stejnojmenný vnuk Alfred Skene III.. Bratři Karl a August byli sňatky spojeni s brněnskou podnikatelskou rodinou Schoellerů.\n\nVzdělání získal v Schnepfenthalu u německé Gothy. V letech 1831–1846 sloužil v rakouské armádě, kde dosáhl hodnosti nadporučíka. V roce 1846 však vojenskou kariéru opustil a převzal otcovy majetky. V roce 1847 založil v moravských Alexovicích na místě Holubovy papírny novou mechanickou přádelnu, která vyráběla oděvy pro armádu ale i módní zboží na export. V roce 1855 (po smrti bratra Karla) přesídlil do Brna a roku 1859 spoluzaložil s bratrem Augustem firmu Bratři Skene (Gebrüder Skene), v roce 1866 přenesl své podnikatelské aktivity do Vídně. Nedaleko Arsenálu vybudoval v roce 1870 velkou továrnu, která vyráběla vše potřebné pro vybavení vojska mimo zbraní, a která byla provázána s brněnským a alexovickým podnikem. Založil cukrovary v Doloplazech (1851, s bratrem Augustem), Přerově (1859) a Lipníku (1867). Jeho podniky měly více než 4000 zaměstnanců. Většinu majetku zdědil syn Adolf, druhorozenému Ludvíkovi připadla továrna v Alexovicích.\n\nByl aktivní veřejně i politicky. Od roku 1858 byl místopředsedou brněnské obchodní a živnostenské komory a od roku 1875 byl předsedou Dolnorakouského celního spolku.\n\nV letech 1861 až 1866 byl členem brněnského obecního výboru a v letech 1864–1866 byl starostou města. Ve funkci inicioval demolici brněnských hradeb. Coby starosta pokračoval v pracích na regulačním plánu Brna, zahájil reformy chudinské správy a zasadil se o výstavbu nových školních budov. V Brně zdědil palác v dnešní Hybešově ulici, nedaleko své brněnské továrny. Jeho jméno nesla současná brněnská Nádražní ulice, o jejíž vybudování se v rámci bourání městského opevnění zasloužil. Angažoval se v otázkách Zemské nemocnice, Františkova musea, Dobročinného mužského spolku nebo Moravskoslezské hospodářské společnosti. Byl velkým kritikem poměrů v rakouské armádě.\n\nV letech 1861–1872 byl poslancem moravského zemského sněmu.\n\nV 60. letech 19. století se zapojil i do celostátní politiky. V roce 1861 získal mandát na Říšské radě za kurii obchodních a živnostenských komor na Moravě, obvod Brno. Za týž obvod byl zvolen i v roce 1867 a roku 1870. Do vídeňského parlamentu se vrátil v doplňovacích volbách roku 1875, nyní za kurii obchodních a živnostenských komor v Dolních Rakousích, obvod Vídeň. Slib složil 21. října 1875, rezignace oznámena dopisem 29. ledna 1879. Již krátce potom, v řádných volbách do Říšské rady roku 1879 se do parlamentu vrátil, nyní za městskou kurii, obvod Nový Jičín, Štramberk atd. Mandát obhájil ve volbách do Říšské rady roku 1885 za týž obvod. Rezignace oznámena na schůzi 7. května 1886. Nahradil ho Josef Habermann.\n\nPoliticky se řadil k německým liberálům a centralistům a zasedal v klubu Sjednocené německé levice. Později se ale od této skupiny oddělil, vystupoval jako odpůrce rakousko-uherského vyrovnání. V roce 1876 utvořil Stranu nezávislých (\"Partei der Unabhängigen\"). Podporoval ochranářskou celní politiku. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nRoku 1860 byl vyznamenán řádem Františka Josefa, roku 1874 byl povýšen do šlechtického stavu (skotský šlechtický titul byl rodině v Rakousku uznán až roku 1889).\n\n\n"}
{"id": "922120", "url": "https://cs.wikipedia.org/wiki?curid=922120", "title": "Hladýš andělikový", "text": "Hladýš andělikový\n\nHladýš andělikový (\"Laserpitium archangelica\") je až 150 cm vysoká, planě rostoucí rostlina typického vzhledu z čeledi miříkovitých. Je to v České republice nejvzácnější druh z rodu hladýš.\n\nVyskytuje se v pohořích střední a jihovýchodní Evropy, od západu Sudet až po východ Karpat a sever Balkánu. Vyrůstá z rozličnou intenzitou v České republice, na Slovensku, v Polsku, Rumunsku, Slovinsku, Chorvatsku, Srbsku a Bulharsku.\n\nV ČR roste přirozeně pouze v oreofytiku v Malé a Velké kotlině Hrubého Jeseníku, pravděpodobně druhotně v Hostýnských vrších a opět byl nalezen v okolí Svitav. Na Slovensku je nejvíce rozšířen v Nízkých, Vysokých i Západních Tatrách a na Malé i Velké Fatře. Vybírá si chráněná místa v okolí pramenišť a horských potoků na světlých pasekách pod horní hranici lesa nebo častěji nad touto hranicí v terénních sníženinách a karech. Nejlépe mu prospívají půdy hluboké, vlhké a dobře zásobené humusem a živinami se zásaditým podložím. Roste v rostlinných společenstvech vegetace asociace \"Laserpitio archangelicae-Dactylidetum glomeratae\" ve svazu \"Adenostylion alliariae\" kde patří mezi diagnostické druhy.\n\nVytrvalá bylina s lodyhou vysokou 80 až 150 cm (ojediněle i 200 cm) vyrůstající z mnohohlavého větveného oddenku. Přímá lodyha je dutá, podélně rýhovaná, často načervenale skvrnitá, pýřitá a v uzlinách odstále štětinatá. Střídavě vyrůstající lodyžní listy šedozelené barvy jsou trojčetné až čtyřčetné, v obrysu trojúhelníkovité, spodní mají řapíky kdežto horní jsou přisedlé na nafouklých chlupatých pochvách. Jejich lístky nejvyššího řádu jsou až třikrát peřenoklané nebo peřenolaločné, dlouhé 2 až 6 cm a široké 1 až 5 cm, u báze jsou zaokrouhlené a na vrcholu špičaté a po obvodě nestejnoměrně pilovité.\n\nNa lodyze vyrůstají 2 až 3 květenství, složené okolíky. Bývají poměrně veliké, skládají se obvykle z 15 až 40 okolíčků na dlouhých stopkách. Obal okolíku tvoří úzce kopinaté, dolů ohnuté, chlupaté listeny se suchomázdřitým lemem. Obalíčky jsou tvořeny brvitými listeny úzce kopinatými. Pětičetné oboupohlavné květy mají drobné kopinaté kališní lístky a bílé nebo ojediněle zvenku načervenalé, 1 mm dlouhé a 2 mm široké obsrdčité korunní lístky mající ve výkroji špičatý lalok. Květy rozkvétají od července do září. Ploidie 2n = 22.\n\nPlodem jsou eliptické, lysé smáčknuté dvounažky 8 až 10 mm dlouhé a 5 až 8 mm široké. Každá nažka má 3 lysá vystouplá hlavní žebra a 2 postranní jemná křídla 1,5 až 3 mm široká.\n\nVyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. i Červeným seznamem cévnatých rostlin České republiky 3. vydání je hladýš andělikový vyhodnocen jako druh kriticky ohrožený (§1, C1). Je jednou z nejvzácnějších rostlin vyskytujících se na území ČR. Na svých stanovištích je ohrožen přírodním rozšiřování i umělou výsadbou kosodřeviny mimo současný areál a expanzi chrastice rákosovité. Největším problémem jsou pro tuto rostliny ale vysoké početními stavy jelení i kamzičí zvěře která tuto rostlinu spásá a ta následně zřídkakdy plodí.\n\n\n \n"}
{"id": "922125", "url": "https://cs.wikipedia.org/wiki?curid=922125", "title": "2. česká národní fotbalová liga 1986/87", "text": "2. česká národní fotbalová liga 1986/87\n\nV soubojích 6. ročníku 2. české národní fotbalové ligy 1986/87 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "922126", "url": "https://cs.wikipedia.org/wiki?curid=922126", "title": "Tell Me What Rockers to Swallow", "text": "Tell Me What Rockers to Swallow\n\nTell Me What Rockers to Swallow je hudební DVD vydané americkou indie rockovou skupinou Yeah Yeah Yeahs dne 25. října 2004 prostřednictvím vydavatelství Polydor. Hlavní část DVD tvoří záznam koncertu kapely, který se konal 17. března 2004 v The Fillmore v San Franciscu. DVD dále obsahuje bonusové skladby nahrané během koncertu z předešlého dne. Režisérem a producentem DVD se stal Lance Bangs.\n\n\n\nSoučástí DVD jsou dále záběry za scénou dokumentující předešlé turné po Japonsku, interview s kapelou, veškeré hudební videoklipy, které do té doby kapela natočila a záznam vystoupení z předávání cen MTV Movie Awards, kde vystupovali se skladbou \"Maps\".\n\nSpike Jonze je jedním z kameramanů, kteří natáčeli koncert a zároveň se objevuje i v interview, spolu s režisérem Lancem Bangsem.\n"}
{"id": "922132", "url": "https://cs.wikipedia.org/wiki?curid=922132", "title": "Diagnostický druh", "text": "Diagnostický druh\n\nDiagnostický druh je pojem z fytocenologie, nauky o složení vegetace na různých stanovištích. Slouží k rozlišení jednotlivých klasifikačních jednotek (syntaxonů) při zařazování primárních a stabilizovaných sekundárních rostlinných společenstev do jednotlivých úrovní (ranků), např. do asociací, svazů, řádů a tříd.\n\nJsou to druhy s úzkou ekologickou amplitudou, rostou jen na vyhraněných místech. Na základě jejich výskytů lze zkoumanou plochu zařadit do daného typu rostlinného společenstva a tím ji popsat a určit její ekologickou charakteristiku. Vyskytují se hlavně v daném biotopu, zatímco ve většině jiných jsou vzácné nebo chybějí. Za diagnostické druhy jsou považovány takové, které jsou určitému rostlinnému společenstvu věrné a vyskytují se v něm s vysokou pravděpodobností. Diferencují mezi dvěma nebo více příbuznými typy společenstev a pomáhají vylišit jednotlivé asociace.\n\nPři stanovení valuty diagnostického druhu záleží na určení měřítka. Použitím přísnějších kritérií dostaneme sice méně, ale zato dobře definované druhy. Při mírnějších kritériích se může jeden druh jevit jako diagnostický pro více jednotek.\n\n"}
{"id": "922133", "url": "https://cs.wikipedia.org/wiki?curid=922133", "title": "Nepálská rupie", "text": "Nepálská rupie\n\nNepálská rupie je oficiálním platidlem Nepálu. Současná nepálská rupie má ISO 4217 kód \"NPR\" a symbol Rs. nebo रू. Jedna rupie se dělí na 100 paisů. Měna je vydávána nepálskou centrální bankou – Nepal Rastra Bank. Kurz ke koruně 100 nepálských rupií = 21,33 Kč (10.9.2017).\n\nRupie byla zavedena v roce 1932, která nahradila stříbrný nepálský mohar v poměru 2 mohary = 1 rupie. Zpočátku se rupii v nepálštině říkalo \"mohru\".\n\nV roce 1932 byly vydány stříbrné mince v hodnotě 20 a 50 paisů a 1 rupie, následovanými mezi léty 1933 a 1935 1, 2 a 5 paisy z mědi. Ve čtyřicátých letech k nim přibyly měděné ¼ paisy a ½ paisy a 5 paisů ze slitiny niklu a mosazi. V roce 1953 proběhla ražba nových mincí.\n\nV roce 1954 ukončila platnost mince 20 paisů.\n\nV roce 1966 byly vyraženy hliníkové mince v hodnotě 1, 2 a 5 paisů a mosazná v hodnotě 10 paisů. Hliníkových 25 paisů bylo zařazeno do oběhu v roce 1982. následováno 50 paisy a 1 rupií z nerezové oceli v roce 1987 a 1988. V roce 1994 bylo dáno do oběhu menších 10 paisů a 25 paisů, dále hliníkových 50 paisů a 1, 2, 5 a 10 rupií z pochromované oceli.\n\nDne 17. září 1945 vláda zavedla bankovky v hodnotě 5, 10 a 100 rupií se nepálským názvem \"mohru\". V roce 1960 převzala tuto úlohu Nepal Rastra Bank. V roce 1969 byla přidána do oběhu 1 000 rupijová bankovka, následována 500 rupiemi v roce 1971 a 50 rupiemi v roce 1977 a 2 rupiemi v roce 1981 po ukončení platnosti 1 rupijové bankovky. Bankovka 20 rupií byla vydána v roce 1982. Bankovky 1 a 2 rupie již nejsou vydávány, ale jsou stále v oběhu.\n\nByly vydány také výroční bankovky v hodnotě 25 a 250 rupií, které připomínají stříbrné jubileum krále Bírendry z roku 1997.\n\nOd roku 2007 jsou nepálské bankovky vydávány společností Perum Peruri, Národní veřejnou mincovnou v Indonésii.\n\n\n"}
{"id": "922135", "url": "https://cs.wikipedia.org/wiki?curid=922135", "title": "Seznam kulturních památek v Moravském Krumlově", "text": "Seznam kulturních památek v Moravském Krumlově\n\n"}
{"id": "922136", "url": "https://cs.wikipedia.org/wiki?curid=922136", "title": "2. česká národní fotbalová liga 1987/88", "text": "2. česká národní fotbalová liga 1987/88\n\nV soubojích 7. ročníku 2. české národní fotbalové ligy 1987/88 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "922139", "url": "https://cs.wikipedia.org/wiki?curid=922139", "title": "Seznam kulturních památek v Miroslavi", "text": "Seznam kulturních památek v Miroslavi\n\n"}
{"id": "922140", "url": "https://cs.wikipedia.org/wiki?curid=922140", "title": "Buchtičky s krémem", "text": "Buchtičky s krémem\n\nBuchtičky s krémem, nebo také dukátové buchtičky či buchtičky se šodó, jsou český sladký pokrm tvořený kynutými buchtičkami, které jsou polité teplým vanilkovým krémem. Buchtičky je možné podávat také podle staršího francouzského receptu se šodó, vinnou pěnou tvořenou především vínem a vejci, a můžou se servírovat s čerstvým ovocem. \"Buchtičky se šodó\" jsou tradiční středoevropský pokrm, jeho varianta se vaří také v Bavorsku. Podobná jídla se však připravují také v Anglii, Francii a Itálii, kde se obdobnému krému z vaječných žloutků, cukru a sladkého vína říká zabaglione. K nahrazení šodó vanilkovým krémem došlo v minulosti vlivem vaření ve školních a závodních jídelnách, kdy šodó neodpovídalo platným normativům a bylo nahrazováno mléčným pudinkovým krémem.\n"}
{"id": "922141", "url": "https://cs.wikipedia.org/wiki?curid=922141", "title": "Liévin", "text": "Liévin\n\nLiévin je francouzské město v departementu Pas-de-Calais v regionu Hauts-de-France. Současně leží také v arrondisementu Lens. V roce 2010 zde žilo téměř 32 tisíc obyvatel. Město tvoří součást aglomerace Lens - Liévin, ve které se nachází 36 obcí a žije zde okolo 250 tisíc obyvatel.\n\nV minulosti měla význam pro rozvoj města zejména těžba uhlí, které zde bylo objeveno v roce 1857. V roce 1974 byl v Liévinu uzavřen poslední uhelný důl.\n\nČetné archeologické nálezy v okolí kopce Riaumont, nejvyššího bodu města, vypovídají o existenci Liévinu už v období neolitu a následně také v období galsko-římské kultury. Bylo zde objeveno 752 hrobek, které poukazují na pohřebiště Merovejců.\n\nV roce 1414 mělo město pouhých 150 obyvatel. Význam pro město mělo především zemědělství. V následujících stoletích počet obyvatel pomalu rostl. V roce 1759 žilo ve městě 600 obyvatel, zatímco o třicet let později, v roce 1789, to bylo již 900 obyvatel. V roce 1820 zde žilo 1223 obyvatel. Velký význam pro město měla těžba uhlí, které zde bylo objeveno v roce 1857. Počet obyvatel tak rychle rostl. Před první světovou válkou v roce 1914 žilo v Liévinu již více než 25 tisíc obyvatel.\n\nBěhem první světové války bylo město z velké části poničeno a zastavil se tak jeho rozvoj. Padlo zde na 400 civilních osob a 600 vojáků. V meziválečném období bylo město opět aktivní v těžbě uhlí. Během druhé světové války bylo obsazeno Němci a padlo zde 220 civilních osob a 225 vojáků. K osvobození Liévinu došlo 2. září 1944 britskou armádou.\n\nPo druhé světové válce pokračovala těžba uhlí, která hrála v poválečných letech důležitou roli pro francouzskou ekonomiku. Město se stalo nechvalně známé především proto, že zde zemřelo velké množství horníků na silikózu. Recese v těžebním průmyslu způsobila postupné uzavírání uhelných dolů. V 70. letech bylo uzavřeno 60 ze 67 uhelných dolů. Poslední uhelný důl byl uzavřen v roce 1974.\n\n"}
{"id": "922143", "url": "https://cs.wikipedia.org/wiki?curid=922143", "title": "Akademické mistrovství světa v judu 2000", "text": "Akademické mistrovství světa v judu 2000\n\n15. Akademické mistrovství světa v judu proběhlo v univerzitním sportovním centru Campus de Teatinos v Málaga, Španělsko v období 14. až 17. prosince 2000. Hlavním organizátorem mistrovství byla Mezinárodní federace univerzitního sportu (FISU).\n\n\n\"Výsledky českých reprezentantů v judu 2000\n\n\"seznam není kompletní\"\n\nÚčast na akademickém mistrovství je podmíněna studiem na vysoké škole a je omezena věkem. Akademického mistrovství světa v roce 2000 se mohli účastnit judisté s ročníkem narození 1972 až 1982.\n\n\n"}
{"id": "922144", "url": "https://cs.wikipedia.org/wiki?curid=922144", "title": "Seznam kulturních památek v Hrušovanech nad Jevišovkou", "text": "Seznam kulturních památek v Hrušovanech nad Jevišovkou\n\n"}
{"id": "922145", "url": "https://cs.wikipedia.org/wiki?curid=922145", "title": "2. česká národní fotbalová liga 1988/89", "text": "2. česká národní fotbalová liga 1988/89\n\nV soubojích 8. ročníku 2. české národní fotbalové ligy 1988/89 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "922148", "url": "https://cs.wikipedia.org/wiki?curid=922148", "title": "Seznam poslanců Českého zemského sněmu (1861–1867)", "text": "Seznam poslanců Českého zemského sněmu (1861–1867)\n\nToto je seznam poslanců Českého zemského sněmu v roce 1861. Zahrnuje všechny členy Českého zemského sněmu ve funkčním období od zemských voleb v roce 1861 do zemských voleb v lednu 1867. \n\n"}
{"id": "922149", "url": "https://cs.wikipedia.org/wiki?curid=922149", "title": "Tony Williams (anglický hudebník)", "text": "Tony Williams (anglický hudebník)\n\nAnthony „Tony“ Williams (* 19. srpna 1947 v Durhamu, Anglie) je anglický hudebník který hraje na baskytaru ve folk rockové skupině Stealers Wheel a hrál také se skupinou Jethro Tull.\n\nNarodil se v Durhamu a později se odstěhoval do Blackpoolu, Lancashire kde žili i ostatní budoucí členové Jethro Tull, Ian Anderson, Barriemore Barlow, John Evan a Jeffrey Hammond.\n\nV 60. letech minulého století hrál na kytaru ve skupině The Executives, blackpoolskou mod skupinou, která nahrála několik singlů s frontmanem Royem Carrem a budoucím baskytaristou Jethro Tull Glennem Cornickem.\n\nWilliams se původně připojil ke skupině Jethro Tull v roce 1968, společně s Martinem Barre. Vydal singl \"Lazy River\". a v letech 1970 až 1971 hrál na baskytaru se skupinou Requiem.\n\nV roce 1972 se Williams připojil ke skupině Stealers Wheel, která byla založena o rok dříve ve skotském městě Paisley, Renfrewshire bývalými spolužáky Gerry Raffertym a Joe Eganem. Williams jim pomohl s nahráváním jejich debutového alba \"Stealers Wheel\", které produkovala vlivná americká písničkářská a producentská dvojice Leiber-Stoller. Williams odešel od Stealers Wheel o rok později. V roce 1978 na žádost Iana Andersona nahradil v Jethro Tull nemocného Johna Glascocka. Zúčastnil se za něj amerického turné skupiny a poté se vrátil k práci televizního producenta.\n"}
{"id": "922150", "url": "https://cs.wikipedia.org/wiki?curid=922150", "title": "Chudobinec", "text": "Chudobinec\n\nChudobinec (též chudinský ústav) bylo sociální zařízení pro zestárlé a zchudlé obyvatele, kteří se již sami nemohli postarat o své živobytí. Vyvinuly se v novověku ze středověkých špitálů a hospiců, bývaly proto často spojeny se sirotčinci nebo nemocnicemi.\n\nV českých zemích zřízení chudobinců nařídil Josef II. svými dekrety v 80. letech 18. století, aby sjednotil péči o chudé, která se do té doby nahodile provozovala ve špitálech, a omezil žebrotu. Péči o chudé a přestárlé měla provozovat církev se státním dohledem. V těchto chudinských ústavech měli dotyční možnost bydlet a získat stravu. Financování chudobinců probíhalo z příjmů měst, církve, výjimečně státu a milodarů obyvatel.\n\nPéče o chudé byla upravena v 60. letech 19. století, kdy byla zavedena obcím povinnost pečovat o chudé podle domovského práva, tím pádem chudobince přijímaly jen zchudlé domovské příslušníky a nikoliv cizí.\n\n\n"}
{"id": "922151", "url": "https://cs.wikipedia.org/wiki?curid=922151", "title": "Seznam děl Jana Blažeje Santiniho-Aichela", "text": "Seznam děl Jana Blažeje Santiniho-Aichela\n\nNíže jsou vypsány stavby považované předním znalcem Santiniho díla, profesorem, historikem umění Mojmírem Horynou za autorsky nesporná.\n\n\nV sedmdesátých letech dvacátého století v odborné literatuře přesáhl počet připsaných děl Santinimu dvě stovky staveb. Mnohé nedostatečně doložené jsou uváděny dodnes. Níže je uveden výčet těch, které neobstály zejména důkladnějšímu rozboru slohu.\n\n"}
{"id": "922158", "url": "https://cs.wikipedia.org/wiki?curid=922158", "title": "Mikuláš Ferjenčík", "text": "Mikuláš Ferjenčík\n\nMikuláš Ferjenčík může být:\n\n"}
{"id": "922165", "url": "https://cs.wikipedia.org/wiki?curid=922165", "title": "Českodubská pahorkatina", "text": "Českodubská pahorkatina\n\nČeskodubská pahorkatina je geomorfologický okrsek v severozápadní části Turnovské pahorkatiny, ležící v okresech Liberec, Česká Lípa, Semily, Jablonec nad Nisou a Mladá Boleslav. Území okrsku vymezují sídla Český Dub a Hodkovice nad Mohelkou na severu, jihovýchodní cíp sahá k Turnovu, jih k soutoku Mohelky s Jizerou v Mohelnici n.J. a západ zasahuje do obory Židlov v oblasti zaniklé vsi Jabloneček.\n\nZ chráněných území do okrsku zasahuje PřP Maloskalsko a PřPk Ještěd, dále je zde PP Ondříkovický pseudokrasový systém.\n\nOkrsek Českodubská pahorkatina náleží do celku Jičínská pahorkatina a podcelku Turnovská pahorkatina. Dále se člení na podokrsky Hodkovická kotlina, Letařovická pahorkatina na severu, Přibyslavická pahorkatina na západě a Chocnějovská pahorkatina na východě. Pahorkatina sousedí s dalšími okrsky Turnovské pahorkatiny (na jihu Mnichovohradišťská kotlina, na východě Turnovská stupňovina). Dále sousedí na severu s Ještědsko-kozákovským hřbetem, na západě s Ralskou pahorkatinou a na jihozápadě s Jizerskou tabulí.\n\nNejvyšším vrcholem Českodubské pahorkatiny jsou Zabolky (531 m n. m.).\n\n\n"}
{"id": "922166", "url": "https://cs.wikipedia.org/wiki?curid=922166", "title": "Pod kupolí (seriál)", "text": "Pod kupolí (seriál)\n\nPod kupolí (v anglickém originále Under the Dome) je americký hororový seriál, který vysílala americká televizní stanice CBS od 24. června 2013 do 10. září 2015. Seriál vytvořil Brian K. Vaughan podle knižní předlohy \"„Pod kupolí“\" od Stephena Kinga. Vaughan i King jsou zároveň výkonnými producenty seriál společně s Nealem Baerem, Justinem Falveyem, Darrylem Frankem, Jackem Benderem, Stevenem Spielbergem a Staceym Sniderem.\n\n\"Pod kupolí\" vypráví příběh obyvatel malého města Chester Mill, kteří se nečekaně ocitnou odříznuti od okolního světa tajemnou a neproniknutelnou barierou, která je obklopuje. Jakmile město zasáhne náhlá panika, malá skupinka lidí se snaží ve městě udržet klid a pořádek. Společně se snaží odhalit pravdu o bariéře a cestu, jak se dostat z ní.\n\nVětšina postav byla převzata z knižní předlohy, i když některé z nich byly zkombinovány či změnily zaměstnání.\n\n\n"}
{"id": "922169", "url": "https://cs.wikipedia.org/wiki?curid=922169", "title": "Forrest Towns", "text": "Forrest Towns\n\nForrest „Spec“ Grady Towns (6. února 1914 Fitzgerald, Georgie – 9. dubna 1991 Athens, Georgie) byl americký atlet, sprinter, olympijský vítěz v běhu na 110 metrů překážek z roku 1936.\n\nBěhem studií na University of Georgia se v roce 1935 stal mistrem USA v běhu na 120 yardů překážek a začal tak sérii šedesáti vítězství, která trvala do roku 1937. V roce 1936 vytvořil světový rekord v běhu na 110 metrů překážek časem 14,1 a stal se v této disciplíně olympijským vítězem. Krátce po olympiádě v Berlíně vylepšil v Oslo svůj světový rekord na 13,7 a byl tak první člověk, který zaběhl 110 metrů překážek pod 14 sekund. Tento rekord vydržel až do roku 1950. Po zakončení sportovní kariéry pracoval jako trenér.\n\n"}
{"id": "922171", "url": "https://cs.wikipedia.org/wiki?curid=922171", "title": "George Saling", "text": "George Saling\n\nGeorge J. Saling (24. července 1909 Memphis, Missouri – 15. dubna 1933 Saint Charles Missouri) byl americký atlet, sprinter, olympijský vítěz v běhu na 110 metrů překážek z roku 1932.\n\nPrvní atletické úspěchy získal jako student University of Iowa, když se v roce 1932 stal akademickým mistrem USA v běhu na 120 yardů překážek. Na olympiádě v Los Angeles překonal v semifinále i finále tehdejšího světového rekordmana Percyho Bearda a stal se olympijským vítězem. O několik měsíců později zahynul při automobilové nehodě v Missouri.\n\n"}
{"id": "922174", "url": "https://cs.wikipedia.org/wiki?curid=922174", "title": "Kostel Panny Marie Pomocnice křesťanů (Sítiny)", "text": "Kostel Panny Marie Pomocnice křesťanů (Sítiny)\n\nKostel Panny Marie Pomocnice křesťanů je římskokatolický kostel zasvěcený Panně Marii v Sítinách v okrese Cheb. Od roku 1963 je chráněn jako kulturní památka. Drobná jednolodní stavba stojí na návsi uprostřed vesnice a k bohoslužbám není pravidelně využívána. Jako filiální kostel náležel k farnosti Mnichov u Mariánských Lázní, která zanikla v roce 2005 sloučením s tepelskou farností.\n\nKostel byl postaven v roce 1789 klášterem Teplá na místě starší kaple téhož zasvěcení. Roku 1826 byla k jeho severozápadnímu průčelí přistavěna věž čtvercového půdorysu.\n\nKostelní loď stojí na osmiúhelníkovém půdorysu a na východě ji uzavírá mělký trojboký presbytář zaklenutý křížovou klenbou. Na jihozápadní straně je přistavěna sakristie. Vnější zdi stavby jsou členěny lizénovými rámy a půlkruhem ukončenými okny. Presbytář osvětluje oválné okno, nad kterým je uveden letopočet 1755.\n\nUvnitř kostela se nachází dva oltáře. Hlavní oltář zasvěcený Panně Marii Pomocné je klasicistní a pochází z doby okolo roku 1760. Ve výklenku na průčelí stavby stojí lidová socha svatého Václava.\n"}
{"id": "922175", "url": "https://cs.wikipedia.org/wiki?curid=922175", "title": "Domovský registr", "text": "Domovský registr\n\nDomovský registr, je centrální databáze v mobilní síti, která obsahuje detaily o každém účastníkovi používajícím mobilní telefon, který je autorizovaný pro síť GSM a/nebo UMTS, známé též jako sítě 2G, 2.5G a 3G, případně sítě 900/1800 MHz apod.\n\nV HLR jsou uloženy detailní informace o každé SIM kartě vydané mobilním operátorem. Každá SIM karta má unikátní identifikátor zvaný IMSI, který je jedním z primárních klíčů ke každému záznamu v HLR.\n\nDalším důležitým prvkem dat asociovaných k SIM kartě jsou telefonní čísla známá jako MSISDN používaná pro uskutečnění a přijetí hovorů na mobilní telefon. Hlavní MSISDN je číslo používané pro hlasové služby a pro posílaní a příjem krátkých textových zpráv SMS, příp. multimediálních zpráv MMS. Na SIM kartě mohou být i jiná sekundární MSISDN telefonní čísla asociovaná například k faxovým a datovým službám. Každé MSISDN číslo je také primárním klíčem k HLR záznamu.\n\nPříklady údajů uložených v databázi HLR v záznamu SIM:\n\n\nČást údajů v domovském registru je platná po celou dobu, kdy účastník zůstává u mobilního operátora, tzn. do zrušení nebo nahrazení jiným účastníkem, případně přenesením telefonního čísla k jinému operátorovi, ať už se jedná o Mobile Number Portability – MNP, Local Number Portability – LNP nebo Global Number Portability – GNP.\n\nNa první pohled HLR vypadá jen jako databáze, do které přistupují jiné síťové elementy, které následně vykonávají zpracovávaní služeb mobilního telefonu. Ve skutečnosti je HLR systém, který přijímá a zpracovává MAP transakce a zprávy.\n\nS růstem počtu mobilních účastníků u mobilních operátorů, se musí výkon domovského registru stále zvyšovat. Pokud by HLR selhal, byla by prakticky celá síť mobilního operátora zablokovaná, protože HLR případně i VLR je ten systém, který spravuje aktualizaci lokací kde se nacházejí mobilní telefony pro potřeby propojení signálu s „věžemi“ BTS, i informací o tom, jaké mají služby a případně roamingové služby, resp. účastníků v roamingu.\n\nV současné bývá domovský registr realizován jako výkonný počítačový systém (cluster vysokovýkonných serverů).\n\n"}
{"id": "922178", "url": "https://cs.wikipedia.org/wiki?curid=922178", "title": "Kostelní cesta", "text": "Kostelní cesta\n\nKostelní cesta (něm. \"Kirchsteig\") je dnes z části zaniklá historická komunikace údolím Kamenice, která sloužila věřícím z Vysoké Lípy jako cesta do kostela v Růžové, pod který Vysoká Lípa farnostně spadala. Cesta začínala za tehdejším hostincem \"Glücksburg\" (dnes se jedná o hotel Lípa), následně vedla údolím Kamenice, jejíž tok překračovala po kamenném mostě, a vzhůru ke Kamenické Stráni a přes dnes již zaniklou Novou Vísku do Růžové. Celá trasa byla využívána do roku 1786, kdy došlo k vystavění kostela v Jetřichovicích a změně farností. Povodeň v roce 1897 strhla most přes Kamenici, na jeho místě však byl vystavěn nový, tentokrát již ne kamenný. Po roce 1945 a následné změně politické situace byla cesta opuštěna, mosty (jak výše zmíněný, tak most u Dolského mlýna) zanikly a k obnově již nedošlo.\n\nSouběžně s Kostelní cestou vedla i Mlýnská cesta (\"Mühlensteig\"), která končila u Dolského mlýna.\n\n"}
{"id": "922181", "url": "https://cs.wikipedia.org/wiki?curid=922181", "title": "Dolní Borková", "text": "Dolní Borková\n\nDolní Borková ( je zaniklá osada obce Hůrka, dnes části Horní Plané. Vesnice stávala v katastrálním území Horní Planá v místech zatopených vodní nádrže Lipno.\n\nNázev vesnice je odvozen z příjemní Mayer ve významu Mayerovský potok. Lidové označení Urbach vzniklo na počátku 19. století jako odkaz na neporušenou původní přírodu ve významu původní, nedotčený potok.\n\nPodnět na založení osady vzešel v roce 1806 od Ernsta Mayera, ředitele knížecího panství v Krumlově. V září 1813 podalo prvních 13 osídlenců oficiální žádost k přidělení pozemků a v březnu 1814 jim bylo vyhověno. V říjnu 1819 podala žádosti i další skupinka, jimž bylo vyhověno v březnu 1820. Celkem zde tedy žilo 29 obyvatel, převážně lesních dělníků, původem z Bližné, Krottin, Brandeburku, Molnerstreitu, Heligenstadtu, Lštína, Kuinigredu, Multenberku a Grossczekau. Ze začátku lidé pracovali především v nedalekém grafitovém dole v Černé, který se ovšem v roce 1826 ocitl na pokraji krachu. Později se důl vzpamatoval, čemuž pomohla i modernizace a v roce 1870 mohl být rozšířen. V rámci modernizace došlo u Horní Borkové k zahájení těžby rašeliny, která od roku 1875 nahradila při vytápění parních kotlů dřevo. V devadesátých letech 19. století zde těžba dosahovala svého vrcholu – ročně se vytěžilo na 88 000 m³ rašeliny a pracovalo zde až 420 dělníků. V souvislosti s těžbou došlo v roce 1894 v Dolní Borkové k otevření továrny na výrobu stelivové rašeliny a spalovny odpadu, které využívaly méně kvalitní vytěženou rašelinu. Po druhé světové válce však i Dolní Brokovou zasáhl odsun německých obyvatel. Definitivní tečku za existencí osady udělala na konci padesátých let 20. století výstavba vodní nádrže Lipno, na jejímž dně dnes toto místo leží.\n\nPři sčítání lidu v letech 1869–1930 byla vesnice osadou obce Pestřice. Roku 1950 patřila k Hůrce a v dalších letech zanikla.\n\n"}
{"id": "922185", "url": "https://cs.wikipedia.org/wiki?curid=922185", "title": "Moravskoslezská fotbalová liga 1991/92", "text": "Moravskoslezská fotbalová liga 1991/92\n\nV soubojích prvního ročníku Moravskoslezské fotbalové ligy 1991/92 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1991 a skončil v červnu 1992.\n\nZa vítězství v utkání získal tým 2 body, za remízu 1 bod. Vítězné mužstvo ligy, kterým se stalo se 42 body Znojmo, postoupilo do druhé nejvyšší soutěže – Českomoravské fotbalové ligy (1992/93). Poslední celek ligy, kterým byl s 21 body TJ Spartak Hulín, sestoupil do Divize E.\n\n\nNejlepším střelcem tohoto ročníku se stal Pavel Holomek (v SKP Znojmo-Práče na vojně z FC Zbrojovka Brno) s 22 brankami.\n\nPoznámky:\n\nZkratky:\n\n"}
{"id": "922186", "url": "https://cs.wikipedia.org/wiki?curid=922186", "title": "Kostel svaté Kateřiny Alexandrijské (Libotenice)", "text": "Kostel svaté Kateřiny Alexandrijské (Libotenice)\n\nKostel svaté Kateřiny Alexandrijské je barokní kostel z roku 1703, jehož autorství je připisováno Octavio Broggiovi. Kostel, který je nemovitou kulturní památkou České republiky, leží asi 700 metrů severně od obce Libotenice.\n\nNa místě dnešního kostela stál starší farní a hřbitovní kostel svaté Kateřiny z roku 1273, který patřil k obci Chodžovice. Obec zanikla v době husitských válek. Původně dřevěný kostel na opukových základech byl v roce 1591 přestavěn.\n\nPo bitvě na Bílé hoře byl veden jako filiální k farnosti Dolánky. Protože kapacita kostela ani po přestavbě nedostačovala, nechal jej doksanský probošt Bruno Kunovský v roce 1702 zbořit a na jeho místě zbudovat nynější kostel. Autorem byl architekt a stavitel italského původu Octavio Broggio z Litoměřic. Kostel, stojící na levém břehu Labe poblíž lužické obchodní stezky, vedoucí z Prahy přes Lužici na sever k moři, byl dokončen a vysvěcen v červnu 1703. Na jih od kostela stojí zděná zvonice. Matriky zde byly vedeny od r. 1738, fara zřízena r. 1787.\n\nKostel pak byl spravován doksanským klášterem nebo litoměřickým arcijáhenstvím. Jedinou pozdější stavební úpravou bylo proražení bočních oken, které mělo zajistit větší prosvětlení interiéru.\n\nV roce 1968 byl kostel opuštěn a následně zdevastován. Koncem 80. let 20. století byly učiněny kroky k jeho záchraně. Kostel byl opraven v devadesátých letech. Od katolické církve si jej pronajal Památkový ústav v Ústí nad Labem, byla zde zřízena galerie funerální plastiky a expozice o historii kostela a jeho rekonstrukci. Dále se tady konaly slavnostní mše, příležitostné koncerty a výstavy. Ve zvonici byl zřízen byt správce.\n\nVzhledem k umístění kostela na břehu řeky Labe byl kostel již v minulých stoletích poškozován povodněmi, v poslední době v letech 2002 i 2013.\n\nU odbočky ze silnice ke kostelu se nacházela Libotenická borovice.\n\nBohoslužby se zde „do příchodu vlastního faráře“ nekonají pravidelně. Kostel je spravován excurrendo z Doksan.\n\n\n"}
{"id": "922187", "url": "https://cs.wikipedia.org/wiki?curid=922187", "title": "Fyziologie člověka", "text": "Fyziologie člověka\n\nFyziologie člověka nebo též lékařská fyziologie je věda, zabývající se studiem fungování lidského organismu. Patří k základním oborům medicíny. Jako obor není přesně vymezená a hraničí s dalšími vědami jako jsou biochemie, molekulární biologie, biofyzika, genetika, imunologie, anatomie a patologická fyziologie. Jejím cílem je pochopení a vysvětlení fyzikálních, biochemických a biologických principů fungování procesů v lidském těle. Na úrovní základních procesů splývá s obecnou fyziologií.\n\nFyziologii člověka je možné rozdělit na podobory:\nDělení není úplné, protože různé zdroje používají různé systémy.\n"}
{"id": "922189", "url": "https://cs.wikipedia.org/wiki?curid=922189", "title": "RMS Queen Mary", "text": "RMS Queen Mary\n\nRMS \"Queen Mary\" byl zaoceánský parník patřící britsko-americkému rejdařství Cunard Line, který byl v provozu v letech 1936–1967. Konstrukční práce začaly v roce 1930, ale v době ekonomické krize se na více než dva roky zastavily. Parník byl spuštěn na vodu v roce 1934 a na svou první cestu se vydal 27. května roku 1936. V roce 1940 loď převzalo Britské královské námořnictvo pro přepravu vojska. Civilní cestující začala Queen Mary přepravovat opět v roce 1947 a přepravovala je až do roku 1967.\n\nKoncem šedesátých let se vlivem letecké přepravy velké zaoceánské parníky staly zbytečnými. Svou poslední plavbu podnikla Queen Mary 22. září roku 1967. Od té doby slouží jako hotel, restaurace a muzeum v Long Beach v Kalifornii. Byly jí odmontovány všechny lodní šrouby a je považována za budovu.\n\nPosádka Queen Mary:\n\nCestující:\n\nZákladní údaje:\n\nNa Queen Mary byly tři komíny, pouze dva však byly pravé. Ve třetím komíně se skladovala lehátka.\n"}
{"id": "922190", "url": "https://cs.wikipedia.org/wiki?curid=922190", "title": "Jordan Rudess", "text": "Jordan Rudess\n\nJordan Rudess (* 4. listopadu 1956 New York) je americký hudebník, hráč na různé klávesové nástroje. V letech 1997−1999 byl členem skupiny Liquid Tension Experiment a od roku 1999 působí ve skupině Dream Theater; prvním albem skupiny, na kterém hrál je \"\". Mimo to vydal řadu sólových alb a spolupracoval s řadou dalších hudebníků, mezi které patří Rod Morgenstein, David Bowie, Steven Wilson nebo Neal Morse.\n\n"}
{"id": "922193", "url": "https://cs.wikipedia.org/wiki?curid=922193", "title": "Moravskoslezská fotbalová liga 1992/93", "text": "Moravskoslezská fotbalová liga 1992/93\n\nV soubojích druhého ročníku Moravskoslezské fotbalové ligy 1992/93 se utkalo 16 týmů každý s každým dvoukolovým systémem podzim–jaro. Tento ročník začal v srpnu 1992 a skončil v červnu 1993.\n\nZa vítězství v utkání získal tým 2 body, za remízu 1 bod. Vzhledem k restrukturalizaci fotbalových soutěží z důvodu rozdělení Československa a vzniku samostatné České republiky, postupovaly do II. ligy první tři celky. Čtvrtý se o účast pokoušel v baráži. Do Divize D sestoupil TJ ŽĎAS Žďár nad Sázavou.\n\nPo podzimní části vedl TJ KS Brno s 22 body před Bohumínem s 21 bodem a Dolním Benešovem s 20 body. V jarní části si vedl nejlépe Frýdek-Místek, který se díky 11 výhrám, 3 remízám a jediné prohře posunul z  místa (19 bodů) na 1. místo se 44 body. Druhé místo vybojoval Bohumín se 42 body, třetí skončil LeRK Brno (přejmenovaná Královopolská) se 41 body. Tyto tři týmy postoupily do II. ligy v ročníku 1993/94.\n\nO možnost hrát druhou nejvyšší soutěž se v baráži utkala také čtvrtá TJ Sigma Dolní Benešov, ve čtyřčlenné skupině s TJ Synthesia Pardubice, SK Poldi Kladno a SK Slavia Praha „B“ však z šesti utkání dokázala zvítězit pouze jednou a na postup tak nedosáhla (viz níže).\n\n\nNejlepším střelcem sezony se stal útočník Královopolské/FC LeRK Brno Jiří Pecha, který soupeřům nastřílel 18 branek. Frýdecko-místecký Roman Hruška byl druhý s patnácti góly.\n\nPoznámky:\n\nZkratky:\n\nBaráže se účastnila poslední dvě mužstva druholigového ročníku 1992/93 – patnáctá TJ Synthesia Pardubice a poslední SK Poldi Kladno. Dalšími účastníky byla třetiligová mužstva ze 4. míst – TJ Sigma Dolní Benešov (viz výše) a SK Slavia Praha „B“ (viz ČFL 1992/93). Barážová utkání se hrála ve druhé polovině června, pardubičtí a kladenští si uchovali druholigovou příslušnost.\n\n"}
{"id": "922194", "url": "https://cs.wikipedia.org/wiki?curid=922194", "title": "Inbound marketing", "text": "Inbound marketing\n\nInbound marketing je soubor aktivit, které se snaží přivést návštěvníka, z nějž se stane spokojený zákazník. Oproti tradičním \"outbound\" aktivitám (billboardy, TV a radio reklama, bannerová reklama) netlačí reklamu směrem k zákazníkům, ale získává jejich pozornost, přivádí je na web, a to většinou díky tvorbě užitečného a zajímavého obsahu. Inbound marketing hledá nejlepší cestu, jak z lidí, kteří danou firmu ještě neznají, udělat zákazníky, kteří ji budou dále doporučovat.\n\nZpravidla jde o neplacený marketing v tom smyslu, že firma neplatí webu, na kterém ji uživatel najde. \n\nOd klasického marketingu se inbound liší v mnoha směrech: orientuje se na vysvětlení přínosu produktu (místo představení samotného produktu), soustřeďuje se na obousměrnou komunikaci (na rozdíl od jednosměrné komunikace běžné v reklamě) a snaží se zákazníka vzdělávat, bavit a zapojit (místo obvyklého vtiskování loga a dalších prvků korporátní identity).\n\nJako prostředek pro publikování kvalitního obsahu se často používá firemní nebo osobní blog. Velmi oblíbený je blogovací systém WordPress, který je zdarma i pro komerční použití. Obsahem nemusí být pouze zajímavý publikovaný článek, ale i obrázky, návody, videa a další média. \n\n"}
{"id": "922211", "url": "https://cs.wikipedia.org/wiki?curid=922211", "title": "John Pyper-Ferguson", "text": "John Pyper-Ferguson\n\nJohn Pyper-Ferguson (nar. 27. února 1964 v Mordialloc v Austrálii) je kanadský televizní, filmový a divadelní herec australského původu, známý především pro své role v mnoha oceňovaných seriálech a také v řadě filmů.\n\nKrátce po narození se přestěhoval se svými rodiči, australskými olympíjskými plavci, do Vancouveru v Kanadě. Studoval výtvarné umění na University of Alberta.\n\nPoprvé se na televizních obrazovkách výrazněji objevil v roli Sonnyho Hamiltona v seriálu \"Hamilton Quest\" z roku 1986. Zviditelnil se o dva roky později, v roce 1988 v kanadském psychologickém hororu \"Zlověstná posedlost\", kde zahrál Stana Frakera, v roce 1990 v americkém dobrodružném thrilleru \"Ptáci na drátě\" jako Jamie, kde si zahrál po boku Mela Gibsona, a v roce 1992 v realistickém westernovém dramatu \"Nesmiřitelní\" jako Charlie Hecker spolu s Clintem Eastwoodem.\n\nV roce 1996 díky natáčení akčního dramatu \"Podzemní komando\" navštívil i Českou republiku, konkrétně Prahu a Karlovy Vary.\nJiž jako uznávaný herec získal roli Vica Madisona v akčním filmu \"Šílená jízda\" z roku 1997. V roce 2001 se objevil ve vedlejší roli v hvězdně obsazeném válečném dramatu \"Pearl Harbor\" a od tohoto okamžiku se stal stálým i hostujícím členem nespočtu známých seriálů a filmů. V roce 2005 si zahrál se Stevenem Seagalem hlavní roli v dobrodružném akčním filmu \"Černý úsvit\". V roce 2006 si jako jedna z hlavních rolí - Joe Whedon, manžel Sarah Walkerové, hudební skladatel a kytarista - zahrál ve dvou sériích veleúspěšného amerického dramatického seriálu \"Bratři a sestry\" po boku hollywoodských herců jako Sally Field, Rachel Griffiths, Calista Flockhart, Matthew Rhys, Emily VanCamp či Sarah Jane Morris. Právě s Rachel Griffiths, jež ztvárnila jeho seriálovou manželku Sarah, od té doby udržuje pravidelný kontakt. Za roli Joea Whedona obdržel prestižní cenu Les prix Écrans canadiens Kanadské divadelní a filmové akademie v roce 2006. Ten samý rok obdržel hlavní roli Richarda v televizním dramatu \"Z lásky k dítěti\". Další důležitou rolí se pro Johna Pypera-Fergusona stal Thomas Vergis v seriálu \"Caprica\" z roku 2009, jež je spin-off seriálu \"Battlestar Galactica\" z roku 2004, kde také hrál. Mezi poslední úspěšné role se řadí Russel v oblíbeném kanadském dramatickém snímku \"A night for Dying Tigers\" v roce 2010, Aidan v životopisném dramatu \"Odsouzení\" taktéž v roce 2010 a Bearded Redneck v ovacemi přijatém filmu \"Drive\" v roce 2011.\n\nV roce 2010 se také objevil na prknech divadla, a to v novém nastudování hry \"Glengarry Glen Ross\" režiséra Davida Mameta, ověnčené Pulitzerovou cenou. Navíc je spoluzakladatelem a dlouholetým členem sdružení herců (především divadelních), režisérů, producentů, spisovatelů a dramatiků Echo Theatre Company.\n\n"}
{"id": "922213", "url": "https://cs.wikipedia.org/wiki?curid=922213", "title": "Derek Sherinian", "text": "Derek Sherinian\n\nDerek Sherinian (* 25. srpna 1966 Laguna Beach, Kalifornie, USA) je americký rockový klávesista. V letech 1994−1999 byl členem kapely Dream Theater. Po odchodu ze skupiny založil spolu s bubeníkem Virgilem Donatim skupinu Planet X, se kterou v různých obdobích vystupovali například Dave LaRue, Tony MacAlpine nebo Alex Machacek. V letech 2009−2013 byl spolu s Glennem Hughesem, Joe Bonamassou a Jasonem Bonhamem členem superskupiny Black Country Communion, se kterou nahrál tři studiová alba. Rovněž vydal řadu sólových alb a spolupracoval s dalšími hudebníky, mezi které patří Billy Idol, Kiss, Yngwie Malmsteen nebo Alice Cooper.\n\n"}
{"id": "922214", "url": "https://cs.wikipedia.org/wiki?curid=922214", "title": "Pierre Flotte", "text": "Pierre Flotte\n\nPierre Flote († 11. července 1302) byl francouzský legista, strážce velké pečeti, kancléř a rádce francouzského krále Filipa Sličného. \n\nDo funkce kancléře se dostal pravděpodobně roku 1295 a až do své smrti výrazně řídil královské politické vztahy s papežem Bonifácem VIII., rodem Colonnů, Anglií a Flandrami. Padl společně s Robertem z Artois a asi 1000 francouzskými rytíři v bitvě u Courtrai.\n"}
{"id": "922215", "url": "https://cs.wikipedia.org/wiki?curid=922215", "title": "Světové dny mládeže 2013", "text": "Světové dny mládeže 2013\n\nSvětové dny mládeže 2013 se konaly od 23. do 28. července 2013 v Riu de Janeiru v Brazílii za účasti papeže Františka. Jejich předprogramem byl pobyt v některé z brazilských diecézí (od 16. do 20. července), který čeští účastníci strávili v Barra do Piraí v diecézi Barra do Piraí-Volta Redonda. Asi 150 českých účastníků doprovázel Dominik kardinál Duka (kromě předprogramu) a biskup Mons. Pavel Posád.\n\nJednalo se teprve o druhé setkání v Jižní i Latinské Americe (prvním byly Světové dny mládeže 1987 v Buenos Aires) a třetí na jižní polokouli (v Sydney se uskutečnily Světové dny mládeže 2008), současně to bylo poprvé, kdy se konalo v zemi, jejímž primárním jazykem je portugalština. Mottem setkání bylo „Jděte tedy, získejte za učedníky všechny národy“ – , jeho patrony byli Panna Maria Aparecidská, sv. Šebestián, sv. Antonín od sv. Anny Galvão, sv. Terezie z Lisieux a blah. Jan Pavel II.\n\nZvolené logo odkazuje na sochu Krista Spasitele na kopci Corcovado. Arcibiskup v Riu de Janeiru Mons. Orani João Tempesta OCist zasvětil setkání Panně Marii Fátimské. Na filmovém festivalu konaném v jeho rámci byl promítán také dokumentární film Moniky Höferové s názvem \"\", a to jako vůbec první zde promítaný český film.\n\nZávěrem bylo oznámeno, že se příští Světové dny mládeže uskuteční v roce 2016 v polském Krakově.\n\n"}
{"id": "922217", "url": "https://cs.wikipedia.org/wiki?curid=922217", "title": "Seznam kulturních památek v Moravských Budějovicích", "text": "Seznam kulturních památek v Moravských Budějovicích\n\n"}
{"id": "922218", "url": "https://cs.wikipedia.org/wiki?curid=922218", "title": "Seznam kulturních památek v Náměšti nad Oslavou", "text": "Seznam kulturních památek v Náměšti nad Oslavou\n\n"}
{"id": "922221", "url": "https://cs.wikipedia.org/wiki?curid=922221", "title": "Neapolská válka", "text": "Neapolská válka\n\nNeapolská válka byla válečné střetnutí mezi částí vojsk sedmé koalice (především Rakouska) a Neapolským královstvím. Válka začala 15. března 1815, když neapolský král Joachim I. (bývalý Napoleonův maršál Joachim Murat) vyhlásil válku Rakousku a skončila 20. května 1815 kapitulací neapolských vojsk a podpisem smlouvy z Casalanzy.\n\nBoje probíhaly v období tzv. Sta dní, kdy se císař Napoleon vrátil z vyhnanství na ostrově Elba a opět dosedl na trůn ve Francii. Ovšem válku probíhající severně od Alp boje v Itálii výrazněji neovlivnily, až na skutečnost, že jimi byly nějaký čas vázány rakouské jednotky v Lombardii, původně určené pro invazi do jižní Francie. Navíc neapolská válka skončila ještě dříve než Napoleon opustil Paříž, aby vytáhl do Belgie a na bojiště u Waterloo.\n\nV důsledku porážky byl král Joachim I. nucen emigrovat a na Neapolský trůn se vrátil Bourbon Ferdinand IV., který příští rok spojil, jako Ferdinand I. Neapolsko-Sicilský, Neapol a Sicílii do Království obojí Sicílie.\n\nNeapolskému království vládl až do roku 1805 Ferdinand IV., který byl, jako Ferdinand III., zároveň králem Sicílie. Přidal se ovšem na stranu III. koalice a po bitvě u Slavkova, která vyústila v Prešpurský mír, byl nucen Neapol odstoupit Francii. Napoleon určil jako neapolského krále svého bratra Josefa, a když se ten stal v roce 1808 králem ve Španělsku, učinil králem svého maršála a švagra Joachima Murata.\n\nKrál Joachim I. vládl zemi podle Francouzského vzoru a byl dlouhou dobu věrným spojencem císaře. Neapolské jednotky se účastnily většiny tažení Grand Arme a sám král obvykle velel Napoleonovu jezdectvu. Ovšem po katastrofě v bitvě u Lipska, Joachim I. Napoleona opustil, vrátil se do Neapole a navázal kontakt s rakušany. Za příslib zachování trůnu přešel 11. ledna 1814 na stranu spojenců.\n\nPo Napoleonově porážce se 1. října 1814 sešel Vídeňský kongres, aby nově uspořádal poměry v Evropě. Pro krále Joachima se situace na jednáních nevyvíjela dobře. Na jeho straně stálo Rakousko, ale Velká Británie podporovala Ferdinanda IV., který se nikdy nevzdal nároku na neapolský trůn. Situace se ještě zhoršila, když na kongres dorazil francouzský ministr zahraničí Talleyrand, který logicky podporoval nároky Bourbonů spřízněných s Ludvíkem XVIII.\n\nJoachim I. chápal, že se situace na Vídeňském kongresu pro něj vyvíjí stále hůře. Rostoucí napětí mezi Neapolí a dvorem v Palermu, který soustavně podporoval ozbrojené tlupy v Kalábrii, vnucovalo i umírněným rakouským politikům myšlenku jestli by nebylo lepší vrátit Neapol Ferdinandovi a pro Joachima najít nějaké malé knížectví v Německu. Na to král samozřejmě nebyl ochoten přistoupit a poslední měsíce roku 1814 strávil v horečnaté snaze posílit armádu a navázat kontakt se stoupenci myšlenky sjednocení Itálie na celém poloostrově. Spoléhal především na generály, kteří bojovali pod Napoleonovým velením a nebo přímo pod ním a teď sloužili v armádách různých italských států. Počítal s tím, že pokud vystoupí proti rakušanům a vyhlásí boj za sjednocení a nezávislost, tak k němu přejdou i se svými jednotkami.\n\nNa začátku roku 1815 úspěšně pokračovalo posilování neapolské armády a rostoucí neshody mezi velmocemi na čas odsunuly bezprostřední ohrožení Joachimova trůnu. Potom, ale v prvním březnovém týdnu, přišla zpráva, že Napoleon uprchl z Elby a vylodil se ve Francii. Dokud byl výsledek tohoto podniku nejistý zachovával král opatrnost. Dokonce informoval Londýn a Palermo, že na jeho veskrze mírové politice se tímto nic nemění. Ovšem jak začalo být jasné, že císař v uchopení moci uspěje, pochopil král Joachim, že teď nastala ta pravá chvíle. Poslal svého pobočníka k císaři Napoleonovi s dopisem, ve kterém mu nabízel své služby. Ani nepočkal na odpověď a 15. března 1815 vyhlásil Rakouskému císařství válku.\n\nKrál Joachim svěřil království do rukou své ženy Caroliny a ponechal jí asi 10 000 mužů v posádkách pro případ anglo-sicilského výsadku. Potom se odebral do Ancony, kde se soustředily čtyři divize pod velením generálů Carrascosy, Lechiho, d´Ambrosia a Pignatelli di Cerchiara.\n\nPrvní ale zahájily postup dvě divize, které měly operovat samostatně západně od Apenin. Veleli jim generálové Livron a Pignatelli di Strongoli a obsahovaly i elitní jednotky královské gardy. Poté, co papež rezolutně odmítl povolit neapolské armádě průchod svým územím, překročily tyto dvě divize hranice papežského státu a obsadily Řím. Papež Pius VII. opustil 22. března věčné město a uprchl do Janova (od 3. ledna 1815 součást Sardinského království). Kardinál Somaglia, který v nepřítomnosti papeže řídil vládu papežského státu, ostře protestoval proti narušení suverenity území Svatého stolce, ale nebylo to nic platné. Neapolské jednotky přešly papežský stát a překročily hranice Toskánského velkovévodství habsburka Ferdinanda III. Toskánského. 7. dubna vytlačily z Florencie posádku podmaršálka Nugenta a hlavní město Toskánska obsadily. Nugent se ovšem v žádném případě necítil poražen. 8. a 10. dubna odrážel neapolce v ústupových bojích a když dostal posily ze severu, zaujal u Pistoii výhodné obranné postavení, ze kterého se už nenechal vytlačit.\n\nMezitím vyrazila z Ancony i hlavní neapolská armáda pod královým velením. 29. března vstoupily jeho jednotky do Rimini. Zde druhého dne pronesl Proklamaci z Riminy, ve které vyzýval všechny italské vlastence, aby se připojili pod jeho prapory a bojovali za sjednocenou a nezávislou Itálii. Stejného dne zaútočila u Ceseny divize generála Carrascosy na rakouský sbor podmaršálka Bianchiho a donutila ho k ústupu až na linii na řece Panaro. To umožnilo neapolské armádě pokračovat v postupu. 1. dubna obsadila Faenzo a 2. dubna Boloňu.\n\n3. dubna zaútočily neapolské síly na Bianchiho u Castelfranca s cílem vynutit si přechod přes Panaro. Rakušané kladli houževnatý odpor, ale mužům generála Filangieriho se podařilo dobýt most v Sant Ambrogiu. Když pak brigáda generála Colletty přešla řeku u Spilamberta a zamířila do rakouského pravého boku, nezbylo rakušanům než vyklidit pozice a vydat tak neapolcům Modenu, odkud musel uprchnout další habsburk František IV. Modenský.\n\nBianchiho sbor zaujal novou obranou pozici za kanálem Bentivoglio s předmostím na řece Pád u Borgoforte. 5. dubna se velení všech rakouských jednotek v Lombardii ujal generál jezdectva Frimont. Ustavil hlavní štáb v Piacenze a roztáhl svoje jednotky na Pádu, tak aby mohl krýt cestu na Miláno. Mezitím král Joachim rozdělil svoji armádu. Spolu s divizí Carrascosa obsadil Modenu, Reggio a Carpi a zbylé jednotky poslal obsadit Ferraru a zaujmout postavení na Pádu u Occhiobella. Na rozdíl od ostatních měst se ovšem ve Ferrarské citadele opevnila posádka generálmajora Lauera a umíněně se odmítala vzdát.\n\n8. dubna se Joachim rozhodl překročit Pád u Occhiobella. Věděl, že tento úsek brání pouze slabé síly podmaršálka Mohra. Neapolci měli sice převahu v počtech mužů, ale většina jejich dělostřelectva byla vázána obléháním Ferrary. A právě rakouské dělostřelectvo, výhodně postavené u mostu v Occhiobello, rozhodlo o neúspěchu neapolského útoku. Rakušanům se povedlo odrazit několik pokusů o přechod Pádu a večer dokonce, s podporou jednoho dragounského pluku, přešli do protiútoku.\n\nBarona Frimonta útok u Occhiobello poněkud překvapil, ale zareagoval rychle. Především dokázal během noci z 8. na 9. dubna posílit jednotky generála Mohra. Správně předpokládal, že se neapolci druhý den pokusí o nový útok. Uvědomoval si ovšem, že jeho strategie musí být mnohem ofenzivnější. Bylo jasné, že posádka ve Ferraře už nedokáže dlouho vzdorovat a je třeba ji vyprostit. Proto dostal podmaršálek Bianchi rozkaz, aby jeho druhý rakouský sbor zahájil následující den protiofenzivu. Část Bianchiho jednotek vyrazila 9. dubna na Carpi bráněné brigádou generála Pepeho a druhá část se pokoušela Carpi obejít a odříznout tak Pepemu ústupovou cestu u Quartirofola (dnes součást Carpi).\n\nV době, kdy se dávaly do pohybu Bianchiho jednotky, zahájil král Joachim druhý pokus o překročení Pádu. Ovšem jeho jednotky byly oslabené ztrátami předchozího dne a na druhém břehu je očekávala obrana, ke které už stihly dorazit Frimontem vyslané posily. Stejně jako předešlého dne dokázaly rakouské síly zabránit přechodu řeky a dokonce po celodenních bojích udržely předmostí na jižním břehu Pádu.\n\nBitva u Occhiobella znamenala obrat ve válce. Joachim ztratil strategickou iniciativu a musel zaujmout obranná postavení v okolí Ferrary. Aby toho nebylo málo, Velká Británie vyhlásila Neapoli válku a vyslala svoji flotilu k italským břehům.\n\nGenerál Carrascosa, který velel jednotkám v okolí Modeny, pochopil z pohybů sboru generála Bianchiho rakouskou past, která hrozila obklíčením divize generála Pepeho v Carpi a rozkázal všem jednotkám stáhnout se na obranou linii za řekou Panaro.\n\nAle i po Carrascosově ústupu Murat stále zůstával na pozici a pokračoval v obléhání Ferrary. V reakci na to Frimont rozkázal sboru generála Neipperga zaútočit na Muratovo opevněné pravé křídlo. 12. dubna po krvavé bitvě u Casaglia, byly nepolské jednotky z opevněných pozic vytlačeny. I přes tento neúspěch se dařilo neapolcům i nadále obléhat Ferraru. 14. dubna se Bianchi pokusil překročit řeku Panaro, ale byl odražen. Ovšem stejného dne v Toskánsku obě neapolské gardové divize dosti nepochopitelně vyklidily Florencii a to i přesto, že je Nugentovi rakušané nijak neobtěžovali. Ti pak 15. dubna prázdné město obsadili. Když se to Murat dozvěděl, nezbylo mu než 16. dubna zrušit obléhání Ferrary a začít ustupovat na Boloňu.\n\nKdyž teď byla cesta na Florencii volná, a Itálie se před ním otevírala, vyslal Frimont dva sbory na jih, aby s Neapolským královstvím definitivně skoncovaly. Bianchi byl vyslán po via Florentia k Folignu, čímž by se dostal do neapolského týlu a odřízl by je od ústupových tras, zatímco Neipperg byl vyslán přímo proti Joachimovi, aby ho donutil ustupovat na Anconu.\n\nKdyž se válečná štěstěna obrátila na rakouskou stranu, zavelel Frimont k návratu do Lombardie, aby připravil svoji armádu na invazi do Francie. Tak byla většina rakouských jednotek stažena a zůstaly jenom tři sbory (Bianchiho, Neipperga a Nugentův) o síle asi 35 000 mužů.\n\nKrál Joachim, který vkládal příliš nadějí do čtyř gardových divizí a věřil, že budou schopny zastavit postup Bianchiho a Nungeta, ustupoval jen zvolna a dokonce se odhodlal k lokálním protiútokům na řekách Ronco a Savio.\n\nKaždopádně Neippergův předvoj dvakrát dostihl a překvapil ustupující Neapolce u Cesenatica a Pesara. Joachim musel zrychlit svůj ústup a koncem dubna jeho hlavní síly dorazily bezpečně do Ancony, kde se spojily se dvěma gardovými divizemi stahujícími se od Florencie.\n\nZatím Bianchi rychle postupoval. Do Florencie dorazil 20. dubna, svého cíle Foligno dosáhl 26. dubna a teď ohrožoval Muratovy ústupové linie. Neippergův sbor byl stále na pochodu a 29. dubna jeho předvoj dosáhl Fano.\n\nJelikož byly rakouské síly rozděleny, doufal Joachim, že se mu podaří rychle porazit Bianchiho a potom se obrátí proti Neippergovi. Je to podobná taktika jakou uplatní Napoleon před bitvou u Waterloo. Murat vyslal Carrascostovu divizi na sever zdržovat Niepperga a sám vytáhl s hlavními silami na západ proti Bianchimu.\n\nMurat původně plánoval postavit se Bianchimu blízko města Tolentino, ale 29. dubna Bianchiho předvoj úspěšně vyhnala z Tolentina zdejší malou posádku. Bianchi, který dorazil první, tak mohl zformovat svoje jednotky ve výhodných obraných pozicích v kopcích východně od města.\n\nNeapolský král rozestavil svoji armádu, momentálně posílenou o většinu jednotek divizí Livorno a Pignatelli Strongolî, na výšinách Monte Milone na půl cesty mezi Macerata a Tolentinem. S Neippergovou armádou pochodující mu do týla musel Joachim 2. května 1815 přijmout u Tolentina bitvu. Prvního dne bitvy zaútočil na rakouské pravé křídlo, ale byl odražen. 3. května útok obnovil podél velké silnice, zatímco divize Ambrosio a Pignatelli zaútočily z Monte Milone na rakouské levé křídlo. Asi 8 000 neapolců seřazených do karé, každé po dvou batalionech sestoupily z hory a pod těžkou palbou z děl i pušek postupovali proti nepříteli. Tento útok dopadl na rakušany seřazené ve dvou řadách a podporovaných jízdou, která se stočila a vpadla neapolcům do pravého boku. To stačilo na zastavení útoku a když i generál Mohr dokázal na pravém křídle odrazit útok, nařídil generál Bianchi oběma křídelním kolonám aby přešly do protiútoku směrem na Monte Milone. V tu dobu dostal král zprávu, že Neipperg porazil 1. května u Scapezzana Carrascostu a postupuje mu od města Jesi do týla. V tu chvíli pochopil nevyhnutelné a zavelel k ústupu.\n\nBitva výrazně poškodila morálku neapolského vojska a armáda ztratila v bitvě mnoho vyšších důstojníků. Poražená neapolská armáda upadla do naprostého zmatku.\n\n5. května zahájila spojená anglo-rakouská flotila blokádu Ancony, s cílem zajmout tamější posádku.\n\nV naprostém zmatku musela hledat neapolská armáda záchranu v ústupu po špatných cestách podél pobřeží Jadranu. Pronásledoval je generál Mohr s částí rakouských sil. 8. května vstoupil do Tronta, 9tého okupoval Benedetto, 12. května vyčlenil část svých sil k blokování Pescara a se zbytkem pochodoval na Popoli.\n\nGenerál Bianchi s hlavní rakouskou armádou, teď tvořenou spojeným prvním i druhým sborem, pokračoval po silnici směrem na Foglio Terni, 9. května byl ve Spoletu, přešel hory mezi Terni a Rieti a 12. května dorazil do L'Aquily. Hrad L'Aquila se vzdal Neippergovu předvoji a Bianchi pokračoval v pochodu na Popoli a Sulmona. Neapolci prošli soutěskami v naprostém zmatku a jejich armáda se různými ztrátami smrskla asi na 15 000 mužů.\n\nMezitím generál Nugent pokračoval ve svém pochodu z Florencie na Řím, kam dorazil 30. dubna. Z Říma pochodoval směrem na Ceprano, v jehož blízkosti musel postoupit drobné srážky s ozbrojenými horaly generála Montigniho. Dál pokračoval po trase Terracina, Fondi a Pontecorvo. 14. května mu u San Germana zastoupil neapolský král cestu s jednotkamy y určenými k vnitřní obraně království. 15. května král Joachim, který měl nad Nugentem dvojnásobnou převahu, zahájil od San Germana útok. Podařilo se mu sice zahnat rakouský předvoj, ale prorazit nepřátelskou sestavu se nezdařilo. Neapolské vojsko, které při útoku utrpělo těžké ztráty, ustoupilo zpět k San Germanu a zaujalo defenzivní postavení. Přispěl k tomu i Bianchiho sbor postupující z tolentinského bojiště do neapolského boku. Blízkost hlavní rakouské armády natolik posílila Nugentovo sebevědomí, že 16. května zahájil vlastní útok. Tisícovka husarů, podporovaná mysliveckými a hraničářskými jednotkami, zaútočila na obranná postavení u San Germano. K boji prakticky nedošlo. Většina neapolců uprchla ještě dříve než se k nim rakušané dostali. Se zbytkem armády ustoupil král Joachim na Capuu.\n\nPostavení neapolské armády bylo beznadějné. Vojsko sláblo neutuchající dezercí. V Capui už čítalo jen 12 000 unavených, deprimovaných a demoralizovaných mužů. Zprávy říkaly, že anglo-sicilský výsadek je připraven překročit úžinu a pochodovat na Neapol od jihu. Bylo nemožné pokračovat v boji.\n\nKrál Joachim předal velení generálovi Carrascosovi, pověřil ministra zahraničí hraběte San Gallo, aby začal vyjednávat o příměří a sám odjel do Neapole. Do hlavního města vstoupil doprovázen čtyřmi polskými kopiníky v pět odpoledne 18. května.\n\nRáno 19tenáctého přineslo špatné zprávy od San Galla. Bianchi se odmítl o příměří bavit. Prohlásil, že on je teď pánem Neapolska a že nezná žádného krále Joachima. Je pouze ochoten uzavřít vojenskou dohodu o zastavení palby s generálem Carrascosou, ze které musí být „maršál Murat“ vyloučen.\n\nAnglická eskadra ležela na dohled od Neapole a Carolina zabránila bombardování města jen vydáním těch několika ozbrojených lodí, které se plavily pod neapolskou vlajkou. Pevnost Gaeta stále odolávala obléhání. Murat vyhlásil záměr odejít tam a sdílet osud posádky. Byla ovšem otázka, zda Gaeta odolá rakouskému útoku a pokud by i ano, dříve či později se bude muset vzdát. Jeho přátelé mu radili, že nejlepší bude pokusit se uprchnout do Francie.\n19. května strávil svůj poslední den v neapolském paláci a připravoval svůj útěk. Nemohl déle čekat, protože lid začínal být neklidný a začínaly se množit zprávy o britském vylodění. Aby se zatajil jeho odchod, bylo rozhodnuto, že Carolina prozatím zůstane v Neapoli a připojí se k němu později ve Francii. Byli přesvědčeni, že jí spojenci zajistí bezpečný a volný průchod. Murat odplul na malém člunu na Korsiku a odtud posléze do Cannes.\n\n20. května neapolská armáda kapitulovala a zástupci Rakouska, Velké Británie a Neapole uzavřeli smlouvu z Casalanzy. Podmínky smlouvy byly k poraženým neapolcům poměrně mírné. Všichni generálové si ponechali svoje hodnosti a hranice království zůstaly nezměněny. Smlouva pouze požadovala návrat krále Ferdinanda IV. Neapolského a Sicilského na neapolský trůn, propuštění všech válečných zajatců, a to aby všechny neapolské posádky pevností složily zbraně. To se netýkalo Ancony, Pescary a Gaety. Tato tři města byla blokována anglo-rakouskou flotilou a byla mimo kontrolu generála Carrascosy. Všechny tři posádky postupně kapitulovaly, byť se obléhání Gaety protáhlo až do srpna.\n\nJoachim Murat se odmítl vzdát nároku na trůn. Vrátil se z exilu a 8. října 1815 přistál s 28 muži v Pizzo v Kalábrii. Na rozdíl od Napoleona o sedm měsíců dříve se nedočkal vřelého přijetí a byl zajat burbonskými oddíly.\n\nPět dní po přistání u Pizzo byl v tamějším městském hradě popraven zastřelením. To bylo poslední jednání napoleonských válek.\n\n"}
{"id": "922226", "url": "https://cs.wikipedia.org/wiki?curid=922226", "title": "Seznam kulturních památek v Hrotovicích", "text": "Seznam kulturních památek v Hrotovicích\n\n"}
{"id": "922227", "url": "https://cs.wikipedia.org/wiki?curid=922227", "title": "Seznam kulturních památek v Želetavě", "text": "Seznam kulturních památek v Želetavě\n\n"}
{"id": "922230", "url": "https://cs.wikipedia.org/wiki?curid=922230", "title": "Seznam kulturních památek v Dukovanech", "text": "Seznam kulturních památek v Dukovanech\n\n"}
{"id": "922233", "url": "https://cs.wikipedia.org/wiki?curid=922233", "title": "Levamisol", "text": "Levamisol\n\nLevamisol je anthelmintikum ze skupiny derivátů imidazothiazolu. Látka byla objevena v roce 1966 farmaceutickou firmou Janssen v Belgii a primárně se používá k odčervení lidí a zvířat (koně, psi, skot, ovce, prasata a akvarijní ryby). Působí pouze proti hlísticím. Experimentálně bylo rovněž ověřeno i působení na imunitní systém člověka. Jednak byl prokázán inhibiční účinek na produkci bílých krvinek, na druhé straně se levamisol dá využít k léčbě revmatoidní artritidy. V kombinaci s jinými léky se používá také k terapii některých nádorových onemocnění. V ČR je levamisol registrován pouze k odčervení prasat.\n\n"}
{"id": "922234", "url": "https://cs.wikipedia.org/wiki?curid=922234", "title": "Mistrovství světa ve volejbale žen do 20 let 2013", "text": "Mistrovství světa ve volejbale žen do 20 let 2013\n\nMistrovství světa ve volejbale žen do 20 let 2013 se konalo od 21. června do 30. června v Brně. Účastnilo se ho dvacet juniorských národních reprezentací rozdělených po čtyř skupin po pěti účastnících. Nejlepší čtyři týmy z každé skupiny postoupily do play-off hraného vyřazovacím způsobem. Mistryněmi světa se staly Číňanky, domácí tým skončil na jedenáctém místě, obhájkyně titulu Italky obsadily čtvrtou příčku. Zápasy se hrály v halách Rondo a Městská hala míčových sportů na Vodově ulici.\n\n1. Dominikánská republika 10 bodů\n\n2. Peru 8 bodů\n\n3. Tchaj-wan 6 bodů\n\n4. Česká republika 6 bodů\n\n5. Portoriko 0 bodů\n\n1. Čína 12 bodů\n\n2. Srbsko 8 bodů\n\n3. Japonsko 7 bodů\n\n4. Kolumbie 3 body\n\n5. Thajsko 0 bodů\n\n1. Brazílie 12 bodů\n\n2. Rusko 8 bodů\n\n3. Bulharsko 4 body\n\n4. Mexiko 3 body\n\n5. USA 3 body\n\n1. Turecko 11 bodů\n\n2. Itálie 10 bodů\n\n3. Egypt 6 bodů\n\n4. Alžírsko 2 body\n\n5. Nigérie 1 bod\n\nSrbsko - Tchaj-wan 3:0\n\nTurecko - Mexiko 3:0\n\nJaponsko - Peru 3:0\n\nRusko - Egypt 3:0\n\nItálie - Bulharsko 3:1\n\nČína - Česká republika 3:0\n\nBrazílie - Alžírsko 3:0\n\nDominikánská republika - Kolumbie 3:1\n\nJaponsko - Turecko 3:0\n\nBrazílie - Srbsko 3:0\n\nČína - Rusko 3:0\n\nItálie - Dominikánská republika 3:0\n\nČína - Brazílie 3:0\n\nJaponsko - Itálie 3:1\n\nČína - Japonsko 3:0\n\nBrazílie - Itálie 3:0\n\nRusko - Srbsko 3:1\n\nTurecko - Dominikánská republika 3:2\n\nSrbsko - Dominikánská republika 3:0\n\nTurecko - Rusko 3:1\n\nTchaj-wan - Alžírsko 3:0\n\nPeru - Mexiko 3:2\n\nČeská republika - Egypt 3:2\n\nBulharsko - Kolumbie 3:2\n\nEgypt - Alžírsko 3:0\n\nKolumbie - Mexiko 3:1\n\nTchaj-wan - Česká republika 3:0\n\nBulharsko - Peru 3:0\n\nMexiko - Alžírsko 3:0\n\nKolumbie - Egypt 3:0\n\nČeská republika - Peru 3:2\n\nBulharsko - Tchaj-wan 3:0 \n1. Čína\n\n2. Japonsko\n\n3. Brazílie\n\nZhu Ting (Čína)\n"}
{"id": "922238", "url": "https://cs.wikipedia.org/wiki?curid=922238", "title": "Giovanni Battista Aostalli de Sala", "text": "Giovanni Battista Aostalli de Sala\n\nGiovanni Battista Aostalli de Sala, v počeštělé podobě \"Jan Baptista Avostalis\", v dřívější literatuře \"Giambattista\" (kolem 1510 Savosa v dnešním Ticinu ve Švýcarsku – 30. července 1575 Poděbrady), byl italský architekt a stavitel vrcholné renesance, který působil převážně v Čechách.\n\nPocházel z rozvětvené rodiny stavitelů Aostalli z oblasti, která je dnes pod názvem Ticino italskojazyčným kantonem Švýcarska. Ve službách krále a císaře Ferdinanda I. přišel do Prahy už jeho otec, Giovanni Maria Aostalli (1500–1567). Roku 1539 k práci přivedl svého příbuzného Ulrica Aostalli (1525–1597), své syny Giovanni Battistu, Antonia, Francesca a Stefana, také oni zde vyučili své syny. Společně pracovali nejprve pod vedením Paola Stelly na stavbě Letohrádku královny Anny, dále dostavbě katedrály sv. Víta po jejím požáru a na dalších hradních staveb. \n\nOd roku 1549 měl Giovanni Battista na starosti královské stavby ve východních Čechách. Pracoval hlavně na přestavbě zámku v Poděbradech, kde se usadil, měl několik domů a na vlastní náklady rozšířil tamní kostel. V letech 1551–1555 přestavoval zámek v Chlumci nad Cidlinou a v letech 1567–1575 vedl rozšíření zámku v Litomyšli. Před rokem 1557 stavěl dvůr v Sadské. Roku 1572 postavil v Poděbradech novou bránu a pivovar. Připisuje se mu také účast na renesanční přestavbě zámků Pardubice, Brandýs nad Labem a Lysá nad Labem. \n\nJe pohřben v kostele v Poděbradech, kde je zachován jeho náhrobek.\n\n"}
{"id": "922243", "url": "https://cs.wikipedia.org/wiki?curid=922243", "title": "Róbert Vaniš", "text": "Róbert Vaniš\n\nRóbert Vaniš (* 29. září 1992, Malacky) je slovenský fotbalový záložník, v současnosti působí v klubu ŠK Slovan Bratislava.\n\nSvoji fotbalovou kariéru začal v ŠK Malacky. Mezi jeho další angažmá patří: ŠK Slovan Bratislava a FC ViOn Zlaté Moravce.\n"}
{"id": "922244", "url": "https://cs.wikipedia.org/wiki?curid=922244", "title": "Al Zubarah", "text": "Al Zubarah\n\nAl Zubarah ( الزبارة), rovněž nazývaný Zubarah nebo Az Zubarah, je opuštěné pouštní město ležící na severozápadním pobřeží Katarského poloostrova přibližně 105 km od hlavního města Kataru Doha.\n\nZubarah byl kvetoucím perlovým a obchodním přístavem na březích Perského zálivu. Je jedním z největších a nejlépe zachovaných obchodních měst z 18. a 19.století v zálivu. Odhadovaný počet obyvatel z této doby je 6 až 9 tisíc.\n\nV roce 2013 byl Zubarah zapsán na Seznam světového dědictví UNESCO.\n"}
{"id": "922245", "url": "https://cs.wikipedia.org/wiki?curid=922245", "title": "Musée du Barreau de Paris", "text": "Musée du Barreau de Paris\n\nMusée du Barreau de Paris (\"Muzeum pařížské advokacie\") je muzeum v Paříži, které spravuje sdružení pařížských advokátů Barreau de Paris. Nachází se v městském paláci Hôtel de La Porte v 1. obvodu v ulici \"Rue du Jour\". Muzeum se zaměřuje na právní dějiny ve Francii od 17. století po současnost. Muzeum je možné navštívit pouze v rámci předem ohlášené skupiny.\n\nMuzeum je umístěno ve sklepení paláce Hôtel de la Porte, který si nechal postavit prévôt des marchands Antoine de la Porte (1641-1697). Palác byl v letech 1980-1981 restaurován a je zapsán na seznamu historických památek.\nMuzejní sbírky zahrnují umělecká díla (malby, sochy, rytiny, fotografie), právnické rukopisy a tisky, obhajovací řeči slavných advokátů. Expozice přibližuje významné soudní procesy jako proces s Ludvíkem XVI., proces s Marií Antoinettou, Zolův proces během Dreyfusovy aféry, procesy s generály Neyem a Cambronnem, Raoulem Villainem (vrahem Jeana Jaurèse) nebo podvodníkem Staviskym.\n\nVýznamná je též sbírka obhajovacích řečí advokátů jako byli Claude François Chauveau-Lagarde (obhájce Marie Antoinetty a dalších členů královské rodiny), Fernand Labori (obhájce Émila Zoly), Léon Gambetta, Raymond Poincaré, Jacques Isorni (obhájce maršála Pétaina).\n\n"}
{"id": "922246", "url": "https://cs.wikipedia.org/wiki?curid=922246", "title": "Musée Art Nouveau – Maxim's", "text": "Musée Art Nouveau – Maxim's\n\nMusée Art Nouveau – Maxim's (\"Secesní muzeum – Maxim's\") nebo Maxim's Art Nouveau „Collection 1900“ je soukromé muzeum v Paříži. Nachází se v domě nad restaurací Maxim's v 8. obvodu v ulici \"Rue Royale\". Muzeum představuje soukromou sbírku secesních předmětů a dekorací.\n\nV roce 1981 koupil restauraci Maxim's módní návrhář Pierre Cardin, který je dlouholetým sběratelem uměleckých děl z Belle Époque. Ve dvoupodlažním bytě bývalé kurtizány v prostorech nad restaurací vybudoval muzeum, které na ploše 350 m představuje přes 750 předmětů z celého světa od tvůrců jako Louis Majorelle, Tiffany, Émile Gallé, Massier, Henri de Toulouse-Lautrec, Hector Guimard, Antonio de La Gandara aj. Nachází se zde sofa inspirované Gaudím, čínský porcelán určený pro módní elitu na Côte d'Azur, servírovací stůl od Louise Majorelle aj.\n\nLožnice představuje Majorellovu postel s kosatci a liliemi, lampy od Tiffanyho a také stolek na make-up, šaty, klobouky a šperky.\n\n"}
{"id": "922247", "url": "https://cs.wikipedia.org/wiki?curid=922247", "title": "Štefan Pekár", "text": "Štefan Pekár\n\nŠtefan Pekár (* 3. prosince 1988, Kanianka, Československo) je slovenský fotbalový záložník či útočník, od července 2017 hráč klubu FC Spartak Trnava. Mimo Slovensko působil na klubové úrovni v Česku.\n\nSvoji fotbalovou kariéru začal v Kaniance. V roce 1999 přestoupil v průběhu mládeže do HFK Prievidza, kde nastupoval také v seniorské kategorii. Po krátkém zahraničním angažmá v české Mladé Boleslavi se vrátil v roce 2010 na Slovensko a podepsal kontrakt s MFK Ružomberok. V létě 2013 zamířil do Spartaku Myjava. V sezóně 2014/15 Fortuna ligy nastřílel v myjavském dresu 11 ligových gólů. Ve Spartaku působil ve funkci kapitána týmu.\n\nV prosinci 2016 se dohodl na smlouvě s druholigovým českým klubem FC Baník Ostrava. S Baníkem vybojoval v sezóně 2016/17 postup do 1. české ligy.<br>\nV červenci 2017 se vrátil na Slovensko a podepsal dvouletý kontrakt s klubem FC Spartak Trnava.\n\n"}
{"id": "922250", "url": "https://cs.wikipedia.org/wiki?curid=922250", "title": "Náměstí Makedonie", "text": "Náměstí Makedonie\n\nNáměstí Makedonie () je hlavní náměstí v severomakedonské metropoli Skopje. Nachází se v centru města, na břehu řeky Vardaru.\n\nNa rozdíl od celé řady jiných náměstí, která vznikla z přirozených otevřených prostranství a trhů, vzniklo Náměstí Makedonie uměle během existence meziválečné Jugoslávie. Centrální část města, nesoucího po staletí orientální ráz, byla zbourána, a na jeho místě vzniklo rozsáhlé náměstí, obklopené evropskými budovami a paláci (dnes se z nich dochoval pouze Ristićův palác; Palác Mazura a Dům důstojníků padly za oběť rozsáhlému zemětřesení). \n\nPoté, co se v Jugoslávii k moci dostali komunisté a začal být systematicky rozvíjen kult Josipa Broze Tita bylo náměstí přejmenováno po partyzánském vůdci. Současný název má od roku 1991, kdy makedonská republika vyhlásila nezávislost.\n\nVýznamně svojí podobu změnilo náměstí jak po zemětřesení v roce 1963, tak i během realizace projektu Skopje 2014, kdy byly v centru makedonské metropole obnoveny původní budovy, zničené při otřesech, či vybudovány zcela nové. Náměstí bylo zkrášleno sochami významných postav z makedonských dějin, z nichž největší je 22 m vysoká socha \"jezdce na koni\", neformálně známá též jako socha Alexandra Makedonského.\n"}
{"id": "922251", "url": "https://cs.wikipedia.org/wiki?curid=922251", "title": "Radoviš", "text": "Radoviš\n\nRadoviš (makedonsky Радовиш) je město ve východní části Severní Makedonie. Patří k středně velkým městům; v roce 2002 mělo 16 223 obyvatel. Administrativně je součástí Jihovýchodního regionu a geograficky spadá do oblasti Strumicko-radovištské kotliny. Samo město se nachází v hlavní severomakedonské dálnice, vedené od severu na jih v ose Kumanovo – Skopje – Gevgelija.\n\nOpština Radoviš, která zahrnuje kromě města dalších 35 sídel (většinou vesnic) měla v roce 2002 celkem 28 244 obyvatel. Obyvatelé Radoviše i okolí jsou většinou makedonské národnosti, přes tisíc lidí se ale hlásí k turecké menšině.\n\nPrvní zmínka o městě pochází z roku 1019, kdy Byzantské říši vládl císař Basileios II.\n\n"}
{"id": "922252", "url": "https://cs.wikipedia.org/wiki?curid=922252", "title": "Nermin Haskić", "text": "Nermin Haskić\n\nNermin Haskić (* 27. června 1989, Banovići, SFR Jugoslávie) je bosenský fotbalový útočník od červene 2017 hráč klubu MFK Ružomberok. Má na svém kontě i start za bosenský fotbalový národní tým.\n\nSvoji fotbalovou kariéru začal v FK Budućnost Banovići. Mezi jeho další angažmá patří: FK Sarajevo, FK Voždovac a MFK Košice. V sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1.\n\n1. září 2015 přestoupil z tehdy druholigových Košic do prvoligového slovenského mužstva MŠK Žilina. V sezóně 2016/17 Fortuna ligy získal se Žilinou titul.<br>\nV únoru 2017 odešel na hostování do polského druholigového klubu Podbeskidzie Bielsko-Biała.\n\nV červnu 2017 se dohodl na přestupu ze Žiliny do MFK Ružomberok.\n\nHaskić debutoval v A-týmu Bosny a Hercegoviny 16. 12. 2011 v přátelském zápase proti Polsku (porážka 0:1, hrálo se v turecké Antalyi). Je to jeho jediný reprezentační start (k září 2015).\n\n"}
{"id": "922254", "url": "https://cs.wikipedia.org/wiki?curid=922254", "title": "Jedino Hrvatska - Pokret za Hrvatsku", "text": "Jedino Hrvatska - Pokret za Hrvatsku\n\nJedino Hrvatska – Pokret za Hrvatsku (česky Pouze Chorvatsko-Hnutí pro Chorvatsko je chorvatská euroskeptická, protikomunistická a konzervativní politická strana. Vznikla v roce 2008 a ve volbách získává pouhé desetiny procenta hlasů voličů; uskupení je často členem různých předvolebních koalic. Předsedou strany je Milovan Šibl.\n\nSpolu s uskupeními Akcija za bolju Hrvatsku (ABH), Hrvatska demokršćanska stranka (HDS) propagovala JH aby Chorvatsko nevstoupilo do Evropské unie, což bylo hlavní téma strany během kampaně před referendem o vstupu do EU, které se konalo v lednu 2012. Strana rovněž odmítá vstup Chorvatska do NATO, stejně jako trestní tribunál pro bývalou Jugoslávii, který se zabýval válečnými zločiny, ke kterým došlo na území země během Chorvatské války za nezávislost.\n\n"}
{"id": "922257", "url": "https://cs.wikipedia.org/wiki?curid=922257", "title": "Dejan Peševski", "text": "Dejan Peševski\n\nDejan Peševski (makedonsky Дејан Пешевски; * 5. srpna 1993) je severomakedonský fotbalový záložník a bývalý mládežnický reprezentant, od ledna 2016 působící ve slovenském klubu FO ŽP ŠPORT Podbrezová.\n\nSvou fotbalovou kariéru začal v bulharském PFK Čavdar Etropole. Mezi jeho další působiště patřila i Akademie Christo Stoičkova. V polovině sezóny 2012/13 zamířil na Slovensko na půlroční hostování do klubu MFK Ružomberok, kde si však přivodil zranění při tréninku v souboji se spoluhráčem Tomášem Ďubkem. V září 2013 se stěhoval v rámci Corgoň ligy do FC Spartak Trnava, kde podepsal půlroční smlouvu s 2½-roční opcí na prodloužení. 15. října 2013 dostal od klubu okamžitou výpověď za hrubé porušení životosprávy a dobrého jména klubu.\n\nV lednu 2014 byl na testech v italském druholigovém klubu Brescia Calcio.\n\nOd února do května 2015 hrál za slovinský tým FC Koper (dohromady odehrál 11 zápasů), poté s ním klub rozvázal smlouvu.\n\nV září 2015 se vrátil na Slovensko do druholigového celku FK Dukla Banská Bystrica, kde působil do konce roku. V lednu 2016 se dohodl na angažmá s prvoligovým mužstvem FO ŽP ŠPORT Podbrezová.\n\nPeševski nastupoval za severomakedonské mládežnické reprezentace.\n\n"}
{"id": "922271", "url": "https://cs.wikipedia.org/wiki?curid=922271", "title": "Jakub Janso", "text": "Jakub Janso\n\nJakub Janso (* 27. prosince 1989, Myjava) je slovenský fotbalový obránce, od roku 2013 bez angažmá.\n\nSvoji fotbalovou kariéru začal v TJ Spartak Myjava. Od dorostu působil v MFK Ružomberok, kde se v roce 2012 do prvního týmu. Po konci smlouvy v létě 2013 je bez angažmá.\n"}
{"id": "922272", "url": "https://cs.wikipedia.org/wiki?curid=922272", "title": "All Shook Down", "text": "All Shook Down\n\nAll Shook Down je sedmé studiové album americké rockové skupiny The Replacements, vydané v září 1990 u vydavatelství Sire Records. Jeho producentem byl Scott Litt a jde o poslední album skupiny. V písni „Sadly Beautiful“ hrál jako host na violu John Cale. Mezi dalšími hosty patří Benmont Tench a Steve Berlin.\n\nAutorem všech písní je Paul Westerberg.\n"}
{"id": "922273", "url": "https://cs.wikipedia.org/wiki?curid=922273", "title": "Hœdic", "text": "Hœdic\n\nHœdic (bretonsky \"Edig\") je francouzská obec v departementu Morbihan v regionu Bretaň.\n\nHœdic se rozkládá v Atlantském oceánu na ostrově Hoëdic, který je 800 m široký, 2500 m dlouhý a má rozlohu 2 km.\n\nArcheologické výzkumy v roce 1933 objevily několik obydlí a devět hrobů z období mezolitu (5500/5000 př. n. l.). Z období neolitu od 5. tisíciletí př. n. l. se na ostrově dochovaly četné pozůstatky, jako megalitické řady menhirů, mohyly a několik dolmenů.\n\nV roce 2004 byla potvrzena přítomnost Galů na ostrově nálezy laténské kultury. Od konce 19. století je známa existence římského oppida na severozápadu ostrova.\n\nV raném středověku byl Hoëdic, jako většina bretaňských ostrovů v té době, osídlen jen střídavě. Trvalé osídlení je doloženo až od 10. století.\n\nV 16. století byl ostrov cílem útoků španělských a anglických flotil a byl několikrát dobyt.\n\nV roce 1759 jihovýchodně od ostrova proběhla významná námořní bitva sedmileté války, ve které britský admirál Edward Hawke porazil francouzské loďstvo.\n\nV roce 1815 byly sousední ostrovy Hoëdic a Houat spojeny do jedné obce \"Belle-Île\", v jejíž čele nestál starosta, ale kněz a obec měla zvláštní správní, právní, náboženský a ekonomický statut. V roce 1891 byla vytvořena klasická obec a proběhly první komunální volby.\n\nV roce 1973 byl na severním pobřeží otevřen nový přístav Port d'Argol (nebo Port-Saint-Goustan).\n\n\"Počet obyvatel\"\n\n"}
{"id": "922275", "url": "https://cs.wikipedia.org/wiki?curid=922275", "title": "Černí Maďaři", "text": "Černí Maďaři\n\nČerní Maďaři (maďarsky \"Fekete Magyarok\", latinsky \"Ungri Nigri\") byla polonezávislá skupina Maďarů v době, kdy Maďaři osídlili Panonskou nížinu na konci 9. století. Označení souvisí s tradičním kočovnickým označováním světových stran barvou (černá barva označuje sever). Jsou zmiňováni pouze v několika dobových pramenech. Účastnili se vojenského tažení na Kyjev a po osídlení Panonské nížiny Maďary odolávali pokřesťanštění. Okolo roku 1008 jejich území („Černé Maďarsko“ v okolí Pětikostelí) dobyl uherský král Štěpán I. a zřídil na něm diecézi.\n\n"}
{"id": "922282", "url": "https://cs.wikipedia.org/wiki?curid=922282", "title": "Squirrel and G-Man Twenty Four Hour Party People Plastic Face Carnt Smile (White Out)", "text": "Squirrel and G-Man Twenty Four Hour Party People Plastic Face Carnt Smile (White Out)\n\nSquirrel and G-Man Twenty Four Hour Party People Plastic Face Carnt Smile (White Out) je první studiové album anglické skupiny Happy Mondays. Vydáno bylo v dubnu roku 1987 vydavatelstvím Factory Records.\n\nNahrávávání alba probíhalo v prosinci 1986 v londýnském studiu . Producentem desky byl velšský hudebník John Cale, který se nedlouho předtím zbavil závislosti na alkoholu a drogách. V té době se snažil vylepšit svůj zdravotní stav, kvůli čemuž ve studiu často jedl mandarinky. Členové skupiny s Calem měli problémy, neboť ve skutečnosti očekávali „jiného“ Calea. Kontakt mezi Calem, který si při nahrávání například často četl denní tisk, a kapelou tak často zprostředkovával zvukový inženýr David Young. Cale nakonec ještě před dokončením nahrávání práce producenta zanechal a dokončil ji právě Young.\n\n"}
{"id": "922284", "url": "https://cs.wikipedia.org/wiki?curid=922284", "title": "Vzpoura na lodi Amistad", "text": "Vzpoura na lodi Amistad\n\nVzpoura na lodi Amistad byla vzpoura černých otroků proti posádce lodi španělského škuneru Amistad. Loď vyplula roku 1839 z Havany a mířila do jiného kubánského přístavu. Otroci se pod vedením muže Josepha Cinquea (1813? – 1880) vzbouřili a zavraždili kapitána s lodním kuchařem. Protože neovládali umění navigace, nechali naživu dva bílé muže a dali jim za úkol dopravit škuner do Afriky. Navigátoři ale loď nepozorovaně navedli severním směrem a po 50 dnech přistáli u pobřeží Long Islandu, byli zajati americkou válečnou lodí a transportováni do města New London v Connecticutu, kde byli Cinque a jeho druzi obviněni z pirátství a vraždy. Nejvyšší soud Spojených států, po výmluvné obhajobě bývalého prezidenta Johna Q. Adamse, je roku 1841 osvobodil s argumentem, že obchod s otroky je nelegální a vzpoura proti otrokářům tak byla legitimní. Černoši pak byli na vlastní žádost odvezeni do Afriky.\n"}
{"id": "922285", "url": "https://cs.wikipedia.org/wiki?curid=922285", "title": "Amistad", "text": "Amistad\n\nŠpanělské slovo Amistad ( \"přátelství\") může mít více významů:\n\n"}
{"id": "922289", "url": "https://cs.wikipedia.org/wiki?curid=922289", "title": "When Dream and Day Unite", "text": "When Dream and Day Unite\n\nWhen Dream and Day Unite je první studiové album americké progresivní metalové skupiny Dream Theater. Bylo nahráno v červenci a srpnu 1988 ve studiu Kajem/Victory Studios v Gladwyne v Pensylvánii. Jeho producentem byl Terry Date a vyšlo v březnu 1989 u vydavatelství Mechanic Records. Jde o jediné album skupiny, na kterém zpíval Charlie Dominici; později tento post zastával James LaBrie.\n\nAčkoli toto album nemá titulní skladbu, v poslední písní „Only a Matter of Time“ se objevuje citace „When Dream and Day Unite“.\n\nS relativně pozitivním přijetí svých původních demonahrávek skupina očekávala, že její debutové album bude přijato s velkou slávou a ohlasem, ale album prošlo do značné míry bez povšimnutí hudební scény, a nakonec společnost Mechanic / MCA snížila své smluvní vztahy s kapelou, což mělo za následek malé klubové turné k albu pouze v oblasti New Yorku. Vydány byly také dva singly, „Status Seeker“\" a „Afterlife“, jejíž remixy a jednotlivé úpravy pro rozhlas provedl Terry Brown, producent kapely Rush. Vzhledem k napětí uvnitř skupiny a tvůrčím rozdílům byl ze skupiny vyhozen Charlie Dominici a kapely byla až do konce roku 1990 bez zpěváka. \n\nJde o jediné album skupiny Dream Theater, které se nedostalo do žebříčku Billboard 200.\n\n"}
{"id": "922291", "url": "https://cs.wikipedia.org/wiki?curid=922291", "title": "Lípa u Horova mlýna", "text": "Lípa u Horova mlýna\n\nLípa u Horova mlýna je památný strom poblíž města Velvary v okrese Kladno. Lípa malolistá (\"Tilia cordata\") roste asi 1,4 km jihozápadně od centra Velvar, v jihozápadním sousedství samoty \"Nový mlýn\", na nevysoké mezi v ohbí příjezdové cesty ke mlynu, v nadmořské výšce 197 metrů. Okolní terén představuje otevřená zemědělská krajina, jen místy podél cest či vodotečí rozčleněná pásy stromů a keřů, která se nepatrně sklání k ssz., do nivy Červeného potoka.\n\nPamátný strom je zmíněnou polní cestou snadno přístupný ze dvou směrů: Buď od jihu, odbočením ze silnice I/16 Velvary – Slaný (asi 250 metrů po cestě) nebo z vsv. strany, od města, kdy se odbočuje z ulice \"Malovarská\" (délka cesty asi 700 metrů). Třetí možností je přístup ze ssv. strany, směrem od Malovarského rybníka, pěšinkami přes luka a lávku na Červeném potoce; tato varianta je však oproti předešlým orientačně náročnější a spíše pro pěší.\n\nLípa požívá ochrany od roku 1985. Měřený obvod jejího kmene v době vyhlášení dosahoval 380 centimetrů. Výšku stromu vyhlašovací nařízení udává na 20 metrů. Kmen stromu se na východní straně otevírá v dutinu, kterou chrání šindelový kryt. Jedna z dolních větví po severovýchodní straně spočívá na zemi, téměř odlomená, a přesto stále vitální, třebaže ji se stromem pojí už jen zlomek jejího obvodu. Viditelně je lípa označena kovovým štítkem \"„Strom chráněný státem“\", upevněným na západní straně kmene.\n\n\n"}
{"id": "922292", "url": "https://cs.wikipedia.org/wiki?curid=922292", "title": "Louis Garrel", "text": "Louis Garrel\n\nLouis Garrel (* 14. června 1983 Paříž) je francouzský herec, režisér a scenárista. Za svou roli ve filmu \"Pravidelní milenci\" získal Césara. Je synem filmového režiséra Philippe Garrela a herečky Brigitte Sy. V letech 2007−2012 udržoval vztah s herečkou Valerií Bruni Tedeschiovou. Roku 2017 se po dvouletém vztahu oženil s modelkou a herečkou Laetitiou Casta. Jako režisér a scenárista debutoval krátkým snímkem \"Mes copains\" (2008). Později natočil i několik celovečerních filmů, přičemž na jednom z nich, nazvaném \"L'homme fidèle\" (2018), spolupracoval se scenáristou Jean-Claudem Carrièrem, který pracoval i na filmech jeho otce.\n\n\n"}
{"id": "922294", "url": "https://cs.wikipedia.org/wiki?curid=922294", "title": "Vnislav Fruvirt", "text": "Vnislav Fruvirt\n\nVnislav Fruvirt (* 11. července 1923) je římskokatolický kněz brněnské diecéze, politický vězeň komunistického režimu, kaplan Jeho Svatosti a emeritní farář farnosti Brno-Bystrc.\n\nOtec mu zemřel, když mu bylo sedm let. Vystudoval Klasické gymnázium v Brně a po studiích v kněžském semináři byl 5. července 1947 v Brně vysvěcen na kněze. Jeho prvním působištěm byla Tvarožná. v květnu roku 1952 byl přeložen do Mašovic u Znojma, zde však dlouho nepůsobil. Dne 1. listopadu 1952 byl povolán na prezenční vojenskou službu do Uherského Hradiště.\n\nDne 13. ledna 1953 ho zatkla tehdejší státní tajná bezpečnost za tzv. protistátní činnost ve Tvarožné. Měl být odsouzen jako organizátor protistátní skupiny. I když se při soudním přelíčení prokázalo, že skupinu neorganizoval, byl označen jako ideologický vůdce skupiny a odsouzen k deseti letům odnětí svobody a zabavení veškerého majetku. Během výkonu trestu prošel věznicemi v Praze-Pankráci, Mladé Boleslavi, Tmavém dole a ve Valdicích. Na svobodu se dostal při amnestii v roce 1960. Po propuštění pracoval v Dopravním podniku města Brna nejdříve jako čistič výhybek, později jako řidič tramvaje.\n\nDo duchovní správy se mohl vrátit až v roce 1966. Nejprve nastoupil jako kaplan na Staré Brno, v listopadu 1967 byl jmenován III. vikářem dómu sv. Petra a Pavla v Brně, kde zůstal až do roku 1973. V květnu 1973 byl přeložen na faru do Brna-Bystrce, kde působil víc než čtyřicet roků jako farář, od srpna 2014 pak jako výpomocný duchovní)\n\nV únoru 1986 ho tehdejší kapitulní vikář brněnské diecéze Ludvík Horký jmenoval soudcem diecézního církevního soudu, kde působí doposud. Dne 15. září 2010 byl jmenován kaplanem Jeho Svatosti s právem užívat před svým jménem čestný titul monsignore (zkratka Mons.).\n\n\n"}
{"id": "922295", "url": "https://cs.wikipedia.org/wiki?curid=922295", "title": "Larry Flynt", "text": "Larry Flynt\n\nLarry Claxton Flynt, Jr. (* 1. listopadu 1942, Lakeville, Kentucky) je americký vydavatel a ředitel společnosti Larry Flynt Publications (LFP), která publikuje více než dvacet časopisů, včetně magazínu \"Hustler\" s ročním obratem okolo 150 milionů dolarů.\n\nAbsolvoval několik soudních sporů týkajících se prvního dodatku k Ústavě Spojených států amerických o garanci základních svobod, neboť obsah časopisu \"Hustler\" jeho odpůrce pobuřoval.\n\nLarry Flynt se narodil ve městě Lakeville v Magoffin County v Kentucky do chudých poměrů. Byl nejstarší ze tří sourozenců, po něm se narodili ještě Judy (1947) a Jimmy Ray (1948). Judy vlivem leukemie zemřela v roce 1951, její smrt vedla k rozvodu rodičů v roce 1952. Larrymu bylo právě deset a po rozvodu se přestěhoval s matkou do Indiany, jeho bratr vyrůstal v Magoffin County u své babičky. Roku 1954 se Larry přestěhoval zpět do Magoffin County za svým otcem, jelikož neměl rád matčina nového přítele. Tam také studoval na střední škole Salyersville High School (dnes Magoffin County High School). Avšak v roce 1957, ve věku patnácti let, utekl z domova a s falešným rodným listem vstoupil do armády Spojených států. Brzy byl však propuštěn ze služby a vzal místo v továrně Inland Manufacturing Company, kde však pracoval jen tři měsíce. Tehdy se vrátil do Kentucky a chvíli provozoval pašeráctví pálenky, ale i toho brzy zanechal. V červenci 1960 vstoupil k námořnictvu Spojených států, kde sloužil jako operátor radaru na USS Enterprise (CVN-65). Ze služby byl propuštěn o čtyři roky později.\n\nV roce 1965 ze svých úspor koupil bar ve městě Dayton, stát Ohio za 1 500 amerických dolarů. Brzy pod jeho vedením začal bar vydělávat tisíc dolarů týdně a Larry Flynt tak koupil další dva bary. Tehdy pracoval až dvacet hodin denně a začal brát povzbuzující látku amfetamin. Roku 1968 se rozhodl otevřít bar pro vyšší třídy s nahými tanečnicemi, tím se zrodil první Hustler Club. Brzy vydělal dost, aby s pomocí svého bratra Jimmyho a své přítelkyně Althey Leasure otevřel pobočky klubu ve městech Akron, Cleveland, Columbus, Cincinnati a Toledo. Každý klub mu brzy vydělával čtvrt až půl milionu dolarů ročně.\n\nV březnu 1972 začal vydávat čtyřstránkový černobílý zpravodaj \"Hustler Newsletter\", který propagoval jeho kluby. Byl to velký úspěch a ještě téhož roku se zpravodaj rozšířil na 16 stran a v roce 1973 už na 32 stran. Do dobrého prodeje však zasáhla recese způsobená ropnou krizí, která znamenala i úbytek návštěvníků klubů Hustler. Flynt se rychle blížil k bankrotu a jako poslední naději se rozhodl změnit svůj zpravodaj v erotický magazín. První číslo bylo vydáno v červenci 1974 s jen malým prodejem, avšak do konce roku si vytvořil slušnou čtenářskou základnu a Flynt tím odvrátil bankrot. V listopadu 1974 Hustler jako první magazín zveřejnil barevnou fotografii nekryté vulvy. Takový nekonvenční postup se setkal s řadou překážek, jako strachu distributorů i prodejců z případných problémů či protestů náboženských skupin. Brzy poté byl Flynt kontaktován paparazzi fotografem, který tvrdil, že vlastní fotky nahé bývalé první dámy Jacqueline Kennedy-Onassis. Fotky byly pořízeny v roce 1971, kdy se Jacqueline opalovala na dovolené. Flynt je koupil za osmnáct tisíc dolarů a publikoval v srpnu 1975. Toto číslo znamenalo přelom a jeho prodej přesáhl milion kusů. Z Flynta se stal milionář.\n\nDne 6. března 1978, byli on a jeho místní právník Gene Reeves, Jr. postřeleni odstřelovačem v blízkosti soudní budovy ve městě Lawrenceville, Gwinnett County, stát Georgie, kde se Flynt účastnil soudního přelíčení o obscénnosti. Následkem atentátu zůstal Larry Flynt s trvalým poškozením míchy částečně ochrnutý. Kvůli přetrvávajícím bolestem si vypěstoval závislost na analgetikách, při jednom z řady předávkování si způsobil cévní mozkovou příhodu, od té doby trpí dysartrií. O mnoho let později se k atentátu přiznal neonacistický sériový vrah Joseph Paul Franklin, důvodem měla být fotka mezirasového sexuálního styku publikovaná v Hustleru.\n\nFlynt byl pětkrát ženatý. Po třech svatbách a rozvodech z let 1961 až 1975, se oženil s Altheou Leasure, se kterou žil jedenáct let až do její smrti v roce 1987. V roce 1998 se oženil se svou pátou ženou Elizabeth Berrios. Má čtyři dcery a jednoho syna.\n\nV roce 1977 se na rok stal evangelickým křesťanem. K víře ho přivedla Ruth Carter Stapleton, sestra bývalého prezidenta USA Jimmyho Cartera. Tehdy tvrdil, že měl dokonce božské zjevení a jeho víra se odrazila i v materiálu publikovaném v Hustleru. Již zmíněný atentát ho však brzy přivedl k ateismu, ke kterému se od té doby hlásí. Dokonce se zřekl své nejstarší dcery Tonye Flynt-Vega, poté co se stala křesťanskou aktivistkou bojující proti pornografii.\n\nLarry Flynt svedl celou řadu právních sporů o regulaci pornografie a svobodě projevu. Na počátku kritizoval právní výjimku, která říkala, že se na pornografii nevztahuje první dodatek ústavy Spojených států. V roce 1976 ho Simon Leis, předseda proti-pornografického výboru v Cincinnati, zažaloval pro obscénnost a organizovaný zločin. Flynt byl odsouzen k až dvaceti-pěti letům vězení, ale po šesti dnech byl rozsudek anulován kvůli formalitám.\n\nV roce 1976 byl také zažalován Kathy Keeton za zveřejnění hanlivého kresleného vtipu a pomluvu. Žaloba byla zrušena kvůli promlčení. Keeton poté podala novou žalobu u soudu ve státě New Hampshire. Roku 1983 se Nejvyšší soud Spojených států amerických zabýval otázkou, zda může být Flynt znovu žalován paní Keeton. U Nejvyššího soudu Flynt vykřikoval nadávky a urážky směrem k soudcům, dokonce byl zadržen za pohrdání soudem. Flynt spor prohrál.\n\nRoku 1983 Flynt zveřejnil nahrávku FBI, na které zatýkali Johna Deloreana. Tím se dostal k soudu, který chtěl odkrýt jeho zdroj. Během přelíčení nosil Flynt americkou vlajku jako plenu a byl odsouzen na půl roku vězení za zneuctění vlajky.\n\nRoku 1988 vyhrál přelomový spor u Nejvyššího soudu, když byl zažalován reverendem Jerry Falwellem za to, že Hustler otiskl parodický článek, který tvrdil, že Falwellovou první sexuální zkušeností byl sexuální styk s jeho matkou na venkovním záchodu. Falwell argumentoval, že mu daný článek způsobil citovou újmu. Rozsudek stanovil, že veřejné osoby nemohou žalovat občany ani firmy za citovou újmu způsobenou parodií či karikaturou.\n\nV roce 1998 byl souzen za to, že jeho společnost v Cincinnati prodala video se sexuálním obsahem nezletilým. Důkazy byly zaznamenány během tajné operace policii. Jeho společnost tak byla znovu souzena za obscénnost a uznána vinnou. Spor vedl k ukončení prodeje těchto videí v Cincinnati.\n\nFlynt je Demokrat, i přesto, že jednou podpořil Republikány. Roku 2003 kandidoval za Demokraty v Kalifornii na post guvernéra. Skončil sedmý se 17 458 hlasy (0,2 %). Kandidátů bylo celkem 135, a zvítězil Republikán Arnold Schwarzenegger.\n\nJe rozsáhlým kritikem Warrenovy komise a dokonce nabídl milion dolarů za stopy vedoucí k vrahovi Johna F. Kennedyho.\n\nČasto se zapojoval do veřejných debat. Také se snažil odhalovat sexuální skandály politiků. Jeho aktivita vedla například k rezignaci mluvčího Bílého domu Boba Livingstona. V letech 2004 a 2005 vystupoval jako aktivista proti válce v Iráku. Také podporuje práva a sňatky gayů.\n\n\n"}
{"id": "922301", "url": "https://cs.wikipedia.org/wiki?curid=922301", "title": "Flynt", "text": "Flynt\n\nPříjmení Flynt nosí více osobností:\n\n"}
{"id": "922310", "url": "https://cs.wikipedia.org/wiki?curid=922310", "title": "Rally Bohemia 2013", "text": "Rally Bohemia 2013\n\nRally Bohemia 2013 byla 5. soutěž Mezinárodní Mistrovství České republiky v rally 2013. Soutěž měla 18. asfaltových zkoušek, které se konaly 12.–14. července 2013. První zkouška startovala v pátek v 18:53 městskou zkouškou.\n\nRally Bohemia se jela jako jubilejní 40. ročník. Soutěž začala v pátek večer, kdy odstartovala první rychlostní zkouška. V pátek od ranních hodin pokračovala první etapa, která měla 13. rychlostních zkoušek, které měřily 112,86 km. V sobotu měla závěrečná etapa 5. rychlostních zkoušek, které měřily 77,42 km. Soutěž dohromady měla 190,28 km.\n\n"}
{"id": "922313", "url": "https://cs.wikipedia.org/wiki?curid=922313", "title": "Qatar Athletic Super Grand Prix 2013", "text": "Qatar Athletic Super Grand Prix 2013\n\nQatar Athletic Super Grand Prix 2013 byl lehkoatletický mítink, který se konal 10. května 2013 v katarské hlavním městě Dauhá. Byl součástí série mítinků Diamantová liga.\n"}
{"id": "922319", "url": "https://cs.wikipedia.org/wiki?curid=922319", "title": "Latinskoamerické integrační sdružení", "text": "Latinskoamerické integrační sdružení\n\nLatinskoamerické integrační sdružení ( \"Asociación Latinoamericana de Integración\", zkratka ALADI) je mezinárodní organizací působící v regionu Latinské Ameriky. Založena byla 12. srpna 1980 podepsáním smlouvy v Montevideu jako náhrada za do té doby fungující Latinskoamerického společenství volného obchodu. V červenci 2013 měla tato organizace 13 členských států, přičemž jakýkoli další latinskoamerický stát může požádat o přistoupení.\n\nOrganizace se primárně věnuje ekonomickým aspektům mezistátní spolupráce zúčastněných států. Klade si za cíle podporovat vzájemný obchod a ekonomicko-sociální rozvoj regionu. Jedním z dlouhodobých cílů je vytvoření společného trhu zapojených zemí.\n\nV červenci 2013 mělo společenství 13 členů. Středoamerická Nikaragua byla právě v procesu plného začlení do organizace jako čtrnáctý člen.\n\n\n"}
{"id": "922321", "url": "https://cs.wikipedia.org/wiki?curid=922321", "title": "Samothraké", "text": "Samothraké\n\nSámothraké nebo Samothraki (řecky: ) je ostrov v severní části Egejského moře, který je součástí řeckého kraje Východní Makedonie a Thrákie a nazývá se Thrácké moře. Ostrov má 178 km² a žije na něm (podle sčítání z roku 2011) 2859 obyvatel.\n\nV antickém Řecku byl ostrov důležitým náboženským centrem. Byly zde kyklopské chrámy kultu božských dvojčat Kabeirů, které uctívali už Pelasgové. Účastníkem zdejších tajemných obřadů byl například Filip II. Makedonský. Dosud se zachovala \"Svatyně velkých bohů\" nedaleko obce Paleopolis, kde byla roku 1863 nalezena Niké Samothrácká, dva a půl metru vysoká socha okřídlené bohyně vítězství s chybějící hlavou. Sámothraké byla členem Délského spolku, po jeho rozpadu patřila Makedoncům. Po bitvě u Pydny ostrov nakrátko obnovil svou nezávislost, pak ho postupně ovládali Římané, Byzantinci, Benátčané a Turci. Za řecké války za nezávislost proběhlo na Sámothraké protiosmanské povstání, po jehož potlačení bylo zavražděno na tisíc ostrovanů. Součástí Řecka se stal ostrov po Balkánských válkách roku 1913. Za druhé světové války bylo Sámothraké krátce okupováno Bulharskem.\n\nOstrov je hornatý, nejvyšším bodem je hora Fengari (doslova \"Měsíční hora\", podle toho, že v noci to vypadá, jako by se její vrchol dotýkal Měsíce), která měří 1611 m n. m. a je nejvyšší horou řeckých ostrovů vyjma Kréty. Podle legendy sledoval Poseidón z této hory průběh Trojské války. Ve vnitrozemí jsou četné vodopády. Nejdůležitějším sídlem je přístav Kamariotissa, poblíž něhož byla vybudována větrná elektrárna. U obce Therma v severní části ostrova se nacházejí léčivé sirovodíkové prameny. Na jižním pobřeží láká návštěvníky písčitá pláž Pachia Ammos.\n\nNa ostrově rostou duby, platany a olivovníky, v okolním moři se loví ryby a mořské houby.\n\nOstrov je přístupný lodí ze 32 km vzdáleného přístavu Alexandrupolis. Chybí na něm turistická infrastruktura, takže jej navštěvují spíše dobrodružně zaměřené povahy, podnikající pěší výpravy do obtížně přístupného vnitrozemí. Atrakcí jsou zříceniny byzantské pevnosti Gattilusi.\n\n\n"}
{"id": "922323", "url": "https://cs.wikipedia.org/wiki?curid=922323", "title": "Široce otevřené oči", "text": "Široce otevřené oči\n\nŠiroce otevřené oči (hebrejsky \"עיניים פקוחות\", \"Einayim Petukhoth\") je německo-francouzsko-izraelský hraný film z roku 2009, který režíroval Chaim Tabakman. Film popisuje milostný vztah dvou ultraortodoxních mužů ve čtvrti Me'a Še'arim v Jeruzalémě. Snímek měl světovou premiéru na Mezinárodním filmovém festivalu v Cannes 2. září 2009, v ČR byl poprvé uveden téhož roku na 44. Mezinárodním filmovém festivalu v Karlových Varech.\n\nAaron Fleischmann je ženatý ortodoxní Žid a otec čtyř dětí, který převezme řeznictví po svém zemřelém otci. Aaron hledá do podniku zaměstnance a přihlásí se 19letý student ješivy Ezri. Aaron ho ale odmítne. Ezri přespává v synagoze, kde ho Aaron najde spícího, když se jde ráno modlit. Aaron tedy mladého studenta zaměstná. Tráví nyní mnoho času spolu: přes den pracují a večer společně studují. Ezri přespává nad řeznictvím, kde dříve žil Aaronův otec. Aaron se do Ezriho zamiluje. Aaronův coming out v ortodoxním prostředí je ale velmi obtížný. Aaron ignoruje tlaky sousedů. Když mladí členové komunity navštíví Aaronův obchod a přesvědčují ho, aby Ezriho propustil, uzavře Aaron obchod a stráví čas s Ezrim. Aaronova žena Rivka začne mít podezření, když najde obchod uzavřený a přitom jí večer Aaron říká, že má s obchodem mnoho práce. Druhý den jde Rivka opět k obchodu, kde potká Ezriho a pozve ho spontánně na večeři k nim domů. Jelikož Aaron trvale ignoruje rady svých sousedů, vyhrožují mu, že budou jeho obchod bojkotovat a bude muset i s rodinou opustit úplně čtvrť. Také rabín odmítne Aarona, když mu řekne, že potřebuje Ezriho: raději by měl zemřít, než by s Ezrim vůbec začal žít. Bez Ezriho ale nechce žít. Ezri je na ulici napaden mladými charedimy. I když ho Aaron utěšuje, Ezri opouští čtvrť.\n\n"}
{"id": "922330", "url": "https://cs.wikipedia.org/wiki?curid=922330", "title": "Jezdec z neznáma", "text": "Jezdec z neznáma\n\nJezdec z neznáma je název českého vydání dobrodružné novely \"Shane\" (1949) amerického spisovatele Jacka Schaefera. Jde o western, jehož zvláštní půvab spočívá v tom, že je vyprávěn pohledem desetiletého chlapce. Odehrává se roku 1889 kdesi ve Wyomingu a jeho námětem je příběh rodiny farmáře, bojující o svou existenci s bohatým a všeho schopným rančerem. Těm pomůže záhadný muž jménem Shane, který přijede z neznáma, pomůže k dosažení spravedlnosti a zase do neznáma odjede.\n\nShane je pistolník s nejasnou minulostí, kterého již život nájemného střelce nebaví. Začne pracovat jako dělník u farmáře Starretta, jehož desetiletý syn Bob je vypravěčem knihy. Shane se brzy se všemi spřátelí a zdá se, že konečně našel svůj klid. Starett se však dostane do sporu s bohatým rančerem Fletherem, který potřebuje stále více pastvin pro svůj dobytek, a je přesvědčen, že svými penězi nebo násilím donutí drobné farmáře v okolí své usedlosti opustit.\n\nStarrett s rodinou však svou usedlost opustit nechce a stane se tak vzorem i pro své sousedy. Fletcher si proto najme zabijáka Wilsona, aby Starretta násilím donutil usedlost prodat a případně ho i zastřelil, protože ví, že odstraněním Starretta se vzdor ostatních farmářů zlomí. A tak Shane musí znovu proti své vůli sáhnout po svých pistolích. Je upřímně nešťastný z toho, že právo se stále musí prosazovat pomocí zbraní. Wilson je sice neuvěřitelně rychlý, ale na Shanea nestačí. Shane jej v souboji zastřelí a pak zastřelí i Fletchera, který se jej snaží zabít zezadu.\n\nShane si s obrovským smutek uvědomí, že se údělu pistolníka nikdy nezbaví, a odjíždí pryč. Časem se objevují různé domněnky, kdo to vlastně byl. Ale Bob se jenom usmívá, protože ví, že to byl muž, který \"„přijel do údolí ze samotného srdce velkého žhnoucího Západu, a když vykonal svou práci, vrátil se tam, odkud přijel“\".\n\n"}
{"id": "922334", "url": "https://cs.wikipedia.org/wiki?curid=922334", "title": "Dobrý voják Švejk (film, 1956)", "text": "Dobrý voják Švejk (film, 1956)\n\nDobrý voják Švejk je československá protiválečná filmová komedie, kterou roku 1956 natočil režisér Karel Steklý. Byla natočená podle slavného románu Osudy dobrého vojáka Švejka spisovatele Jaroslava Haška a byla nominovaná roku 1957 na Křišťálový glóbus. Film pokračuje snímkem \"Poslušně hlásím\" z roku 1957.\n"}
{"id": "922346", "url": "https://cs.wikipedia.org/wiki?curid=922346", "title": "John Foster Dulles", "text": "John Foster Dulles\n\nNarodil se jako první ze šesti dětí presbyteriánského duchovního, jeho dědeček byl rovněž ministrem zahraničí USA. Studoval s vynikajícím prospěchem práva a filosofii na Princetonu, kde byl posluchačem Woodrowa Wilsona, rok na pařížské Sorbonně, kde poslouchal i přednášky Henri Bergsona a promoval na George Washington University. Roku 1912 se oženil s Jane Avery a měli tři děti. Nejmladší Avery Dulles se stal katolickým knězem a kardinálem.\n\nPro špatný zrak nebyl v roce 1914 odveden, ale působil jako plánovač tras amerických lodí, a to s takovým úspěchem, že se jako asistent účastnil Pařížské mírové konference. Tam se seznámil s významnými ekonomy J. M. Keynesem a J. Monetem, s nimiž později spolupracoval. Jako advokát pracoval pro různé mezinárodní firmy a snažil se aspoň finančně podporovat německé demokratické vlády. Nástup Hitlera k moci chápal jako důsledek \"zpackaného\" Versailleského míru.\n\nRoku 1946 se účastnil zakládající ho zasedání Organizace spojených národů i přípravy jejich Charty a působil tam jako americký zástupce. Jeho postoj vůči Sovětskému svazu silně ovlivnil Stalinův zákaz účasti Československa a dalších východoevropských států na Marshallově plánu (1947). Roku 1952 se v Paříži setkal s Dwightem Eisenhowerem a udělal na něj svým nesmlouvavým postojem takový dojem, že se o rok později stal jeho zahraničním ministrem. Mladší bratr Allen Dulles se stal ředitelem CIA. Proti Trumanově strategii \"omezování\" (\"containment\") vůči Sovětskému svazu prosazoval \"osvobození\" jeho satelitů a budoval NATO jako odstrašující vojenskou sílu. Podporoval Francii ve válce v Indočíně, ale 1956 odmítl britsko-francouzsko-izraelské obsazení Suezského průplavu (Suezská krize).\n\nV roce 1958 byla u něho diagnostikována rakovina a krátce před smrtí byl vyznamenán Medailí svobody. Je pohřben na Národním hřbitově v Arlingtonu a washingtonské mezinárodní letiště nese jeho jméno.\n\n\n\n"}
{"id": "922357", "url": "https://cs.wikipedia.org/wiki?curid=922357", "title": "Kaple Panny Marie (Střítež)", "text": "Kaple Panny Marie (Střítež)\n\nKaple Panny Marie stojí na návsi v parku se vzrostlými lípami. Novogotická obdélná stavba s neodsazeným polygonálním závěrem má na hřebeni střechy sanktusník. Ve štítu se nachází nika se sochou Panny Marie. Před kapličkou se tyčí kamenná poklona – kříž z roku 1817. Kulturní památkou se stala před rokem 1988.\n"}
{"id": "922359", "url": "https://cs.wikipedia.org/wiki?curid=922359", "title": "Martin Jurkemik", "text": "Martin Jurkemik\n\nMartin Jurkemik (* 14. listopadu 1989, Bratislava) je slovenský fotbalový obránce, od roku 2013 bez angažmá.\n\nSvoji fotbalovou kariéru začal v FK Inter Bratislava. Mezi jeho další angažmá patří: AC Sparta Praha, FC Zürich, FK Slovan Duslo Šaľa a MFK Ružomberok.\n"}
{"id": "922365", "url": "https://cs.wikipedia.org/wiki?curid=922365", "title": "Guy Gilbert", "text": "Guy Gilbert\n\nGuy Gilbert (* 12. září 1935, Rochefort, Francie) je nekonformní francouzský římskokatolický kněz. Svůj život zasvětil zejména práci s mladými lidmi na okraji společnosti. Za svou činnost obdržel Řád čestné legie.\n\nGuy Gilbert pochází z křesťanské rodiny, měl 14 sourozenců. Knězem chtěl být „vždycky“ – své povolání uslyšel ve 13 letech. V roce 1948 vstoupil do semináře v Alžírsku. Proti své vůli se musel účastnit alžírské války, v níž v letech 1954–1962 sloužil jako zdravotník. \"„Díky své službě v armádě jsem se rozhodl být knězem právě v Alžírsku. Z té země prakticky všichni křesťané utekli do Francie a zbylo tam jen muslimské obyvatelstvo. Cítil jsem, že právě pro službu v Alžírsku jsem povolán. A tak jsem se ocitl sám uprostřed muslimů, kde jsem se začal starat o tamní mládež, zvláště pak o tu její část, která žila na hraně zákona či rovnou za ní,“\" uvedl Gilbert. \n\nV Alžírsku zůstal do roku 1970. Pak se vrátil do Paříže, kde se opět soustředil na práci s mladými delikventy v 19. pařížském obvodu, kde žila početná komunita potomků Evropanů, narozených v Alžírsku. \"„Měl jsem tenkrát svoji motorku a spolu s dalšími kněžími jsme šli do ulic mezi mladé výtržníky a zlodějíčky... Setkal jsem se s násilím, které jsem do té doby vůbec neznal. Vyrůstal jsem v milující rodině..., kde nebylo po násilí ani stopy. Evangelium mne také nenaučilo násilí, ale lásce a jemnosti. A najednou jsem byl konfrontován s agresivitou,“\" řekl Gilbert.\n\nPozději koupil rozpadlý statek v jižní Francii. Spolu s mladými lidmi zde vybudoval centrum, které jim má umožnit návrat do běžného života. Je to místo, kde pracují, starají se o zvířata, jsou v kontaktu s přírodou a mohou také rozvíjet sebe sama. Zájemci o život na statku se počítají na stovky, přijmout mohou každoročně jen deset. Výsledky považuje Gilbert za velice dobré, ačkoli k „zázračným znovuzrozením“ dochází jen málokdy: \"„Jsou to lidé, kteří nemají žádné vzdělání, často ani nechodí do školy, páchají nejrůznější kriminální činnost a nikdy nepocítili rodičovskou lásku.“\"\n\nOtec Gilbert bývá často slyšet v rozhlase i televizi, napsal 36 knih. Nosí dlouhé rozpuštěné vlasy a většinou je k vidění v obnošené kožené bundě, kožených kalhotách a špičatých botách. Začal se tak oblékat před lety, když chtěl zapadnout mezi mladé na ulici, se kterými pracoval. Dnes už toto oblečení považuje skoro za svou uniformu. \"„Až na sobě jednou nebudu mít svoji koženou bundu, bude to znamenat, že jsem buď hodně nemocný, nebo už rovnou mrtvý,“\" říká.\n\nNěkdejší francouzský prezident Jacques Chirac jmenoval Gilberta rytířem Řádu čestné legie. Vyznamenán byl také katolickým knězem Abbé Pierrem.\n\nv závorce uveden rok českého vydání\n\nv závorce uveden rok slovenského vydání\n\n"}
{"id": "922366", "url": "https://cs.wikipedia.org/wiki?curid=922366", "title": "Zemské volby v Čechách 1848", "text": "Zemské volby v Čechách 1848\n\nZemské volby v Čechách 1848 byly volby konané v Českém království v červnu 1848, kterými měl být poprvé zvoleni poslanci zamýšleného Českého zemského sněmu coby zákonodárného sboru zemské samosprávy v rámci ústavního systému Rakouského císařství utvářeného během revolučního hnutí v roce 1848. Poté, co v Praze vypuklo červnové povstání byly volby odloženy o několik týdnů. Pak sice proběhly, ale sněm se nikdy nesešel.\n\nOd března 1848 procházelo Rakouské císařství revolučním pohybem, ve kterém měla být dosavadní absolutistická vláda nahrazena ústavním systémem s parlamentními tělesy. V Čechách se jedním z hlavních požadavků stalo ustavení Českého zemského sněmu, který by byl reprezentativně sestaven z volených poslanců. Už koncem března 1848 jednal Svatováclavský výbor o návrhu Františka Augusta Braunera na podobu budoucího zastupitelského orgánu. Výslovně byla odmítnuta návaznost na dosavadní stavovský sněm a to ani s variantou jeho doplnění o zástupce měst. Požadavkem bylo parlamentní shromáždění s širokým zastoupením. Tyto názory pak byly včleněny i do české petice, která byla napodruhé odevzdána císaři. Císařský kabinetní list z 8. dubna 1848 následně přislíbil Čechám zřízení nejvyšších úřadů s vysokou mírou samosprávy.\n\nOkolo 20. dubna Národní výbor přijal podrobnější návrh volebního systému na Český zemský sněm. Kromě 210 nevolených šlechtických zástupců coby pokračování stavovského sněmu na něm mělo zasedat 327 volených poslanců. Faktické vypsání voleb se ale odkládalo, protože revoluční situace v některých částech monarchie se vyostřovala a kromě toho v Čechách vrcholila polemika okolo účasti ve volbách do celoněmeckého Frankfurtského parlamentu. \n\nPřesto se v květnu zdálo, že volby se skutečně odehrají. Český místodržící (guberniální prezident) Leopold Lev Thun-Hohenstein se bez konzultace s Vídní (která byla mezitím zachvácena revolučním hnutím) rozhodl vypsat volby do zemského sněmu na 17. květen. Počítalo se s tím, že sněm se sejde 7. června. Volby se ale nemohly uskutečnit podle plánu, protože situace ve Vídni se dále vyostřila a vyústila v útěk císařského dvora z hlavního města. Zároveň se dále vyvíjely názory na volební systém. Celkový posun k radikálnějším demokratickým koncepcím se odrazil i v požadavcích, které koncem května prezentoval Karel Sladkovský, podle kterého byl původní návrh Národního výboru nespravedlivý. \n\nAž 6. června schválil císař Ferdinand I. vypsání voleb do zemského sněmu se slovy:„\"Ač jest nám to náwalem státních prací nemožné, wyhowěti mnohokráte projewenému přání našich wěrných Čechů a pudu wlastního srdce, totiž český sněm osobně zahájiti: i můžeme přece jen ukojiti nadějí, že brzkým náwratem našeho mileného bratrowce a náměstka w Čechách s to budeme, se ním dát zastaupiti při slawném tom aktu\".“ 11. června pak český místodržící Leopold Lev Thun-Hohenstein stanovil, že volby mají proběhnout od 12. do 14. června a sněm se měl poprvé sejít 24. června. V Praze ale mezitím vypuklo červnové povstání a volby byly zčásti odloženy. Po porážce povstání ještě během června ovšem byly v naprosté většině obvodů (v dobové terminologii \"vikariátů\") vykonány, třebaže s jistým zpožděním. Ve volbách roku 1848 bylo zvoleno ve venkovských vikariátech 126 poslanců české a 76 poslanců německé národnosti, ve městech bylo zvoleno 52 Čechů a 30 Němců.\n\n24. června se Leopold Lev Thun-Hohenstein obrátil na vládu s žádostí o svolání sněmu na 4. červenec 1848. Čeští politici měli o zahájení sněmu velký zájem, navrhovali i kvůli dozvukům povstání svolat jeho ustavující jednání do nějaké mimopražské lokality. Jenže mezitím se v monarchii dostala do popředí otázka ustavení celostátního zákonodárného sboru Říšského sněmu a vláda neměla zájem o konstituování dalšího parlamentního tělesa. 26. června proto vláda Thunovi odpověděla zamítavě a naopak nařídila vypsání přímých voleb do Říšského sněmu (ačkoliv čeští předáci jako František Palacký předpokládali, že celostátní parlament bude složen pouze z delegátů vybíraných jednotlivými sněmy). Zvolený sněm se tak nikdy nesešel a nejvyšší zemský zákonodárný sbor v Čechách byl utvořen až ve zcela odlišných historických souvislostech po volbách v roce 1861.\n\nOdlišná situace byla na Moravě, kde už v březnu 1848 aktuálně zasedl původní stavovský Moravský zemský sněm, rozšířený od dubna o občanské zástupce. Od května 1848 pak po zemských volbách zasedal jako zcela nové ústavní těleso (takzvaný \"selský sněm\") a jednal až do ledna 1849.\n"}
{"id": "922368", "url": "https://cs.wikipedia.org/wiki?curid=922368", "title": "Milorad Nikolić", "text": "Milorad Nikolić\n\nMilorad Nikolić (* 6. února 1984, Bělehrad) je srbský fotbalový brankář, od března 2015 působí v MFK Ružomberok.\n\nSvoji fotbalovou kariéru začal v FK Zemun. Mezi jeho další angažmá patří: FK Beograd, FK Budućnost Dobanovci, FK Sinđelić Beograd, FK Bežanija, FK Crvenka, FK Mladost Apatin, FK Sevojno, FK Sloboda Užice, FK Javor Ivanjica a MFK Ružomberok.\n\nV sezóně 2013/14 Corgoň ligy dělal brankářskou jedničku v Ružomberoku. Po sezóně 2013/14 si hledal nové angažmá. V zimní ligové přestávce sezony 2014/15 absolvoval přípravu s FC ViOn Zlaté Moravce, ale v březnu 2015 se dohodl na smlouvě opět s Ružomberokem.\n\n"}
{"id": "922370", "url": "https://cs.wikipedia.org/wiki?curid=922370", "title": "ITunes Originals – Yeah Yeah Yeahs", "text": "ITunes Originals – Yeah Yeah Yeahs\n\niTunes Originals – Yeah Yeah Yeahs je speciální edice kompilačního alba indie rockoové skupiny Yeah Yeah Yeahs vydaného pod značkou iTunes Originals, které obsahuje živé záznamy skladeb, předešle vydané hudební videoklipy a interview ke skladbám. Dostupné je pouze přes online obchod iTunes Store.\n\n"}
{"id": "922383", "url": "https://cs.wikipedia.org/wiki?curid=922383", "title": "Goran Adamović", "text": "Goran Adamović\n\nGoran Adamović (* 24. dubna 1987, Valjevo) je srbský fotbalový obránce, od roku 2017 hráč maltského klubu Sliema Wanderers.\n\nSvoji fotbalovou kariéru začal v FK Crvena zvezda. Mezi jeho další angažmá patří: FK Partizan, FK BSK Borča, FK Zemun, FK Novi Sad, FK Budućnost Podgorica, FK Spartak Zlatibor Voda, MFK Ružomberok, FK Mladost Podgorica.\n\n"}
{"id": "922384", "url": "https://cs.wikipedia.org/wiki?curid=922384", "title": "Dubový rybník (Višňová)", "text": "Dubový rybník (Višňová)\n\nDubový rybník je vodní plocha na severu České republiky, v Libereckém kraji. Díky své rozloze (9,6 hektaru) je označována za největší vodní plochu Frýdlantského výběžku. Uvádí se i rozloha 11 ha. Nachází se jižně od obcí Boleslav a Černousy, východně od Filipovky a severně od Předlánců.\n\nCelá plocha rybníka je součástí přírodní rezervace Meandry Smědé. Z ekologického hlediska je rybník biotopem chráněných druhů rostlin – například rdestu alpského (\"Potamogeton alpinus Balbis\") či skřípince jezerního (\"Schoenoplectus lacustris\"). Vyskytují se v těchto místech také vzácní živočichové, mezi něž patří rosnička zelená (\"Hyla arborea\") nebo jeřáb popelavý (\"Grus grus\").\n\nRybník slouží k chovu ryb.\n\nBěhem roku 2012 proběhla rekonstrukce rybníka, při které došlo k vyvezení bahna z rybníka na zemědělské pozemky v okolí a ve výtopě rybníka se zbudovala odvodňovací stoka. Ta zajistí efektivnější lovení ryb. Kolem rybníka se navíc obnovilo přírodní obtokové koryto, na kterém je i tůň pro obojživelníky. Toto koryto zabraňuje vplutí nežádoucích ryb z rybníků položených výše na toku.\n\nSeverně od rybníka se nachází rozcestník turistických tras pojmenovaný „Dubový rybník“. Odtud pokračuje zeleně značená turistická trasa severním směrem k rozcestí „Černousy – železniční stanice“ poblíž černouské zastávky a na jih k rozcestí „Višňová – železniční stanice“ v blízkosti stanice ve Višňové.\n"}
{"id": "922388", "url": "https://cs.wikipedia.org/wiki?curid=922388", "title": "Donatus", "text": "Donatus\n\nJméno Donatus, počeštěle Donát, nosilo více různých osobností:\n"}
{"id": "922389", "url": "https://cs.wikipedia.org/wiki?curid=922389", "title": "Jaroslav Kostelný", "text": "Jaroslav Kostelný\n\nJaroslav Kostelný (* 19. dubna 1985, v Banské Bystrici) je slovenský fotbalový obránce, od roku 2010 působící v MFK Ružomberok.\n\nSvou fotbalovou kariéru začal v Partizán Čierny Balog. Mezi jeho další kluby patří: FO ŽP ŠPORT Podbrezová, MFK Ružomberok a SFC Opava.\n"}
{"id": "922391", "url": "https://cs.wikipedia.org/wiki?curid=922391", "title": "Cheated Hearts", "text": "Cheated Hearts\n\n\"Cheated Hearts\" je indie rocková skladba americké kapely, původem z New Yorku, Yeah Yeah Yeahs z jejich druhého alba nazvaného \"Show Your Bones\". Skladba byla jmenována 10. nejlepší skladbou roku 2006 amerického magazínu \"NME\".\n\nHudební videoklip k písni byl vytvořen jako koláž obrázků z rozlišných videoklipů, jež vytvořili fanoušci kapely z celého světa.\n\nSkladba se umístila na 326. místě Nejlepších písní 2000's, seznamu vytvořeném Pitchforkem.\n\n\n"}
{"id": "922392", "url": "https://cs.wikipedia.org/wiki?curid=922392", "title": "Sid Atkinson", "text": "Sid Atkinson\n\nSidney James Montford „Sid“ Atkinson (24. března 1901 Durban – 31. srpna 1977 Durban) byl jihoafrický atlet, sprinter, olympijský vítěz v běhu na 110 metrů překážek z roku 1928.\n\nPrvních atletických úspěchů dosáhl v roce 1922, kdy zaběhl 110 metrů překážek v čase 15,2 a 400 metrů překážek za 56,5. Na olympiádě v Paříži v roce 1924 skončil ve finále na 110 metrů překážek druhý, když klopýtl na poslední překážce a těsně prohrál s Dan Kinseyem. O čtyři roky později v Amsterdamu byl úspěšnější a stal se olympijským vítězem v této disciplíně. Startoval zde rovněž v běhu na 100 metrů, ale nepostoupil do finále.\n\n"}
{"id": "922396", "url": "https://cs.wikipedia.org/wiki?curid=922396", "title": "Dan Kinsey", "text": "Dan Kinsey\n\nDaniel Chapin Kinsey (22. ledna 1902 St. Louis, Missouri – 27. června 1970 Richmond, Indiana) byl americký atlet, sprinter, olympijský vítěz v běhu na 110 metrů překážek z roku 1924.\n\nPrvní atletické úspěchy získal jako student University of Illinois, když se v roce 1924 stal akademickým mistrem USA v běhu na 120 yardů překážek. Na olympiádě v Paříži v roce 1924 ve finále běhu na 110 metrů překážek těsně porazil jihoafrického závodníka Sydney Atkinsona a stal se olympijským vítězem.\n\n"}
{"id": "922397", "url": "https://cs.wikipedia.org/wiki?curid=922397", "title": "Raní Kyrgyzové", "text": "Raní Kyrgyzové\n\nRaní Kyrgyzové ( \"堅昆\", – \"坚昆\", – \"黠戛斯\", pchin-jinem \"gekun\", – \"jiānkun\", – \"xiajia si\", obvyklou fonetikou: \"Ke-kchun\", – \"Ťien-kchun\", – \"Siaťia-s',\") byli jeden ze starověkých sibiřských národů žijící v Tuvinské kotlině. Počátky Kyrgyzské etnické skupiny zacházejí svými kořeny do víc než dvětisíc let starověku a jsou spojené s územím Střední Asie. Období Raných Kyrgyzů či Siaťia-s'ů je uvedeno podle doložených záznamů ze \"„Ši-ťi“\" a \"„Chan-šu“\". Raní Kyrgyzové byly předky Jenisejštích Kyrgyzů. Roku 201 př. n. l. ustavili Siaťia-s'skou říši, jež byla od počátku vazalem Asijských Hunů (Siung-nu). Říše zanikla vznikem nástupnického kaganátu Jenisejských Kyrgyzů (550 až 924). Většinou mluvily, dnes vymřelou raní kirgizštinou (jenisejsko-kirgizký jazyk), jež byla historickou \"„Oguzskou“\" větví turkických jazyků. V současnosti je kyrgyzština přiřazena do skupiny jazyků Šahz nebo obecně nazývaných Turkic-i Kadım, (Východní nebo kypčacko-kyrgyzské jazyky) z větvě kypčackých jazyků. Raní Kyrgyzové byli manichejci.\n\nStaleté migrace lidí jsou pokaždé spojeny s etnickými změnami v jejich prostředí. Písemné prameny jsou vzácné, ale není to v nich: jeden z hlavních problémů je, že ve stejné době (nebo téměř současně) potkáváme různé etnické skupiny se svébytným životem a jedinečnou kulturu, které jsou odděleny tisíce kilometrů, ale jak se ukázalo, mají společný název – „Kyrgyz“. Není pochyb o tom, že původ rodokmene Kyrgyzů sahá do hloubky tisíce let.\n\nJako reakci na jednu z kardinálních otázek světové historie, sovětský orientalista, historik a etnolog Lev Nikolajevič Gumiljov (1912–1992) obrazně řekl: \n\nZnalosti o původu Kara-kirgizské (Kyrgyzové) národnosti v současné fázi vývoje vědy jsou následující:\nNeocenitelným zdrojem prokazujícím turkofonnost kmenů „Saků“ je onomastický materiál s analogiemi na územích s turkofonním obyvatelstvem, kde ve starověku žili Skýtové. Jedním z těchto materiálů je etnonymum „Sak“. Etnonymum „Sak“, a variant „Šak“, široko rozšířen mezi turkofonnými národy, je Turko-perské slovo „Saka“ (řecky „Sacae“), s významem \"„nosič vody“\", nebo spíše stejně významové „S'k“ → „Skyth“ řecky „S'k“ → „Sak“, kirgiz-kazašsky (Kazaši) „Šagy“, kara-kirgizsky (Kyrgyzové) „Sake“, „Saká“, oguzsky (Turkméni) „Šaklar“, uzbecky „Šakaj“. Tento etnonym v tvaru \"„Sacha“\" je vlastní jméno „Jakutů“, jednoho z Turkických národů. Čaga je název klanu podskupiny kmene Solty Kyrgyzů.\n\nEtymologie z etnonymem „Sak“ je dobře osvětlena v D. Ajtmuratově knize: \"„Turkické etnonyma: Karakalpak, Kara-kalpak kmen, Cirkassi, Baškurt, Kyrgyz, Ujgur, Türk, Badžanak, Skyt, Massaget, Saka“\".\n\nV čínských zdrojích byly Sakové nazýváni \"塞\" pchin-jinem \"Sai\", obvyklou fonetikou: „Saj“ (Sak → Sek → Sək). Starověké ethnonymum „Sak“ je také zaznamenáno ve směsi etnonyma Kıpsak → (Kıpčak), známého ještě mezi 3. a 2. stoletím př. n. l., a Baškirské příjmení Sakajev, Sakin, Šakibajev, Šagejev, a ženské jméno Sekine → Sakina jsou tvořeny z tohoto etnonyma. E. Kojčubajev je toho názoru, že Šaga odkazuje na jméno turkického klanu.\n\nJak říká N. A. Aristov: \n\nPůvod Raných Kyrgyzů je třeba hledat v potomcích části Saků a z větší části Ting-lingů, což byl starověký sibiřský lid, postupem času žijící na územích táhnoucích se od Bajkalského jezera, přes Sajanské hory a Minusinskou kotlinu a poté v severozápadních oblastech Altajských hor až po střední Irtyš. V procesu vzájemného mísení části Soů a Ting-lingů se pak pravděpodobně v manželských svazcích vyčlenil národ, který se rozdělil do čtyř kmenů: Kubandy (Koman), Ke-kchun (Kirgiz), , Ču-kiši (Čuj Hun) a Tchu-ťüe (Türk). Ke-kchuni pobývali v současném severozápadním Mongolsku. Ting-lingové žijící v sousedství s Ke-kchuni, se dožili nejstaršího přepisu Kirgiz.\n\nRané Kyrgyzy lze vysledovat v jižní Sibiři, v Kultuře Karasuk (Prototurci a Protojenisejci) z období mezi 1500 př. n. l. až 800 př. n. l., Kultuře Tagar (Skythové) z období mezi 7. a 3. stoletím př. n. l., a poté v Kultuře Taštyk z období mezi 1. a 4. stoletím.\n\nObdobí Raných Kyrgyzů se také uvádí podle doložených záznamů ze \"„Ši-ťi“\" a \"„Chan-šu“\". Čínská kronika \"„Žou-šu“\" z roku 636 , uvádí že v roce 320 př. n. l., v průběhu vlády dynastie Čou (1045 př. n. l. – 256 př. n. l.), žili na jih od pohoří Altaj Asijští Hunové (Siung-nuové) a na severu lid Soů (Šakové).\n\nCharakteristickými rysy Raných Kyrgyzů té doby byly zrzavé vlasy, modré oči a zdravě ruměné tváře. Obličej měli podobnou lidu So (Šakové). Také podle pozdější legendy o Li Lingovi, jež byl generálem dynastie Chan (206 př. n. l. – 220), byli černovlasý. Zabývali se především kočovníctvím, prováděli rybaření a lov, ale také v malém množství zemědělství. Propast mezi bohatými a chudými byla příčinou vzniku třídních protikladů, ale stále udržovala velmi silné pozůstatky primitivní společnosti. Jejich konfesním vyznáním byl teismus, nazvaný „sladký“, v kombinaci z počátečními prvky šamanismu a tengrismu.\n\nPod vedením Kirgizského klanu (Jenisejští Kyrgyzové), byl vytvořen stát, v čínských zdrojích nazýván kaganát Ťie-ku, nebo v západní literatuře, kaganát Jenisejských Kyrgyzů (550–924). Rasový image Kirgizů (Jenisejští Kyrgyzové) tohoto období je neznámý, ale pravděpodobně byl stejný jako u starověkých zástupců Ting-lingské europoidní rasy Střední Asie. Nicméně řada vědců věří že v centru Ting-lingů, alespoň v menší míře v 1. století byly i turkofonní kmeny.\nKirgizové (Jenisejští Kyrgyzové) byli kočovní pastevci, věnovali se ale i zemědělství. Jejich runové písmo (Jenisejská abeceda) na severu bylo podobné tomu které používali Ujgurové k záznamu textů. Písmo pak bylo přeneseno k jejich jihovýchodním sousedům etnickým Turkům (Orchonská abeceda). Zanechali po sobě četné nápisy na kamenných stélách, psané starotureckým runovým písmem.\n\nO jejich etnonymu „Kirgiz“, jež je nejstarší samonázev z Turkických národů, je mnoho rozporuplných teorií: V hrdinském dastanu Manas, z 9. až 10. století se jako první uvádí teorie Manasovích případních předchůdcích „kırk-bala“ → „čtyřicet dětí“, jež byli božský hoši se svou komunitou. Samotný Manas byl také v turkických jazycích nazýván „kırk-čör“ → „čtyřicet hrdinů“. V kompozici \"„Badaī at-tavārīkh“\" jsou Kirgizové (Jenisejští Kyrgyzové) nazývání „Az“. Etnonymum „Kirgiz“, které se skládá ze dvou slov „kırk + as“ je spojené s etnickým nebo geografickém termínem „Az“, nebo také „Uz“, čili „kırk-as“ → „čtyřicet Azů“ nebo „kırk-us“ → „čtyřicet Uzů“. Lidová etymologie tohoto termínu nás také dovede k legendě o původu Kara-kirgizského lidu od „kırk-kız“ → „čtyřicet dívek“.\n\nV \"„Madzhmū at-tavārīkh“\" je mezi skupinami domorodých Kirgizů (Jenisejští Kyrgyzové), západně od Altaje, uveden kmen „Telёs“. . V této době se část „Telёsů“ stala jedním z historických předchůdců současných Kirgizů, kteří nadále až do dnes tvoří tuto skupinu. O „Telёsích“ také říká muslimská kompozice z 18. století, jako o účastnících v armádě Arzu Muhammed-beka, v jeho vojnovém tažení proti Jarkendu. .\n\nV základních pojmech starověké a středověké historie původu národů Žety-su (Sedmiříčí) a Ťan-šanu jsou poměrně kompletní studie. Na základě přijatého stanoviska většiny kyrgyzovědců o složení Kirgizskho (Jenisejští Kyrgyzové) národa ze dvou hlavních částí: sibiřsko-středoasijského a místního středoasijského, autoři identifikovali tři hlavní epochy v historii normalizace Kara-kirgizské (Kyrgyzové) etnické skupiny:\n\nSakské, Sako-Wu-sunské a Siung-nuo-Wu-sunské období v Ťan-šanu;\nV 1. tisíciletí př. n. l. byla tato historie charakterizována tím, že kombinuje do jedné populace potomků pozdní doby bronzové různé íránofonní Sakské kmeny, které podle vnějšího vzhledu patřili k europoidnímu, Pamíro-Ferganskému typu. Pouze na jednotlivých střepinách antropologové vysledovaly stopy mongoloidnosti středoasijského původu, přičemž u žen častěji než u mužích. To potvrzuje historicky nedávné, mechanické míšení dvou rasových typů. Celkový etnický proces v Žety-su (Sedmiříčí) a Ťan-šanu v 1. tisíciletí př. n. l., který souvisel s invazi zdejších Asijských Hunů (Siung-nuové) a s nimi souvisejících kmenů, se vyvinul směrem k Turkizaci íránofonní populace .\n\nPrvní zmínka o nich je v písemných pramenech ze začátku 3. století př. n. l., přesně z roku 201 př. n. l.. Označení jako samostatný kmen (nebo skupina kmenů), se objevili ve Střední Asii daleko od bydlišť svého lidu dnešní doby. Trvalo pěkných pár staletí, než Kirgizský (Jenisejští Kyrgyzové) lid našel svou vlast v současných hranicích.\n\nV 2. století se procesy konsolidace a integrace vyskytovali v rámci Wu-sunské říše. Zatímco Wu-sunský jazyk je nejasného původu, ačkoli ho vědci (P. Golden a C. Findley) považují za íránský, je tam mnoho stoupenců teze o jeho turkofonnosti. Potomky Wu-sunů, kteří vypadají velmi odlišně od zbytku populace Střední Asie, považují za rusovlasé, modrooké Turky. Ve Wu-sünské říšy (sün → hun → „sluneční klan“), jež tam převládaly východo-íránofonní Sakové a Jüe-č’ové (Tocharové → Kušáni), se značně zvětšila složka mongoloidního etnika.\n\nNěkteré starověké kmeny Saků a Wu-sunů do jisté míry sloužili při tvorbě, zaznamenané později (přes sérii transformačních procesů) v struktuře, národnosti Raných Kyrgyzů.\n\nJak už název napovídá, Raní Kyrgyzové již na konci 3. století byly turkofonní a spolu s ostatními kmeny tvořily svébytné pro-turecké etnické a kulturní centrum Střední Asie a jižní Sibiře. Původně zabírali území severozápadního Mongolska, snad v blízkosti jezera Kyrgyz nor (Chjargas núr), a poté se přesunuli k řece Chem (Jenisej), v Minusinské kotlině, kde podle údajů čínských písemných zdrojů, se smíchali s Ting-lingy.\n\nTakzvaná Taštykská archeologická kultura, zejména její poslední fáze (3.–4. století), spolu s tradičními prvky středoasijského původu, souvisí s přesídlováním Raných Kyrgyzů. Má se zato, že kromě toho, při formování Taštykské kultury, vedle Ting-lingů a Raných Kyrgyzů, se zúčastnily přistěhovalci z Tuvy, centra Kokelské kultury, jejichž etnický původ není zcela znám. Většina stejných výzkumníků je zahrnuje k Asijsko Hunským (Siungnuové) kmenům. Pouze v 3.–5. století místní a příchozí vnější části se shromáždily a vytvořily základ kultury Raných Kyrgyzů ale až konglomerát přistěhovalců a místních kmenů se stal etnickým základem jejich formace.\nKyrgyzské, Turecké, Turko-Karlucké a Kalukokarachánské období na Jeniseji a v Ťan-šanu;\nJak již bylo uvedeno, etnická historie raně středověkých (5 – 11. století) Kirgizů (Jenisejští Kyrgyzové) v písemných zdrojích je osvětlená velice nedostatečně. Vědci předkládají šest místních variant kultury Kirgizů (Jenisejští Kyrgyzové) 9.–10. století: minusinskou, tuvinskou, altajskou, východokazachstánskou, krasnojarsko-kanskou a přibajkalskou. Nyní je prokázáno, že etnonymum Ke-kun, Kjan-kun, Čchiku, Cch'iku, Keku, Čchekusy, Chjakasy, nacházející se v různých čínských análech, jsou diachronní fonetické varianty téhož ethnonyma „Kyrgyz“ (Jenisejští Kyrgyzové). Vzhledem k tomu, endoethnonym lidí v několika odlišnostech, ale přizpůsobivých fonetickými varianty, je nalezený v řeckých („Cherchis“, „Cherchir“ – 6. století), rano-tureckých („Kyrgyz“ – 8. století), arabsko-perských („Kergis“, „Chirgiz“, „Kyrgyz“, „Chyrchyr“, atd. – 9.–13. století) zdrojích.\n\nTady ještě v 10.–11. století se vyvíjelo ethno-politické uskupení, které zahrnovalo místní Kimacko-Kipčacké a vládnoucí Kirgizské (Jenisejští Kyrgyzové) kmeny, přemisťující se sem z Jeniseje;\npo 12. století se náležité Kirgizské (Jenisejští Kyrgyzové) kmeny zcela asimilovali do životního prostředí Kipčaků, nicméně s propůjčeným etnickým jménem „Kyrgyz“. Rašíd al-Dín Hamadání se zmiňuje, že držení Altaje v moci Kirgizů (Jenisejští Kyrgyzové), spolu s řekou Kem-Kemčigut (Malý Jenisej) u Chemu (Jenisej), existovala na začátku éry mongolských invazí. Později, po ztrátě své politické jednoty, se kmeny Altajštích Kirgizů (Jenisejští Kyrgyzové) stali součástí Mogolistánu.\n\nKimacko-Kyrgyzské, Mongolo-Kyrgyzské a Kyrgyzské období v Altaji, Irtyši a v Ťan-šanu.\nCentrum etnogeneze Kirgizského (Jenisejští Kyrgyzové) lidu v počáteční fázi tohoto složitého období (14–15. století) bylo umístěno v západní části Mogolistánu, včetně Přiirtyší, Severního a Horního Altaje. V procesu integrace zbytků starotureckých a mongolských kmenů, v rámci této duální etnopolitické struktury postupně vyzrávalo etnické povědomí těch druhých, což našlo reflexi v nových možnostech kmenů a lidových Kara-kirgizských (Kyrgyzové) genealogických pověstí (\"„Madzhmū at-tavārīkh“\"), a v duálních názvech některých kmenových sdružení (Kirgiz-Kipčak, Kirgiz-Kitan atd.).\nKdyž zemřel Tuo Men-šan-jü (240 př. n. l. – 209 př. n. l.) zasedl na trůn nově založené Siung-nuské říše jeho syn Bagatur Mao Tun (Oguz kagan) (209 př. n. l. – 174 př. n. l.). Raní Kyrgyzové byly v Chan-šu záznamech z období dynastie Chan (206 př. n. l. – 220) nazývání \"Ťien-kchun\" nebo \"Ke-kchun\" a \"Siaťia-s',\". V roce 201 př. n. l. ustavili Siaťia-s'skou kočovní říši. S'-ma Čchien, (145 nebo 135 př. n. l. – 86 př. n. l.), ve svých \"„Zápiscích (Ši-ťi)“\" zmiňuje, že téhož roku byly spolu s Činča (Kuj-še) také Ke-kchuni mezi prvními, kteří byli zařazeni do seznamu podrobených národů Mao Tunem.\n\nV roce 99 př. n. l., kmeny Asijských Hůnů (Siung-nuové) kteří do té doby Chany napadaly ze severu, byly vytlačeny generálem Li Lingem, vnukem generála Li Kuanga, jež byl pověřen císařem Liou Čche (Wu-ti) k vojnovému tažení, během kterého se dostal do léčky a následně byl se svými vojáky zajat. Po této porážce pak přeběhl k Asijským Hůnům (Siung-nuové).Jako reakci, Wu-Ti započal represi na jeho rodinu. Represe ovlivnila také slavného historika S'-ma Čchiena, který byl kvůli obhajobě generála Liho uvězněn a poté také vykastrován. Li žil mezi Asijskými Huny (Siung-nuové) do konce svého života (74 př. n. l.), zasvěcujíc je čínským technikám války.\n\nSpojenectví Ting-lingů ze severu s Wu-chuany z východu a Wu-süny ze západu vedlo v roce 69 př. n. l. k útoku proti Asijským Hunům a k jejich následné porážce. Jako kořist přivedli Ting-lingové do Minusinské kotliny tisícky dalších Ke-kchunů, mezi nimiž byly také Liho lidé. O dvacet let později, v době první Siung-nuské občanské války pobýval Čıčı (Luanti Chutuwuši) (55–36 př. n. l.) , spoločne se svým lidem na severu a na západě, v sporu s jeho mladším bratrem samozvaným 14. šan-jü Asijských Hunů, Chuchansiem (Luanti Ťichotan) (58–31 př. n. l.) , jako odštěpencem, který se zdržoval na jihu. Tehdy se situace obrátila, jelikož Chutuwuši porazil a podřídil si Ting-lingy a Ke-kchuny, z nichž pak vytvořil o mnoho větší hordu. Po tomto vítězství se jeho horda rozrostla v počtu také díky dezerci rodin z Ťichotanového lidu. Jeho hlavní město leželo v zemi Ke-kchunů. Problém nastal když některá knížata z Siung-nuských kmenů neuznala a odmítla snášet Chutuwušiho vůdcovství a tak zůstala ve svých starých sídlištích. Siung-nuská konfederace se poprvé rozdělila na západní a východní. Západním Siung-nuům vládl Chutuwuši, zatímco východní podléhali Ťichotanovi. Chutuwuši pak začal první fázi pohybu k západu v naději znovuvytvoření své říše.\n\nPodle Diviše Periegetese již v 1. století př. n. l., Hunové (Evropští, Kavkazoidní? – Asijští, Mongoloidní?) dominovali všem zemím kolem Kaspického moře. . Na přelomu 1. století se Altınobská horda, jež předcházela prabulharskému knížectví Altınoba, nacházela v stepích severně od Černého moře. Ve svých spisech se Tacitus zmiňuje prý její území dosahovalo obrysů Kaspického moře. Ve své mapě \"„Orbis terrae descriptio“\" z roku 139 Diviš Periegetes zobrazuje Huny (Unni), Kaspiány, Massagety, Saky, Alany, Skythy, Hyrkány, Sarmaty a Tauary. Mapuje a hovoří že v roce 124 na severozápadní straně od Kaspické moře žijí Skythové, Hunové, Kaspiáni, Albánci a Kadusové Dále píše:\nNazývá je \"„Chuni“\" a \"„Suni“\". Název Chuni je národní označení klanu, zatímco Suni je pravděpodobně pojmenování odvozené od jejich vládce Senüho.\n\nZakladatelem, a prvním šan-jüem říše Severních Siung-nuů (48–216) nad oblastí západní části Střední Asie a jižní Sibiře se stal Chutoerši Takažutiho (Luanti Jü) (18–46) syn Punu. Jižním Siung-nuům pak vládl jeho příbuzný Chajlušı Čuti (Luanti Pi). Oba pocházeli z východních Siung-nuů, a byli potomkové Ťichotana.\n\nPo úspěšném tažení armády čínských Chanů, v roce 89, byla říše Severních Siung-nuů rozvrácena. Po bitvě u Ich Bajan kterou vedl čínský generál Tou-sien (zemř. 92) se Pej-šan-jü (88 -?) snažil vyjednat mír. V roce 93 byla nastartována druhá fáze stěhování Asijských Hunů k západu (93 až 380). Severní Siung-nuové utrpěli první větší porážku od Sien-piské konfederace a začali postupné stěhování západním směrem (93–380). Již v roce 97 armáda čínských Chanů, sice na krátký čas, dosáhla pobřeží Kaspického moře, a mezi lety 155 až 166 provedla Sien-piové, pod vedením Tan Šı-chaja , řadu válečných tažení proti dominantnímu postavení Severních Siung-nuů. To vedlo Siung-nuy k hlavní porážce a k ukončení jejich dominance ve vnitřní Asii, jako významné mocnosti. V roce 185 zasahovalo území Žuan-žuanských kmenů (pozdější Turkoavaři), jež byly pod svrchovaností Jižních Siung-nuů, od severozápadních hranic tehdejší Číny do pohoří Altaj, který byl v moci Severních Siung-nů.\n\nKirgizská step nese pojmenování po tomto etniku Kirgizů (Jenisejští Kyrgyzové), které v rané historii pobývalo na tomto prostoru Střední Asie a západní Sibiři.\n\nOrientační datování Jenisejské abecedy z 2.–3. století je podle Friedricha Wilhelma Radloffa, P. Melioranského a S. E. Malova starší než srovnávací Orchonské abecedy datované do 5. do 6. století. Od 3. století se Raní Kyrgyzové postupně staly manichejci.\n\nV roce 550 vznikl polyetnický stát Jenisejských Kyrgyzů v Minusinské kotlině: s převládajícím turkickým jazykem byly někteří členové považovány za Něneckou skupinu z Uralské jazykové rodiny. V 6. až 7. století byly v Ke-kchunském státě široce rozšířené pozlacené dřevěné sochy zvířat a postroje na koně s rostlinným zdobením.\n\nProtože pozdější Tchangská královská rodina Liovců rovněž prohlašovala svůj původ od Li Kuanga, byli Kirgizští (Jenisejští Kyrgyzové) kagani, počínaje Kujmaem (Šıpoku Ačan) (643–680) uznáni za členy rodiny říše Tchang (618–907).\n\n\n\n"}
{"id": "922398", "url": "https://cs.wikipedia.org/wiki?curid=922398", "title": "Juraj Pilát", "text": "Juraj Pilát\n\nJuraj Pilát (* 2. února 1992, Dolné Kočkovce) je slovenský fotbalový záložník či obránce, od roku 2012 působící v FC ViOn Zlaté Moravce.\n\nSvoji fotbalovou kariéru začal v FK Púchov. Mezi jeho další angažmá patří: FC ViOn Zlaté Moravce a ŠKF Sereď.\n\n"}
{"id": "922405", "url": "https://cs.wikipedia.org/wiki?curid=922405", "title": "Skyflash", "text": "Skyflash\n\nBritish Aerospace Skyflash byla poloaktivní radarem naváděná raketa vzduch-vzduch středního dosahu odvozená od amerických raket AIM-7 Sparrow. Byla používána na britských letounech F-4 Phantom a Tornado F3, italských a saúdskoarabských letounech Tornado a na švédských letounech Saab 37 Viggen. Rakety byly nahrazeny lepšími střelami AIM-120 AMRAAM.\n\nStřela Skyflash vzešla z britského plánu na vývoj inverzní monopulzní vyhledávací hlavice pro střely Sparrow AIM-7E-2 na konci 60. let 20. století. Byla vytvořena na základě požadavku \"Air Staff Requirement 1219\", který byl vydán v lednu 1972, s kódovým označením XJ-521. Osloveny byly společnosti Hawker Siddeley a Marconi Space and Defence Systems (přejmenovaná divize pro řízené zbraně společnosti General Electric Company). Nová střela měla mít stejný vzhled, uspořádání a více méně i rozměry jako americká střela Sparrow. Hlavní odlišnost byla v naváděcím systému, který měl podstatně zvýšit přesnost a účinnost střely. Jako naváděcí systém byl použit poloaktivní inverzní monopulzní radarový vyhledávač Marconi, dále byla vylepšena ostatní elektronika, přizpůsobeny byly ovládací plochy a střela nesla aktivní nekontaktní radiolokační zapalovač Thorn EMI. Z původní střely tak zůstal jen motor na tuhé raketové palivo Aerojet Mk.52 mod 2 nebo Rocketdyne Mk.38 mod 4 a některé části trupu rakety.\nZkoušky prokázaly, že střela může úspěšně působit i v podmínkách nepřátelského elektronického rušení a může zasahovat své cíle v širokém rozmezí podmínek působení. Mohla být vypuštěna i z výšky 100 m nad terénem a zasáhnout vysoko letící cíl a nebo naopak mohla být vypuštěna z velké výšky a zasáhnout cíl letící i 75 m nad terénem. Střela vstoupila do služby na letounech F-4 Phantom II v roce 1978.\n\nV roce 1985 byly tyto letouny nahrazeny stroji Panavia Tornado. Jak letouny Phantom, tak i Tornado, nesly střely polozapuštěné do trupu. Pro použití na letounech Tornado však musely být střely poněkud upraveny na modifikaci \"5000 TEMP\". První jednotka letounů Tornado F.3 dosáhla operační způsobilosti s raketami Skyflash v roce 1987.\n\nU RAF byly střely používány v kombinaci se čtveřicí střel krátkého dosahu, a to buď AIM-9 Sidewinder nebo ASRAAM.\n\nKrálovské letectvo i Švédsko podporovalo zpočátku vývoj nové verze střely, pod označením Skyflash Mk.2 (nebo Active Skyflash) s aktivním radarovým navádění. Britský zájem na vývoji nové střely skončil v roce 1981. Společnost BAe udržovala možnost vývoje druhé generace střely až do začátku 90. let 20. století, ale potenciální zákazník se neobjevil.\n\nDalší pokračování vývoje střel Skyflash pokračovalo pod kódovým názvem S225X, a tyto studie se staly základem nové evropské střely vzduch-vzduch MBDA Meteor.\n\nV roce 1996 zahájilo RAF program \"„Capability Sustainment Programme“\", který mimo jiné zahrnoval nahrazení střel Skyflash raketami AIM-120 AMRAAM. Střely AMRAAM jsou vybaveny aktivním radarovým vyhledávačem a pokročilým počítačovým systémem, který střele dává schopnost „vystřel a zapomeň“, tzn. že vlastní navedení střely na cíl je zcela nezávislé na mateřském letounu. Plné operační schopnosti dosáhlo RAF se střelami AMRAAM v roce 2002. První zmínka o střele AMRAAM jako o možné náhradě střel Skyflash pochází už z roku 1986.\n\n\"Technické údaje pocházejí z publikace „Vojenské Rakety“.\"\n\n\n Itálie\n Saúdská Arábie\n Spojené království\n Švédsko\n\n"}
{"id": "922406", "url": "https://cs.wikipedia.org/wiki?curid=922406", "title": "Mistrovství Evropy v atletice do 23 let 2013", "text": "Mistrovství Evropy v atletice do 23 let 2013\n\n9. mistrovství Evropy v atletice do 23 let se uskutečnilo ve dnech 10. – 14. července 2013 na městském stadionu Ratina ve finském Tampere. Na programu bylo dohromady 44 disciplín (22 mužských a 22 ženských), kterých se zúčastnilo 997 atletů (559 mužů a 438 žen) ze 45 států Evropy. Českou republiku reprezentovalo 35 atletů (20 mužů a 15 žen).\n\nNejúspěšnějšími atletkami se staly běžkyně Jodie Williamsová ze Spojeného království a Rumunka Mirela Lavričová, jež obě vybojovaly jednu zlatou a dvě stříbrné medaile.\n\n\n"}
{"id": "922411", "url": "https://cs.wikipedia.org/wiki?curid=922411", "title": "Mnichovohradišťská kotlina", "text": "Mnichovohradišťská kotlina\n\nMnichovohradišťská kotlina je geomorfologický okrsek v západní části Turnovské pahorkatiny ležící v okresech Mladá Boleslav, Liberec a Semily. Území okrsku má protáhlý tvar víceméně ve směru SV–JZ, a vymezují ho v severní části město Turnov a v jižní části města Mnichovo Hradiště a Bakov nad Jizerou. Okrsek na délku protíná dálnice D10 Praha – Turnov.\n\nOkrsek Mnichovohradišťská kotlina náleží do celku Jičínská pahorkatina a podcelku Turnovská pahorkatina. Dále se člení na podokrsky Příšovická kotlina na severu a Bakovská kotlina na jihu. Kotlina sousedí s dalšími okrsky Turnovské pahorkatiny (Českodubská pahorkatina, Turnovská stupňovina, Vyskeřská vrchovina, Mladoboleslavská kotlina) a s Jizerskou tabulí.\n\nNejvyšším vrcholem Mnichovohradišťské kotliny je Káčov (351 m n. m.).\n\n\n"}
{"id": "922414", "url": "https://cs.wikipedia.org/wiki?curid=922414", "title": "Tu-ťiang-jen", "text": "Tu-ťiang-jen\n\nTu-ťiang-jen () je městský okres subprovinčního města Čcheng-tu v provincii S’-čchuan v Čínské lidové republice. Má rozlohu 1208 km² a v roce 2003 v něm žilo zhruba 600 tisíc obyvatel.\n\nDříve zde byl okres Kuan (), ale čínská vláda ho v rámci přeměny na městský okres přejmenovala k poctě zdejšího Tuťiangjenského zavlažovacího systému vybudovaného na řece Min v Období válčících států. Na téže řece je nedaleko Tu-ťiang-jenu dnes vybudována také přehrada C'-pching-pchu s vodní elektrárnou.\n"}
{"id": "922419", "url": "https://cs.wikipedia.org/wiki?curid=922419", "title": "Seznam kulturních památek v Horní Polici", "text": "Seznam kulturních památek v Horní Polici\n\n\n"}
{"id": "922427", "url": "https://cs.wikipedia.org/wiki?curid=922427", "title": "Cyklické uhlovodíky", "text": "Cyklické uhlovodíky\n\nCyklické uhlovodíky jsou uhlovodíky, jejichž uhlíkový řetězec je uzavřený. Dělí se na cykloalkany, cykloalkeny, cykloalkyny a areny.\n\nCykloalkany jsou cyklické uhlovodíky, které mají mezi uhlíky pouze jednoduché vazby. \nObecný sumární vzorec je CH, kde n = počet atomů uhlíku a g = počet (nezávislých) cyklů v molekule, pro cykloalkany s jedním cyklem tedy CH.\n\n\nCykloalkeny mají mezi uhlíky nejméně jednu dvojnou vazbu, ale žádnou trojnou vazbu. Patří sem také cykloalkadieny, které mají 2 dvojné vazby, cykloalkatrieny (3 dvojné vazby) a další. Sumární vzorec cykloalkenů s jedním cyklem je CH, kde x je počet dvojných vazeb.\n\n\n\n\nCykloalkyny mají mezi uhlíky nejméně jednu trojnou vazbu. Protože skupina C-C≡C-C je lineární, mohou existovat pouze cykloalkyny, které mají dostatečný počet uhlíkových atomů v cyklu. V případě menších cyklů je vnitřní napětí velmi vysoké a sloučeniny jsou nestabilní. Nejnižší stabilní cykloalkyn je cyklooktyn. Sumární vzorec cykloalkynů s jedním cyklem (a neobsahujících dvojné vazby) je CH, kde x je počet trojných vazeb.\n\nAreny jsou uhlovodíky, které splňují pravidla aromaticity: mají delokalizovaný systém π-elektronů v planární, tj.rovinné, cyklické molekule.\nZákladem arenů je benzenové jádro, na které mohou být připojeny různé uhlovodíkové skupiny. Pokud je těchto jader v jedné molekule více spojených do jednoho bloku, jde o polyaromatický uhlovodík, sem ovšem nepatří například bifenyl, který tvoří benzenová jádra spojená chemickou vazbou.\n\n\n\n\n"}
{"id": "922435", "url": "https://cs.wikipedia.org/wiki?curid=922435", "title": "Kostel Nejsvětější Trojice (Hrozňatov)", "text": "Kostel Nejsvětější Trojice (Hrozňatov)\n\nŘímskokatolický kostel Nejsvětější Trojice v Hrozňatově (někdy uváděný jen jako kaple) stojí v prudkém svahu při zámku Starý Hrozňatov, s nímž je spojen krytou chodbou. Byl postaven v roce 1758 na místě starší hradní kaple téhož zasvěcení, vybudované pravděpodobně po roce 1617. Jednolodní neorientovaná barokní stavba bez věže má půlkruhový presbytář, ve kterém se nachází panská oratoř. Od 50. let 20. století je kostel uzavřen; v roce 2007 jej i se zámkem získal nový majitel, jenž nechal celý areál opravit a využívá jej pro svoji potřebu. Tento filiální kostel náležel k farnosti Starý Hrozňatov, která zanikla v roce 2003 sloučením s chebskou farností.\n\nJakožto součást zámeckého areálu je chráněn jako kulturní památka České republiky.\n"}
{"id": "922436", "url": "https://cs.wikipedia.org/wiki?curid=922436", "title": "Shanghai Golden Grand Prix 2013", "text": "Shanghai Golden Grand Prix 2013\n\nShanghai Golden Grand Prix 2013 byl lehkoatletický mítink, který se konal 19. května 2013 v čínském městě Šanghaji. Byl součástí série mítinků Diamantová liga.\n"}
{"id": "922439", "url": "https://cs.wikipedia.org/wiki?curid=922439", "title": "Eugène Salami", "text": "Eugène Salami\n\nEugène Salami (* 5. února 1989) je nigerijský fotbalový útočník, který momentálně hraje za maďarský klub Kecskeméti LC.\n\nV létě 2013 přestoupil z Maďarska do FK Teplice. V Gambrinus lize debutoval 21. července 2013 proti 1. FC Slovácko (výhra 3:2). První gól vstřelil 28. září 2013 proti Bohemians Praha 1905, podílel se tak na vysoké výhře 5:1. Druhý ligový gól vsítil 11. listopadu 2013 v zápase s Libercem, před koncem prvního poločasu zakončil opakovanou střelou pohlednou akci Teplic. Utkání skončilo remízou 1:1. Sezonu 2013/14 v dresu Teplic zakončil s bilancí 25 ligových zápasů a 3 vstřelené branky, v létě 2014 s ním Teplice přestaly počítat. Po odchodu Martina Fenina do FC Istres ale zůstal v kádru.\n\n"}
{"id": "922441", "url": "https://cs.wikipedia.org/wiki?curid=922441", "title": "Édouard Herriot", "text": "Édouard Herriot\n\nÉdouard Herriot (5. července 1872 – 26. března 1957) byl francouzský politik. Třikrát byl francouzským premiérem za Radikální stranu, a to od 14. června 1924 do 10. dubna 1925, podruhé od 19. července 1926 do 21. července 1926 a třetí od 3. června 1932 do 14. prosince 1932.\n\n"}
{"id": "922445", "url": "https://cs.wikipedia.org/wiki?curid=922445", "title": "Jô", "text": "Jô\n\nJoão Alves de Assis Silva (* 20. března 1987) známý i jako Jô [čti Žo] je brazilský fotbalový útočník, momentálně hrající za japonský klub Nagoya Grampus.\n\nZúčastnil se Konfederačního poháru FIFA 2013 v Brazílii. V prvním utkání brazilské reprezentace proti Japonsku vstřelil gól, Brazílie porazila asijského soupeře 3:0. Ve druhém utkání zvítězila Brazílie nad Mexikem 2:0, přičemž Jô opět skóroval. Brazílie nakonec turnaj ovládla po výhře 3:0 ve finále nad Španělskem.\n\nZúčastnil se i Mistrovství světa 2014 doma v Brazílii, kam jej nominoval trenér Luiz Felipe Scolari. Brazilci obsadili konečné čtvrté místo a zůstali bez medaile.\n\n"}
{"id": "922448", "url": "https://cs.wikipedia.org/wiki?curid=922448", "title": "Dukanova dieta", "text": "Dukanova dieta\n\nDukanova dieta je typ redukční diety, kterou publikoval francouzský odborník na výživu Dr. Pierre Dukan ve své knize \"Neumím zhubnout\". Dieta je založena na rozdělení do čtyř fází, první trvá 2–10 dnů, druhá 14 dnů, třetí podle toho, kolik jste zhubli (1 shozený kilogram = 10 dnů třetí fáze), a čtvrtá pak trvale.\n\nV každé z nich máte povolené a zakázané potraviny, podobně jako to je u jiných diet. Dieta je navržena od nepřísnější fáze, kdy vlastně jíte pouze potraviny obsahující maximum bílkovin a téměř nic jiného, po poslední fázi, kdy můžete vše, ale jednou týdně musíte držet proteinovou dietu celý den. Důležité je také nezapomenout na ovesné otruby, ze kterých je možné připravit pečivo nebo je můžete sníst s jogurtem. Nutný je i dostatečný pitný režim. \n\nPrvní fáze která trvá 2-10 dnů, máte povoleny pouze potraviny, jako je libové maso (grilované nebo pečené bez tuku), vnitřnosti, ryby, drůbež bez kůže, vejce, nízkotučné mléčné výrobky, libové šunky, koření, bylinky. Nutné sníst 1,5 polévkové lžíce ovesných otrub, které regulují vyprazdňování. Naopak zakázané je vepřové maso, tučné salámy, máslo, mnoho žloutků týdně, zelenina a sacharidy. \n\nDruhá fáze dodržuje se, dokud se nepřiblížíte k požadované váze, přidává se k jídlu i zelenina. Střídají dny bílkovinné a dny s bílkovinami a zeleninou. Opět se nezapomíná na otruby každý den. Pořád jsou zakázané potraviny, které jsou zakázané v první fázi až na povolenou zeleninu.\n\nTřetí fáze - autor slibuje, že už budete na své vysněné váze, můžete k výše uvedenému jídelníčku přidat i jedno ovoce denně, dva krajíce celozrnného chleba a 40 gramů sýru. Týdně pak si už dopřejete dvě jídla obsahující škrob: těstoviny, kuskus, rýži nebo brambory a dvě jídla podle vaší chuti. Pořád ale platí, že jeden den v týdnu musíte mít čistě bílkovinný (a to bez zeleniny). Každý den se jí i otruby. Dodržuje se podle toho, kolik jste zatím zhubli. Za každý shozený kilogram musíte tuto fázi držet 10 dní, abyste zamezili jo-jo efektu.\n\nČtvrtá fáze - poté jíte, co chcete, ale jednou týdně musíte dodržet proteinovou dietu (tedy povolené potraviny z fáze první). Každý den byste měli chodit nejméně 20 minut pěšky a stále jíst ovesné otruby. Tato fáze trvá navždy. Tato fáze ale spoléhá na to, že si v předchozích fázích vytvoříte správné stravovací návyky, pitný režim atp. \"\"Jíte, co chcete\"\" tedy neznamená, že budete-li jíst velké množství tuků či cukrů, udržíte si nově nabytou hmotnost!"}
{"id": "922450", "url": "https://cs.wikipedia.org/wiki?curid=922450", "title": "Seznam kulturních památek v Bučovicích", "text": "Seznam kulturních památek v Bučovicích\n\n"}
{"id": "922452", "url": "https://cs.wikipedia.org/wiki?curid=922452", "title": "Seznam kulturních památek v Pustiměři", "text": "Seznam kulturních památek v Pustiměři\n\n"}
{"id": "922454", "url": "https://cs.wikipedia.org/wiki?curid=922454", "title": "Seznam kulturních památek v Lulči", "text": "Seznam kulturních památek v Lulči\n\n"}
{"id": "922455", "url": "https://cs.wikipedia.org/wiki?curid=922455", "title": "Seznam kulturních památek v Hvězdlicích", "text": "Seznam kulturních památek v Hvězdlicích\n\n"}
{"id": "922456", "url": "https://cs.wikipedia.org/wiki?curid=922456", "title": "Prague College", "text": "Prague College\n\nPrague College je britská soukromá vysoká škola sídlící v Praze, na níž výuka probíhá v angličtině. V Česku jde tedy o pobočku zahraniční vysoké školy, a to konkrétně o pobočku Teesside University. Byla založena v roce 2004 mezinárodním týmem – ředitel Douglas Hajek (Kanada), zástupce ředitele Jeffrey Buehler (USA) a Natasa Babic (Chorvatsko). Na vedení školy se dále podílí Stefano Cavagnetto (Itálie) a George Allen (USA).\n\nPrague College vyučuje cca 550 studentů na třech fakultách. Přibližně 35 % studentů jsou Češi. Ostatní studenti pocházejí z více než 80 dalších zemí.\n\nSídlem školy je dům čp. 1184 na nároží ulic Polská a Blanická na Vinohradech, u jižního okraje Riegrových sadů.\n\n"}
{"id": "922457", "url": "https://cs.wikipedia.org/wiki?curid=922457", "title": "Alexandr Novak", "text": "Alexandr Novak\n\nAlexandr Valentinovič Novak ( , * 23. srpna 1971 v Avdijivce v USSR) je ruský politik, od 21. května 2012 ministr energetiky Ruské federace ve vládě Dmitrije Medveděva. Předtím byl od září 2008 náměstkem ministerstva financí, kam přišel z funkce vedoucího správy financí Krasnojarského kraje, ve které byl v letech 2002 až 2007.\n"}
{"id": "922459", "url": "https://cs.wikipedia.org/wiki?curid=922459", "title": "Acuto Učida", "text": "Acuto Učida\n\nAcuto Učida (japonsky: 内田 篤人, (anglickým přepisem Atsuto Uchida) * 27. března 1988) je japonský fotbalový obránce hrající za japonský klub Kashima Antlers.\n\nPřed nástupem za Kašima Antlers v roce 2006 reprezentoval za klub prestižní střední školy ve Východním Šimizu, kde studoval - Šimizu-higaši High School. Jeho debut za A-mužstvo Japonska proběhl v zápase proti Chile 26. ledna 2008 v Tokiu (remíza 0:0).\n\nS japonskou reprezentací se zúčastnil fotbalového MS 2010 v Jihoafrické republice, Mistrovství světa ve fotbale hráčů do 20 let 2007, Asijského poháru 2011, Konfederačního poháru FIFA 2013 a East Asian Football Championship 2008 a 2010.\n\n"}
{"id": "922472", "url": "https://cs.wikipedia.org/wiki?curid=922472", "title": "Parti socialiste", "text": "Parti socialiste\n\nParti socialiste ( Socialistická strana) může být:\n\n"}
{"id": "922473", "url": "https://cs.wikipedia.org/wiki?curid=922473", "title": "Ágios Nikólaos", "text": "Ágios Nikólaos\n\nÁgios Nikólaos je pobřežní město a obec na severu řeckého ostrova Kréty s 27 074 obyvateli. V centru města se nachází jezero Voulismeni. Historie města sahá až do doby bronzové. Název \"Ágios Nikólaos\" znamená v překladu \"svatý Mikuláš\". V současnosti je město významným turistickým centrem na Krétě.\n\n"}
{"id": "922477", "url": "https://cs.wikipedia.org/wiki?curid=922477", "title": "Český Superpohár 2013", "text": "Český Superpohár 2013\n\nČeský Superpohár 2013 bylo historicky čtvrté jednozápasové utkání každoročně pořádané soutěže zvané Český Superpohár. Účastníci soutěže byli dva – vítězové dvou hlavních soutěží pořádaných Fotbalovou asociací ČR. Vítězem 1. české fotbalové ligy za sezonu 2012/13 se stal tým FC Viktoria Plzeň, který si Český Superpohár zahrál i v letech 2010 (kdy odešel poražen) a 2011 (kdy vyhrál). Soupeřem byl vítěz českého fotbalového poháru za sezónu 2012/13, FK Baumit Jablonec, který se účastnil poprvé.\n\nV předchozích dvou ročnících (2011 a 2012) nesla soutěž oficiální název podle sponzora Synot Tip Superpohár, ročník 2013 byl veden pod názvem Superpohár 2013.\n\nUtkání se odehrálo 12. července na hřišti českého mistra, tedy v Plzni v Doosan Areně. Konečný stav byl 2–3 ve prospěch týmu FK Baumit Jablonec, který poprvé získal český Superpohár. FC Viktoria Plzeň si při své třetí účasti druhou trofej nepřipsal.\n\nDomácí Viktoria už před utkáním avizovala, že do něj nastoupí bez řady opor, které chtěl trenér Pavel Vrba šetřit pro následné utkání 2. předkola Ligy mistrů UEFA. Ale jak se ukázalo hned na startu klání, chybějící opory dokázali nahradit další hráčí. Už v 6. minutě centroval zleva Marek Hanousek a navrátilec z hostovaní Tomáš Wágner uzmul balon těsně před brankářem a poslal ho k levé tyči, čímž dostal Viktorii do vedení 1–0. Po první brance se utkání uklidnilo a výrazně ubyly i šance. Stav utkání po prvním poločase byl tedy stále 1–0 pro domácí.\n\nDruhý poločas nabídl skvělou fotbalovou podívanou. Jablonec otočil v krátké době na přelomu 60. minuty stav na 1–2, když se nejprve trefil Vít Beneš a krátce po něm i Michal Hubník. Další šance zůstaly nevyužity až v 90. minutě se po velkém závaru plném sporných situací prosadil Tomáš Wágner. Radost z branky mu ale nevydržela dlouho, protože sudí Zelinka ji po konzultaci s pomezním odvolal. V nastaveném čase se navíc trefil ještě střídající Jan Kopic. V 95. minutě ještě snížil Tomáš Wágner svou druhou, tentokrát již regulérní brankou, ale vyrovnat se Viktorii už nepodařilo a trofej si z Plzně odvezl Jablonec.\n\n"}
{"id": "922481", "url": "https://cs.wikipedia.org/wiki?curid=922481", "title": "Zach Johnson", "text": "Zach Johnson\n\nZachary Harris Johnson (* 24. února 1976, Sarnia, Iowa City, Iowa, USA) je americký profesionální golfista. Jeho největším úspěchem je vítězství na major turnaji Masters Tournament v roce 2007.\n\n\nDNP = nezúčastnil se (did not play)\nCUT = neprošel cutem\n\"T\" = dělené místo (tied)\nZelené pozadí znamená vítězství, žluté umístění v nejlepších desíti.\n\n"}
{"id": "922486", "url": "https://cs.wikipedia.org/wiki?curid=922486", "title": "Ungheni", "text": "Ungheni\n\nUngheni (v letech 1944–1989 , – \"Ungeny\") je město v Moldavsku. Leží na západě země na břehu Prutu, který zde tvoří hranici mezi Moldavskem a Rumunskem. V roce 2012 se jednalo se zhruba 38 tisíci obyvatel o sedmé nejlidnatější město Moldavska. Je správním střediskem stejnojmenného okresu.\n\nPřes hraniční řeku Prut zde vede Eiffelův most postavený francouzským konstruktérem Gustavem Eiffelem, po kterém vede železnice z Kišiněva přes Ungheni do Jasů, v období Studené války hlavní železniční spojení Sovětského svazu a Rumunska.\n\nPrvní zmínka o Ungeni pochází z 20. srpna 1462, kdy Moldavskému knížectví vládl Štěpán III. Veliký.\n\nŽeleznice z Kišiněva do Ungheni byla postavena Ruským impériem v roce 1875 v rámci přípravy na rusko-tureckou válku v letech 1877 a 1878.\n"}
{"id": "922488", "url": "https://cs.wikipedia.org/wiki?curid=922488", "title": "Reimann", "text": "Reimann\n\nReimann (Reiman, Raimann, Rajman, Raymann) může znamenat:\n\n\n\n\n"}
{"id": "922492", "url": "https://cs.wikipedia.org/wiki?curid=922492", "title": "Alan García", "text": "Alan García\n\nAlan Gabriel Ludwig García Pérez (23. květen 1949, Lima – 17. dubna 2019, Lima) byl peruánský politik. Dvakrát byl prezidentem Peru, v letech 1985-1990 a 2006-2011. Od roku 1985 byl předsedou středolevicové strany \"Alianza Popular Revolucionaria Americana - Partido Aprista Peruano\".\n\nVystudoval právo, politologii a sociologii.\n\nJeho první prezidentské období provázela hluboká ekonomická krize. Snažil se jí vyřešit znárodněním bank, jenže to spustilo masivní inflaci. To vedlo ke vzestupu maoistické organizace Světlá stezka, k jejímuž potlačení García použil řadu brutálních opatření, která dále snížila jeho popularitu. Za vlády svého nástupce Alberta Fujimoriho musel García dokonce odejít do exilu, nejprve do Kolumbie, posléze do Francie.\n\nDo země se vrátil po Fujimorově pádu roku 2001 a znovu kandidoval v prezidentských volbách. V nich ovšem podlehl Alejandro Toledovi. Přesto se nakonec do prezidentského úřadu vrátil, a to roku 2006, kdy porazil Ollanta Humalu, masivně podporovaného venezuelským prezidentem Hugo Chávezem, který následně Garcíu dokonce obvinil ze zfalšování voleb.\n\nVe svém druhém období přivedl Peru k sedmiprocentnímu růstu HDP. Blízko měl García zejména k brazilskému prezidentovi Lula da Silvovi. Napsal též řadu knih.\n\nByl obviněn z braní úplatků od brazilské stavební firmy Odebrecht. Když ho 17. dubna 2019 přišla zatknout policie, zastřelil se.\n\n\n"}
{"id": "922495", "url": "https://cs.wikipedia.org/wiki?curid=922495", "title": "Montreuil (Pas-de-Calais)", "text": "Montreuil (Pas-de-Calais)\n\nMontreuil je francouzská obec v departementu Pas-de-Calais v regionu Hauts-de-France. V roce 2010 zde žilo 2 282 obyvatel. Je centrem arrondissementu Montreuil.\n\n"}
{"id": "922498", "url": "https://cs.wikipedia.org/wiki?curid=922498", "title": "Mornese", "text": "Mornese\n\nMornese je italská obec v provincii Alessandria v oblasti Piemont.\n\nK 31. prosinci 2011 zde žilo 744 obyvatel.\n\nBosio, Casaleggio Boiro, Montaldeo, Parodi Ligure\n"}
