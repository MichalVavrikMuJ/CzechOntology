{"id": "769048", "url": "https://cs.wikipedia.org/wiki?curid=769048", "title": "Mluviti pravdu", "text": "Mluviti pravdu\n\n Bernard Mares je hlavním hrdinou románu inspirovaného životním příběhem, který se skutečně stal. Neuvěřitelný příběh autor líčí od narození hlavního hrdiny v tramvaji; přes jeho dětství v sirotčinci; narukování k armádě SS ; zachránění židovských žen; členství v KSČ ; opakující se pobyty v žalářích; hledání své životní lásky; pátrání po své matce; nabytí obrovského bohatství až po smrt. Ta je jedinou fabulací v životě hlavního postavy.\n\nAutor Josef Formánek má v románu hned několik úloh. Je vypravěčem temného životního příběhu prosvíceného touhou žít. Zároveň čtenáři zprostředkovává komunikaci s předobrazem hrdiny knihy v době vzniku románu, čímž umožňuje jeho lepší poznání. A v neposlední řadě zde zastupuje člověka s vlastními bolestivými problémy, které čtenáři předkládá souběžně s pohnutými osudy hlavního hrdiny. Hlavní hrdina mu nastavil zrcadlo svého života a umožnil mu zamyslit se nad sebou samým. Formánkova kniha může být potom vnímána jako dvojnásobná terapie, oživující v upřímné zpovědi niterné prožitky plné bolesti, ale zároveň představující nutný ventil a úlevu z odlehčení své duši, a to nejen hlavního protagonisty románu, ale i autora.\n\n Sophie Rubensteinová je Bernardovou životní láskou. Za 2. světové války tato židovská dívka díky Bernardově pomoci utekla z koncentračního tábora. Po válce se opět s Bernardem setkává, stráví spolu krásný rok. Později, když je Bernard opakovaně vězněn, se ale provdá za jiného muže, se kterým má potomka.\n\nDílo kombinuje dvě roviny. V první rovině román skrz život hlavního hrdiny mapuje paradoxy 20. století. V druhé rovině se čtenář seznamuje s problémy autora. Autobiografická linie ze současnosti prokládá linii neuvěřitelného životního příběhu, který se opravdu stal.\nOpilý Josef Formánek při návratu domů najde na smetišti chatku, kde pobývá starý muž, Bernard Mares. Dohodnou se, že mu Mares bude vyprávět jeho životní příběh, který Formánek sepíše v knize. Autor mu na oplátku pomůže najít lásku jeho života Sophii Rubensteinovou. Podmínkou je, že oba budou mluvit jen pravdu.\n\nHlavní dějová linie románu vypráví životní příběh Bernarda Marese od narození až po smrt. Vzhledem k pestrosti a neuvěřitelnosti jeho příběhu, který protíná celé 20. století i s jeho nejtemnějšími obdobími, můžeme Marese podle autora vnímat jako „středoevropského Forresta Gumpa“. \n\nBernard se narodil ve vídeňské tramvaji, byl matkou odložen u kostela a následně přesunut do sirotčince. Jednoho dne Bernardovi stará babička, ke které jde prosit o mléko, předpoví jeho budoucnost. Má se stranit uniformy, jinak bude opuštěn lidmi i Bohem. Život mu prý zachrání až vysoce postavený muž. Má zemřít v osmdesáti čtyřech letech tam, kde se narodil. V šestnácti letech ze sirotčince odchází, aby se vyučil pekařem. Práci jde hledat do Vídně, kde očekává přijetí. Naopak jím opovrhují a ani zaměstnání si nenajde. Pomůže mu až Gerti, která se stane jeho prvním děvčetem. Bernard se rozhodne odejít z nudného života za dobrodružstvím, a tak na jaře roku 1942 narukuje k SS armádě. V pracovním táboře Mauthausen poznává židovskou dívku ze svého snu Sofii Rubensteinovou a rozhodne se ji zachránit. Při převozu Židovek zinscenuje nehodu vozu a dívky se tak útěkem zachrání od smrti. Za války přijde o řadu kamarádů a zažije řadu hrůz, jako např. vraždění partyzánů a vězňů.\n\nPo válce Bernard odjíždí do Krems-Steinu, kde chce hledat svoji milovanou Sophii. Osud mu ale opět přinese další nečekanou změnu. Náhodou se z něj nedobrovolně stane tlumočník samotného maršála Malinovského. V této době se Bernard dvakrát setká se Sophií. Podruhé se potkají náhodně, když Bernard se dvěma vojáky – Polákem Tadeuszem z Ukrajiny a Kalmykem Džumakem - eviduje, co je možno odvést do Ruska. Tito dva vojáci zadrží na ulici Sophii a před Bernardovýma očima ji jeden po druhém znásilní. Když pak Rudá armáda zabírá říšské vagony v Hadersdorfu, chce Bernard Džumaka zastřelit a znásilnění tak pomstít. Nakonec k tomu nenajde sílu. Mares jede jako tlumočník maršála Malinovského do Vídně, kde se Rudá armáda setkává s americkou propagandou. Na společný večírek přijdou i vojáci NKVD (Lidový komisariát vnitřních záležitostí zabývající se kontrarozvědkou) v doprovodu děvčat. Jedna z nich bezelstně prozradí, že Bernard bojoval na straně SS. Bernard má být ihned zastřelen. Život mu překvapivě zachrání Džumak. Nabídne ke střelbě svůj samopal, který nese nahoru a poradí Bernardovi, ať si stoupne na špičky a po výstřelu pokrčí kolena. Bernard přežije, ale je odvezen do bratislavské věznice, kde má podstoupit trest smrti. Potkává tam slovenského prezidenta Tisa, který je pověšen mezi prvními odsouzenými za zradu.\nBernarda nakonec pouští na svobodu s radou, aby odešel do Česka a už nevybočoval z řady. Možná proto se v Třebíči Bernard přidává k prvnímu davu, který uvidí. Dostane se tak na schůzi místní organizace KSČ. Uchází se u ní o práci, a proto absolvuje vojenský výcvik u československé armády. Ve Znojmě pak začíná jeho rychlá kariéra v KSČ, již nazývá svým „Blitzkriegem“ (česky „blesková válka“). V období čistek se rozhodne utéct, ale je chycen. V následujících téměř 20 letech je střídavě vyslýchán, vězněn (Pankrác, Ostrava, Valdice), pokouší se opakovaně o útěk, provokuje své nadřízené (kpt. Král) ve vězeních, pobývá v „díře“, pracuje v dolech, drží hladovku a myslí na Sophii. Se Sophií dokonce prožil úžasný rok, poté co mu byla udělena amnestie 9.5.1960 prezidentem Novotným. Po provokacích a kritice komunismu jde opět do vězení. Při pokusech o útěky za Sophií nemá štěstí a podruhé je dokonce nahlášen samotnou Sophií. Ta už má v té době potomka, a proto ze strachu o něj Bernarda udává. Ve vězení se o něj pokouší šílenství, stává se apatickým. Král tak ztrácí soka.\n\n16. 3. 1969 je čtyřicetiletý Bernard po téměř dvaceti letech v kriminálech propuštěn na žádost německého Červeného kříže, díky opakovaným intervencím Kleina (sdíleli společnou celu). Poté u něj krátce bydlí v Hamburku, bere si od něj půjčku 500 marek do nového života. Začne žít se starou prostitutkou Gitou. Bernard zbohatne prodejem restaurace Kleine Korea. Část peněz dá Gitě, část si ponechá a zbytek daruje katolickému sirotčinci v u. Odjíždí hledat zprávy o svojí matce. Ve Venezuele nachází její hrob. Zjišťuje, že byla Židovka, což podtrhuje vzhledem k jeho minulosti u SS absurditu jeho životních osudů. Následně se vydá do džungle, aby si splnil dětský sen. Z krásné země se mu odjet nechce, kupuje si hotýlek v Choroní a pět let zůstává ve Venezuele.\n\nPo návratu do Čech jezdí na zájezdy pro důchodce na Kanárské ostrovy a touží opět vidět Sophii. Nechává si postavit chatku na smetišti v místě, kde dříve stála chalupa, na které se se Sophií scházeli. Jednoho večera ho navštíví podroušený spisovatel Formánek. Spisovatel po dohodě kontaktuje Sophii a domlouvá s ní Bernardovi schůzku. Při setkání se mu Sophie přiznává, že ho v Ústí nad Labem, když spolu měli podruhé utéct, udala. Měla dítě a bála se o něj při výsleších. Bernard s Formánkem pak na ulicích rozdávají 200 000 Kč, které chtěl Bernard původně darovat Sophii. Bernard podstoupí operaci srdce. Kvůli komplikacím mu udělají vývod z močového měchýře. Formánek se o něj po operaci stará jako o svého třetího dědu. Bernard jede v den svých 84. narozenin vyřídit nějaké maličkosti do hamburského sirotčince. Po návratu chce odjet do Vídně, kde má podle předpovědi zemřít. Umírá však ve vlaku ještě než dojede do Hamburku. Stejně jako jeho život začal v dopravním prostředku, tak v něm i končí.\n\nTato kratší linie psaná kurzívou přibližuje autorovo putování se vzteklým starcem, jak Bernarda nazývá, po místech jeho životního příběhu. Navštěvují Paudorf, Mauthausen, sirotčinec Alice Masarykové v Třebíči a jáchymovské doly. Při těchto cestách autor předobraz svého románu více poznává a na základě navštívených míst dostává důkaz pravdivosti jeho vyprávění. Pasáže také obsahují některá Maresova vyprávění, které autor do hlavní dějové linie nezahrnul. Mares například líčí Formánkovi vyvražďování nepřátel a zrádců Rudé armády. Tanky obklíčily tábor ve Stalag 17B a celý ho vystřílely. Nikdo to nikdy nezaznamenal, tak se k události přistupovalo, jako by se ani nestala. Zemřelo tam 6000 - 7000 vojáků. Bernard se o tom bál mluvit a nechtěl ani, aby o tom Formánek z důvodu možného pronásledování psal.\nPro Formánka je tato linie, stejně jako pro hlavního hrdinu ústřední linie románu, určitou terapií. Vypisuje se z tíživých pocitů a obav, jak uchopit tento brutální příběh. Přemýšlí nad hlavním hrdinou a jeho chováním, což ho nutí přemýšlet také o sobě samotném. V závěrečné části knihy sděluje autor Bernardovi své zážitky a problémy.\nMnoho motivů románů reflektuje životní zkušenosti hlavního hrdiny na pozadí událostí 20. století. Například: motiv válečných hrůz, motiv komunistických vězení, motiv absurdnosti ideologií. V druhé linii románu je nejnaléhavějším motivem autorův boj s alkoholem a problémy se psaním románu. Obě příběhové roviny mají společné motivy osudových chyb nebo boje proti osudu, které vedou k hlavnímu tématu knihy. Toto téma „životní osud“ směřuje k nejobecnější otázce o smyslu života.\n\nFormánek si při vyprávění příběhu Bernarda Marese uvědomuje nevyhnutelnost našeho osudu. Předkládá sobě i čtenáři mnoho otázek. Ovlivníme svůj osud? Lze se proti němu vzepřít? Jak se v životě chovat správně? Co je v životě důležité? Čeho si vážit? Jak žít život, když nás osud jen vláčí? Proč žít? Otázkami dochází tak k hlavní ideje všech jeho děl, hledání smyslu života. Zároveň vyjadřuje jedno z poznání, ke kterému nás příběh Bernarda Marese dovede. Čtenář si nad neuvěřitelným a těžkým životním osudem hrdiny uvědomí, že člověk nikdy nemá ztrácet naději, protože stojí za to žít a o svůj život se poprat.\nSvůj názor na téma „osud“ shrnul Formánek v rozhovoru pro magazín Koktejl: „Už taky asi vím, že všechno dobré a zlé, co člověk udělá, se mu vrátí. Že nic nemá smysl uspěchat. Že některé věci k vám přijdou samy, a některé ne. Člověk je sám sobě nejlepším rádcem a než na jiné by se měl spolehnout na svou intuici. A že když často myslí na své sny\na věří jim, má šanci se jich dotknout. Že by neměl tolik myslet na minulost a budoucnost, což nás okrádá o přítomnost, která jednou určí, co s námi bude, a kdy teprve poznáme, co z toho, co jsme zažili, bylo důležité.“ \n\nFormánkovi přátelé Arnošt Lustig, Ivan Klíma a Radek John, kteří mu zároveň poskytovali připomínky ke knize při jejím vzniku, jsou knihou nadšeni. Radek John svůj názor shrnul do jedné výstižné věty: „Od dob vydání Hrabalova románu Obsluhoval jsem anglického krále žádná jiná kniha neportrétuje století tak dokonale jako Mluviti pravdu Josefa Formánka.“\nRomán Mluviti pravdu navázal prodejem na úspěch autorova debutu. Prodalo se už přes 26 000 kusů. Čtenáři vidí klady nejen v poutavém příběhu, ale také v otevřenosti autora samotného. \n\nV Třebíči v roce 2009 proběhlo autorské čtení Josefa Formánka, kdy se zúčastnil i předobraz Bernarda Marese a byly odhaleny pamětní desky na budově sirotčince Alice Masarykové.\n\n\n\n"}
{"id": "769050", "url": "https://cs.wikipedia.org/wiki?curid=769050", "title": "Florida Photographic Collection", "text": "Florida Photographic Collection\n\nFlorida Photographic Collection, Floridská fotografická sbírka je všeobecně uznávanou součástí Floridského státního archivu (State Archives of Florida) a obsahuje více než milion snímků a více než 6000 filmů a videokazet. Přes 150 000 fotografií je k dispozici na internetových stránkách.\n\n\"Díky více než 150 000 digitalizovaných fotografií Floridské fotografické sbírky je k dispozici nejkompletnější online portrét Floridy. Svou sílu čerpá z rodinných fotografií, domácích Floriďanů, jejich práce a jejich zálib.\"\n\nKolekce zahrnuje širokou škálu vizuálních obrazů z kopií map z poloviny 15. století až po aktuální fotografie. Témata stojící za zmínku jsou raketové starty z Cape Canaveral Air Force Station, pokusy o největší pozemní rychlostní rekord na Daytona Beach (zejména fotografie Richarda LeSesneho) a obrovský počet rekreantů.\n\nPoužívání fotografií a dalších materiálů Floridského státního archivu se řídí zákony státu, v některých případech zněním darovacích smluv, díky kterým archiv snímky získal. Přímý dotaz na Floridský archiv o konkrétním použití na Wikipedii/Commons (13. května 2008) dostal následující odpověď: \n\n"}
{"id": "769051", "url": "https://cs.wikipedia.org/wiki?curid=769051", "title": "Roman Bierła", "text": "Roman Bierła\n\nRoman Bierła (* 21. března 1957 Katowice, Polsko) je bývalý polský zápasník, specializující se na zápas řecko-římský. V roce 1980 na olympijských hrách v Moskvě vybojoval v kategorii do 100 kg stříbrnou medaili. Dvakrát startoval na mistrovství světa, v roce 1979 vybojoval páté a v roce 1985 šesté místo. Na mistrovství Evropy vybojoval v roce 1979 stříbro, v roce 1980 čtvrté a v roce 1986 šesté místo.\n\n\n"}
{"id": "769052", "url": "https://cs.wikipedia.org/wiki?curid=769052", "title": "Abdulláh ibn az-Zubajr", "text": "Abdulláh ibn az-Zubajr\n\nAbdulláh ibn az-Zubajr (622 – 692, Mekka), syn Zubajra ibn al–Auváma, jednoho ze společníků proroka Muhammada, vnuk chalífy Abú Bakra, synovec Áišy, třetí Muhammadovy ženy. V letech 682–692 se prohlásil chalífou a vedl odboj proti umajjovským chalífům Jazídovi, Mu´ávijovi II., Marvánovi I. a Abdulmalikovi.\n\nAbdulláhův otec Zubajr ibn al-Auvám byl blízkým proroku Muhammadovi. V letech 656–657 vedl vzpouru proti Alího chalífátu a byl zabit v proslulé velbloudí bitvě nedaleko Basry. V rámci počátečního následování tradice při volbě nového chalífy, měl tak jeho syn Abdulláh ibn az-Zubajr vysokou šanci stát se novým chalífou, neboť byl synem jednoho z prvních Prorokových následovníků.\n\nAbdulláh ibn az-Zubajr se osvědčil v boji již jako mladík. Účastnil se tažení na byzantském pomezí a kolem roku 640 několika tažení proti sasánovské Persii. Poté byl převelen do severní Afriky. Zde v letech 642–643 uskutečnil tažení do Kyrenaiky a Tripolska, kde byly dobyty byzantské opěrné body. Roku 648 pak Abdulláh ibn az-Zubajr postoupil na území dnešního Tuniska, kde porazil a zabil revoltujícího byzantského správce Řehoře a pronikl 160 km jižně od Kartága. Po roce 660, v době vlády Mu´áviji I. žil v ústraní.\n\nKdyž se v dubnu 680 ujal v Damašku vlády chalífa Jazíd z rodu Umajjovců, odebral se Abdulláh ibn az-Zubajr do Mekky, kde mohl využít práva azylu. Protože byl Jazíd odpočátku zaměstnán bojem s Alího synem al-Husajnem v Iráku, podařilo se místním odpůrcům Umajjovců přesvědčit Abdulláha, aby se postavil do čela povstání. Umajjovci a jejich místodržící byli pak vypuzeni z Hidžázu a Abdulláh ibn az-Zubajr byl prohlášen chalífou.\n\nProtože al-Husajn padl v bitvě u Karbaly, byl Abdulláh uznán chalífou i v Iráku a v části Egypta. Protože diplomatická jednání mezi Jazídem a opozicí selhala, rozhodl se umajjovský chalífa vypravit do Hidžázu vojsko. To v srpnu 683 porazilo u Medíny rebely a ovládlo ji. Následovalo tažení proti Mekce, kde však obléhatele dostihla zpráva o Jazídově smrti. Situace se radikálně změnila a obléhatelé dokonce nabídli Abdulláhovi potvrzení jeho chalífátu, když přesídlí do Damašku.. To však Abdulláh odmítl, čímž dal příležitost Jazídovým nástupcům.\n\nJazídův nástupce Mu´ávija II. vládl pouhých čtyřicet dní, a poté byl nahrazen energičtějším Marvánem I. Ten roku 684 upevnil svou moc v Sýrii a podařilo se mu ovládnout Egypt, odkud vypudil Abdulláhovy stoupence. Marván I. však roku 685 náhle zemřel, aniž by uskutečnil opětovné tažení do Hidžázu. I Abdulláh ibn az-Zubajr se v této době dostal do potíží, vzbouřil se proti němu dosud věrný Irák, a tak se jeho moc omezila pouze na Hidžáz.\n\nV letech 686–687 se vedly boje na území Iráku. V oblasti panovala naprostá anarchie a pohybovala se zde vojska několika protivníků. Vojska nového chalífy Abdulmalika byla roku 686 poražena, to dávalo příležitost cháridžitům k jejich teroristickým akcím a posilovalo vzbouřence, kteří s centrem v Kúfě, operovali proti Abdulláhu ibn az-Zubajrovi a jeho bratrovi Mus´ab ibn az-Zubajrovi. Abdulláhův bratr nakonec vzbouřence i cháridžity roku 687 porazil a z oblasti vytlačil.\n\nUmajjovský chalífa Abdulmalik byl mezitím napaden ze severu Byzantinci, a proto musel až do roku 690 vojenské akce proti Abdulláhu ibn az-Zubajrovi odkládat. Až roku 691 došlo k jeho tažení do povodí Eufratu a porážce Abdulláhova bratra Mus´aba ibn az-Zubajra. Po pacifikaci Iráku pak v letech 691–692 Abdulmalik vzpouru zcela zlomil tažením proti Mekce. Jeho vojevůdce al-Hadždž ibn Júsuf město šest měsíců obléhal a stařičký Abdulláh ibn az-Zubajr padl jako jeden z posledních v bojích nedaleko Ka´aby.\n\n"}
{"id": "769054", "url": "https://cs.wikipedia.org/wiki?curid=769054", "title": "Jan Dołgowicz", "text": "Jan Dołgowicz\n\nJan Dołgowicz (* 21. prosince 1954 Skarbiewo, Polsko) je bývalý polský zápasník, specializující se na zápas řecko-římský. V roce 1980 na olympijských hrách v Moskvě vybojoval v kategorii do 82 kg stříbrnou medaili. V roce 1982 vybojoval bronz na mistrovství světa. V roce 1977 a 1978 vybojoval čtvrté a v roce 1979 šesté místo. V letech 1978, 1979 a 1981 vybojoval stříbro na mistrovství Evropy.\n\n"}
{"id": "769056", "url": "https://cs.wikipedia.org/wiki?curid=769056", "title": "Andrzej Supron", "text": "Andrzej Supron\n\nAndrzej Supron (* 22. října 1952 Varšava, Polsko) je bývalý polský zápasník, specializující se na zápas řecko-římský. Třikrát startoval na olympijských hrách. Při své premiéře v roce 1972 v Mnichově vypadl v kategorii do 68 kg ve čtvrtém kole. V roce 1976 na hrách v Montréalu vybojoval v této kategorii páté místo a v roce 1980 na hrách v Moskvě opět v kategorii do 68 kg stříbrnou medaili.\n\n\n"}
{"id": "769057", "url": "https://cs.wikipedia.org/wiki?curid=769057", "title": "Lomena", "text": "Lomena\n\nLomena je řeka 2. řádu ve střední Litvě, v okrese Kaišiadorys, levý přítok řeky Neris. Pramení na západním okraji okresního města Kaišiadorys. Teče zpočátku po okraji města k jihu až do rybníka Kaišiadorių tvenkinys, kterým protéká a z něj dále teče po jižním okraji města směrem východoseverovýchodním a u železniční trati Vilnius - Kaunas se obrací k západu, protéká městem a dále se táhlým obloukem obrací do směru celkově severního. Střední a dolní tok meandruje podstatně více, než horní tok poměrně drobnými, hustými meandry. Dolní tok tvoří hranici mezi okresy Kaišiadorys a Jonava. Do řeky Neris se vlévá u Tartoků, 300 m od mostu silnice č. 143 Elektrėnai - Jonava, 56,8 km od jejího soutoku s Němenem, jako její levý přítok.\n\nLomena (\"Lamen\") byla zmiňována v popisu cest křižáků z 14. století.\n\nKaišiadorys, Palomenė, Bagdoniškės, Lomeniai, Svirplionys, Tartokas\n"}
{"id": "769058", "url": "https://cs.wikipedia.org/wiki?curid=769058", "title": "Okres Brzeg", "text": "Okres Brzeg\n\nOkres Brzeg (polsky \"Powiat brzeski\") je okres v polském Opolském vojvodství. Rozlohu má 876,52 km² a v roce 2010 zde žilo 92 105 obyvatel. Sídlem správy okresu je město Brzeg.\n\nMěstská:\n\nMěstsko-vesnické:\n\nVesnické:\n\n"}
{"id": "769060", "url": "https://cs.wikipedia.org/wiki?curid=769060", "title": "Józef Lipień", "text": "Józef Lipień\n\nJózef Lipień (* 6. února 1949 Jaczków, Polsko) je bývalý polský zápasník, specializující se na zápas řecko-římský. V roce 1980 na olympijských hrách v Moskvě vybojoval v kategorii do 57 kg stříbrnou medaili. \n\nStartoval na čtyřech olympijských hrách, v roce 1968 v Mexiku byl vyřazen ve třetím kole, v roce 1972 v Mnichově a v roce 1976 v Montréalu v kole čtvrtém. V roce 1973 vybojoval zlato, v roce 1974 a 1975 stříbro na mistrovství světa. V roce 1977 a 1978 vybojoval čtvrté a v roce 1979 šesté místo. V roce 1973 vybojoval šesté a v roce 1978 třetí místo na mistrovství Evropy.\n\nZápasu se věnoval také jeho bratr, dvojče Kazimierz.\n\n\n"}
{"id": "769061", "url": "https://cs.wikipedia.org/wiki?curid=769061", "title": "Kudykam", "text": "Kudykam\n\nLyrikál Kudykam je dílo složené z více než dvou tisíc veršů Michala Horáčka, z nichž některé byly zhudebněny Petrem Hapkou. \nUváděn byl nejprve od 21. 10. 2009 do 16. 1. 2011 ve Státní opeře Praha, poté v Janáčkově divadle v Brně, \nčtyři představení 3. – 5. června 2011 a tři představení 18. – 19. října 2011. \n\nK projektu vyšlo CD a DVD.\n\n\n\nJeště před uvedením představení Kudykam na divadelních prknech vyšlo CD s písněmi z lyrikálu - \"Hapka & Horáček: Kudykam - CD\"\n\nV listopadu 2010 pořídila Česká televize záznam představení, které odvysílala a které je součásti DVD \"Hapka & Horáček: Kudykam - DVD\". \n\nObsazení: Csongor Kassai, Ondřej Ruml, Hana Holišová, Hana Seidlová, Jaromír Dulava, Jan Sklenář, Naďa Válová, František Segrado a další.\n\nV listopadu 2011 vyšlo CD \"Hapka, Horáček, Brzobohatý: Tante Cose da veder\" s různými interpretacemi jediné písně, které připravil Ondřej Brzobohatý.\n\nVillonskou baladu nejprve přednese Michal Horáček a pak zazpívají Petr Hapka, Karel Gott, Jarek Nohavica, \nKatarína Knechtová, Jiří Suchý, Dan Bárta, Szidi Tobias a Aneta Langerová.\n\n\n"}
{"id": "769065", "url": "https://cs.wikipedia.org/wiki?curid=769065", "title": "Jen-an", "text": "Jen-an\n\nJen-an ( , pchin-jinem \"Yán'ān\") je městská prefektura v Čínské lidové republice, kde patří k provincii Šen-si. Celá prefektura má rozlohu 37 037 čtverečních kilometrů a žijí v ní přibližně dva miliony obyvatel. Historicky je Jen-an významný jako cíl Dlouhého pochodu, po kterém byl v letech 1935-1948 hlavní základnou Komunistické strany Číny.\n\nJen-an leží v provincii Šen-si. Prefektura hraničí na západě s Vnitřním Mongolskem, na severu s prefekturou Jü-lin, na východě s provincií Šan-si a na jihu s prefekturami Wej-nan, Tchung-čchuan a Sien-jang.\n"}
{"id": "769074", "url": "https://cs.wikipedia.org/wiki?curid=769074", "title": "SCID", "text": "SCID\n\nTěžké kombinované imunodeficience (SCID - Severe Combined Immunodeficiency Disease) patří k nejzávažnějším formám primárních imunodeficiencí. Onemocnění postihuje složky přirozené i adaptivní imunity. V periferní krvi prakticky chybí T lymfocyty, ale postižené mohou být i B lymfocyty a NK buňky. SCID se projevuje především během prvních měsíců života. Kojenci mají zvýšenou náchylnost k infekcím, které mají silný a recidivující průběh. Pacienti jsou citliví i na běžné oportunní mikroorganismy. Velkým nebezpečím je očkování živými vakcínami (BCG vakcína), jež může způsobit vážné onemocnění a komplikace. Léčba spočívá v transplantaci kmenových buněk krvetvorby (HSCT). Bez léčby pacienti umírají do jednoho roku života.\n\nIncidence SCID je 1 pacient na 50 000 až 100 000 porodů.\n\nTěžké kombinované imunodeficience patří do heterogenní skupiny onemocnění. Přibližně 50 % všech SCID případů jsou vázané na X chromozom (mutace genu pro γ řetězec). Zbývajících 50 % onemocnění jsou různé formy autozomálně recesivního SCID (deficit JAK3, deficit ADA). Jednotlivé příčiny onemocnění budou dále probrány u konkrétních typů SCID.\n\nJelikož je SCID onemocnění vzácné, často uniká pozornosti. Projevy onemocnění se začínají manifestovat po 6 měsíci života kojence. Do té doby je dítě chráněno protilátkami od matky. \n\nMezi hlavní diagnostická kritéria patří lymfopenie s koncentrací lymfocytů < 3000/mm nebo méně než 20 % T lymfocytů CD3+. Dále maternofetální engraftment T lymfocytů. To znamená, že v cirkulaci kojence jsou přítomné matčiny lymfocyty (většinou cytotoxické CD8+, méně často pomocné CD4+), které mohou způsobit reakci štěpu proti hostiteli (GvH). \n\nÚčinnou léčbou je transplantace kmenových buněk krvetvorby. Úspěšnost transplantace při shodném HLA je více než 90 %. V případě neúplně identity HLA úspěšnost klesá k 70–80 %. \n\nPo úspěšné transplantaci dochází k plné obnově imunitního systému. U většiny pacientů však často přetrvává deficit B lymfocytů, proto jsou dále celoživotně léčeni pravidelnou substituční terapií imunoglobuliny. Genová terapie je stále ve stádiu experimentů.\n\nOnemocnění je způsobené mutací genu pro γ řetězec receptoru interleukinu 2 (IL-2). Tento řetězec je dále významnou součástí dalších receptorů pro interleukiny (IL-4, IL-7, IL-9, IL-15, IL-21). Pacientům chybí T lymfocyty i NK buňky. Počet B lymfocytů je zachován, avšak jejich funkce je omezena. \nDíky lokalizaci na X chromozomu postihuje onemocnění častěji chlapce než dívky. \n\nFenotypově je onemocnění podobné X-vázané formě, není však vázané na X chromozom. Jedná se o autozomálně recesivní onemocnění způsobené mutací JAK3 genu, který kóduje Janusovu kinázu. Hlavní funkcí JAK3 je přenos signálu po navázání molekuly na receptor. \n\nOd předchozí skupiny se odlišuje přítomností NK buněk. Mezi příčiny onemocnění patří absence delta řetězce molekuly CD3 či nepřítomnost řetězce alfa receptoru pro IL-7.\n\nJedná se opět o autozomálně recesivně dědičný deficit. V důsledku absence ADA dochází k nahromadění toxických produktů metabolismu purinů v lymfocytech. Deficit se projevuje těžkou lymfopenií (především B, T a NK buňky). Dále se vyskytují kostní abnormality. \n\nCharakteristický je deficit B a T lymfocytů a přítomnost NK buněk. Mezi příčiny deficitu patří mutace enzymů RAG1 a RAG2. Tyto rekombinázy (enzymy) jsou zodpovědné za rekombinaci genů v procesu V(D)J rekombinace, při kterém dochází k přeskupování jednotlivých segmentů. Dále může být deficit způsoben mutací proteinu Artemis, který rovněž hraje roli v rekombinačním procesu. Do této skupiny onemocnění můžeme dále zařadit retikulární dysgenezi. Postiženy jsou zde především kmenové buňky a dochází k bloku lymfoidní a myeloidní diferenciace.\n\n"}
{"id": "769084", "url": "https://cs.wikipedia.org/wiki?curid=769084", "title": "Jan Kasal (atlet)", "text": "Jan Kasal (atlet)\n\nJan Kasal (* 6. únor 1938, Benešov u Prahy) je bývalý československý atlet, běžec, který se specializoval na střední tratě. V současnosti je stále spoludržitelem českého rekordu ve štafetě na 4×800 metrů (7:19,6 – 22. červen 1966, Londýn).\n\nS atletikou začínal v PZ a Lokomotivě Kolín (1954–1955 a 1958), poté byl členem oddílů Slavoj Nymburk (1957) a Dukla Lipník nad Bečvou (1959–1960). Působil také ve VŠ Praha (1962–1965) a kariéru zakončil jako člen klubu VŽKG (1966–1968). V roce 1962 reprezentoval na evropském šampionátu v Bělehradě, kde se zúčastnil rozběhů závodu na 800 metrů a štafety na 4×400 metrů. V letech 1962–1967 reprezentoval ve dvanácti mezistátních utkáních.\n\nZúčastnil se druhého a třetího ročníku evropských halových her (předchůdce halového ME v atletice). V roce 1967, kdy se evropské halové hry konaly v Praze na Výstavišti, ve sportovní hale (dnes Tesla Arena) vybojoval bronzovou medaili v běhu na 800 metrů. Trať zaběhl v čase 1:50,00. Stříbro získal další československý běžec Tomáš Jungwirth a zlato Noel Carroll z Irska. O rok později na EHH v Madridu skončil ve finále na 6. místě (800 m). Společně s Pavlem Hruškou a Miroslavem Jůzou vybojoval bronzové medaile ve štafetě na 3×1000 metrů.\n\n"}
{"id": "769090", "url": "https://cs.wikipedia.org/wiki?curid=769090", "title": "Slavoňov (rozcestník)", "text": "Slavoňov (rozcestník)\n\nSlavoňov je jméno více sídelních útvarů:\n\n"}
{"id": "769095", "url": "https://cs.wikipedia.org/wiki?curid=769095", "title": "Anno (herní série)", "text": "Anno (herní série)\n\nAnno je série strategických počítačových her vytvářená od roku 1998 různými vývojáři. V současnosti tuto sérii převzala firma Ubisoft, která stojí za posledními dvěma tituly. Jednotlivé verze her se vždy odlišují rokem, první čtyři vydání vycházela z historické tematiky. Posledním, plně vydaným dílem je Anno 2205, které vyšlo v listopadu 2015 a odehrává se v budoucnosti. Anno 1800 vyjde 16. dubna 2019 a to pouze na PC.\n\n"}
{"id": "769103", "url": "https://cs.wikipedia.org/wiki?curid=769103", "title": "Kostel svaté Barbory (Otovice)", "text": "Kostel svaté Barbory (Otovice)\n\nKostel svaté Barbory je římskokatolický kostel v Otovicích. Patří do broumovské skupiny barokních kostelů. Je chráněn jako kulturní památka České republiky.\n\nNa místě dnešního kostela stávala původně dřevěná kaple. Kostel dal postavit opat broumovského kláštera Otmar Daniel Zinke. Autorem kostela je patrně Kilián Ignác Dientzenhofer podle plánů svého otce Kryštofa.\n\nV rámci Programu záchrany architektonického dědictví bylo v letech 1995-2014 na opravu památky čerpáno 1 000 000 Kč.\nLoď kostela je oválného půdorysu se sedmi půlkruhovými kaplemi včetně kněžiště. Hlavní vchod je v plochém západním průčelí zakončeném trojbokým štítem. Nad vchodem je monogram opata Otmara Zinkeho s letopočtem 1726. Kostel nemá věž, pouze malý sanktusník.\n\nInteriér je členěn osmi pilastry bez patek. Strop je rovný. Kruchta má dřevěnou balustrádu.\n\nNejcennější z inventáře je oltář v jižní střední kapli, který býval oltářem hlavním.\n\nBohoslužby se konají první neděli v měsíci v 8.30.\n\n\n"}
{"id": "769115", "url": "https://cs.wikipedia.org/wiki?curid=769115", "title": "Stefan Witwicki", "text": "Stefan Witwicki\n\nStefan Witwicki (13. září 1801, Janów - 15. dubna 1847, Řím) byl polský básník a novinář.\n\nOd roku 1822 žil ve Varšavě a pracoval v Komisi pro náboženská vyznání a vzdělávání. Mezi jeho přátele patřili Fryderyk Chopin, Maurycy Mochnacki, Józef Bohdan Zaleski a Antoni Edward Odyniec. Svými články upozornil na Mickiewicze. Z důvodu podlomeného zdraví se neúčastnil listopadového povstání, ale napsal několik vlasteneckých básní, které mu přinesly věhlas. V roce 1832 roku dobrovolně do francouzského exilu. Patřil k zakladatelům Towarzystwa Braci Zjednoczonych v Paříži. Z počátku se úzce přátelil s Mickiewiczem, ale rozešli se. Ke konci života mu byl přítelem Cyprian Kamil Norwid. Izolovaný od společnosti pokročilou chorobou odešel do Říma, kde zemřel na neštovice. Je pochován na Campo Verano.\n\n\n"}
{"id": "769121", "url": "https://cs.wikipedia.org/wiki?curid=769121", "title": "Československo na Letních olympijských hrách 1960", "text": "Československo na Letních olympijských hrách 1960\n\nČeskoslovensko na Letních olympijských hrách 1960 v Římě reprezentovalo 116 sportovců, z toho 17 žen. Nejmladší účastnicí byla plavkyně Marta Kadlecová (16 let, 38 dní), nejstarším účastníkem pak drezér koní František Šembera (56 let, 5 dní) Reprezentanti vybojovali 8 medailí, z toho 3 zlaté, 2 stříbrné a 3 bronzové.\n\n"}
{"id": "769134", "url": "https://cs.wikipedia.org/wiki?curid=769134", "title": "Vojtech Hlinka", "text": "Vojtech Hlinka\n\nVojtech Hlinka (5. prosince 1922 – ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Středoslovenský kraj jako bezpartijní poslanec. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "769135", "url": "https://cs.wikipedia.org/wiki?curid=769135", "title": "Pavel Hnyk", "text": "Pavel Hnyk\n\nPavel Hnyk (11. září 1919 - ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. V parlamentu setrval až do konce volebního období parlamentu, tedy do voleb roku 1964.\n\n"}
{"id": "769137", "url": "https://cs.wikipedia.org/wiki?curid=769137", "title": "Václav Kotrba", "text": "Václav Kotrba\n\nVáclav Kotrba (2. dubna 1871, Praha – 1. prosince 1929, Praha) byl český knihtiskař, vydavatel, knihkupec a obchodník s hudebninami. Vydával zejména katolickou literaturu a časopisy, ale také kalendáře a hudebniny.\n\nJeho podnik nesl název Cyrillo-Methodějská knihtiskárna a nakladatelství V. Kotrba. Původně se jednalo o knihtiskárnu s knihkupectvím vedenou J. Zemanem, která přibližně od roku 1877 fungovala také jako vydavatelství. V roce 1891 převzal podnik Václavův otec Václav Kotrba starší, původně snad sazeč, a po jeho smrti v roce 1895 mladý Václav.\n\n"}
{"id": "769145", "url": "https://cs.wikipedia.org/wiki?curid=769145", "title": "Emil Holáň", "text": "Emil Holáň\n\nEmil Holáň (15. října 1917 Bořenovice – 8. září 1991 Kroměříž) byl český a československý politik Československé strany lidové a poúnorový poslanec Národního shromáždění ČSSR a Sněmovny lidu Federálního shromáždění.\n\nVyučil se klempířem a pracoval u různých zaměstnavatelů. V letech 1941-1977 byl klempířem v továrně na cukrovinky a čokoládu firmy KNEISL, později národní podnik SFINX Holešov-Všetuly. Členem ČSL byl již od roku 1937, významnějších pozic však dosáhl až v 50. letech. Patřil ke spojencům Josefa Plojhara a usiloval o tzv. socializaci vesnice.\n\nVe volbách roku 1960 byl zvolen za ČSL do Národního shromáždění ČSSR za Jihomoravský kraj. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968. K roku 1968 se uvádí profesně jako klempíř-údržbář z obvodu Holešov.\n\nPo federalizaci Československa usedl roku 1969 za lidovce do Sněmovny lidu Federálního shromáždění (volební obvod Holešov), kde setrval do konce volebního období parlamentu, tedy do voleb roku 1971.\n\n"}
{"id": "769147", "url": "https://cs.wikipedia.org/wiki?curid=769147", "title": "Jezerní hora", "text": "Jezerní hora\n\nJezerní hora je s 1343 m nejvyšší horou Královského hvozdu a celé Železnorudské hornatiny v severozápadní části Šumavy. Vrchol se nachází blízko česko-německé hranice, na hlavním evropském rozvodí, 5 km severozápadně od Železné Rudy.\n\nVelmi plochá vrcholová část přechází v prudké svahy, do severní a východní strany jsou zahloubeny dva výrazné ledovcové kary s Černým a Čertovým jezerem.\n\n\nVrchol Jezerní hory není přístupný, protože se nachází na území NPR Černé a Čertovo jezero a nevede na něj žádná turistická trasa. Nejblíže lze k vrcholu dojít po červené značce od Čertova jezera do sedla Rozvodí, spojujícím Jezerní horu se Špičákem. Odtud vede na vrchol asi 1 km dlouhá lesní cesta, ale ta je z důvodu ochrany přírody nepřístupná.\n\nAsi 2 km severně od vrcholu, se na severovýchodním výběžku Jezerní hory, tedy na opačném břehu Černého jezera, nachází Jezerní hora – S vrchol. Její vrcholová skála dosahuje výšky 1093 m n. m., což zní dělá 200. nejvyšší českou horu. Nejjednodušší přístup vede od Černého jezera po červené značce, ze které po asi 1 km odbočuje doprava neznačený průsek, který po dalších 200 metrech končí u vrcholové skály.\n\n\n"}
{"id": "769151", "url": "https://cs.wikipedia.org/wiki?curid=769151", "title": "Delfina Potocka", "text": "Delfina Potocka\n\nDelfina Potocka, rozená Komarová (březen 1807, Murovani Kurylivci – 2. dubna 1877, Paříž), byla polská aristokratka, múza a přítelkyně Frédérica Chopina a Zygmunta Krasińského.\n\nDelfina se narodila v březnu 1807 v obci Murovani Kurylivci (dnes sídlo městského typu v Vinnycké oblasti, Ukrajina); byla dcerou Stanisława Komara a Honoraty Orłowské. V roce 1825 se provdala za Mieczysława Potockého z rodu Potockých; narodily se jim dvě děti, které se nedožily dospělosti. Manželství bylo kvůli rozporům v roce 1843 anulováno, Delfina si ponechala manželovo jméno a dostávala důchod. Poté žila v zahraničí, kde udržovala úzké vztahy s polskými emigranty Chopinem a Krasińskim.\n\nKrasińského poznala v roce 1838 v Neapoli. Stala se jeho důvěrnicí a básník jí věnoval některá svá díla. Jejich milenecký poměr trval až do roku 1846, poté zůstali přáteli. Chopina pozvala Potocka ke konci jeho života do Nice. Skladatel však už kvůli nemoci nemohl opustit Paříž. Potocka odjela za ním a byla s ním v okamžiku jeho smrti.\n\nPřátelství Delfiny s oběma umělci je popsané v její bohaté korespondenci, která byla souborně vydána, a dílech Chopina i Krasińského. Delfina zemřela v Paříži a je pochována na polském hřbitově v Montmorency. Na náhrobku jsou vyryty Krasińského verše. \n"}
{"id": "769152", "url": "https://cs.wikipedia.org/wiki?curid=769152", "title": "Stanislav Hollý", "text": "Stanislav Hollý\n\nStanislav Hollý (17. října 1925 - 12. října 1982) byl slovenský a československý politik Komunistické strany Slovenska a poúnorový poslanec Národního shromáždění ČSSR a poslanec Slovenské národní rady.\n\nVe volbách roku 1954 byl zvolen do Slovenské národní rady.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\nVe volbách roku 1964 se stal poslancem Slovenské národní rady.\n\n"}
{"id": "769153", "url": "https://cs.wikipedia.org/wiki?curid=769153", "title": "Československo na Letních olympijských hrách 1956", "text": "Československo na Letních olympijských hrách 1956\n\nČeskoslovensko na Letních olympijských hrách 1956 v Melbourne reprezentovalo 63 sportovců, z toho 12 žen. Nejmladší účastnicí byla plavkyně Marta Skupilová (18 let, 251 dní), nejstarším účastníkem pak střelec František Čapek (42 let, 18 dní). Reprezentanti vybojovali 6 medailí, z toho 1 zlatou, 4 stříbrné a 1 bronzovou.\n\n"}
{"id": "769154", "url": "https://cs.wikipedia.org/wiki?curid=769154", "title": "Lürssen", "text": "Lürssen\n\nLürssen je německá loděnice sídlící v Brémách. Zaměřuje se na stavbu velkých luxusních jacht a válečných lodí. Za druhé světové války tato loděnice stavěla torpédové čluny a minolovky. Později získala pozornost jako exportér raketových člunů. Lürssen je součástí konsorcia Arge K130, stavícího korvety třídy \"Braunschweig\" a konsorcia ARGE F125, realizujícího projekt nejnovějších německých fregat třídy \"F125\".\n\n"}
{"id": "769156", "url": "https://cs.wikipedia.org/wiki?curid=769156", "title": "Margita Hriniková", "text": "Margita Hriniková\n\nMargita Hriniková (6. února 1912 - ???) byla slovenská a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Východoslovenský kraj jako bezpartijní poslankyně. V Národním shromáždění zasedala až do konce jeho funkčního období, tedy do voleb v roce 1964.\n\n"}
{"id": "769170", "url": "https://cs.wikipedia.org/wiki?curid=769170", "title": "Vojtěch Chajda", "text": "Vojtěch Chajda\n\nVojtěch Chajda (17. září 1906 Přerov – říjen 1993) byl český a československý politik Československé strany socialistické a poúnorový poslanec Národního shromáždění ČSSR.\n\nNarodil se v rodině žehlíře prádla v Přerově Vojtěcha Chajdy (1883–??) a jeho manželky Anny, rozené Bartlové (1881–??). Dne 20. září 1930 se v Přerově oženil s Leopoldinou Pasekovou (1908–??).\n\nPo roce 1945 se angažoval v tehdejší Československé národně socialistické straně. V ní setrval i po únoru 1948, kdy se proměnila na Československou stranu socialistickou. Obhajoval to jako jedinou možnost, jak, byť v omezených podmínkách, zachovat její existenci. Působil v Přerově v učitelských kruzích.\n\nVe volbách roku 1960 byl zvolen za ČSS do Národního shromáždění ČSSR za Severomoravský kraj. V parlamentu setrval až do konce volebního období parlamentu, tedy do voleb roku 1964.\n\n"}
{"id": "769171", "url": "https://cs.wikipedia.org/wiki?curid=769171", "title": "Irtyš Pavlodar FK", "text": "Irtyš Pavlodar FK\n\nIrtyš Pavlodar FK, kazašsky \"Ертіс Павлодар Футбол Клубы\", je kazachstánský fotbalový klub z města Pavlodar. V minulosti nesl též názvy Traktor Pavlodar, Ansat Pavlodar a \"sponzorský název\" Irtyš-Bastau. Je jedním z nejúspěšnějších kazašských klubů od získání nezávislosti Kazachstánu, pětkrát se stal jeho mistrem (1993, 1997, 1999, 2002, 2003), jednou získal kazašský fotbalový pohár (1998). Do roku 2001 hrával asijskou Ligu mistrů, poté přešel stejně jako ostatní kazachstánské kluby do evropských pohárů. V asijské Lize mistrů (LM AFC) dosáhl největšího úspěchu v roce 2001, kdy skončil na 4. místě (v LM AFC se hraje zápas o 3. místo, Irtyš v něm podlehl íránskému Persepolisu). Do evropských pohárů vstoupil v sezóně 2003–04, kdy v 1. předkole Ligy mistrů vypadl s Omonií Nikósia. V Evropské lize 2009/10 vypadl v 1. předkole s maďarským Szombathelyi Haladás, v Evropské lize 2011/12 vyřadil v 1. předkole Jagiellonii Białystok, ve 2. předkole vypadl s FC Metalurgi Rustavi.\n\n\n"}
{"id": "769178", "url": "https://cs.wikipedia.org/wiki?curid=769178", "title": "Nage no kata", "text": "Nage no kata\n\nNage no kata je sestava patnácti technik juda a představuje průřez nage wazou. Nage no kata je povinnou součástí zkoušek na danové stupně v judu.\n\nNage no kata byla vyvinuta letech 1884/85 profesorem Jigorem Kanoem jako metoda znázorňující principy hodů umožní studentům chvaty lépe aplikovat při randori. Na počátku katu tvořilo deset technik, později přibylo dalších pět chvatů na konečných 15.\n\nJe tvořena pěti skupinami chvatů v každé po třech technikách:\n\n\n\n\n\n\n"}
{"id": "769181", "url": "https://cs.wikipedia.org/wiki?curid=769181", "title": "Ignác Lengelacher", "text": "Ignác Lengelacher\n\nIgnác Lengelacher (25. července 1698 – asi 1780) byl barokní sochař působící především v oblasti jižní Moravy.\n\nIgnác Lengelacher se narodil 25. července 1698 v Dolním Peissenbergu v Horních Bavořích. První zmínky o něm pocházejí z roku 1717, kdy pracoval ve Vídni jako pomocník v dílnách Giovanni Stanettiho, Lorenza Mattielliho a Giovanni Giulianiho. Společně s nimi pracoval na výzdobě sochařskými díly zahrady Belveder ve Vídni.\n\nPoté vstupuje do služeb knížete Waltra z Dietrichsteinu, stává se tak knížecím sochařem a pracuje na výzdobě jeho zámku v Mikulově, odkud pochází jeho socha Neptuna. K jeho nejranějším pracím v Mikulově patří svatotrojický sloup (1724 – 1725), který stál před někdejším kostelem sv. Anny. Byl nejspíše realizován podle návrhu malíře A. J. Prennera. Sloup je charakteristický svou odvážnou vznosností a zároveň subtilní architektonickou koncepcí. Na sloupu se objevují figury andělů, hlavy andílků, dětské figury a socha Immaculata. Figury jsou detailně malebně formovány. Příkladem jsou tamní andílci působící živou bezprostředností, což je vidět na mnoha dalších Lengelacherových postavách.\n\nV Mikulově od roku 1726 dále vytvořil skulptury pro mikulovskou zámeckou bránu vedoucí do zahrady a sochařskou výpravu schodiště zámku. Za zmínku stojí výzdoba čestného dvora, tzv. Oslího dvora. Výzdobné motivy byly velmi různorodé – amfory s figurálními motivy, zvířecí motivy, dětské postavy, putti, busty a dekorativní vázy. Tato jeho díla jsou vyloženě dekorativního charakteru. V bývalé kapli sv. Anny, dnešní hrobce, vytvořil reliéf svaté Anny, jehož součástí jsou dvě ženské postavy držící tento reliéf. Dalším dílem z Mikulova je dřevěná, polychromovaná socha sv. Jana Nepomuckého z roku 1740. Tato socha se dnes nachází v Moravské galerii v Brně. Sv. Jan Nepomucký byl jeho častým ikonografickým námětem, dával si však pokaždé záležet na obměňování kompozice a proměňování výrazu, aby nedošlo ke stereotypnosti námětu. Mezi jeho další oblíbený ikonografický motiv patří sv. Florián.\n\nJe mu rovněž připisováno autorství svatostánku (Aron ha-kodeš) v mikulovské Horní synagoze.\n\nMezi jeho nejvýznamnější svatojánské sochy patří sochy v Olbramovicích (1728), Nových Mlýnech (1731) a v Dolních Kounicích (1735). U těchto soch je vždy důležitá citová složka a jako doprovod postavy andílků.\n\nNa přelomu 20. a 30. let 18. století pracoval na plastickém vybavení kostela v Dolních Věstonicích a klášterním kostele benediktinů v Rajhradě. V Dolních Věstonicích vytvořil boční oltáře, vyzdobil kazatelnu, vytvořil řadu apoštolských postav a ztvárnil hlavní oltář s archandělem Michaelem. V Rajhradě se jednalo o velmi náročnou výzdobu, kde se naplno projevilo jeho sochařské umění. Vyzdobil zde hlavní oltář, kazatelnu a varhanní chór. Mezi další místa, kde Lengelacher působil, patří i Pouzdřany (kostel svatého Mikuláše a Václava), Křtiny, Drnholec a Znojmo. Na těchto místech se podílel především na výzdobě kostelů.\n\nDekoratérským pracemi Lengelachera se může pochlubit zahrada v Židlochovicích, Bzenci a Slavkově u Brna. Ve Slavkově u Brna navázal na Giulianiho sochařských cyklus a doplnil jej několika figurami. Těmto především alegorickým figurám mají blízko i jeho vázy, sochy sv. Kryšpína a Norberta na průčelí Santiniho kostela ve Křtinách. Jeho dílo vykazuje znaky sochařovy jistoty a je provedené do detailů s dokonalou precizností.\n\nRoku 1754 rozprodal ve veřejné dražbě inventář své mikulovské dílny a odešel z Čech do Bádenska, kde působil především v Karlsruhe a v Rastattu. Zemřel kolem roku 1780.\n\n\n"}
{"id": "769182", "url": "https://cs.wikipedia.org/wiki?curid=769182", "title": "Emil Chlebec", "text": "Emil Chlebec\n\nEmil Chlebec (30. října 1917 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Východoslovenský kraj. Podílel se na projednání ústavy ČSSR v roce 1960. Mandát obhájil ve volbách v roce 1964. V Národním shromáždění zasedal do června 1966, kdy byl na vlastní žádost zproštěn funkce poslance. Místo něj pak po doplňovacích volbách nastoupil Ján Koscelanský.\n\n11. sjezd KSČ ho zvolil za kandidáta Ústředního výboru Komunistické strany Československa. 12. sjezd KSČ a 13. sjezd KSČ ho ve funkci potvrdil. V letech 1958–1966 se uvádí jako kandidát a člen Ústředního výboru Komunistické strany Slovenska.\n\nV roce 1960 nastoupil na post člena politbyra KSS, kde vystřídal Milana Rázuse. V té době byl vedoucím tajemníkem Krajského výboru KSS v Košicích. V dubnu 1968 se uvádí jako náměstek pověřence lesního a vodního hospodářství.\n\n"}
{"id": "769186", "url": "https://cs.wikipedia.org/wiki?curid=769186", "title": "Československo na Letních olympijských hrách 1952", "text": "Československo na Letních olympijských hrách 1952\n\nČeskoslovensko na Letních olympijských hrách 1952 v Helsinkách reprezentovalo 99 sportovců, z toho 13 žen. Nejmladším účastníkem byl veslař Miroslav Koranda (17 let, 257 dní), nejstarším pak kanoista Bohuslav Karlík (43 let, 245 dní) Reprezentanti vybojovali 13 medailí, z toho 7 zlatých, 3 stříbrné a 3 bronzové.\n\n"}
{"id": "769190", "url": "https://cs.wikipedia.org/wiki?curid=769190", "title": "Te-čou", "text": "Te-čou\n\nTe-čou ( , pchin-jinem \"Dézhōu\") je městská prefektura v Čínské lidové republice, kde patří k provincii Šan-tung. Má rozlohu 10 356 čtverečních kilometrů a v roce 2010 v ní žilo přes pět a půl milionu obyvatel.\n\nTe-čou leží na severozápadním okraji provincie Šan-tung na Velkém kanále. Prefektura hraničí na jihovýchodě s Ťi-nanem, hlavním městem provincie, na jihozápadě s Liao-čchengem, na severovýchodě s prefekturou Pin-čou a na severu s provincií Che-pej.\n\nJe zde železniční stanice na vysokorychlostní trati Peking – Šanghaj.\n"}
{"id": "769193", "url": "https://cs.wikipedia.org/wiki?curid=769193", "title": "FK Makedonija Ďorče Petrov", "text": "FK Makedonija Ďorče Petrov\n\nFudbalski Klub Makedonija Ďorče Petrov (makedonsky ФК Македонија Ѓорче Петров) je severomakedonský fotbalový klub z města Skopje. Založen byl roku 1932 jako \"Hanrievski amaterski sportski klub\". V průběhu své existence nesl též název \"Lokomotiva\", \"Rudar\", \"Industrijalec\" a \"Jugokokta\". Jednou vyhrál severomakedonskou ligu (2008/09), jednou získal severomakedonský fotbalový pohár (2006). Dvakrát klub zasáhl do evropských pohárů, v Poháru UEFA 2006/07 vypadl v 1. předkole s Lokomotivem Sofia, v Lize mistrů 2009/10 ztroskotal v 2. předkole na běloruském BATE Borisov.\n\n"}
{"id": "769196", "url": "https://cs.wikipedia.org/wiki?curid=769196", "title": "Ferdinand Hiller", "text": "Ferdinand Hiller\n\nFerdinand Hiller (24. října 1811, Frankfurt nad Mohanem – 11. května 1885, Kolín nad Rýnem) byl německý hudební skladatel, dirigent a hudební pedagog.\n\nJeho prvním učitelem byl Aloys Schmitt a v deseti letech byl poslán k Hummelovi do Výmaru. Zde se věnoval kompozici a udělal velký pokrok ve hře na klavír. Počátkem roku 1827 jel s Hummelem do Vídně, kde navštívil umírajícího Beethovena.\n\nPo krátkém pobytu doma odešel Hiller v roce 1829 do Paříže, kde zůstal do roku 1836. Do Frankfurtu se vrátil až po smrti otce. 8. ledna 1839 uvedl v Miláně svou operu \"La Romilda\" a začal pracovat na oratoriu \"Die Zerstörung Jerusalems\". Odešel za svým přítelem Mendelssohnen do Lipska, kde v letech 1843 až 1844 dirigoval v Gewandhausu řadu koncertů a uvedl své oratorium.\n\nPo cestě do Itálie, kde studoval chrámovou hudbu byly provedeny další dvě opery: \"Der Traum\" a \"Konradin\", 1845 a 1847 v Drážďanech. Jako dirigent působil v Düsseldorfu a Kolíně; v Paříži vedl v letech 1851 a 1852 \"Opéra Italien\". Od roku 1853 byl dvanáctkrát ředitelem Dolnorýnského hudebního festivalu.\n\n\n\n\n\n\n\n"}
{"id": "769197", "url": "https://cs.wikipedia.org/wiki?curid=769197", "title": "Michal Chotár", "text": "Michal Chotár\n\nMichal Chotár (24. října 1928 Kovarce – 15. února 1996) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. Mandát získal i ve volbách v roce 1964. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako mistr stavební údržby z obvodu Zlaté Moravce.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Zlaté Moravce), kde setrval do konce volebního období, tedy do voleb roku 1971. V evidenci zájmových osob Státní bezpečnosti je evidován jistý Michal Chotár narozený roku 1928. Do evidence zařazen roku 1981 jako osoba v sektoru \"všeobecné strojírenství\".\n\n"}
{"id": "769202", "url": "https://cs.wikipedia.org/wiki?curid=769202", "title": "Mária Illiašová", "text": "Mária Illiašová\n\nMária Illiašová (13. ledna 1924 - ???) byla slovenská a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Středoslovenský kraj jako bezpartijní poslankyně. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "769204", "url": "https://cs.wikipedia.org/wiki?curid=769204", "title": "Gustav Imramovský", "text": "Gustav Imramovský\n\nGustav Imramovský (12. ledna 1914 - ???) byl český a československý politik Komunistické strany Československa a poúnorový poslanec Národního shromáždění ČSSR.\n\nPo volbách roku 1960 byl zvolen za KSČ do Národního shromáždění ČSSR za hlavní město Praha. Mandát nabyl až dodatečně v červenci 1963 jako náhradník poté, co zemřel poslanec František Dudač. V parlamentu setrval až do konce volebního období parlamentu, tedy do voleb roku 1964. K roku 1963 se uvádí jako svářeč kovů v Lokomotivním depu Vršovice a aktivní veřejný a politický pracovník.\n\n"}
{"id": "769205", "url": "https://cs.wikipedia.org/wiki?curid=769205", "title": "Fréhel", "text": "Fréhel\n\nMys Fréhel (\"Cap Fréhel\") (ornitologická rezervace) se nachází ve Francii, v Bretani 8,5 kilometru od obce Fréhel a 4 kilometry od obce Plévenon. Patří mezi nejpůsobivější mysy v Bretani: skalní masiv se zvedá do výšky kolem 70 metrů nad mořem. Stezka mezi vřesovišti označená GR 34 vytváří okruh kolem mysu. Při dobré viditelnosti je možné odsud spatřit anglo-normandský ostrov Jersey.\nDosud zde stojí starý maják (neboli Vaubanova věž) ze žuly byl postaven za vlády Ludvíka XIV. v roce 1701 francouzským stavitelem Siméonem Garangeauem, žákem Sébastiena Vaubana. V té době se svítilo zejména za pomoci rybího tuku.\n\nNa místě, kde dnes stojí současný maják, byl v roce 1836 postaven modernější maják, který byl v roce 1886 elektrifikován. Byl zničen německými vojsky v srpnu 1944.\nSoučasný maják byl postaven v době od začátku roku 1946 a uveden do provozu v roce 1950: měří 32 metrů a jeho světlo má dosah na moře na vzdálenost 103 metrů. Za jasného počasí je jeho světlo však vidět ze vzdálenosti více než 100 kilometrů.\nMys Fréhel dal jméno mysu Freels na východním pobřeží Newfoundlandu, když odsud místní námořníci začali vyplouvat na lov tresky k newfoundlandským břehům..\n"}
{"id": "769214", "url": "https://cs.wikipedia.org/wiki?curid=769214", "title": "Plánované rodičovství", "text": "Plánované rodičovství\n\nPlánované rodičovství je strategie partnerského páru či ženy v tomto páru, která má vést k omezení role náhody při otěhotnění a k plánování, regulaci a kontrole těhotenství, především co do množství narozených potomků a věku, v němž žena otěhotní. Antonín Pařízek v \"Knize o těhotenství a dítěti\" rozlišuje plánované rodičovství pozitivní (rodič plánuje počet svých dětí, dobu jejich narození a aktivně pracuje na otěhotnění) a negativní (snaha zabránit otěhotnění) - druhá podoba splývá s pojmem antikoncepce.\n\n\n"}
{"id": "769215", "url": "https://cs.wikipedia.org/wiki?curid=769215", "title": "Václav Ircing", "text": "Václav Ircing\n\nVáclav Ircing (5. května 1922 Čermná – 16. prosince 1969) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nJeho otec byl horníkem. Václav Ircing se po roce 1945 dobrovolně přihlásil k vojenské službě a zůstal pak vojákem z povolání. Byl mu udělen Řád rudé hvězdy a Medaile Za zásluhy o obranu vlasti.\n\nVe volbách roku 1960 byl zvolen za KSČ do Národního shromáždění ČSSR za Západočeský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se uvádí profesně jako důstojník z Domažlic. K roku 1969 je zmiňován jako plukovník. Od roku 1961 velel 9. domažlické brigádě Pohraniční stráže. V této funkci působil ještě v srpnu 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Domažlice), kde setrval do své smrti v prosinci 1969. Ve stejném období zasedal i v České národní radě.\n\n"}
{"id": "769216", "url": "https://cs.wikipedia.org/wiki?curid=769216", "title": "Ľubomír Jahnátek", "text": "Ľubomír Jahnátek\n\nĽubomír Jahnátek (* 16. září 1954, Nitra, Československo) je slovenský vysokoškolský pedagog a politik, v současnosti působí ve funkci ministra zemědělství a rozvoje venkova Slovenské republiky. V letech 2006 až 2010 zaujímal post ministra hospodářství. Je členem strany SMER-SD.\n\nV roce 1978 ukončil vysokoškolská studia na Slovenské vysoké škole technické v Bratislavě. Následně pracoval do roku 1992 ve Výzkumném ústavu zpracování a aplikace plastických látek. Od roku 1992 až do roku 2005 zaujímal funkci generálního ředitele a výrobně-technického náměstka ve firmě \"Plastika Nitra\". Působil též jako ředitel pro strategii v Duslu Šaľa.\n\nVe Ficově první vládě zastával v období od 8. července 2006 do 8. července 2010 funkci ministra hospodářství. V jeho druhé vládě působí od 4. dubna 2012 ve funkci ministra zemědělství a rozvoje venkova.\n\nV současnosti působí na Materiálovotechnologické fakultě Slovenské technické univerzity sídlící v Trnavě.\n"}
{"id": "769218", "url": "https://cs.wikipedia.org/wiki?curid=769218", "title": "Olga Gromyková", "text": "Olga Gromyková\n\nOlga Nikolajevna Gromyková (* 13. března 1978 Vinnycja) je běloruská spisovatelka fantasy. Žije v Minsku, kde absolvovala Běloruskou státní univerzitu v oboru mikrobiologie. Je vdaná a má jednoho syna. Je členkou Svazu běloruských spisovatelů.\nNa internetu je známá pod pseudonymem Zaklínačka Volha.\n\n\n\n"}
{"id": "769222", "url": "https://cs.wikipedia.org/wiki?curid=769222", "title": "Josef Jägerman", "text": "Josef Jägerman\n\nJosef Jägerman, též Josef Jägermann (26. ledna 1913 Pardubice – 1. února 2011 Pardubice), byl český a československý politik Komunistické strany Československa, poválečný poslanec Ústavodárného Národního shromáždění, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nByl synem ševce a meziválečného pardubického funkcionáře KSČ Josefa Jägermana staršího (1886–1938). Roku 1932 vystudoval pardubickou reálnou školu. Po jistou dobu byl nezaměstnaný. Působil jako předseda okresního, později krajského výboru KSČ (členem KSČ byl od roku 1930). Na podzim 1938 se zapojil do ilegální činnosti KSČ, později byl členem krajského ilegálního vedeni strany v Pardubicích. Zodpovídal za rozmnožování stranického tisku. Pracoval coby úředník pardubického magistrátu. V lednu 1940 byl zatčen a odsouzen ke kratšímu trestu, ale následně byl jeho proces v rámci razií proti komunistickému odboji na Pardubicku na podzim 1940 obnoven. 11. července 1940 byl Lidovým soudním dvorem v Berlíně odsouzen na dva a půl roku káznice. Byl vězněn v Pardubicích, Litoměřicích, Gollnowě a Kasselu. Před parlamentními volbami v roce 1946 vyšel v regionálním národně socialistickém tisku článek s titulkem \"Soudruh Josef Jägermann usvědčen z udavačství\", ve kterém se na základě svědectví lidí z odboje vyslovovaly pochybnosti ohledně jeho chování za okupace.\n\nPo válce byl tajemníkem krajského vyboru KSČ v Pardubicích. VIII. sjezd KSČ ho zvolil za náhradníka Ústředního výboru Komunistické strany Československa. V březnu 1948 působil jako jednatel Akčního výboru při Svazu osvobozených politických vězňů. Byl mu udělen Řád republiky a Řád práce, působil v krajském výboru Svazu československo-sovětského přátelství.\n\nPo desítky let zasedal v nejvyšších zákonodárných sborech. Už v parlamentních volbách v roce 1946 byl zvolen poslancem Ústavodárného Národního shromáždění za KSČ. V parlamentu setrval do konce funkčního období, tedy do voleb do Národního shromáždění roku 1948.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako tajemník Okresního výboru Socialistické akademie z Hlinska.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Hlinsko). Mandát získal i ve volbách roku 1971, volbách roku 1976 a volbách roku 1981 a v parlamentu setrval až do konce volebního období, tedy do voleb roku 1986.\n\nJeho manželka Marta, rozená Kamenická (narozena roku 1909), byla v období let 1970–1976 členkou KV KSČ v Hradci Králové.\n\nJeště v roce 2009 oslavil své 96. narozeniny. Uvádí se tehdy bytem v Pardubicích. Zemřel v únoru 2011.\n\n"}
{"id": "769223", "url": "https://cs.wikipedia.org/wiki?curid=769223", "title": "Jan Jiří Lehner", "text": "Jan Jiří Lehner\n\nJan Jiří Lehner též Johann Georg Lehner či Johann Georg Lehnert (kolem 1700 Řezno – 1776? Opava?) byl barokní sochař působící ve Slezsku a na severní Moravě. Narodil se kolem roku 1700 v bavorském Řezně (Regensburg) a zemřel roku 1776 pravděpodobně v Opavě, kde strávil většinu svého života.\nPřesné datum sochařova narození nebo zprávy o jeho uměleckém školení zatím nejsou známy. První zmínka o jeho pobytu na našem území je z roku 1718, kdy podle dochovaných zápisů zastupoval olomouckého sochaře Johanna Sturmera při křtu dcery zlatníka Franze Schwegerla. Lze tedy předpokládat, že byl členem jeho dílny a Sturmer měl velký vliv na formování Lehnerova stylu. Bohužel se nám z této doby nedochovala žádná jeho díla.\nNež se Lehner v roce 1729 natrvalo usadil v Opavě, podílel se na sochařské výzdobě barokního zámku v Kravařích. \nK dalším jeho mimo-opavským realizacím patří také skupina soch v barokní zahradě zámku Velké Losiny a jeho poslední zakázka, drobné sochařské práce pro město Jawielnice v polském Slezsku.\n\nzde Lehner působil kolem roku 1721, kdy byl na místě původního panského sídla vystavěn nový zámek ve stylu vrcholného baroka. Tato výstavba probíhala v letech 1721- 28 za Jana Rudolfa sv. p. Eichendorffa. Lehner byl pověřen výzdobou hlavního oltáře zámecké kaple a vytvořením alegorických figur na vstupním portále. Na těchto sochách je patrná znalost práce Matyáše Bernarda Brauna a jeho dílny.\n\nVe 30. letech se Lehnerovi naskytla příležitost spolupracovat s Jiřím Antonínem Heinzem a Sebaldem Kapplerem na výzdobě původní barokní zahrady zámku ve Velkých Losinách u Šumperka (o této spolupráci bezpečně víme z dochovaných písemných pramenů).\n\nLehner je autorem celkem šesti alegorických soch, z nichž Alegorie čtyř ročních období se nám nedochovala. Zbylé dvě sochy v nadživotní velikosti, Alegorie Síly a Bolesti, jsou z pískovce, stojící na žulovém krychlovém soklu, který je v horní části členěn římsou. \n\nAlegorie síly je podle zámeckých účtů vykládána jako souboj Samsona se lvem. Hlavní postava, muskulaturní hrdina oděn v bederní roušku, je zobrazena právě v okamžiku, kdy usedá na lví hřbet a chystá se zasadit ránu dýkou. Celková koncepce sousoší je velmi expresivní, zdůrazňující napětí a dramatičnost aktu. Tento dojem ještě podtrhuje esovité natočení figury, tzv. figura serpentinata. Samsona a lva pak v kompozici doplňuje kmen stromu. \n\nAlegorie Bolesti je interpretována jako sousoší zápasícího Milóna Krotónského. Tato interpretace vyplývá z podobnosti se stejnojmenným sousoším od Pierra Pugeta ve Versailles. \nI v tomto případě se jedná o polonahou mužskou postavu napadenou zvířetem. Podle pověsti byl Milón rozsápán lvem, v losinském sousoší má ale podobu spíše neurčité šelmy. Opět zde pozorujeme značnou expresivitu, především v tváři Milóna, který se snaží v bolesti vyprostit ze spárů zvířete. Toto sousoší je pravděpodobně jediným zobrazením legendy o Milónu Krotónském na našem území.\n\nMezi lety 1742-1743 se Lehner podílel na opravě kostela milosrdných bratří v Těšíně a v letech 1744-47 vytvořil vnitřní výzdobu pavlánského kostela v Krakově.\n\nV dalším období, v 50. a 60. letech, vytvořil Lehner řadu epitafů: pro hraběte Wilczka v Klimkovivích, hraběte Sedlnického v Opawici a velmi významný figurální epitaf knížete Karla z Lichtenštejna, který se nachází v konkatedrále Nanebevzetí Panny Marie v Opavě. Tento památník pochází z let 1755-63 a byl vytvořen na základě poslední vůle Karla I. z Lichtenštejna z roku 1623, ve které si přál být pohřben právě v opavském kostele Nanebevzetí Panny Marie a mít v místě hrobu epitaf. Kníže zemřel roku 1627, v Opavě ovšem pohřben nebyl a k vystavění památného epitafu se přistoupilo až po polovině 18. století. Reprezentativní dílo je umístěno v interiéru presbytáře a zhotoveno z barevně kontrastních materiálů jakými jsou alabastr, černý a bíle žilkovaný mramor, štuk a zlacené dřevo. Základem kompozice je zploštělý pyramidální útvar s volutovými křídly, který drží konzola s erbem rodu Lichtenštejnů, v jehož středu je medailon knížete Karla a pod ním legenda. Vrchol kompozice tvoří baldachýn se spuštěnými závěsy, pod kterým se nachází knížecí koruna. Celek pak doplňují symboly knížecí moci, bohatství, vojenských úspěchů, dále sošky andělů i andílků a alegorie Fámy, která světu hlásá slávu knížete. V celém díle jsou patrné stěžejní znaky Lehnerovy tvorby: efektivní aranžmá postav, bohaté řasení draperie, hybnost a expresivita.\n\nK dalším jeho opavským dílům patřil hlavní oltář z kostela Nanebevzetí Panny Marie z let 1755–1758. Oltář byl zničen při velkém požáru Opavy v roce 1758 a dnes je znám pouze z dřevěného modelu, tzv. bozzetta, uloženého v Slezském zemském muzeu.\n\nPro kostel sv. Jiří dodal několik oltářů a pro kostel v Opavě-Jaktaři vytvořil tabernákl a oltář v svatoanenské kapli z roku 1760. \n\nPoslední známou Lehnerovou zakázkou jsou pak menší sochařské práce v Jemielnici v polském Slezsku z let 1762-63.\n\n\n"}
{"id": "769224", "url": "https://cs.wikipedia.org/wiki?curid=769224", "title": "Herwig Wolfram", "text": "Herwig Wolfram\n\nHerwig Wolfram (* 14. února 1934 Vídeň) je rakouský historik a emeritní profesor Vídeňské univerzity. V letech 1983–2002 působil jako ředitel Ústavu pro rakouský dějezpyt.\n\nV letech 1952–1957 vystudoval Univerzitu ve Vídni obor historie-latina. Od roku 1959 působil na téže univerzitě jako asistent. V roce 1966 se habilitoval. V roce 1971 byl jmenován řádným profesorem středověkých dějin na Vídeňské univerzitě, kde působil až do svého odchodu do penze. Zároveň byl v letech 1983–2002 ředitelem \"Ústavu pro rakouský dějezpyt\" (Institut für Österreichische Geschichtsforschung). Jeho knihy byly přeloženy do mnoha jazyků (např. angličtiny, španělštiny, italštiny, ruštiny, polštiny).\n\n\n\n"}
{"id": "769225", "url": "https://cs.wikipedia.org/wiki?curid=769225", "title": "Seznam klasifikačních symbolů trupu amerického námořnictva", "text": "Seznam klasifikačních symbolů trupu amerického námořnictva\n\nKlasifikační symboly trupu lodí se využívají v Námořnictvu Spojených států amerických, Pobřežní stráži Spojených států amerických a Národním úřadu pro oceán a atmosféru. Systém přidělování unikátních identifikačních čísel začal u amerického námořnictva v 90. letech 19. století. Jednalo se o typové a číselné označení lodi ve tvaru „USS \"Indiana\" (Battleship No. 1)“, popřípadě „USS \"Pennsylvania\" (Armored Cruiser No. 4)“. V roce 1907 se přešlo na jedno- či trojmístný kód ve tvaru „USS \"Indiana\" (B-1)“ či „USS \"Pennsylvania\" (ACR-4)“. Oba systémy byly používány souběžně, než byly 17. července 1920 nahrazeny novým, dosud používaným systémem. V něm se klasifikační symbol trupu skládal z minimálně dvou písmen; u základních typů lodí s jen jedním znakem podle starého systému došlo ke zdvojení (např. z B-1 se stalo BB-1).\n"}
{"id": "769232", "url": "https://cs.wikipedia.org/wiki?curid=769232", "title": "Libor Koller", "text": "Libor Koller\n\nLibor Koller (* 3. prosince 1969) je bývalý fotbalista, obránce. Typický předstoper, vynikající hlavičkář, který umí i dobře zakončit.\n\nHrál za SK Dynamo České Budějovice, FK Drnovice, FC Slovan Liberec a Bohemians Praha. V lize odehrál 170 utkání a dal 1 gól. V evropských pohárech odehrál v Lize mistrů 2 utkání, v Poháru vítězů pohárů 2 utkání a v Poháru UEFA 9 utkání (1 gól).\n\n\n"}
{"id": "769233", "url": "https://cs.wikipedia.org/wiki?curid=769233", "title": "Kostel svatého Klimenta (Holešovice)", "text": "Kostel svatého Klimenta (Holešovice)\n\nKostel svatého Klimenta, známý též jako kostel svatého Klementa, v pražských Holešovicích je filiální kostel ve farnosti u kostela sv. Antonína Paduánského, před jehož postavením byl holešovickým farním kostelem. Nachází se v prostoru mezi ulicemi Kostelní, Dukelských hrdinů a Skalecká nad Holešovickými lázněmi v blízkosti Strossmayerova náměstí. Kostel je kulturní památkou ČR(od roku 1964 zapsán jako kulturní nemovitá památka).\n\nTento kostel je nejstarší dochovanou stavbou v Holešovicích. První písemná zmínka se datuje do roku 1234. Tento rok je považován za první věrohodně doložený. Přesto se může zdát pochopitelné hledat prvopočátky stavby v ještě dřívější době, a to vzhledem k velmi rané první zmínce o Bubnech z roku 1088 a předpokládanému brodu přes Vltavu nedaleko odsud, který byl využíván již v dávných dějinách. Rok 1234 rovněž zaznamenává v 18. století Joannis Kohn, křížovník s červeným srdcem a administrátor kostela sv. Klimenta ve svém spise Pro Memoria Ecclesia Bubensis (Na paměť bubenského kostela). \n\nÚpravy proběhly v roce 1311. Joannes Kohn sepsal záznam k 25. červenci (Octavo Calendas Augusti) tohoto roku, v souvislosti s Eliškou, královnou českou (jedná se o Elišku Přemyslovnu), která přispívala na bubenský kostel a hřbitov. Také píše o poděkováních Zderazskému klášteru za donace. Dle jiných zdrojů přináší zpráva z tohoto roku informaci o tom, že dva obyvatelé Buben darovali pozemek na výstavbu nového kostela a hřbitova. Není zcela vyloučeno, že současná stavba je výsledkem této aktivity a starší stavbu (románskou svatyni) je třeba hledat jinde. Kromě toho archeologický průzkum, který zde proběhl v roce 1997, neprokázal doklady raně středověkého osídlení či pohřbívání.\n\nK dalším proměnám kostela došlo po husitských válkách.\n\nK roku 1572 pochází zmínka o hlavním zvonu v kostele, od zvonaře Brikcího z Cimperka. Tehdy do něj byla vyryta jména tehdejších rychtářů a některých holešovických a bubenských obyvatel. Jedním z nich byl i Vavřinec Nemanický, dobrodinec tohoto kostela a nejstarší člen rodu Nemanických, vlastnících již odpradávna hospodu/krčmu v Holešovicích, na jejímž místě později stával hostinec „U koruny“. K ní připadala rozsáhlá pole a od roku 1587 hořejší přívoz s chalupou. Dalšími jmény jsou: Jan rychtář holešovický, Jan Jakub, Petr Bartošek, Šimon Pernaušek z Holešovic, Jiří rychtář z Buben, Jiří Pernaušek, Václav Turek, Mikuláš Pernaušek.\n\nV roce 1639 byl kostel při obléhání Prahy Švédy vypálen, jiné zdroje uvádějí rok 1603. Poté byl v letech 1659 až 1677 za přispění majitele panství Maxmiliána Valentina z Martinic obnoven. Joannis Kohn jej ve svém díle zmiňuje již v souvislosti s rokem 1656. Co se barokní přestavby kostela týče, šlo například o plastické ozdoby v presbytáři chrámu či obraz Panny Marie na oltáři.\n\nV knize zaznamenávající finanční záležitosti pro Bubny, Holešovice, ale také libeňské panství, jsou vedeny zápisy počínající dobou Maxmiliána Valentina z Martinic; končící zpravidla v 2. pol. 18. stol. Jsou zde uváděny příjmy kostelní a gruntovní (necírkevní - z hospodářství). Kniha začíná jménem Jana Františka Šfentlera z Šfentleru. Často se objevuje jméno Maxmiliána Valentina z Martinic. Je zde uveden i s tituly jako pan Maxmilián Valentin, Svaté říše římské hrabě z Martinic, nejvyšší hofmistr království českého.\n\nV roce 1680 postoupil Jiří Adam podací právo kostela bubenského proboštům křižovnického kláštera sv. Kříže na Starém městě pražském, čímž bylo docíleno povýšení chrámu sv. Klimenta na farní kostel. K farní osadě sv. Klimenta v Bubnech náležely Bubny, Holešovice a všechny vinice za vodou v Holešovičkách. O to, kam přísluší ostrov Štvanice, se vedly spory – zdali pod správu faráře u sv. Petra na Poříčí nebo bubenského administrátora. O dvacet let později rozhodla arcibiskupská konsistoř, že Štvanice je součástí farnosti u sv. Petra.\n\nRok 1680, v souvislosti s křížovníky s červeným srdcem, uvádí i Joannis Kohn. Mimo to je zmiňováno jméno Adolfa z Martinic a prvního správce kostela svatého Klimenta, Procopia Czechia.\n\nKniha č. 2587 z Národního archivu, fondu APA III. obsahuje mimo spis Pro Memoria Ecclesia Bubensis i dílo Administratores Ecclesia Bubensis, neboli Správci bubenského kostela. Zde jsou uvedena jména křížovníků a datace jejich vykonávání úřadu. Jak již bylo zmíněno, prvním zaznamenaným je Procopius Czechius, působící jako správce bubenského kostela v letech 1684 až 1687. Ambrosius Blahowecz byl v úřadu 1692 – 1694. Franciscus Kessel je uváděn i s konkrétním datem převzetí úřadu – 13. srpna – roku 1699, chybí ale datum ukončení působení. Paulus Brodsky nemá u svého jména zaznamenáno žádné datum. Petrus Anzebsky je uveden s přesnou datací zahájení výkonu – 28. srpna 1702. Po něm se do úřadu opět vrací Franciscus Kessel, jmenován jako správce 19. února 1709. Joannes Eustachius Riedl bubenský kostel spravoval od 12. října 1712. Následně je podruhé zaznamenáno jméno Paulus Brodsky, nyní s daty 14. května 1717, jakožto dobou zahájení výkonu, a 1732 – ukončení jako působení v úřadu. Sigismundus Franciscus Büller, který nastoupil v září 1732, spravoval bubenský kostel až do své smrti 28. března 1758. Joannes Swatojansky byl do úřadu jmenován 28. března 1758, umírá roku 1762. Franciscus Benedictus Khun převzal úřad 4. října 1762. Jako správce bubenského kostela působil do 13. května 1770. Antonius Pompejus byl v úřadu od 25. května 1770 do 7. června téhož roku.\n\nDalší součástí knihy č. 2587 je spis pod názvem Inventarium Ecclesia Sancti Clementis Bubna, čili Inventář kostela sv. Klementa. U Inventáře není uvedeno datum sepsání, ale jelikož je podepsán Paulus Brodsky, jakožto administrátor kostela svatého Klimenta, je tedy zřejmé, že byl manuskript vytvořen buď na přelomu 17. a 18. století, nebo mezi léty 1717 a 1732. Tehdy byl Paulus Brodsky totiž administrátorem tohoto kostela.\n\nTakovýchto církevních předmětů je zde uvedeno přes padesát. Patří mezi ně například: cínová lampa – jedenkrát; olej pro nemocné – jedenkrát; kotlíky pro svěcenou vodu – dvakrát; velký železný svícen pro malé svíčky – jedenkrát; různobarevné závoje – dvanáctkrát; polštáře – sedmkrát. Mimo to je součástí vybavení kostela i devět větších a jedenáct menších obrazů.\n\nV inventáři je v souvislosti s oltářem zmíněno několik vět o figurách světců – sv. Víta, sv. Václava, sv. Barbory a dvě řezby sv. Kateřiny, ve kterých je svěcený vosk vykládaný svíčkami. Na straně je malý oltář sv. Anny, s vyřezávanou figurou. Na stěně je socha svatého Jana Nepomuckého.\n\nInventář uvádí, že kostel svatého Klimenta disponuje celkem sedmi zvony, a to jedním ve větší věži (již zmiňovaný k roku 1572), třemi menšími v malé věži, jedním při sakristii, a dvěma pro ministranty.\n\nJoannis Kohn píše o roce 1742, v souvislosti s okupací Prahy Francouzi, Bavory a Sasy. K 20. červnu se objevuje muž jménem Andreas Andre Capitaneus a Gadica Legione Equesti Didicour. U data 30. července je uveden Francois de Feret Baron de Fournes Capitaine au Regiment du Roy Cavallerie de Mysmes Cala Province du Lanque Diz.\n\nKe konci 18. století je v souvislosti s kostelem sv. Klimenta v pramenech často zmiňován kanovník jménem Joannes Kautzky.\n\nPo připojení obce k Praze roku 1885 kapacita kostela přestala dostačovat, proto roku 1899 byla dostavěna loď. Na přilehlém hřbitově se pohřbívalo až do roku 1886. Nejznámějším náhrobkem je hrob vojína 18. praporu polních myslivců, který padl v prusko-rakouské válce v roce 1866.\n\nV roce 1920 se z kostela sv. Klimenta přesunul zmiňovaný zvon z roku 1572 do kostela sv. Antonína Paduánského. \n\nV záznamu z 29. července 1905, č. 8809, je uvedeno, že Josef Richtr, majitel velkostatku Malá Bubna a v deskách zemských zapsaný jako patron kostela sv. Klimenta v Bubnech, hájený panem Popelem, advokátem v Praze č. p. 40/II, zažádal o přenesení patronátu tohoto kostela na pražskou obec, případně zrušení kostela. Obrací se na Knížecí arcibiskupskou konsistoř a žádá ji o to, aby zavedla potřebné řízení.\n\n13. 7. 1904 napsal dopis konsistoři a ta se 14. 8. s touto žádostí obrátila v záznamu č. 8515 na Radu královského hlavního města Prahy. Po usnesení z 10. 7. 1905 oznámila 25. 7. Rada pražská v přípisu č. 121044 zamítnutí této žádosti.         \n\nRada pražská také zmiňuje toto rozhodnutí jakožto odpověď na dotaz z 11. 7. 1905. Není však uvedeno, o jaký se jedná, přičemž, jak již bylo zmíněno, žádost Josefa Richtra byla podána v roce předešlém.\n\nAdvokát Popel je v souvislosti s kostelem sv. Klimenta zmiňován již v roce 1898 (26. 3.) v záznamu č. 3008, kdy se jej zástupci c. k. místodržitelství v Čechách v přípisu č. 11710 táží ohledně správy jmění tohoto filiálního kostela. V přípise 11710 také píší knížecí arcibiskupské konsistoři v Praze. Uvádějí, že správou kostela sv. Klimenta se dle razítka na výpisech účtů, každoročně předkládaných, zabýval zádušní úřad obce Holešovice-Buben. To se nicméně po spojení této obce s Prahou změnilo. Místodržitelství se ptá, kdo nyní kostel spravuje a kdo ustanovil Jindřicha Lipše zádušním účetním.\n\nV záznamu 4159 je v přípise č. 10499 z 29. 4. 1897 zaznamenána smlouva o odprodeji části pozemku a parcely č. k. 613, patřící kostelu sv. Klimenta, k obci pražské k účelu rozšíření ulice Kostelní.       \n\nC. k. místodržitelství žádá Popel spisem č. 888 z 5. 5. 1897, aby předloženou smlouvu schválilo.\n\n3. července 1919 podal Jan Šimůnek, duchovní správce při chrámu sv. Antonína Paduánského, arcibiskupské konsistoři v Praze v dopise čj. 2395 žádost o udělení farního beneficia v Praze VII (Bubna-Holešovice) náležejícího pod patronát hl. města Prahy.            \n\nUvádí své zkušenosti, mezi kterými je mimo jiné i to, že byl od 1. listopadu 1901 ustanoven kaplanem při farní exposituře v Praze VII (zřízené v roce 1899), po smrti Antonína Nepila, prvního duchovního správce farní expositury na Praze VII. 3. ledna 1918 byl arcibiskupským Ordinariátem jmenován duchovním správcem této expozitury (tehdy už však kostel sv. Klimenta nebyl po několik let ústředním kostelem pro Holešovice-Bubny). \n\nDále píše o tom, že za svou práci u farní expozitury na Praze VII. obdržel roku 1907 od arcibiskupské konsistoře dekret pochvaly, v roce 1910 mu Jeho Eminence nejdůstojnější arcipastýř propůjčil právo synodalií, v roce 1914 konečné právo nosit expositorium canonicale a projevuje nejvyšší spokojenost nad jeho působením, i za jeho zásluhy o zbudování kostela sv. Antonína Paduánského. Pochvalné uznání mu jménem arcibiskupské konsistoře vyslovil i městský vikář. Zmiňuje i další kladné reference (např. z doby, kdy byl katechetou ve škole v Nuslích), ale už žádné další z doby, kdy působil na Praze VII. K dopise přikládá přílohu, ve které jsou tyto informace doloženy a rozepsány.\n\nJan Šimůnek svou žádost o udělení farního beneficia u sv. Antonína podal deset dní před ukončením konkurzní lhůty (stanovené ve spise č. 9870 arcibiskupskou konsistoří na 13. července 1919). Mimo něj se ucházelo i pět dalších zájemců, a to: 1) Silvestr Hrnčíř, 1. kaplan u sv. Štěpána v Praze, 2) Ferdinand Hrouda, kaplan v Olšanech, 3) Václav Cháb, 2. kaplan u sv. Štěpána v Praze, 4) Václav Roudnický, kaplan u Panny Marie Sněžné v Praze, 5) Václav Horák, kaplan u sv. Ludmily na Královských Vinohradech.     \n\nDen po konci konkurzní lhůty byla \"Slavné radě hlavního města Prahy\" odeslána petice podepsaná několika sty žen bydlících na Praze VII., jíž vzdaly podporu Janu Šimůnkovi. Jejich jménem psala Alžběta Madlová, majitelka domů na Praze VII, čís. 755. Kopie petice byla zaslána i arcibiskupské konsistoři. Petice na podporu Jana Šimůnka podepsaná muži žijícími na Praze VII. byla sepsána již na jaře téhož roku.    \n\nAlžběta Madlová uvádí v bodech několik důvodů, proč si podepsané ženy přejí, aby farní beneficium u kostela sv. Antonína bylo uděleno právě Janu Šimůnkovi. \n\nZaprvé vyzdvihuje jeho dlouholeté působení v holešovické farní obci, díky kterému ho místní obyvatelé znají. Uvádí, že pokud by v konkurzu uspěl někdo odjinud, pro obyvatele Prahy VII by bylo problémem, že ho neznají (nikdy by sympatií a důvěry občanstva nezískal); i za předpokladu, že by byl schopný.           \n\nZadruhé píše, že se během své dlouholeté práce jako jediný kaplan na Praze VII setkal s velkým množstvím starostí, i volného času svého musel užívati ku vykonání povinností, jichž při 40tisícové populaci bylo nad síly dvou kněží.  \n\nZatřetí zaznamenává to, jak se Jan Šimůnek dokázal vypořádat s četnými křivdami a útoky od některých místních lidí, kteří by u nás v čele duchovní správy rádi viděli duchovního, jenž by hověl jejich choutkám lépe, nežli dosavadní F. (farář) Šimůnek, jenž mimo kostel a farní kancelář společnosti nevyhledává a žije jen a jediné svým povinnostem kněžským, svému farnímu úřadu a své stařičké matičce, kteréž odpůrci F. Šimůnka ztrpčili poslední dni dohořívajícího života.      \n\nNakonec začtvrté vypisuje Šimůnkovy zásluhy o zbudování kostela sv. Antonína, na který sám přispíval tisícovými částkami; ty také získával od některých dobrodinců, kteří věnovali chrámu např. za mnoho tisíc varhany, zvony, kalichy a td. Šimůnek byl zvolen předsedou spolku pro vystavění a vnitřní zařízení chrámu sv. Antonína.\n\nMimo informací o původu kostela a prvních zmínkách o něm se k středověku vztahuje už jen to, že kostelní sakristie bývá považována za raně gotickou.\n\nBarokní úpravy mají velice důležitý význam. Nepřekvapivě souvisejí s již mnohokrát zmiňovaným Maxmiliánem Valentinem z Martinic. Probíhaly v letech 1659 – 1677. Hned v prvním roce tohoto období vznikla současná bohatá štuková výzdoba. V klenbě presbyteria je v raně barokním štuku zobrazeno dvanáct andělíčků s nástroji umučení Krista. Žebra pokrývají do svazků složené zlacené vavřínové listy. Na klenáku je oválný medailon s monogramem Krista, obvinutý zlacenými stuhami. Nad hlavním oltářem, ve východní kápi klenby, drží prostřední z andílků roušku sv. Veroniky, zatímco andílci po stranách pozvedají trnovou korunu a sloup obvinutý provazy, u něhož byl Kristus bičován. Na severní kápi prostřední andílek pozvedá v levé ruce meč a ucho, které usekl Šimon Petr Malchusovi, sluhovi velekněze. Druhou rukou svírá lucernu. Andílek vedle něj drží kohouta jako symbol Petrova zapření Krista. Třetí andílek pak přináší hlavu Jana Křtitele. V západní kápi je zobrazen andílek se žebříkem, po jeho boku si jiný andílek hraje s kostkami a další přináší kopí. V jižní kápi drží prostřední andílek konvici a mísu Pilátovu pro umývání rukou. Sousední andělíček vyndává tři hřeby z košíku. Třetí anděl křečovitě svírá oběma rukama kříž. Dva andílci přidržují nad vítězným obloukem alianční znak v korunovaných kartuších. Na levé straně je znak Maxmiliána Valentina z Martinic a napravo Anny Kateřiny z Bokůvky. Nalevo uprostřed lekna vyrůstajícího z pěti kořenů spočívá osmihrotá hvězda a napravo jsou dva zkřížené buvolí rohy. Vítězný oblouk vyplňuje štukatura. Její pole lemují pásky s astragaly. Ve vrcholu se nachází kruhový medailon s holubicí Ducha Svatého obklopenou zlacenými paprsky. Podél medailonu jsou obdélná pole s mírně vykrojenými kratšími stranami a se zlacenými vyobrazeními slunce a měsíce. Vedlejší kruhová pole zdobí dekorativní ženské hlavy obvinuté šlojířem. Řada štuk je ukončena obdélnými poli s osmihrotými hvězdami a segmentově ukončeným polem s vegetabilním dekorem. \n\nMaxmilián Valentin z Martinic a Anna Kateřina z Bokůvky, patroni kostela, sem rovněž věnovali černozlatý oltář. O více než půlstoletí později, zřejmě roku 1730, vznikla při hlavním oltáři na klasicistních konzolách poprsí sv. Klimenta a sv. Vojtěcha, dnes nedochovaná.      \n\nKolem r. 1740 byl vytvořen oltář sv. Jana Nep. Retábl rámují pilířky a tordované sloupky se zlacenými korintskými hlavicemi. Z první pol. 18. st. rovněž pochází i obraz s polopostavou sv. Jana Nep. na modlitbách. V nástavci je oválná kartuš s akantovým rámcem, ve které je vyobrazena P. Maria s Ježíškem. Nástavec dříve vrcholil figurou sv. Jana Křtitele s beránkem a hlavičkou andílka. V kryptě pod oltářem bývaly ostatky barona Jakuba Wimmera, přenesené ze hřbitova.\n\nPro historii posledních dvou/dvou a půl století je v souvislosti s kostelem klíčová historizující přestavba v roce 1898. Nicméně již předtím (a poté) se děly události, pro tuto budovu významné. Roku 1855 si kostel prošel dalšími důležitými opravami. Byl opravován z farních příspěvků, přispěl na něj ale také i Ferdinand Dobrotivý, kardinál Friedrich Schwarzenberg a světící biskup Vilém Tippmann a strahovský opat Jeroným II. Josef Zeidler. V r. 1892 bylo poukázáno na to, že je kostel zcela nedostačující pro tehdy již velmi zalidněné Holešovice-Bubny. Městské zastupitelstvo v čele s primátorem Janem Podlipným shledalo optimálním řešením rozšíření kostela a zbourání kruchty. Nejdříve se v roce 1895 jednalo jen o opravu, návrh ale 23. 5. 1898 schválila městská rada a vyčlenila na to prostředky ve výši 3623 zl. a 38 kr. O rok později byl kostel odloučen od fary v Bubenči a byla zde zřízena samostatná fara. V dnešní podobě, vzniklé rozšířením v tomto roce, se jedná o nevelký kostelík s lehce obdélnou plochostropou lodí (7 x 6 m) a téměř čtvercovým, křížově zaklenutým presbytářem. Blok sakristie vystupuje z obdélného půdorysu na sev. straně ve vých. konci. Jeho korunní římsa probíhá ve stejné výšce s korunní římsou lodi. Z konce 19. stol. pochází rovněž okna, osvětlující blok sakristie a loď kostela. Mají připodobňovat románský sloh, nicméně jejich zkosení připomíná spíše gotiku. Vých. průčelí zakončuje trojúhelný štít a v něm spočívají dvě malá polokruhově ukončená okénka. Nad presbytářem se nachází poněkud mohutný sanktusník ve čtvercovém provedení.  \n\nZ 19. stol. zřejmě pochází i poměrně jednoduchá menza při hlavním oltáři. Na predele jsou vyobrazeny znaky dárců – Maxmiliána Valentina z Martinic a Anny Kateřiny z Bokůvky. Retábl rámují zlacené a kanelované jónské sloupky, které nesou bohatě profilovanou římsu zdobenou vejcovcem. Ve středu římsy je kartuš ve tvaru srdce v akantovém rámci (relikviář). Nástavec je zdoben volutami, malými pilastry a rustikálními vyobrazeními sv. Klimenta s křížem a palmovou ratolestí. Řezané postavičky andílků, dekorující nástavec, byly z bezpečnostních důvodů uloženy v depozitáři. Také tabernákl byl roku 1999 odstraněn.       \n\nKeramická křížová cesta při oltáři sv. Jana Nep. byla vytvořena Františkem Kotrbou. Křtitelnice z konce 18. st. na noze ze sliveneckého mramoru má víko od Josefa Schellera z 1890. Varhany byly postaveny 1857, původní vzhled prospektu zcela zastřela úprava z 1942.\n\nJan Werich na starém Holešovickém hřbitově v roce 1968 natočil s Vladimírem Škutinou pro Československou televizi část vzpomínkového cyklu „Přiložte životopis“.\n\n"}
{"id": "769234", "url": "https://cs.wikipedia.org/wiki?curid=769234", "title": "The Gun Club", "text": "The Gun Club\n\nThe Gun Club byla americká punk-bluesová skupina z kalifornského Los Angeles, aktivní v letech 1979 až 1996. Pod vedením nepřehlédnutelného zpěváka a kytaristy Jeffreyho Lee Pierce hráli The Gun Club směs v té době moderního punku a tradičnějších žánrů jako blues, rockabilly a country.\n\nSpolu se skupinami X, The Flesh Eaters a The Blasters pomáhali vytvořit zvuk Hollywoodské rockové scény 80. let a byli citováni jako skupina hrající „kmenové psychobilly blues“.\n\nSkupinu The Gun Club zformoval bývalý šéf fan clubu skupiny Blondie Jeffrey Lee Pierce v Los Angeles. Jeho kolegy byli Brian Tristan, který se později v době svého působení ve skupině The Cramps přejmenoval na Kida Congo Powerse, Don Snowden, v té době působící jako hudební kritik deníku Los Angeles Times a Brad Dunning, jež je v současnosti úspěšným návrhářem interiérů a spisovatelem. Pierce, Tristan a Dunning se znali z dřívějších raně punkových koncertů a výměnných burz hudebních nahrávek pořádaných na parkovišti vydavatelství Capitol Records a byli dobrými přáteli. Pierce hrál na doprovodnou kytaru a zpíval, Tristan obstarával sólovou kytaru, Snowden hrál na basu a Dunning na bicí. Skupina původně hrála rockabilly pod jménem The Cyclones, s jiným zpěvákem. Ten však už po prvním koncertě odešel, kvarteto se přejmenovalo na The Creeping Ritual, zpěvu se ujal Pierce a v tomto složení se nějakou dobu objevovali na místních pódiích. Brzy poté na návrh Pierceova spolubydlícího Keitha Morrise, zpěváka skupin Black Flag a Circle Jerks, změnili svůj název na The Gun Club. Často hrávali jako předkapela, mimo jiné před skupinami X a The Blasters. Snowden a Dunning odešli v roce 1980 a nahradili je Rob Ritter a Terry Graham, bývalí členové skupiny The Bags. Kid Congo před nahráváním prvního alba odešel do The Cramps. Místo něj nastoupil Ward Dotson, který na debutním albu hraje na solovou a slide kytaru. Skupina podepsala smlouvu s divizí Ruby vydavatelství Slash Records a nahrávka nazvaná Fire of Love vyšla v roce 1981. Kritik Stevo Olende napsal, že \"textově album \"drancuje\" voodoo, populární komiksy z 50. let a blues\". Jiný kritik poznamenal, že \"podobná hudba nebyla ke slyšení nikdy předtím a ani od té doby.\" Co se týká prodeje, bylo album Fire of Love úspěšné a po vydání obdrželo příznivé kritiky.\n\nPřed začátkem roku 1982 již měli Gun Club podepsanou smlouvu s vydavatelstvím Animal Records kytaristy skupiny Blondie Chrise Steina. Skupina dočasně přesídlila do New Yorku, aby tam nahrála následující album Miami (1982). Kromě producentské účasti Steina se na albu podílela i zpěvačka Blondie Debbie Harry, a to doprovodnými vokály na několika písních. Recenze po vydání alba byly dobré, avšak rozsáhlé kritiky se dočkala Steinova produkce, za údajný slabý mix nahrávky. Brzy po vydání alba odešel Rob Ritter, který si změnil jméno a jako Rob Graves založil skupinu 45 Grave. Ještě než odešel naučil všechny basové partie bývalou kolegyni ze skupiny Bags Patricii Morrison, která se stala jeho nástupkyní. Kvůli stále častějším neshodám pak zhruba ve stejné době Pierce ze skupiny propustil Grahama a Dotsona.\n\nNásledovaly další personální změny a Pierce také nakrátko odložil kytaru a byl pouze zpěvákem. Při odletu na australské turné odmítli kytarista a bubeník nastoupit do letadla a Pierce byl nucen je nahradit členy předkapely. Vrátil se také kytarista Kid Congo Powers. Třetí album vyšlo v roce 1984 pod názvem Las Vegas Story a přineslo výraznou změnu zvuku, který se posunul od punkově znějících prvních dvou nahrávek k uhlazenějšímu alternativnímu rocku. Na podporu alba se skupina se vydala na evropské turné, s další personální změnou na místě bubeníka. Po sérii koncertů, kde hráli jako předkapela Siouxsie and the Banshees, se Gun Club rozhodli ukončit činnost a v zimě 1984 odehráli své poslední koncerty. Pierce se poté pustil na sólovou dráhu, se členy skupin The Cure a Roxy Music nahrál album Wildweed (1985) a s jinou sestavou album propagovali na koncertním turné. Na kytaru hrála Pierceova přítelkyně Tomi Mori a na bicí Nick Sanderson ze skupiny Clock DVA.\n\nPo krátkém období sólového vystupování s mluveným slovem se Pierce v roce 1986 rozhodl zformovat novou verzi skupiny. V sestavě se znovu objevuje kytarista Powers, který byl v té době také členem The Bad Seeds Nicka Cavea. Tomi Mori přešla na baskytaru a Sanderson byl i nadále bubeníkem. V této sestavě nahráli Gun Club několik alb, např. Mother Juno z roku 1987. Tento úspěšný a kritikou dobře přijatý návrat produkoval Robin Guthrie z The Cocteau Twins. Po vydání alba Nicka Cavea The Good Son v roce 1990 opustil Kid Congo Powers The Bad Seeds, aby se mohl více soustředit na Gun Club. Sanderson odešel v roce 1991 po vydání minialba Divinity, aby se věnoval své vlastní skupině. Jeffrey Lee Pierce v této obě alternoval mezi sólovými akustickými vystoupeními a Gun Club, ve kterém našly uplatnění jeho ostřejší písně. V roce 1992 se svému sólovému projektu odešel věnovat Powers, zatímco Sanderson se do Gun Club opět vrátil.\n\nV situaci bez sólového kytaristy se Pierce rozhodl, že na další, a jak se později ukázalo poslední, album Lucky Jim z roku 1993 nahraje jak sólovou tak i doprovodnou kytaru. Pierce a Romi Mori byli v té době partnery od poloviny osmdesátých let. Avšak Sanderson a Mori se postupem času sblížili, až v roce 1994 z Gun Club odešli, čímž skupina přišla o svou rytmickou sekci. Pierce v té době, podle vlastního vyjádření, již několik let nebral drogy, ale brzy po odchodu své dlouholeté přítelkyně s užíváním drog a pitím alkoholu opět začal.\nV roce 1994 se objevil na několika živých vystoupeních The Bad Seeds, ale celkově se držel spíše v ústraní a psal svou autobiografii. Ta se ukázala být velmi kritickou k bývalým členům skupiny. Po 10letém pobytu v Londýně se vrátil do Los Angeles a postupně si více a více oblíbil rap. Na album k poctě Toma Waitse dokonce přispěl rapovou předělávkou Waitsovy písně Pasties & a G-String. V roce 1995 vystoupil se svou novou skupinou (opět s Kidem Congo Powersem) kvůli svému selhávajícímu zdraví pouze na několika koncertech. Při návštěvě svého otce v Utahu na jaře 1996 dostal záchvat mrtvice, byl převezen do nemocnice, kde během čekání na operaci 31. března 1996 zemřel.\n\nV roce 2009 vyšlo album nazvané We Are Only Riders, Jeffrey Lee Pierce Sessions Project. Objevily se na něm dokončené a přepracované verze písní, které objevil bývalý Pierceův spoluhráč Tony Cmelik, vystupující pod přezdívkou Cypress Grove, na staré magnetofonové kazetě, když vyklízel své podkroví. Jednalo se původně o společný projekt těchto dvou hudebníků, který nebyl nikdy dokončen . Na album We Are Only Riders přispěli pomocí globální, internetem umožněné spolupráce mimo jiné Nick Cave, Debbie Harry, Mark Lanegan, Isobel Campbell, Mick Harvey, David Eugene Edwards ze 16 Horsepower a Woven Hand, Lydia Lunch, Johnny Dowd, Barry Adamson, Kid Congo Powers, The Raveonettes a další. Autor recenze na serveru BBC napsal, \"jako úvod na téma Jeffrey Lee Pierce jde o opravdu dobrou nahrávku.\"\n\nThe Gun Club byli jednou z prvních skupin, která kombinovala punk a blues, čímž výrazně ovlivnili mnoho umělců. Pro styl v současnosti známý jako alternativní country pak pravděpodobně byli vlivem ze všech nejdůležitějším. Jedna z vlivných alt-countryových skupin Uncle Tupelo nahrála punkovou verzi tradiční folkové písničky John Hardy, která byla víceméně předělávkou verze od Gun Club.\n\nThe Gun Club měli výrazný vliv na skupinu R.E.M.. Plíživě neodbytné kytarové riffy a zvuk otevřených akordů písní jako Brother and Sister z alba Miami našly ozvěnu v mnoha písních R.E.M. Část refrénu písně Watermelon Man je téměř shodný s pasáží refrénu písně R.E.M. The One I Love.\n\nJe známo, že skupina The White Stripes na svých koncertech hrávala písně For the Love of Ivy a Jack on Fire, z alba Fire of Love. Zpěvák a kytarista Jack White o hudbě Gun Club řekl, „'Sex Beat', 'She's Like Heroin To Me' a 'For The Love Of Ivy'...proč se tyhle písničky neučí ve škole?\"\n\nSkupina The Gun Club ovlivnila i řadu dalších umělců – patří mezi ně například Henry Rollins, Blanche, The Pixies, Japandroids, No Age, Cobra Verde, Noir Désir, The Flaming Stars, Tito & Tarantula, The Deadly Snakes, Calla, Lucid Nation, Love Life, Madrugada, The Von Bondies, Th' Legendary Shack Shakers, Goober and the Peas, The Fever, 16 Horsepower, Archie Bronson Outfit, Cienfuegos, Joshua Hayward ze skupiny The Horrors a Mark Lanegan z bývalých The Screaming Trees, který nahrál cover verzi úvodní písně alba Miami, Carry Home.\n\n\n"}
{"id": "769238", "url": "https://cs.wikipedia.org/wiki?curid=769238", "title": "FC Jerevan", "text": "FC Jerevan\n\nFootball Club Jerevan, arménsky \"Ֆուտբոլային Ակումբ Երեւան\", byl arménský fotbalový klub z hlavního města Jerevan. Existoval v letech 1995-2000. Za pouhých pět let existence nicméně dosáhl velkých úspěchů, v roce 1997 se stal arménským mistrem.\n\n\nZdroj:\n\n"}
{"id": "769239", "url": "https://cs.wikipedia.org/wiki?curid=769239", "title": "Seznam sídelních kanovníků litoměřické kapituly", "text": "Seznam sídelních kanovníků litoměřické kapituly\n\nToto je seznam sídelních kanovníků litoměřické kapituly:\n\n\n\n"}
{"id": "769246", "url": "https://cs.wikipedia.org/wiki?curid=769246", "title": "Ochotsk", "text": "Ochotsk\n\nOchotsk (: Охо́тск) je ruské přístavní město ležící v Chabarovském kraji. Jedná se o administrativní centrum Ochotského rajónu. Město leží u ústí řeky Ochoty při pobřeží Ochotského moře. V roce 2010 zde žilo 4 217 lidí.\n\nV polovině 17. století si na místě pozdějšího města vybudoval svůj zimní tábor ruský objevitel, kozák Semjon Andrejevič Šelkovnikov. Ten zde v roce 1647 vybudoval malou pevnůstku. V roce 1713 vyslal car Petr I. Veliký do Ochotska několik zkušených stavitelů lodí, kteří zde postavili \"Vostok\", první ruské plavidlo postavené na březích Tichého oceánu. Za vlády carevny Anny Ivanovny došlo k založení Ochotské flotily a začalo se se stavbou přístavu, kolem kterého později vyrostlo město.\n"}
{"id": "769251", "url": "https://cs.wikipedia.org/wiki?curid=769251", "title": "Jiříkovský potok (přítok Sprévy)", "text": "Jiříkovský potok (přítok Sprévy)\n\nJiříkovský potok pramení v polích pod Vyhlídkou, jihovýchodně od Jiříkova. Na českém území protéká v délce cca 7 km a území opouští v severní části města Jiříkov. Po 1.4 km na německém území ústí do řeky Spréva. Celý tok je pstruhový revír a je na něm lov ryb zakázán, obhospodařují ho ČRS severočeský územní svaz, MO Jiříkov. Cestou nabírá 4 levostranné nepojmenované přítoky, na kterých je několik chovných rybářských nádrží (Cihelna, Textilní I a II, Ostrovní, Duhový, aj.). Na samotném Jiříkovském potoce jsou také dvě nádrže – Mexiko I (2.8ha) a Mexiko II. V letech 2010 a 2011 byly koryta toku částečně rekonstruovány vlastníkem – Povodí Ohře, s.p.\n\nV srpnu 2010 se ani Jiříkovu a Jiříkovskému potoku nevyhnuly bleskové povodně. Naštěstí byly škody minimální – kromě několika zatopených zahrad a sklepů v dolní části toku se téměř nic nestalo. Městem byla poskytnuta některým občanům finanční pomoc v celkové výši 30.000,- Kč.\n"}
{"id": "769252", "url": "https://cs.wikipedia.org/wiki?curid=769252", "title": "František Xaver Partsch", "text": "František Xaver Partsch\n\nFrantišek Xaver Partsch, také Parč nebo Bartsch (30. ledna 1760 Duchcov – 6. dubna 1822 Praha) byl český hudební skladatel.\n\nPocházel z kantorské a muzikantské rodiny. Otec byl v Duchcově učitelem, varhaníkem a ředitelem kůru. Zastával řadu let i úřad školního rektora. František byl již v dětství vynikajícím zpěvákem a klavíristou. Talentu si povšiml hrabě Emanuel Filibert z Valdštejna a doporučil jej ke studiu na jezuitském gymnáziu v Jihlavě. Ve studiích pokračoval v Praze. Studoval filosofii a práva, ale vynikl spíše jako zpěvák, hudebník a skladatel. Od roku 1790 byl učitelem hudby u hraběte Auersperga.\n\nStal se členem české vlastenecké společnosti. Byl úspěšný i jako skladatel. V sezóně 1793–1794 byla na repertoáru Nosticova divadla jeho opera „\"Viktor a Heloise či Soud čarodějnic\"“. Roku 1795 se oženil s vlastenkou Annou Košťálovou a od téhož roku řídil operu ve \"Špenglerově Malostranském divadle\". Od roku 1795 se po Václavu Praupnerovi stal ředitelem kůru v kostele Matky Boží před Týnem.\n\nJeho skladby jsou na přechodu od klasicismu k romantismu a zejména jeho vokální tvorba má již značně romantický charakter. I chrámové skladby se vyznačují lidovou melodikou a tanečními prvky.\n\nKromě čtyř velkých mší zkomponoval řadu offertorií, kantát, gradualií a latinských motet. V pražské společnosti slavil úspěchy svými písněmi a čtverozpěvy. Úspěšné byly i klavírní variace na kozáckou píseň nebo hudební vyjádření bitvy u Lovosic. Kromě opery \"Victor und Heloise, oder Das Hexengericht\" zkomponoval ještě singspiel \"Die Feldflashe\", ze kterého se však dochoval pouze jeden zpěv s průvodem klavíru. Tiskem vydal vlastní školu hry na klavír.\n\n\n"}
{"id": "769255", "url": "https://cs.wikipedia.org/wiki?curid=769255", "title": "Pravda (slovenský deník)", "text": "Pravda (slovenský deník)\n\nPravda je jeden z nejvýznamnějších slovenských deníků.\n\nTitul Pravda nejprve využíval týdeník Československé sociální demokracie na Slovensku. Od roku 1925 se Pravda stala deníkem Komunistické strany Československa. \n\nTitul Pravda byl inspirován ruským deníkem Pravda, který řídil Vladimír Iljič Lenin již od roku 1912. Na Slovensku se titul poprvé objevil 15. září 1920, když začal v Ružomberku pod názvem Pravda chudoby vycházet týdeník Československé sociálnědemokratické strany dělnické (ČSSDSR) na Slovensku. Z ČSSDSR se v roce 1921 odčlenila marxisticko-leninská frakce, která založila Komunistickou stranu Československa (KSČ). \n\nPrvní číslo Pravdy chudoby bylo tedy vydáno o týden dříve než české Rudé právo, které poprvé vyšlo 21. září 1920. (V roce 1920 vznikla i Slovenská pravda, která byla tiskovým orgánem Slovenské lidové strany.) \n\nV letech 1922 - 1926 měla Pravda nedělní přílohu Proletářská neděle, v níž zveřejňovala své příspěvky mladá slovenská komunistická inteligence, například Ján Poničan, Eduard Urx, Peter Jilemnický, Fraňo Král a i. (členové skupiny DAV).\n\nV letech 1948 až 1989 byla Pravda tiskovým orgánem Ústředního výboru Komunistické strany Slovenska. Od roku 1990 se Pravda stala vlastnictvím akciové společnosti Perex, přičemž samotná společnost Perex patřila v letech 2006 až 2010 britské mediální skupině Daily Mail and General Trust.\n\nV roce 2010 Perex koupila od Daily Mail & General Trust česká společnost Florena, a. s., Praha. Společnost Florena vlastní klienti skupiny J & T, která transakci zprostředkovala. Jako vlastník byl uváděn Karol Biermann, který se stal generálním ředitelem Perex. \n\nV březnu 2018 se stala vlastníkem společnost OUR MEDIA SR a. s. OUR MEDIA a.s. vlastní český podnikatel a senátor Ivo Valenta spolu s mediálním magnátem Michalem Voráčka.\n\n"}
{"id": "769270", "url": "https://cs.wikipedia.org/wiki?curid=769270", "title": "HC Prešov Penguins", "text": "HC Prešov Penguins\n\nHC Prešov Penguins je hokejový klub z Prešova. Byl založen roku 1928. V roce 1932 se stal mistrem Slovenska, po vzniku samostatné slovenské ligy odehrál čtyři sezóny v nejvyšší soutěži, od roku 1999 působí nepřetržitě v 1. hokejové lize SR.\n\n\n\n"}
{"id": "769279", "url": "https://cs.wikipedia.org/wiki?curid=769279", "title": "Pražská tržnice", "text": "Pražská tržnice\n\nPražská tržnice (někdy též Holešovická tržnice) je památkově chráněný areál, který se nachází v prostoru mezi ulicemi Argentinská, Jateční, Komunardů a Bubenským nábřežím. Budovy v areálu nesou prvky secese a novorenesance byl vybudovaný v roce 1893-1895 podle návrhu architekta Josefa Srdínka pro Ústřední jatka královského města Prahy. Svému účelu jatka sloužila až do roku 1983, kdy byla přebudována na tržnici. Od roku 1993 je areál chráněn jako kulturní památka.\n\nVýstavba byla zahájena 6. března roku 1893 a 1. července 1895 byla slavnostně otevřena pro běžný provoz.\n\nAreál se členil do tří částí:\n\n\nNa začátku jatka využívala páru z vlastní kotelny a osvětlení bylo plynové. Po výstavbě Holešovické elektrárny byl do jatek roku 1932 zaveden teplovod a osvětlení bylo změněno na elektrické. Jatka byla vybavena čpavkovými chladírnami ze Škodových závodů Plzeň. Ocelové střešní konstrukce dodala firma Kolben-Daněk.\n\nV roce 1921 zde byla založena Řeznicko-uzenářská banka, jejímž prostřednictvím se realizovaly všechny platby za prodané a koupené zboží. V roce 1929 bylo jejím prostřednictvím proplaceno 73 milionů kilogramů masa a 85 milionů živého dobytka v ceně 1 870 000 000 Kč. \n\nU hlavního vjezdu z Bubenského nábřeží stojí na mohutných podstavcích dvě monumentální plastiky Muže s býkem, někdy zvané jako alegorie Trhu a Jatek. Na podstavcích jsou znaky hl. m. Prahy. Východněji je plastika Bohuslava Schnircha, západněji plastika Čeňka Vosmíka, obě z roku 1895.\n\nPo ukončení provozu v roce 1983 byla jatka přeměněna na tržnici. Původně měla být zaměřena hlavně na velkoobchod, ale brzy si našla oblibu i u drobných nakupujících.\nV roce 1995 byla na padesát let pronajata soukromé akciové společnosti z Brandýsa nad Labem.\n\nMimo vietnamské tržnice se zde nachází celá řada dalších obchodů a služeb, jako například obchod s obuví, obchody s výpočetní technikou (má zde centrálu společnost Alza.cz), obchod se zahradní technikou, lékárna, myčka aut, různé restaurace a občerstvení, taneční klub a divadlo RockOpera Praha. Také zde probíhají farmářské trhy.\n\nDo roku 2012 tržnici provozovala společnost Delta Center. Město jí však nájemní smlouvu kvůli údajnému 200milionovému dluhu na nájemném v roce 2012 vypovědělo a od začátku roku 2013 se snaží tržnici provozovat samo. Firma Delta Center ovšem dluh popírala, výpověď nerespektovala a chtěla se bránit soudně s poukazem, že do areálu investovala stovky milionů korun.\n\nV roce 2012 se uvažovalo o tom, že by v některém z objektů tržnice mohla být nová radnice městské části Praha 7.\n\nRozpis budov dle dostupných plánků: \n\nZápadní část:\nStřední pás budov, ve směru od hlavního vstupu:\nVýchodní část areálu:\n\nCelý areál je chráněn jako kulturní památka. Magistrát hlavního města Prahy žádal, aby byla ochrana omezena jen na některé budovy. Prohlášení památkou před dvaceti lety „lze považovat za důsledek rozporuplného vnímání konverze industriálních staveb, neboť v jejich případě lze velmi obtížně navazovat na přirozeně zpřetrhanou kontinuitu technického a hospodářského vývoje“. Chráněna by podle MHMP měla zůstat jen novobarokní vodárenská věž, palác jateční burzy a dvě symetrické haly u brány. Brána zdobená sochami býků od Bohuslava Schnircha a Čeňka Vosmíka je podle MHMP uvedena na seznamu kulturních památek jako samostatný objekt. Město chtělo sejmout ochranu kvůli zjednodušení a zlevnění údržby. Ministerstvo kultury začátkem roku 2013 žádost o omezení ochrany zamítlo.\n\n\n"}
{"id": "769288", "url": "https://cs.wikipedia.org/wiki?curid=769288", "title": "Valdemar Mladý", "text": "Valdemar Mladý\n\nValdemar Mladý (dánsky \"Valdemar den Unge\", 1209 – 28. listopad 1231) byl dánský princ, syn Valdemara II. a Dagmar, dcery Přemysla Otakara I. V letech 1209–1216 byl spoluvládcem svého otce ve Šlesvicku, od roku 1218 v Dánsku.\n\nByl sice Valdemarovým nejstarším synem, ale zemřel dříve než jeho otec, takže se dánským králem nestal. Někdy je označován jako Valdemar III. Na jeho náhrobním kameni je napsáno \"Waldemarus Tertius Rex Daniae, Filius Waldemari Secundi\" \"Valdemar Třetí, král dánský, syn Valdemara Druhého\".\n\nValdemar se nejspíš narodil v roce 1209. Byl nejstarším dítětem z otcova prvního manželství. Jeho mezi Dány velmi oblíbená matka zemřela při porodu dalšího dítěte v roce 1212 nebo 1213.\n\nV roce 1214 se Valdemar II. oženil podruhé s Berengarií Portugalskou. Z tohoto manželství se narodily další čtyři děti (tři synové a dcera). Berengarie prý byla krásná, ale povýšená a krutá žena a byla vnímána jako kontrast s Valdemarovou matkou Dagmar. Zemřela při porodu pátého dítěte v roce 1221 a král Valdemar už se potřetí neoženil.\n\nNa setkání dánské šlechty v Samsø v roce 1215 magnáti země složili přísahu Valdemarovi Mladému, který byl brzy poté zvolen spoluvládcem v Dánsku. To byla praxe, kterou zastávali francouzští Kapetovci, a která se později užívala v mnoha evropských monarchiích. Titul šlesvického vévody přešel na Valdemarova mladšího bratra Erika.\nBěhem slavnosti ve Šlesvicku v létě 1218, za přítomnosti patnácti biskupů a tří vévodů, byl Valdemar pomazán a korunován mladším dánským králem. V roce 1223 se společně se svým otcem stal vězněm Jindřicha Zvěřínského. Zatímco králové byli uvězněni, od Dánska se odtrhla většina jeho německých držav. Valdemar II. se nakonec těchto teritorií vzdal, slíbil, že se Jindřichovi nebude mstít a poslal syna Erika místo Valdemara Mladého jako rukojmí.\n\n24. června 1229 se Valdemar Mladý v Ribe oženil s Eleonorou, dcerou portugalského krále Alfonse II. Sňatek sjednal biskup Gunner z Viborgu. Manželství trvalo pouze dva roky, neboť Eleanora zemřela 28. srpna 1231 při porodu; dítě zemřelo několik měsíců po ní.\n\n28. listopadu 1231 se stal asi dvaadvacetiletý Valdemar Mladý obětí nehody – byl postřelen během lovu v Refsnæsu a téhož dne zemřel. Valdemar byl oblíbený pro svou laskavost a po jeho smrti drželo království smutek. Pohřben je stejně jako jeho žena v klášteře Ringsted. Korunním princem a později otcovým následníkem se stal Valdemarův nevlastní bratr Erik.\n"}
{"id": "769295", "url": "https://cs.wikipedia.org/wiki?curid=769295", "title": "Friedrich Kalkbrenner", "text": "Friedrich Kalkbrenner\n\nFriedrich Wilhelm Kalkbrenner, také \"Frédéric Kalkbrenner\", (7. listopadu 1785 během cesty mezi Kasselem a Berlínem – 10. června 1849, Enghien-les-Bains) byl německo-francouzský klavírista a hudební skladatel.\n\nPo úspěšném studiu hry na klavír a kompozice na pařížské konzervatoři v letech 1799 až 1801 pokračoval v období 1803 až 1804 ve Vídni. Mezi jeho vídeňské příznivce a učitele patřili Joseph Haydn, Johann Georg Albrechtsberger a Ludwig van Beethoven.\n\nSvoji kariéru začal jako učitel hry na klavír a pianista v Paříži; od roku 1818 pokračoval v tomtéž spolu s Logierem v Londýně. Po koncertním turné po Německu se v roce 1824 usadil v Paříži a založil zde hudební školu pro pokročilé hráče.\n\nKalkbrennerova metoda hry na klavír, kterou později učil i jeho žák Camille Stamaty, byl ceněna mimo jiných i Lisztem. Byl idolem Chopina, který pravděpodobně u něj absolvoval lekce a který mu později věnoval jeden z klavírních koncertů.\n\nByl partnerem firmy Pleyel, podílel se na vývoji konstrukce klavíru. Mezi roky 1824 až 1833 patřil k nejznámějším klavíristům světa.\n\nZemřel na choleru a je pochován na Montmartru.\n\n\n\n"}
{"id": "769296", "url": "https://cs.wikipedia.org/wiki?curid=769296", "title": "Můj malý Pony: Přátelství je magické", "text": "Můj malý Pony: Přátelství je magické\n\nMůj malý Pony: Přátelství je magické (v anglickém originále My Little Pony: Friendship Is Magic) je kanadsko-americký animovaný televizní seriál vysílaný americkou stanicí The Hub. Pořad běží od 10. října 2010. V Česku vysílají seriál stanice JimJam, Minimax, TV Barrandov, Prima a Smíchov. V roce 2017 byl v kinech uveden také celovečerní animovaný snímek \"My Little Pony Film\".\n\nSeriál vznikl na motivy světa My Little Pony, vytvořeného společností Hasbro, přičemž \"Friendship Is Magic\" je čtvrtá a nejnovější generace těchto animovaných poníků. Za vznikem této generace stojí americká animátorka Lauren Faust, kterou Hasbro vybralo jako výkonného producenta tohoto pořadu.\n\nPříběhy se odehrávají v zemi Equestria, kterou mimo jiné obývají jako dominantní tvorové poníci. \n\nZemi Equestria obývá 5 různých druhů poníků:\n\nKromě poníků žijí v Equestrii také např. draci, fénixové, gryfové, velmi pestře zbarvení netopýři živící se ovocem, changelingové, vlci z lesního zatuchlého prokletého dříví, medvědi velcí jako ještěr i poní Minotauři.\n\nHlavními postavami seriálu jsou klisny Twilight Sparkle, Fluttershy, Applejack, Rarity, Rainbow Dash a Pinkie Pie (tzv. Mane Six, neboli Hlavní šestka), které jsou jakýmsi živoucím zastoupením elementů harmonie. Každá z nich je úplně jiná nejen vzhledem, ale i charakterem, zkušenostmi a dovednostmi a každá nám tedy může poodhalit jinou tvář Equestrie. Všechny se stále o přátelství učí něco nového a žijí v městečku Ponyville a pomocí svého jedinečného já ji udržují v rovnováze. Postupem času se z nich stávají hrdinky Equestrie.\n\nKolem My Little Pony existuje i velké množství produktů nesoucí tuto značku. Převážně jsou to produkty licencované Hasbrem, které z nich má příjmy. Jsou tím například figurky, jako jsou blindbagy, velké figurky s aktivními prvky, například Twilight Sparkle se svítícím rohem. Většina merchandisingu je v současné době produkována pro generaci G4, neboli My Little Pony: Friendship is Magic, ale najdou se i předměty z předešlých generací. Mezi dobře prodávaný merchandising patří také sběratelské karty a již na trh uvedená hra . Kromě oficiálního merchandisingu se mezi fanoušky rozšířil i merchandising tvořený samotnými fanoušky, například plyšáci. Tyto produkty jsou často terčem žalob ze strany Hasbro, protože ve většině případů nemají potřebnou licenci.\n\nV současné době se rozrůstá komunita fanoušků tohoto seriálu, původně určeného dětem. Častými zástupci této komunity jsou dospělí muži, od nichž se později odvinul název této zájmové skupiny – bronies. Slovo 'brony' vzniklo sloučením slangového výrazu 'bro', což je zkratka pro slovo brother (angl. bratr), a pony. Činnost bronies zahrnuje jak hudební tvorbu (The Living Tombstone, Wooden Toaster, DJ Alex S., Sim Gretina, Silva Hound, JackleApp atd.), tak i grafickou tvorbu ve formě různých náčrtů či animací. Ženy, které se staly fanoušky My Little Pony, si také říkají Pegasisters, spojením slov pegas a sister (anglicky sestra), ale většinou jim ani označení brony nevadí.\n\nHistorie bronies začala na internetovém fóru 4chan.org, kde se v různých vláknech začaly sporadicky vyskytovat obrázky s tematikou právě tohoto seriálu. Tato tvorba zpočátku nebyla brána příliš na zřetel, brzy se však rychle rozšířila. V současné době je na 4chanu zřízena samostatná místnost věnující se pony tematice, avšak komunita bronies dále rychle prostupuje napříč všemi společenskými vrstvami. Významného zastoupení se bronies dočkali i v České republice, s pražskou odnoží byla sepsána reportáž pro měsíčník Čilichili, která vyšla v čísle 9/2012.\n\nFanoušci seriálů též pořádají srazy a akce, na kterých se mohou potkat s ostatními fanoušky, zakoupit si merchandising, jak oficiální tak i tvorbu fanoušků. Mezi největší evropské patří GalaCon pořádaný ve Stuttgartu v jižním Německu, BUCK ve Velké Británii a BronyCon a další cony v různých městech v USA. Pořádají se ale také menší lokální srazy v rámci jednoho státu nebo menšího počtu států. V České republice pořádá většinu větších srazů komunita kolem fóra Bronies.cz. Česká komunita pořádá i con Czequestria.\n\n\n"}
{"id": "769297", "url": "https://cs.wikipedia.org/wiki?curid=769297", "title": "Finále Plzeň", "text": "Finále Plzeň\n\nFinále Plzeň je soutěžní a bilanční přehlídka českých celovečerních filmů a dokumentárních filmů, které se ucházejí o přízeň mezinárodní poroty a hlavní cenu festivalu: Zlatého ledňáčka. Festival se koná v Plzni a festivalovým centrem je od roku 2007 secesní budova Měšťanské besedy. \n\nBěhem jednoho týdne je zde promítnuta veškerá dlouhometrážní hraná produkce a výběr z dokumentů. Celý filmový týden je pak doplněn projekcemi dalších českých filmů v nejrůznějších sekcích a retrospektivách, doprovázených besedami \ns tvůrci.\n\nV rámci doprovodných akcí jsou připraveny exkurze do historie, současnosti i budoucnosti české kinematografie. Festival připomíná významná výročí některých jubilantů, výrazné počiny české kinematografie, profily filmových škol a diskuse o nejrůznějších tématech spojených s českým filmem. V tzv. Panelu filmových projektů tvůrci představují svá připravovaná filmová díla v nejrůznější fázi vzniku. Festival je doprovázen také koncerty, výstavami apod.\n\n\"Vítězné filmy všech ročníků festivalu Finále Plzeň:\"\n\n\n"}
{"id": "769298", "url": "https://cs.wikipedia.org/wiki?curid=769298", "title": "Arrondissement Strasbourg-Ville", "text": "Arrondissement Strasbourg-Ville\n\nArrondissement Strasbourg-Ville (fr. \"Arrondissement de Strasbourg-Ville\") byla správní územní jednotka ležící v departementu Haut-Rhin a regionu Alsasko ve Francii. Členil se dále na 10 kantonů a jedinou obec (Štrasburk).\n\n"}
{"id": "769301", "url": "https://cs.wikipedia.org/wiki?curid=769301", "title": "Hospodárske noviny", "text": "Hospodárske noviny\n\nHospodárske noviny jsou jeden z hlavních slovenských deníků.\n\nNoviny byly založeny na Slovensku v lednu 1993. Vycházejí od pondělí do pátku. Obecně jsou považovány za jedny z nejkvalitnějších slovenských novin, ale mají nižší náklad oproti ostatním významným slovenským novinám, zejména oproti \"SME\" a \"Pravdě\".\n\nHospodárske noviny byly de facto sesterskými novinami českých \"Hospodářských novin\" . Do roku 2013 totiž český i slovenský protějšek patřily pod nakladatelství Economia , nyní však noviny patří pod vydavatelství Mafra Slovakia .Vydavatelství Mafra Slovakia patří do holdingu Agrofert, který vlastní Andrej Babiš . Economia v roce 2013 prodala svojí slovenskou část Ecopress a.s. a Ecopress byl po koupi českého vydavatelství Mafra Agrofertem včleněn pod vydavatelství Mafra jako Mafra Slovakia (od 1.1.2015) .\n\n"}
{"id": "769302", "url": "https://cs.wikipedia.org/wiki?curid=769302", "title": "Račínové z Račína", "text": "Račínové z Račína\n\nRačínové z Račína byl český rytířský (od roku 1655 šlechtický) rod, který svůj predikát odvozoval od Račína u Toužimi.\n\nPrvními známými příslušníky rodu byli Racek a Příbram Račínové z Račína, kteří jsou roku 1437 uváděni jako majitelé Vlkošova a ten v majetku rodu zůstal do roku 1623. Na konci patnáctého století získali Račínové také Brložec a v obou obcích (Vlkošově a Brložci) založili tvrze. Protože se však Adam Ondřej Račín zúčastnil stavovského povstání, během něhož zabral klášter v Teplé, přišli Račínové po bitvě na Bílé hoře o tyto statky, přičemž Vlkošov byl začleněn pod Toužim a Brložec ke Žluticím.\n\nNa počátku šestnáctého století patřil Janu Kryštofu Račínovi z Račína po krátkou dobu zámek Ježovy.\n\nV šestnáctém a sedmnáctém století se na Sušicku objevuje druhá rodová větev, jejíž příslušníci získali v roce 1538 Čejkovy (odtud název větve – čejkovská větev či čejkovská pošlost). V letech 1575–1683 vlastnili i Hrádek u Sušice. Z této větve pocházel nejvýznamnější člen rodu, Humprecht Račín.\n\nRod Račínů z Račína vymřel roku 1816 smrtí Františka Račína. V té době se již jednalo o chudý rod.\n\n\n\n"}
{"id": "769310", "url": "https://cs.wikipedia.org/wiki?curid=769310", "title": "James Magnussen", "text": "James Magnussen\n\nJames Magnussen (nar. 11. dubna 1991) je australský plavec. Je současným mistrem světa na 100 metrů volný způsob z Mistrovství světa 2011, které se konalo v čínské Šanghaji. Je známý svojí rychlejší druhou půlkou závodu, kde svým soupeřům ujíždí. Experti ho pasují do role jednoho z favoritů na vítězství v královské disciplíně na XXX. Letní Olympijské hry 2012, které hostí britský Londýn. Magnussen se nechal slyšet, že zde plánuje pokořit hranici 47 sekund, což se zatím podařilo pouze světovému rekordmanu Césaru Cielu Filhovi (46,91) a Alainu Bernardovi, kterému ovšem jeho čas (46,94), který ve své době platil za světový rekord, nebyl uznán kvůli nepovoleným plavkám.\n\nJames Magnussen doplaval na třetím místě v disciplíně 100 metrů volný způsob na Telstra australském šampionátu 2010, čímž se dostal do výběru Australské reprezentace.\n\nV roce 2010 byl součástí štafety na 4x100m volný způsob na Hrách Commonwealthu, která zde zvítězila v čase 3:13,93, čímž také vytvořila rekord Her. Ve stejném roce na Panpacifických hrách skončil v závodě na 100VZ na 10. místě a zúčastnil se štafety na 4x100VZ, která zde obsadila 2. místo časem 3:14,30 - o 2,56 sekundy za vítěznými Američany, kteří časem 3:11,74 vytvořili rekord šampionátu.\n\nZde James zvítězil ve své hlavní disciplíně 100 metrů volný způsob a současně se časem 48,29 dostal do čela světových tabulek na \"královské disciplíně\".\nDva měsíce poté zvítězil dvakrát na Australském mistrovství v krátkém bazénu, a sice na 100 a 200VZ.\n\nNa Mistrovství světa v plavání 2011, které hostila čínská Šanghaj dokázal proměnit ve zlato svůj start na 100VZ, kde časem 47,63 porazil i stávajícího olympijského vítěze Césara Ciela.\nJiž v prvním dnu soutěží dokázal společně s Matthew Targettem, Matthew Aboodem a Eamonem Sullivenem zvítězit ve štafetě na 4x100VZ v čase 3:11,00, přičemž Magnussen první úsek štafety zajel v čase 47,49 a překonal tím nejlepší světový výkon v textilních plavkách všech dob, které držel Pieter van den Hoogenband\nTaké figuroval ve štafetě 4x100PZ, která obsadila konečné druhé místo.\n"}
{"id": "769319", "url": "https://cs.wikipedia.org/wiki?curid=769319", "title": "Legislativní nouze", "text": "Legislativní nouze\n\nLegislativní nouze je institut umožňující zrychlené projednávání zákonů, pokud je to odůvodněno zcela mimořádnými okolnostmi. \n\nV České republice je tento institut upraven pouze na zákonné úrovni, v § 99 zákona č. 90/1995 Sb., o jednacím řádu Poslanecké sněmovny. Stav legislativní nouze může na návrh vlády vyhlásit předseda Poslanecké sněmovny, jestliže jsou:\nVyhlašuje se vždy na určitou dobu a platí pro něj, že vládní návrhy zákonů mohou být projednány v tzv. zkráceném jednání. V něm jsou stanoveny nepřekročitelné lhůty jednotlivých fází legislativního procesu, první čtení zákona se vůbec nekoná, ve druhém čtení se nemusí konat obecná rozprava a může být omezena řečnická doba, neplatí stanovené jednací dny a nutné lhůty pro čtení třetí a lze navíc jednat i po 21 hodině, jakož i v pondělí, sobotu a neděli. Stejně tak neplatí nutné lhůty pro projednání osnovy zákona v případě vrácení Senátem či prezidentem. \n\nV Senátu se institut legislativní nouze neuplatňuje, zkrácené jednání se může, stejně jako v případě Poslanecké sněmovny, jestliže jedná mimo stav legislativní nouze, konat pouze v případě vyhlášení válečného stavu či stavu ohrožení státu, prodloužení doby či zrušení nouzového stavu nebo v případě jiných vojenských akcí.\n\nLegislativní nouzi čeští zákonodárci využili již vícekrát, naposledy však došlo na návrh skupiny opozičních poslanců k zásahu Ústavního soudu, který nálezem sp. zn. Pl. ÚS 55/10 zrušil zákon č. 347/2010 Sb., kterým se mění některé zákony v souvislosti s úspornými opatřeními v působnosti Ministerstva práce a sociálních věcí. V odůvodnění svého rozhodnutí mj. uvedl, že \"„podmínkou vyhlášení stavu legislativní nouze není jen hrozba určitých negativních důsledků, ale především existence mimořádné okolnosti, která má potenciál ohrozit základní práva a svobody zásadním způsobem anebo kdy státu hrozí značné hospodářské škody (§ 99 odst. 1 JŘPS). Za mimořádnou okolnost (posuzováno prizmatem ústavních principů) je možno považovat jen takovou okolnost, která se zjevně vymyká běžnému průběhu politických procesů vnitřních i vnějších, anebo může jít o okolnost, kterou představují přírodní katastrofy.“\"\n\nV Německu je možnost zkráceného projednávání zákonů upravena přímo v ústavě (čl. 81). K jejich přijetí není potřeba řádného usnesení Spolkového sněmu, pokud tak s předběžným souhlasem Spolkové rady vyhlásí spolkový prezident na návrh spolkové vlády. Záleží samozřejmě na úvaze prezidenta, zda tak učiní. Legislativní nouze je vždy omezena na dobu šesti měsíců a po vypršení této lhůty již nesmí být po celou dobu existence vlády, jež o vyhlášení požádala, vyhlášena znovu. Ovšem za celou dobu existence Spolkové republiky Německo nebyla legislativní nouze vyhlášena nikdy.\n\n"}
{"id": "769320", "url": "https://cs.wikipedia.org/wiki?curid=769320", "title": "Satanéřové z Drahovic", "text": "Satanéřové z Drahovic\n\nSatanéřové z Drahovic byl český rod, jenž svůj predikát odvozoval od Drahovic, dnes části Karlových Varů. V držení měli převážně majetky na Loketsku.\n\nPrvním významnějším členem rodu byl Oldřich Satanéř, jenž je roku 1494 uváděn jako majitel hradu Himlštejn. V roce 1497 pak spolu se svým bratrem Václavem získal v léno Hauenštejn (Horní hrad). Ten jim ovšem nepatřil příliš dlouho, protože v roce 1528 jej Oldřichovi synové předali Šlikům. V následujících letech ještě vlastnili různé statky v Poohří, ale protože byli evangelíky, museli odejít do exilu. Poslední zpráva o nich pochází z roku 1623, kdy žili v Sasku. Další osudy rodu nejsou známy.\n\n\n"}
{"id": "769323", "url": "https://cs.wikipedia.org/wiki?curid=769323", "title": "Schleswig", "text": "Schleswig\n\nSchleswig , česky Šlesvik (; jihojutsky: \"Sljasvig\"; archaickou angličtinou: \"Sleswick\"; ), je město v severovýchodní části Šlesvicka-Holštýnska v Německu. Schleswig je hlavním městem zemského okresu Šlesvicko-Flensbursko. Má kolem 27000 obyvatel, hlavním průmyslovým odvětvím je zpracování kůže a potravin. Jméno sídla je odvozeno od jména zálivu Schlei, na jehož konci město leží, a od staronorského a dánského slova \"vik\" či \"vig\", které znamená \"záliv\".\n\nMěsto leží na západním konci zálivu Schlei (typu förde), který odděluje dva poloostrovy Angeln a Schwansen a který je na západním okraji Šlesvicko-holštýnské pahorkatiny, která zde přechází do krajiny geestu. Město leží mezi 0 a 20 metry nad mořem. Ve se rozprostírá jezero Brautsee.\n\nNejbližšími sousedními městy jsou Flensburg, Husum a Kiel. Západně od města prochází dálnice A7. Spolkové cesty 76 a 77 začínají v Schleswigu a B 201 vede severně od města. V železniční stanici Schleswig zastavují vlaky InterCity a Intercity-Express, přes město vedou železniční trati Hamburg–Neumünster–Flensburg a Husum–Kiel.\n\nPodnebí je vlhké a oceánské. Průměrná roční teplota je 8 °C a průměrný roční úhrn srážek dosahuje 925 mm.\n\nJižně od současného města ležela vikinská osada Hedeby prvně zmiňovaná v roce 804. Hedeby bylo vlivné sídlo baltského regionu vévodící oblasti po více než 200 let. V roce 1050 se obyvatelstvo, po několika ničivých pohromách, přestěhovalo na protější břeh zálivu Schlei, tak vzniklo město Schleswig. V roce 1066 Hedeby bylo úplně zničeno Slovany, ale Šlesvicko zůstalo částí Dánského království. Podle některých zdrojů založených na archeologických výzkumech vznikla obě sídla ve stejnou dobu. Mocenské centrum přešlo z Hedeby na Schleswig.\n\nV roce 1544 se stal hrad Gottorf sídlem místních vládců. Vévodové z Gottorfu byli vazaly dánských králů a vládli tehdejšímu Šlesvicku-Holštýnsku. Po roce 1721, když skončila velká severní válka, ztratili vévodové z Gottorfu svou moc a země připadla dánské koruně. Po druhé šlesvické válce v roce 1864 bylo Šlesvicko připojeno k Pruskému království.\n\n\n\n"}
{"id": "769328", "url": "https://cs.wikipedia.org/wiki?curid=769328", "title": "FC Koper", "text": "FC Koper\n\nFootball Club Koper je slovinský fotbalový klub z města Koper. Vznikl roku 1955 sloučením klubů \"Aurora Koper\" a \"Meduza Koper\". Nesl tehdy název NK Koper, roku 1990 byl přejmenován na FC Koper Capodistria, roku 2002 na FC Koper, roku 2003 na FC Anet Koper a roku 2008 na FC Luka Koper podle hlavního sponzora - slovinského přístavu Koper.\n\n\nPozn.: chybí účinkování v Intertoto Cupu 2002 a 2003.\n\n"}
{"id": "769333", "url": "https://cs.wikipedia.org/wiki?curid=769333", "title": "SMS Scharnhorst", "text": "SMS Scharnhorst\n\nSMS Scharnhorst byl pancéřový křižník německého císařského námořnictva stejnojmenné třídy. Byl dokončen v říjnu 1907 v loděnicích Blohm & Voss. Projekt byl větší, rychlejší a lépe vyzbrojený než předcházející třída Roon s podobným pancéřováním. \"Scharnhorst\" a jeho sesterská loď \"Gneisenau\" byly v první světové válce součástí německé Východoasijské eskadry admirála von Spee. Nejprve na hlavu porazily britskou eskadru v bitvě u Coronelu, aby už o měsíc později byly oba potopeny v bitvě u Falklandských ostrovů.\n\nVýtlak 137 metrů dlouhého plavidla činil 11 600 t. K jeho provozu bylo třeba 765členné posádky. Hlavní výzbroj lodí tak tvořilo osm 210mm kanónů (o čtyři více než u předchozí třídy \"Roon\"), z nichž čtyři z nich byly ve dvou dvouhlavňových věžích a čtyři v kasematech. Sekundární ráži představovalo šest 150mm kanónů v kasematech. Lodě dále nesly osmnáct 88mm kanónů a čtyři torpédomety ráže 450 mm. Pancéřován byl bočním pancéřovým pásem o síle 150 mm a pancéřovou palubu o síle 55 mm. Rovněž velitelská věž byla chráněna, tentokrát pancířem o síle 170 mm. \"Scharnhorst\" poháněly tři trojexpanzní parní stroje o výkonu 19000 kW, roztáčející trojici lodních šroubů. Nejvyšší rychlost dosahovala rychlost 23,5 uzlu. Operační radius byl 4800 námořních míl při rychlost okolo 14 uzlů.\n\"Scharnhorst\" byla vlajkovou lodí německé Východoasijské eskadry viceadmirála von Spee. Eskadra se 1. listopadu 1914 střetla v bitvě u Coronelu s britskou eskadrou, kterou jednoznačně porazila. \"Scharnhorst\" v bitvě potopil britský pancéřový křižník HMS \"Good Hope\". Britové poté do oblasti vyslali mnohem větší síly a se Speeovou eskadrou se znovu střetli v bitvě u Falkland, ve které měly naopak převahu oni. \"Scharnhorst\" byl ve střetnutí potopen palbou britských bitevních křižníků HMS \"Invincible\" a HMS \"Inflexible\" během svého pokusu krýt ústup německých lehkých křižníků. Zahynula celá posádka včetně velitele eskadry admirála von Spee.\n\nDne 4. prosince 2019 byl zachovalý vrak \"Scharnhorstu\" objeven pracovníky společnosti Maritime Heritage Trust, která usiluje o lokalizace vraků všech plavidel potopených v bitvě u Falkland. První neúspěšný pokus o jeho lokalizaci přitom proběhl už v prosinci 2014. Roku 2019 bylo hledání obnoveno pomocí plavidla \"Seabed Constructor\" vybaveného čtyřmi podmořskými drony. Vrak byl, po třech dnech pátrání, objeven 98 námořních mil jihovýchodně od Port Stanley v hloubce 1610 metrů.\n\n\n"}
{"id": "769339", "url": "https://cs.wikipedia.org/wiki?curid=769339", "title": "Monika Hilmerová", "text": "Monika Hilmerová\n\nMonika Hilmerová (* 7. října 1974 Bratislava) je slovenská herečka.\n\nVystudovala andragogiku na Univerzitě Komenského v Bratislavě a herectví na Vysoké škole múzických umění v Bratislavě. Od roku 1991 účinkuje v Radošinském naivném divadle a od roku 2003 je členkou Činohry SND. Na Slovensku je známá ze seriálu Ordinácia v ružovej záhrade jako lékařka MUDr. Laura Havranová.\n\n\nS manželem Jarem Bekrem, tanečníkem a choreografem, má dceru Zaru (* 2009) a syna Leonarda (* 2013). \n\n"}
{"id": "769340", "url": "https://cs.wikipedia.org/wiki?curid=769340", "title": "Mítink bratrství a jednoty", "text": "Mítink bratrství a jednoty\n\nMítink bratrství a jednoty (srbsky miting bratstva i jedinstva/митинг братства и јединства) se konal 19. listopadu 1988 v Bělehradě na soutoku Dunaje a Sávy, tzv. Ušći. Byl součástí procesu, známého jako Antibyrokratická revoluce, a účastnilo se ho dle odhadů asi milion lidí. Ti přišli podpořit tehdejšího nejpopulárnějšího politika - Slobodana Miloševiće - a manifestovali jasně názor, že se Srbsko Kosova nevzdá. Na demonstraci byl Milošević přítomen a přednesl projev, kromě něho tam byla ještě také celá řada dalších osobností tehdejšího společenského a kulturního života.\n\nÚčast na mítinku sice nebylo možné přesně zjistit, oficiálními sdělovacími prostředky však byla postupně navyšována. Již na akci bylo oznámeno, že se na soutoku Dunaje a Sávy shromáždilo okolo 1,2 milionu lidí; tento počet v následujících dnech vzrostl ve sdělovacích prostředcích na 1,5 až 1,7 milionu a o několik měsíců později odkazovaly sdělovací prostředky na číslo okolo dvou milionů lidí, což je přibližně počet obyvatel celého Bělehradu s okolím. Cílem bylo manifestovat podporu Slobodanu Miloševićovi. Sdělovacími prostředky však byl komunikován (např. prostřednictvím deníku Politika) takový obraz, že občané chtějí jednotnější a lépe fungující Jugoslávii. \n"}
{"id": "769341", "url": "https://cs.wikipedia.org/wiki?curid=769341", "title": "Zdeněk Maryška", "text": "Zdeněk Maryška\n\nZdeněk Maryška (* 17. dubna 1947 Mariánské Lázně) je český filmový a divadelní herec a dabér.\n\nPo maturitě vystudoval brněnskou JAMU. Jednu sezónu působil v Divadle J. K. Tyla v Plzni (1971–1972). Dalších deset let poté účinkoval v řadě brněnských divadel (Divadlo bratří Mrštíků, Státní divadlo a Divadlo na provázku). Na počátku 80. let emigroval do USA, odkud se vrátil v roce 1995. K roku 2013 hrál mimo jiné v Divadle Na Fidlovačce a v Divadle Na Jezerce.\n\nHraje také ve filmu a televizi. Od konce 90. let se pravidelně věnuje dabingu, z větších rolí to byl např. Richard Woolsey v seriálu \"\".\n\n\n\n"}
{"id": "769346", "url": "https://cs.wikipedia.org/wiki?curid=769346", "title": "Bluetooth marketing", "text": "Bluetooth marketing\n\nBluetooth marketing je forma reklamy při jejímž použití se reklamní sdělení distribuuje prostřednictvím technologie Bluetooth. Využívá se skutečnosti, že technologií Bluetooth je v dnešní době vybavena většina mobilních telefonů a velké množství notebooků, tabletů a podobných zařízení.\n\nReklamní sdělení je nejprve nahráno do Bluetooth jednotky, která automaticky vyhledává mobilní zařízení s aktivní technologií Bluetooth a oslovuje je s nabídkou stažení obsahu s přidanou hodnotou pro zákazníka. Může se jednat o slevový kupón, vizitku, která se přímo uloží do seznamu kontaktů telefonu, nebo kupříkladu html stránku. O možnostech odesílaného obsahu se můžete dočíst víc níže.\n\nJe dobré umístit v blízkosti Bluetooth jednotky nějakou formu upozornění na možnost získání obsahu prostřednictvím technologie Bluetooth vybízející kolemjdoucí k zapnutí Bluetooth v jejich přenosném zařízení.\n\nPokud je Bluetooth marketingová jednotka připojena k internetu, je možné reklamní kampaň spravovat online pomocí webové správy. Možnosti webové správy se liší v závislosti na výrobci zařízení i konkrétním typu jednotky. V zásadě však platí, že je pomocí webové správy možné okamžitě získat statistiky počtu oslovených zařízení a také o počtu zařízení, která přijala nabízený obsah. Při použití dvou a více jednotek je možné také nastavit, aby spolu jednotky přes internet porovnávaly databázi oslovených zařízení a nedocházelo tak k obtěžování v podobě opakované výzvy ke stažení obsahu.\n\nObrázky je možné odesílat ve všech obvyklých formátech. Je třeba mít na paměti, že některé méně obvyklé formáty grafiky nemusí cílové zařízení otevřít. Bluetooth jednotka dokáže rozpoznat typ cílového zařízení a z databáze zjistit rozlišení jeho displeje, pokud tedy nahrajete do Bluetooth jednotky předmětný obrázek ve všech obvyklých rozlišeních, dorazí příjemci obrázek optimalizovaný pro jeho přístroj. \n\nHudební soubory je možné opět odesílat ve všech formátech, pro rychlejší přenos je však lepší používat komprimované formáty, jako například MP3. \nVidea je vzhledem k přenosové rychlosti Bluetooth vhodné odesílat v komprimovaném formátu a ne příliš vysokém rozlišení.\n\nPomocí Bluetooth je možné odeslat kontaktní informace, které se uloží přímo do seznamu kontaktů v přijímajícím zařízení.\n\nMůže se zdát, že vzhledem k různým operační systémům mobilních zařízení není odesílání aplikací myslitelé, opak je však pravdou. Bluetooth marketingová jednotka totiž dokáže rozpoznat operační systém zařízení a díky tomu mu odeslat tu správnou verzi aplikace. Je tedy možné odesílat aplikace pro Windows Mobile, Android, Symbian a další. Pro starší telefony je možné odesílat Java aplikace.\n\nPokud to webové rozhraní dovoluje, je možné s jeho pomocí automaticky označovat například odeslané obrázky unikáním číslem, nebo kódem. Tato možnost je praktická v případě, že odesílaný obsah slouží kupříkladu jako slevový kupón a není žádoucí, aby ho zákazník předkládal opakovaně.\n\nPřes Bluetooth je možné přenést celou webovou stránku či aplikaci, kterou si díky tomu uživatel může prohlížet, nebo spustit v offline režimu.\n\n"}
{"id": "769353", "url": "https://cs.wikipedia.org/wiki?curid=769353", "title": "Václav Štěpánek (historik)", "text": "Václav Štěpánek (historik)\n\nVáclav Štěpánek (* 31. července 1959, Brno) je český novinář, historik a filolog – balkanista.\n\nOd roku 1986 působil jako redaktor časopisu Věda a život. Dění v této redakci popisuje v kapitole sborníku Novinářem v Brně (2011). Po zániku časopisu v roce 1991 se stal sekretářem a redaktorem brněnské redakce deníku Lidová demokracie. Od roku 1994 do roku 1998 byl redaktorem, posléze i šéfredaktorem ekologického časopisu Veronica. Působí jako historik na Ústavu slavistiky Filozofické fakulty Masarykovy univerzity. Jako lektor češtiny vyučoval také na Bělehradské univerzitě (mj. i během bombardování Srbska v roce 1999).\n\nV roce 2010 převzal cenu Františka Alexandra Zacha, kterou mu udělili představitelé Jihomoravského kraje za celoživotní přínos a rozvoj česko-srbských vztahů.\n\nZe svého pobytu ve válečné Jugoslávii vydal knižně sbírku reportáží a úvah Zápisky z doby bombardování. V roce 2011 vyšla rozsáhlá monografie Jugoslávie - Srbsko - Kosovo. Kromě toho je autorem či (nejčastěji s Liborem Janem) spoluautorem jedenácti monografií o historickém vývoji jihomoravských obcí.\n"}
{"id": "769357", "url": "https://cs.wikipedia.org/wiki?curid=769357", "title": "Ján Počiatek", "text": "Ján Počiatek\n\nJán Počiatek (* 16. září 1970, Bratislava, Československo) je slovenský politik, člen strany SMER-SD a současný ministr dopravy. V letech 2006–2010 zastával funkci ministra financí Slovenska.\n\nVystudoval Gymnázium Jury Hronce se zaměřením na výpočetní techniku, matematiku a fyziku. Poté studoval na Slovenské technická univerzitě v Bratislavě Fakultu elektrotechniky, kde se specializoval na informatiku. V Bratislavě rovněž studoval na Fakultě národního hospodářství Ekonomické univerzity.\n\nOd roku 1995 působil v firmě \"Telenor Slovakia Ltd\", v roce 2001 se stal jejím výkonným ředitelem.\n\nV období od 4. července 2006 do 8. července 2010 působil ve funkci ministra financí v první vládě Roberta Fica. Za tuto svou funkci získal ocenění \"Ministr financí roku 2008\" britského měsíčníku \"The Banker\". V letech 2010–2012 zastával funkci poslance za stranu SMER-SD. Ve Ficově druhé vládě působí od 4. dubna 2012 ve funkci ministra dopravy, výstavby a regionálního rozvoje.\n\nSe svým stranickým kolegou Robertem Kaliňákem jsou spolumajiteli sítě restaurací \"Steam & Coffee\".\n\nJe ženatý s Ivanou Počiatkovou.\n\n"}
{"id": "769358", "url": "https://cs.wikipedia.org/wiki?curid=769358", "title": "FK Leotar Trebinje", "text": "FK Leotar Trebinje\n\nFK Leotar Trebinje je fotbalový klub z města Trebinje v Bosně a Hercegovině. Leží v srbské části země. Založen byl roku 1925. Jednou vyhrál ligu Bosny a Hercegoviny (2002-03), jednou ligu Republiky Srpska (2002), která existovala v době národnostních sporů. Do evropských pohárů se klub probojoval jednou, v sezóně 2003/04 vstoupil do 1. předkola Ligy mistrů, vyřadil lucemburský CS Grevenmacher, v 2. předkole byl však vyřazen pražskou Slavií.\n\n"}
{"id": "769366", "url": "https://cs.wikipedia.org/wiki?curid=769366", "title": "Polární molekula", "text": "Polární molekula\n\nPolární molekuly jsou molekuly, které mají stálý a nenulový dipólový moment, protože elektrický náboj je v nich rozložen nesymetricky.\n\nPolární rozpouštědla jsou taková rozpouštědla, která jsou tvořena polárními molekulami. Většinou platí, že libovolná dvě polární rozpouštědla se navzájem mísí a rozpouštějí často tytéž látky. Někdy je ovšem některá látka v jednom polárním rozpouštědle rozpustná a v jiném ne nebo se v něm rozpouští velmi málo, například chlorid sodný se dobře rozpouští ve vodě a obtížně v ethanolu (o něco lépe v methanolu).\n\n"}
{"id": "769371", "url": "https://cs.wikipedia.org/wiki?curid=769371", "title": "Julius Roth", "text": "Julius Roth\n\nJulius Roth (25. červen 1842 Horažďovice – 29. listopad 1904 Praha) byl český středoškolský profesor a autor jazykových učebnic zejména němčiny. Byl zastáncem přirozené metody výuky cizích jazyků.\n\nStudoval práva (1861–1862) a moderní filologii na univerzitě v Praze. Učil v Chrudimi, Kutné Hoře a od roku 1871 v Praze.\n\nAutor gramatik a učebnic měneckého jazyka pro obecné a střední školy. Jeho cvičebnice němčiny pro obecné a měšťanské školy byly rozšířeny v celém Rakousku. V českých zemích byly používány více než 30 let.\n\n"}
{"id": "769373", "url": "https://cs.wikipedia.org/wiki?curid=769373", "title": "Východní Uusimaa", "text": "Východní Uusimaa\n\nVýchodní Uusimaa (finsky \"Itä-Uusimaa\", švédsky \"Östra Nyland\") byla mezi roky 1997 a 2010 jednou z finských provincií. Sousedila s provinciemi Päijät-Häme, Uusimaa a Kymenlaakso. Od 1. ledna 2011 je území Východní Uusimy začleněno do provincie Uusimaa.\n\nSprávním střediskem této zaniklé provincie bylo město Porvoo. Rozloha provincie dosahovala hodnoty 2 762,84 km². V roce 2009 zde žilo přibližně 95 000 obyvatel.\n\nProvincii tvořilo 7 obcí sloučených do 2 okresů (finsky seutukunta). V následujícím přehledu jsou obce se statutem města zapsány tučným písmem. V závorce jsou uvedeny názvy obcí ve švédštině.\n\n"}
{"id": "769378", "url": "https://cs.wikipedia.org/wiki?curid=769378", "title": "Frédérick Bousquet", "text": "Frédérick Bousquet\n\nFrédérick Bousquet (nar. 8. dubna 1981 v Perpignan) je francouzský plavec. Je to světový rekordman na 4×50 m volný způsob (VZ) v krátkém bazénu. Také drží 4 evropské rekordy, a sice 4x50VZ a 4x100VZ v krátkém bazénu a 50VZ a 4x100VZ v dlouhém bazénu. Také časem 20,94 překonal světový rekord na 50 metrů volný způsob, jenž mu nebyl uznán kvůli nepovoleným polyuretanovým plavkám. Byl i držitelem světového rekordu na 50 metrů volný způsob v krátkém bazénu (21,10), který zaplaval v roce 2004 na americkém NCAA. Také je manželem světoznámé plavkyně Laure Manadouová, v dubnu 2010 se jim narodila dcera Manon.\n\nBousquet mezi roky 2001–2005 plaval v americkém vysokoškolském týmu Auburn College. V roce 2005 zaplaval NCAA a US Open rekordní čas na 50 yardů (18,74) a tím se stal prvním plavcem, který pokořil hranici 19 sekund na tuto trať.\n\nBousquet je medailistou ze 4 světových šampionátů (3 na dlouhém a 1 na krátkém bazénu). Mezi jeho největší úspěchy se dá počítat stříbrná medaile z římského Mistrovství světa z tratě 50m volný způsob. Zde v semifinále překonal rekord šampionátu (časem 21,21), který byl poté ještě dvakrát překonán (v rozplavání o finále George Bowell - 21,20 a ve finále César Cielo Filho časem 21,08). Ve finále Fred Bousquet zaplaval stejný čas jako v semifinále - 21,21 a obsadil konečné druhé místo.\n\nDalší medaili přidal na 100 metrů volný způsob. Zde postupoval z rozplaveb jako šestý a do finále se probojoval dokonce až posledním - osmým - časem (47,98). Ve finále ovšem předvedl výkon, který stačil na konečnou třetí příčku (47,25). Zaostal o 0,13s za svým reprezentačním kolegou Alainem Bernardem (evropský rekord) a o 0,34 za Césarem Cielem Filhem (světový rekord).\n\nPoslední medaili přidal ve štafetě na 4×100 metrů volný způsob, kde posledním úsekem (47,42) pomohl k zisku bronzové medaile v čase 3:09,89 - o 0,68s za vítěznými Američany.\n\nJak začal pro Bousqueta 2009 v červenci v Římě skvěle, skončil ještě lépe na prosincovém Mistrovství Evropy v krátkém bazénu 2009, které hostil turecký Istanbul. Zde získal plnou sbírku medailí, a sice dvě zlata na 50m volný způsob (20,53) a 4×50 volný způsob, stříbro na 50m motýlek (22,17) a bronz na 4×50 metrů polohový závod.\n\n\"Tato stránka je rozšířeným a upraveným překladem stránky Frédérick Bousquet z anglické Wikipedie.\"\n\n1. \"Swimming at the 2009 World Aquatics Championships\" [online] [cit 2012-2-8] online\n\n2. '2009 European Short Course Swimming Championships' [online] [cit 2012-2-8] online\n"}
{"id": "769379", "url": "https://cs.wikipedia.org/wiki?curid=769379", "title": "Československo na Letních olympijských hrách 1948", "text": "Československo na Letních olympijských hrách 1948\n\nČeskoslovensko na Letních olympijských hrách 1948 v Londýně reprezentovalo 87 sportovců, z toho 14 žen. Nejmladším účastníkem byl boxer František Majdloch (18 let, 298 dní), nejstarším pak gymnasta Vratislav Petráček (38 let, 172 dní) Reprezentanti vybojovali 11 medailí, z toho 6 zlatých, 2 stříbrné a 3 bronzové.\n\n"}
{"id": "769381", "url": "https://cs.wikipedia.org/wiki?curid=769381", "title": "Delitzsch", "text": "Delitzsch\n\nDelitzsch (, v slovanských jazycích: \"delč\" nebo \"delčz\" tj. kopec) je velké okresní město v německé spolkové zemi Sasko. Počtem obyvatel (26 300) je největším městem zemského okresu Severní Sasko (\"Landkreis Nordsachsen\"). Je součástí městské aglomerace Leipzig–Halle.\n\n\n"}
{"id": "769382", "url": "https://cs.wikipedia.org/wiki?curid=769382", "title": "Mistrovství Evropy juniorů v ledním hokeji 1993", "text": "Mistrovství Evropy juniorů v ledním hokeji 1993\n\nMistrovství Evropy juniorů v ledním hokeji 1993 byl 26. ročník této soutěže. Turnaj hostila od 2. do 9. dubna polská města Nowy Targ a Osvětim. Hráli na něm hokejisté narození v roce 1975 a mladší.\n\nMužstvo Československa bylo v elitní skupině nahrazeno Českem, Slováci byli zařazeni do C skupiny.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji\n\n – 2:1 na zápasy (6:8, 9:4, 10:7)\n\nBrankáři: Jonas Forsberg, Niklas Sjölund\nObránci: Jonas Andersson Junkka, Stefan Bergkvist, Peter Casparsson, Anders Eriksson, Edvin Frylén, Nicklas Rahm, Dick Tärnström, Mikael Tjällden\nÚtočníci: Johan Davidsson, Tomas Gustafsson, Andreas Karlsson, Fredrik Lindh, Jesper Mattsson, Peter Nylander, Jens Östling, Anders Söderberg, Peter Ström, Niklas Sundström, Per Svartvadet, Max Wikmann.\n\nBrankáři : Petr Franěk, Michal Mařík\nObránci: Radim Bičánek, Jan Dlouhý, Vlastimil Kroupa, Marek Malík, Jan Němeček, František Ptáček, Jaroslav Špelda\nÚtočníci: Tomáš Blažek, Radek Bonk, Michal Janeček, Ladislav Kohn, Jindřich Kotrla, Luděk Krayzel, Ladislav Prokůpek, Václav Prospal, Petr Pudhorocký, Petr Sýkora, Martin Stárek, Tomáš Vlasák, David Výborný.\n\nŠampionát B skupiny se odehrál v Bukurešti v Rumunsku, postup na mistrovství Evropy juniorů 1994 si vybojovali Švýcaři, naopak sestoupili Britové.\n\n1. Švýcarsko\n2. Maďarsko\n3. Francie\n4. Rakousko\n5. Rumunsko\n6. Dánsko\n7. Španělsko\n8. Velká Británie\n\nŠampionát C skupiny se odehrál v Rize v Lotyšsku, vyhráli jej Bělorusové. Předcházel mu kvalifikační dvojzápas v Záhřebu a Lublani : Chorvatsko – Slovinsko (0:9 a 0:16).\n\n1. Bělorusko\n2. Slovensko\n3. Slovinsko\n4. Ukrajina\n5. Lotyšsko\n6. Litva\n7. Estonsko\n8. Nizozemí\n9. Bulharsko\n"}
{"id": "769383", "url": "https://cs.wikipedia.org/wiki?curid=769383", "title": "Dějiny metra v Paříži", "text": "Dějiny metra v Paříži\n\nDějiny metra v Paříži začínají již v polovině 19. století, kdy se objevily první úvahy o zřízení metra v Paříži, neboť město začalo být postupně paralyzováno narůstající povrchovou dopravou. První linka metra byla zprovozněna 19. července 1900 u příležitosti světové výstavy a letních olympijských her. Po otevření došlo v následujících letech k expanzi, při které vznikla rozsáhlá síť metra pod vedením inženýra Fulgence Bienvenüeho, takže do druhé světové války vzniklo 14 linek o celkové délce 159 km. Následovala dvě desetiletí klidu, kdy zahušťování dopravní sítě ve městě již nebylo prioritou a docházelo k modernizaci stávajících tratí společností RATP (založené roku 1948) a rozšíření stávajících linek dále na předměstí. V roce 1998 nová linka 14 přinesla se svou plnou automatizací nový impuls v dalším rozvoji. Na počátku 21. století byly zahájeny práce na plné automatizaci nejstarší linky 1, která by měla být dokončena během roku 2012. Do budoucna je plánována nová trať nazvaná Arc Express vedená však mimo hranice města.\n\nSamotné výstavbě pařížského metra předcházela desetiletí debat a projektů a spory mezi státem, který podporoval propojení hlavních železničních tratí s velkou podzemní sítí, a městem Paříží, které chtělo systém, který by sloužil pouze vnitřnímu městu jako uzavřený okruh bez napojení na železnice.\n\nKolem roku 1845 město Paříž a železniční společnosti navrhly vytvoření železniční sítě v Paříži, která by sloužila především k přepravě zboží. V roce 1871 po prvních komunálních volbách v Paříži byl projekt přepracován pro celý departement Seine, což znamenalo propojení koněspřežných omnibusů a tramvají zajišťujících dopravu v Paříži a stávající síť železničních tratí na předměstí. V té době bylo v Paříži sedm hlavových stanic, které posléze propojila okružní trať Petite Ceinture.\nV letech 1856-1890 vzniklo několik projektů, které nebyly dokončeny. Tratě navrhované po viaduktech byly odmítnuty z důvodu zhoršení vzhledu města a podzemní projekty vzbuzovaly obavy o bezpečnost a zdraví cestujících.\n\nV tomto období čelila stejnému problému také města Londýn a New York. V Londýně byla uvedena do provozu podzemní kruhová linka parních vlaků v roce 1863. V roce 1867 začala v New Yorku fungovat síť parní železnice na kovových mostech. V roce 1896 byla v Budapešti otevřena podzemní linka Földalatti.\n\nZhoršení dopravní situace v Paříži, příklady ze zahraničí a blížící se světová výstava 1900 vedly úřady k rozhodnutí zahájit výstavbu metra. Bylo zvoleno řešení navržené městem. Projekt, který předložili inženýři Fulgence Bienvenüe a Edmond Huet, schválila pařížská rada 20. dubna 1896.\n\nSíť určená výhradně k přepravě cestujících byla navržena do šesti linek:\n\nV následující fázi byly naplánovány tři další linky:\n\nMetro bylo plánováno jako podzemí trať s elektrickou trakcí, se standardním rozchodem a se světelným profilem 2,40 m, což vylučovalo užití běžných vlaků. Metro nemělo přesahovat území města. Zadání vyžadovalo výstavbu tunelů s maximálním sklonem 40 mm/m a minimálním poloměrem zakřivení 75 metrů. Délka stanic byla určena na 75 metrů.\nPráce na lince 1 byly zahájeny 4. října 1898 v rámci dohody mezi městem Paříží a \"Compagnie du chemin de fer métropolitain de Paris\" (Společností pouliční dráhy v Paříži), která stanovila, že město vystaví infrastrukturu sítě (tunely, stanice) a koncesionář zaplatí vybavení (chodby a vstupy do stanic).\n\nV listopadu 1898 město začalo s přípravnými pracemi na stavbu první linky pařížského metra: přeložky podzemních inženýrských sítí pod \"Rue de Rivoli\". Práce financované městem pod vedením inženýra Bienvenüe proběhly v rekordně krátké době dvaceti měsíců. Linka byla rozdělena na jedenáct úseků mezi více společností. Aby se zkrátila doba výstavby, byl tunel stavěn ihned pod dlažbou. Při stavbě muselo být denně odvezeno 1000 m zeminy. K tomu se využívaly říční čluny a železniční vagony na tramvajových tratích, jejichž využití bylo v Paříži rozšířené.\nLinka 1 byla uvedena do zkušebního provozu 15. června 1900 za účasti města Paříže a společnosti CMP, kdy probíhaly zkušební jízdy a školení personálu. Pro veřejnost bylo metro otevřeno mezi stanicemi Porte de Vincennes a Porte Maillot 19. července 1900 u příležitosti světové výstavy a letních olympijských her v Bois de Vincennes. Vstupy do metra v secesním stylu navrhl architekt Hector Guimard.\n\nLinka byla otevřena bez velkých oslav, protože provozovatel CMP upřednostnil postupný rozběh provozu. Obyvatelé si velmi rychle oblíbili nový typ dopravy, který umožnil značnou úsporu času a pokud jde o pohodlí, poskytoval větší komfort než dopravní prostředky na povrchu. Velmi rychle proto musela být zvýšena frekvence spojů a vlaky musely být prodlouženy, počet vagónů se během dvou let postupně zvyšoval ze tří až na osm vozů ve špičce. Ale elektrické vozy při tomto provozu narazily na své technické limity. Do prosince 1900 metro přepravilo již čtyři milióny cestujících (Paříž měla v té době 2,7 miliónů obyvatel), což vedlo k urychlené realizaci dalších plánovaných linek. Linky 2 a 3 začaly vznikat na severu města a linky 2-Jih (pozdější 6), 5 a 4 v jižní části Paříže.\nDne 10. srpna 1903 se ve stanici Couronnes na lince 2 událo doposud největší neštěstí v dějinách pařížského metra. V důsledku elektrického zkratu začal na stanici Barbès hořet vlak. Souprava byla evakuována a požár uhašen. Aby nedošlo k zablokování linky, bylo nutné poškozený vlak odtáhnout do konečné stanice Nation. Ale ve stanici Ménilmontant se oheň opět rozhořel a nešel uhasit. Ve stejné době přijel do sousední stanice Couronnes vlak, který vezl zhruba 300 osob z evakuovaného vlaku. Řidič ukončil jízdu a požádal cestující, aby vyšli po schodech ze stanice. Někteří cestující se však domáhali vrácení jízdného. Během dohadování se do stanice dostal kouř z hořícího vlaku v sousední stanici. V nastalé tlačenici cestující místo aby vyběhli po schodech, utekli na druhý konec nástupiště, kde se však zadusili kouřem. Po několika hodinách hasiči objevili 84 mrtvých osob.\n\nPo neštěstí byla přijata nová bezpečnostní opatření. Postupně se přešlo od celodřevěných vlaků, kde byl motor uložen pod dřevěnou podlahou, na kovové (plně od roku 1906). Elektrické napájení bylo do té doby stejné pro vlaky i pro osvětlení, takže pokud došlo k výpadku, zůstali lidé na nástupištích ve tmě. Proto byly vytvořeny dvě samostatné sítě pro napájení vlaků a pro osvětlení stanic. Také byly instalovány osvětlené nápisy „Východ“ a osvětlení všech tunelů bylo povinné. Napájení bylo rozděleno do sekcí, aby v případě nehody nedošlo k výpadku na celé lince.\nLinka 4 měla vést pod Seinou a byla velmi očekávaná, protože znamenala propojení severní a jižní části hlavního města. Práce byly zahájeny v roce 1905. Tunel pod Seinou byl kopán přes ostrov Cité, kde je řeka nejužší. Kovové konstrukce stanic Cité a Saint-Michel byly nejprve smontovány na povrchu a poté uloženy do země. Problémy způsobovalo i křížení železnice Paříž-Orléans (dnešní RER C). Linka 4 byla otevřena 21. dubna 1908 z Porte de Clignancourt do Châtelet na pravém břehu a 30. října 1909 od Porte d'Orléans do Raspail na levém břehu. Obě části byly propojeny 9. ledna 1910. O několik dní později však linka musela být uzavřena, neboť byla při velké povodni zaplavena.\n\nV roce 1901 město Paříž udělilo druhou koncesi na provozování metra. Získala ji \"Société du chemin de fer électrique souterrain Nord-Sud de Paris\" (Podzemní elektrická železnice Sever-Jih v Paříži). Ta měla provozovat linky položené mnohem hlouběji jako je tomu v Londýně, ale kvůli nestálému podloží byla i tato druhá síť budována podobně jako u CMP a rozdíly byly nepatrné. Nejprve byla udělena koncese na dvě linky vedoucí severojižním směrem a později měla přijít třetí trať. Linka A byla otevřena 5. listopadu 1910, linka B 26. února 1911. K realizaci třetí trasy již nedošlo.\n\nV roce 1910 bylo v provozu již šest linek CMP, což znamenalo jeden rok před uplynutím lhůty stanovené v roce 1898. Úspěch vedl k plánům na další dvě linky této sítě (7 a 8). V tomto roce záplavy na Seině znamenaly několikaměsíční zpoždění prací na lince 8, která podchází Seinu na dvou místech. Vzhledem k úspěchu první linky a s ohledem na fakt, že metro nepřekročí hranice města, bylo stanoveno, že žádné místo ve městě nebude vzdáleno od nejbližší stanice metra více než 400 metrů.\n\nPo patnácti letech výstavby v předvečer první světové války mělo pařížské metro 10 linek provozovaných dvěma společnostmi o celkové délce 91 km. CMP provozovala osm linek a Sever-Jih dvě (dnešní 12 a 13). Do konce roku 1901 bylo přepraveno 55 miliónů cestujících, v roce 1910 318 miliónů a roku 1913 již 467 miliónů.\nBěhem světové války byla podzemní doprava zvýšena na úkor povrchové dopravy. I přes válečné události pokračovalo na dvou místech prodlužování sítě, i když jen pozvolna. Linka 7 dosáhla Palais-Royal v roce 1916 a linka A získala novou konečnou stanici Porte de la Chapelle. Provoz byl o to obtížnější, že došlo ke snížení stavu zaměstnanců, které částečně nahradily ženy. Situace však vedla k rychlé modernizaci kolejových vozidel, kdy bylo zavedeno tlakové otevírání dveří, což znamenalo méně zaměstnanců ve vlacích i na stanicích.\n\nRiziko bombardování a nedostatek elektřiny nutilo provozovatele ke snížení frekvence vlaků a k výraznému omezení osvětlení. Vlaky byly jen velmi spoře osvětlené, obzvláště u nadpovrchových linek, což přinášelo stížností cestujících i zaměstnanců.\n\nNejtragičtější událost během války se odehrála 11. března 1918 na stanici Bolivar. Tak jako i jiné hluboko položené stanice metra, sloužila jako úkryt pro obyvatele při náletech. Během bombardování u vchodu nastala panika mezi těmi, kteří se chtěli uschovat v podzemí. Dveře do stanice se otevíraly směrem ven a než dveře pod tlakem povolily, bylo v nastalé tlačenici mnoho lidí ušlapáno. Následkem této tragické události byly postupně všechny dveře ve stanicích metra přestavěny tak, aby je bylo možné otevírat na obě strany.\n\nV roce 1919 vypukla u obou společností stávka za vyšší mzdy a zkrácení pracovní doby, které byly nakonec společnostmi přijaty. Ale tento sociální pokrok vedl k dalšímu zvýšení nestálosti jejich finanční situace, protože ani zvýšení jízdného nemohlo kompenzovat náklady na sociální výdaje a provoz. V roce 1921 nová dohoda mezi městem a společnostmi znamenala finanční kontrolu městem, čímž obě společnosti ztratily svou finanční nezávislost.\n\n8. listopadu 1922 byl otevřen první úsek linky 9 v západní části Paříže mezi stanicemi Exelmans a Trocadéro. Ve stejném roce schválila pařížská rada projekt na další rozvoj sítě. Jednalo se o další tři linky 10 (Invalides ↔ Bastille), 11 (Châtelet ↔ Porte des Lilas) a 12 (Porte d'Orléans ↔ Porte d'Italie). Linka 10 byla několikrát upravena a projekt trati 12 byl zcela odložen.\n\nDne 1. ledna 1930 společnost CMP pohltila společnost Sever-Jih a stala se tak jediným provozovatelem metra. Linky A a B spojující sever a jih města byly integrovány do sítě CMP pod označením 12 a 13. Provoz a infrastruktura byly jednotné, odstranilo se zejména trolejové vedení, které bylo u společnosti Sever-Jih odlišné. V roce 1932 byla otevřena linka 14 (Montparnasse ↔ Porte de Vanves), která kopírovala trasu nezrealizované linky C společnosti Sever-Jih.\nBěhem 30. let síť neustále rostla, realizace projektů probíhala souběžně v několika čtvrtích města. Linky 8 a 9 byly společně prodlouženy pod Velkými bulváry. V roce 1931 byla linka 8 prodloužena na hranice města do stanice Porte de Charenton kvůli probíhající Mezinárodní koloniální výstavě. V roce 1933 linka 9 dosáhla okraje města na Porte de Montreuil. V roce 1935 byla otevřena linka 11, která spojila centrum města se čtvrtí Belleville a nahradila původní lanovou tramvaj, která byla v provozu v letech 1891-1924.\n\nV tomto desetiletí došlo ke generální opravě linek 7, 8, 10 a 14. Dokončení tunelu linky 7 pod Seinou v roce 1931 umožnilo i první reorganizaci sítě. Úsek Jussieu ↔ Porte de Choisy byl převeden z linky 7 na linku 10.\n\nV roce 1937 se odehrála další změna v síti metra v jižní části Paříže, když bylo 27. července několik úseků na západě připojeno k jiným linkám s cílem vytvořit geograficky koherentní síť. Na lince 8 byl uveden do provozu úsek od stanice La Motte-Picquet po Balard, čímž došlo k plánovanému rozvětvení této linky. Ovšem západní větev La Motte-Picquet – Grenelle ↔ Porte d'Auteuil byla odpojena od linky 8 a stala se součástí linky 10. Tato linka sem byla souběžně prodloužena ze stanice Duroc. Úsek na lince 10 Duroc ↔ Invalides vedoucí na sever byl naopak připojen k tehdejší lince 14. \nMezi novinky z tohoto období patří světelné informační tabule na stanicích, které v modernizované verzi dodnes ukazují cestujícím pomoc při orientaci v podzemí.\n\nNekončící růst počtu obyvatel na předměstí od 20. let znamenal pro město Paříž a departement Seine v roce 1929 úpravu dohody. Metro bude prodlouženo i za hranice města na předměstí, čímž se přizpůsobí měnící se demografie Paříže. Zatímco počet obyvatel Paříže začal stagnovat, na periferii se rychle zvyšuje.\n\nV roce 1931 byly za město rozšířeny tři linky: 1 do Château de Vincennes, 9 do Pont de Sèvres a 12 do Mairie d'Issy. 3. února 1934 bylo metro rozšířeno na předměstí Boulogne-Billancourt. O šest týdnů později byly dále rozšířeny linky 1 a 12. Následovaly projekty na další rozšíření: 1 do Pont de Neuilly, 3 do Pont de Levallois, 9 do Mairie de Montreuil a 11 do Fort de Rosny. Toto prodloužení bylo nakonec uskutečněno jen do Mairie des Lilas.\n\nV roce 1939 mělo metro 159 kilometrů tratí v provozu, z čeho bylo 10 km na povrchu a 13 km na předměstí a mělo 332 stanice. Další rozvoj zbrzdila druhá světová válka.\nVšeobecná mobilizace v září 1939 znamenala drastické omezení provozu. Některé linky byly zcela uzavřeny a velké množství méně frekventovaných stanic na zbývajících tratích rovněž. V provozu tak zůstalo pouhých 85 stanic. Většina byla postupně znovu otevřena v následujících týdnech po částečném vrácení zaměstnanců, ale mnohé zůstaly uzavřeny i po válce na několik desítek let, nebo již nebyly nikdy otevřeny. Po okupaci Paříže a exodu množství obyvatel v roce 1940 zaznamenalo metro nejnižší provoz ve své historii, který činil jen 300 000 cestujících denně. Ale postupný návrat obyvatel znamenal nárůst na běžnou úroveň s více než miliardou cestujících v roce 1941. Metro se kvůli nedostatku pohonných hmot pro silniční dopravu a zrušení tramvajové dopravy v roce 1937 stalo vedle bicyklů hlavním způsobem dopravy ve městě. V roce 1943 přepravilo metro 1,32 miliardy cestujících. Válka nezabránila ani dvěma rozšíření sítě na předměstí, která byla téměř dokončena na začátku konfliktu: linka 5 byla prodloužena do Église de Pantin a linky 8 do Charenton – Écoles.\nV letech 1943 a 1944 bylo metro částečně poškozeno bombardováním Spojenců (Simplon, Pont de Sèvres, Billancourt) jiné, hlubší stanice sloužily naopak jako úkryty pro obyvatelstvo.\n\nPo osvobození metro vyžadovalo značné investice, ale prioritu měla obnova města poničeného válkou. Dne 1. ledna 1945 byla společnosti CMP odebrána koncese, neboť její představitelé byli shledáni za příliš smířlivé s okupanty a nový ministr dopravy a veřejných prací René Mayer ji rozpustil. Byla ustanovena prozatímní správa, která metro v obtížných podmínkách provozovala. S ohledem na ochromené dodávky benzínu pro autobusy, metro zaznamenalo v roce 1946 rekordní návštěvnost s 1,6 miliardami cestujících. V roce 1947 byl otevřen nový úsek do Mairie d'Ivry na lince 7 zahájený během války.\n\nZákon z 21. března 1948 vytvořil úřad regionální dopravy v Paříži a dopravní podnik \"Régie autonome des transports parisiens\" (RATP), který se stal provozovatelem veškeré MHD. I přes velmi omezené finanční prostředky musela být neodkladně vyřešena modernizace sítě. V roce 1951 stanovil RATP desetiletý plán. Hlavní úsilí se zaměřilo na obměnu vozového parku, jehož 20 % pocházelo ještě z období před první světovou válkou. Plán také navrhoval rozšíření linek na předměstí, v první fázi bylo dokončení linky 13 na sever do Carrefour Pleyel (1952), které začalo již za války.\n\nNa lince 13 byly také nasazeny nové vozy Sprague-Thomson, které měly moderní vzhled, kožená sedadla a zářivkové osvětlení. Bylo však nutné modernizovat i další části metra a změnit celkový obraz pařížského metra a zvýšit přitažlivost pro cestující.\nHlavní změna představovala využití nové technologie vyvinuté zdejšími inženýry – metro na pneumatikách. Nové vozy byly tišší, měly lepší zrychlení i zpomalení se zvýšenou přilnavostí, čímž se zvýšila kapacita tratí a výrazně snížila chronická přetíženost nejvytíženějších linek. Typ MP 51 (Metro Pneu 1951) byl dodán v červenci 1951 a proběhla série testů na zkušební trase. Výsledky byly přesvědčivé a RATP a vyzkoušel i typ MP 55, který byl nasazen na linku 11. První vozy vyjely 8. listopadu 1956 za značné pozornosti médií a byly představeny jako významný rozchod se starým vozovým parkem.\n\nSouběžně s tím probíhala modernizace stanic, kde bylo instalováno nové osvětlení zářivkami. Větší renovace však nebylo možné realizovat z důvodu nedostatku finančních prostředků. RATP vybrala pro obklad stanic kov, který umožňoval rychlou změnu vzhledu stanic bez nutnosti nadměrných investic. První stanice s novou výzdobou byla v roce 1957 Franklin D. Roosevelt.\n\nV roce 1959 byl úřad regionální dopravy přeměněn na Svaz pařížské dopravy, kde mají zastoupení státní správa a samospráva. Jeho hlavními úkoly je schvalování rozvojových projektů a určování tarifů.\n\nZkušenosti z linky 11 byly pozitivní a proto se RATP rozhodl zavést gumokolové metro také u linek 1 a 4, které jsou tradičně nejpřetíženější. Samotné nasazení vlaků na pneumatikách by nebylo dostačující k navýšení kapacity, a proto bylo rozhodnuto o prodloužení nástupišť na 90 m pro šest vozů. Linka 1 byla vybavena gumokolovým metrem v letech 1963 a 1964 a linka 4 v letech 1966 a 1967. Celkově se zvýšila přepravní kapacita asi o 30 %.\n\nV letech 1965-1967 se po 15 letech pauzy začalo opět uvažovat o rozšíření sítě. Automobilová doprava na povrchu byla stále více paralyzována a přetížená a metro se znovu jevilo jako efektivní způsob hromadné dopravy. Linka 3 byla rozšířena na východ od stanice Gambetta do Gallieni s odpojením boční tratě do Porte des Lilas v roce 1971 a zřízením samostatné linky 3bis. U linky 8 došlo k rozšíření na jihovýchod na předměstí Maisons-Alfort a Créteil a linka 13 ze Saint-Lazare do Miromesnil.\n\nZároveň v té době vzniká regionální expresní síť (RER), která využívá železničních tratí a zajišťuje postupné pokrytí rychle rostoucích předměstí. Příměstské linky provozuje RATP společně s železniční společností SNCF.\nBěhem 70. let proběhlo v pařížském metru několik technických inovací. U vstupů byly instalovány turnikety s magnetickým označováním jízdenek oproti dosavadními mechanickému. Mnoho stanic bylo rekonstruováno v novém moderním stylu s oranžovými dlaždicemi, které ostře kontrastují s předchozím provedením z bílých zkosených dlaždic. Pro tento typ výzdoby se ujal název styl \"Mouton\" podle první zrekonstruované stanice Mouton-Duvernet v roce 1969 na lince 4.\nDocházelo rovněž k postupné obměně vozového parku. S novým typem MF 67 (Metro Fer 1967) začaly mizet původní vozy Sprague-Thomson. Od úplné přeměny na pneumatické linky bylo upuštěno z důvodu vysoké ceny a rovněž doby, která by byla příliš dlouhá a omezovala by běžný provoz. Rovněž se objevily nové výkonnější kovové slitiny, které snížily rozdíl mezi gumovými a kovovými podvozky. Přesto byla ještě linka 6, která téměř z poloviny vede nad zemí, vybavena v roce 1974 gumokolovými vozy typu MP 73 kvůli snížení hluku a vibrací pro okolní obyvatele. V září 1978 byl uveden do provozu nový typ MF 77. Tišší a pohodlnější vozy byly nasazeny na dlouhé tratě vedoucí na předměstí, tj. linky 7, 8 a 13. Dodání nových vozů urychlilo obměnu vozového parku, takže 9. dubna 1983 vyjel naposledy vlak Sprague-Thomson, čímž byla ukončena sedmdesát pět let trvající existence tohoto vozu (první vozy byly nasazeny roku 1908).\n\nRovněž probíhalo nové rozšíření sítě do nejlidnatějších okrajových obcí. V roce 1976 byla linka 13 prodloužena do Châtillon – Montrouge, v roce 1976 do Saint-Denis – Basilique a 1980 do Gabriel Péri. Linka 7 dosáhla v roce 1979 Fort d'Aubervilliers, do Villejuif – Louis Aragon na jihu v roce 1985 a do La Courneuve – 8 mai 1945 na severu v roce 1987. Linka 10 byla v roce 1981 prodloužena do Boulogne – Pont de Saint-Cloud a později do města Boulogne-Billancourt, což je jediné město na předměstí, kam vedou dvě linky metra. Vedle půlkruhových linek 2 a 6 tak pouze linka 4 zůstala v té době stále omezena na území města Paříže.\n\nV roce 1976 došlo ke zrušení linky 14 (Invalides ↔ Porte de Vanves) a její připojení k lince 13.\n\nDne 15. října 1998 byla slavnostně zprovozněna nová linka 14, která byla v projektu nazývána \"Méteor\". Po více než 50 letech tak byla otevřena zcela nová trať (od roku 1937, kdy byla zprovozněna původní linka 14).\n\nTato nová linka představuje zásadní změny v koncepci metra. Její prostorné stanice jsou sto dvacet metrů dlouhé a jsou ve větších vzdálenostech za účelem dosažení mimořádně vysoké provozní rychlosti. Ale největší změnou je plně automatizovaný provoz vlaků bez řidiče, což znamená i instalaci dveří na nástupištích, aby byl znemožněn přímý vstup osob do kolejiště. Linka se stala předlohou pro pozdější modernizaci linky 1.\n\nPřípravy na plnou automatizaci linky 1 po více než 100 letech provozu byly zahájeny v roce 2007. Jednotlivé stanice byly v letech 2008-2009 renovovány a vybaveny bezpečnostními zábranami na nástupištích. Dne 3. listopadu 2011 bylo uvedeno do provozu prvních osm automatických vozů MP 05, které zajišťují provoz na trati spolu s vozy MP 89 s řidičem. Také provoz metra byl o víkendech prodloužen až do dvou hodin ráno.\nVývoj sítě je nyní zpomalen. Město Paříž je všeobecně dobře pokryto stávající sítě a zhoršení stavu veřejných financí omezuje možnosti rozsáhlého financování veřejné dopravy. Prodloužení linek dále na předměstí je limitováno nízkou rychlostí vozů, která byla nastavena na potřeby metra uvnitř Paříže. Rovněž obnova tramvajové sítě na předměstí, která je levnější, má u představitelů státu i samosprávy prioritu.\n\nPřesto probíhá výstavba dalších stanic na předměstích, které budou napojeny na tramvajové linky. Linka 8 byla prodloužena v Créteil, linka 4 povede v roce 2012 do Mairie de Montrouge a překročí tak poprvé hranice Paříže, ve stejném roce linka 12 dosáhne stanice Front populaire na hranici měst Saint-Denis a Aubervilliers. Linka 11 by mohla být rozšířena do Montreuil a Rosny-sous-Bois. Některé z těchto rozšíření bylo plánováno ve více či méně shodné trase již od roku 1929. Souběžně RATP musí zvýšit kapacitu svých hlavních tratí, které se někdy blíží nebo už jsou za hranicemi své kapacity. Především se to týká severní části linky 13.\n\nNa počátku 21. století se do veřejné diskuse dostal projekt Arc Express, což by byla první linka metra, která by nevedla na území Paříže, ale nacházela by se pouze na předměstí.\n\n"}
{"id": "769384", "url": "https://cs.wikipedia.org/wiki?curid=769384", "title": "Ludvík I. de Condé", "text": "Ludvík I. de Condé\n\nLudvík I. de Bourbon, kníže Condé, vévoda d'Enghien (7. května 1530 Vendôme, Francie – 13. března 1569 Jarnac) byl princ královské krve Bourbonského rodu, šesté dítě vévody Karla IV. z Vendôme a Františky z Alençonu (Françoise d'Alençon), bratr krále Antonína Navarrského (Antoine de Navarre) a tím i strýc pozdějšího francouzského krále Jindřicha IV..\n\nSvé dětství Ludvík strávil na zámku Condé-en-Brie svého strýce, kardinála Ludvíka de Bourbon-Vendôme. Podle tohoto zámku, který po strýcově smrti zdědil, se někdy v letech 1551-1557 začal nazývat knížetem de Condé. Od roku 1566 byl také vévodou d'Enghien.\n\nByl vůdce hugenotské strany ve Francii ve třech prvních náboženských válkách. Měl vrchní velení v bitvách u Dreux, u Saint-Denis a u Jarnacu.\nByl zavražděn ve věku 38 let na bojišti u Jarnacu.\n\nUvádí se také, že v letech 1562 až 1565 byla – možná na příkaz královny Kateřiny Medicejské – jeho milenkou Isabelle de Limeuil (1535-1609).\n\nJeho potomci tvořili pobočnou větev Bourbonů – knížat de Condé.\n\nV roce 1551 se oženil s Eleonorou de Roye, hraběnkou z Roucy (1535 – 1564) z domu Bourbon-Conti. Měli osm dětí:\n\nV roce 1565 se jeho druhou mnaželkou stala Françoise d'Orléans Longueville (1549 – 1601). Měli tři děti:\n\n"}
{"id": "769386", "url": "https://cs.wikipedia.org/wiki?curid=769386", "title": "Piacenza Calcio 1919", "text": "Piacenza Calcio 1919\n\nPiacenza Calcio 1919 je italský klub hrající v sezóně 2018/19 ve třetí lize a sídlící ve městě Piacenza. Klub byl založen v roce 1919 jako \"Piacenza Foot-Ball Club\". Po sezoně 2011/12 se klub nezaregistroval do nové sezony a tak byl vyřazen z profesionálních lig. V červenci roku 2012 vzniká nový amatérský klub \"Società Sportiva Dilettantistica Piacenza Calcio 1919\" a začínají hrát v regionální lize. \n\nNejvyšší soutěž hráli celkem v 10 sezonách a prvně ji okusili v sezoně 1920/21. Serii A hráli v sezonách 1993/94, 1995/96 až 1999/00 a 2001/02 až 2002/03. Nejlepší umístění bylo 12. místo v sezonách 1998/99 a 2001/02.\n\n"}
{"id": "769387", "url": "https://cs.wikipedia.org/wiki?curid=769387", "title": "Kaišiadorys", "text": "Kaišiadorys\n\nKaišiadorys (česky zastarale \"Košedary\") jsou okresní město v Kaunaském kraji, leží mezi městy Vilnius (vzdálenost 71 km) a Kaunas (vzdálenost 40 km), podle velikosti 7. ze třinácti měst v kraji. Dominantou města je trojlodní Katedrála Obrácení Páně, postavená roku 1932 v neogotickém stylu a biskupská rezidence, postavená roku 1933. Městem prochází nejfrekventovanější železnice v Litvě – trať Vilnius – Kaunas s odbočkou Kaišiadorys – Jonava Kėdainiai – Radviliškis. Ve městě je dále okresní úřad, okresní soud, prokuratura, okresní úřad policie, pošta (PSČ: LT-56001), Litevský veterinární institut, gymnázium Algirdase Brazauskase, progymnázium Vaclova Giržada, škola pro mládež a dospělé, zvláštní škola, muzeum, veřejná knihovna, \n\n\n"}
{"id": "769389", "url": "https://cs.wikipedia.org/wiki?curid=769389", "title": "David Zürn nejml.", "text": "David Zürn nejml.\n\nDavid Zürn nejmladší (1. září 1665 v Olomouci – zemřel po r. 1724 v Olomouci) byl český barokní sochař.\n\nNarodil se 1. září 1665 v Olomouci, šlo o syna Františka Zürna st. (1630–1707) a jeho manželky Mariny. Z tohoto svazku vzešel i další významný olomoucký sochař František Zürn ml. (1661–1714).\n\nJeho otec pocházel z bavorského Wasserburgu, kde se spolu se svým nevlastním bratrem Michaelem Zürnem ml. (1654–1698) a Davidem Zürnem ml. (1646 – po 1681) vyučil sochařské profesi u jejich otce Davida Zürna st. Jednalo se o významnou hornorakouskou rodinu, jejíž příslušníci (František Zürn st. a Michael Zürn ml.) jsou od roku 1658 doloženi v Olomouci, kde založili sochařskou tradici.\nDne 10. února 1687 ukončil své studium v otcově dílně, jež velmi ovlivnilo jeho budoucí tvorbu. Během devadesátých let pobýval na studijní cestě ve Štýrsku. Před koncem 17. století je opět doložen v Olomouci, kde jako tovaryš pracoval v otcově ateliéru. V listopadu 1707 jeho otec, František Zürn st., zemřel a on sám se stal cechovním mistrem a o rok později i olomouckým měšťanem. Roku 1715 se stal přísežným cechu malířů, sochařů a dalších umělců a rok poté se stal olomouckým radním. Zemřel po roce 1724.\n\nSochařská tvorba celé rodiny Zürnů v Olomouci a okolí nevyniká vysokou kvalitou, patří spíše k průměrným pracím. Toto platí i o kvalitě jeho tvorby, i ta se vyznačuje rozkolísaností. Vedle statičtějších soch vytváří i dynamické, expresivně laděné figury.\n\nMezi jeho první díla patřily skulptury vytvořené pro premonstráty olomouckého Svatého Kopečku.\n\nRoku 1707 byl pověřen opatem Norbertem Želeckým, aby vytvořil sochu sv. Jana Nepomuckého. Původně byla socha umístěna při císařské silnici do Olomouce, roku 1736 však byl sloup se sochou rozebrán a dnes se nachází na křižovatce polních cest v Řepčíně (městská část Olomouce). Dřík sloupu zdobí tři reliéfní kartuše, které jsou však špatně rozeznatelné. Dnes už je původní pouze podstavec z maletínského pískovce, zbytek díla (sloup s toskánskou hlavicí a socha sv. Jana Nepomuckého) je novodobější kopie olomouckého sochaře Hořínka, roku 1934 byl totiž při větrné smršti sloup poražen. Fragmenty byly uloženy do městského lapidária v Olomouci, odkud se brzo ztratily.\n\nSocha sv. Norberta z Xantenu, zakladatele premonstrátského řádu, byla vytvořena roku 1708 a měla být protějškem sochy sv. Jana Nepomuckého. Po zrušení řádu byla socha přenesena na návrší nad obcí Tážaly. Pískovcový podstavec je v dolní části rozšířen dvěma volutami, v horní části je po všech stranách zdoben shluky plodů, jež jsou propojeny pentlemi. Socha sv. Norberta stojí na obláčku, ze kterého vystupuje polopostava heretika Tanchelma. Atribut mučednické palmy socha původně držela v pravé ruce, není však známo, co držela v levé pozvednuté ruce.\n\nNový opat kláštera na Hradisku, Bernard Wancke, jej požádal o další sochu. Roku 1709 byla tedy vytvořena socha Panny Marie s Ježíškem, původně byla umístěna na začátku poutní cesty na Svatý Kopeček. Kolem roku 1795 byla socha přemístěna na Náměstí T. G. Masaryka v Náměšti na Hané. Čtyřstupňové oktogonální schodiště s válcovitým soklem přechází do válcovitého podstavce, který je bohatě zdoben akantovým dekorem. Čtyři dekorativní oválné kartuše tvoří obvod podstavce, na čelní straně s reliéfem sv. Kryštofa. Následuje válcový sokl, na kterém stojí socha Panny Marie se Zeměkoulí obtočenou hadem a půlměsícem. Ikonograficky se jedná o zajímavé spojení dvou typů: barokní Immaculaty (neposkvrněné početí) a raně křesťanské Hodegetrie s žehnajícím Ježíškem.\nPoslední socha, kterou nechal opat Bernard Wancke vytvořit roku 1711, měla být protějškem předchozí sochy Panny Marie Immaculaty. Socha sv. Josefa byla roku 1797 převezena před kostel sv. Petra a sv. Pavla v Penčicích.\nPodstavec je téměř totožný s podstavcem Panny Marie Immaculaty, při přesunu do Penčic však přišel o schodiště i vysoký sokl. Obvod je opět tvořen čtyřmi kartušemi. Socha sv. Josefa v nadživotní velikosti stojí na zeměkouli a vpravo od něj sedí andílek. Sv. Josef drží na levé ruce malého Ježíška a pravou ruku drží na hrudi.\n\nJeště než začal pracovat pro olomoucké premonstráty, vytvořil roku 1707 dílo pro farní kostel Povýšení sv. Kříže v Brodku u Prostějova.\n\nV letech 1713–1716 vytvořil pro průčelí kostela Panny Marie Sněžné v Olomouci kamenné hlavice, sochy řádových světců a také figuru Panny Marie.\n\nVe městě Odry se nacházejí dvě jím vytvořené sochy roku 1714. Obě původně stávaly na bývalém Jánském mostě, nyní jsou vedle cesty směrem k městskému parku. Sochu sv. Jana Nepomuckého dal vytvořit majitel panství Marcus Antonius de Rochowille. Hranolový sokl rozšířený volutami a zdobený akantovým dekorem je osazen erbem donátorů. Socha sv. Františka z Assisi byla objednána novým oderským pánem Františkem Leopoldem Lichnovským, jehož erb je v kartuši opět zobrazen na soklu.\n\nV blízkosti kostela sv. Máří Magdalény v Němčicích nad Hanou své místo našly další sochy Davida Zürna nejml. z roku 1717. Jedná se o figury sv. Jana Nepomuckého, jejímž protějškem je socha sv. Jana Sarkandera (mylně uváděný jako sv. František Xaverský).\n\nPro průčelí kostela sv. Petra a Pavla v Tištíně vytvořil 6 soch.\n\nV Olšanech u Prostějova se nachází nachází jeho socha sv. Jana Nepomuckého z roku 1712.\n\nSloup stojí před kostelem Zvěstování Panny Marie na Horním náměstí ve Šternberku. Kníže Josef z Liechtensteina jej nechal postavit roku 1719 jako poděkování za uchránění města před morovou nákazou (1715-1716).\n\nOltář čtrnácti svatých pomocníků v boční Lurdské kapli\nkostela Nanebevzetí Panny Marie v Kroměříži.\nJedná se o řezbářskou práci z borového a lipového dřeva z období let 1715 až 1720.\nAutorství bylo nejprve přisuzováno Františku Ondřeji Hirnlovi, nyní se ale odborníci přiklánění\nk Davidu Zürnovi nejmladšímu. \n\n\n"}
{"id": "769395", "url": "https://cs.wikipedia.org/wiki?curid=769395", "title": "Česko na Australian Open 2012", "text": "Česko na Australian Open 2012\n\nČeští tenisté na Australian Open 2012 zaznamenali jednu výhru, když premiérový grandslamový titul získal Radek Štěpánek, a to v soutěži mužské čtyřhry spolu s Indem Leanderem Paesem. Ve dvouhrách se nejdále probojovala druhá nasazená hráčka Petra Kvitová, která vypadla – stejně jako v singlu juniorky Adam Pavlásek, v semifinálové fázi. \n\nDo kvalifikace mužské dvouhry nastoupilo celkem sedm českých tenistů – Jan Hernych (vypadl ve 2. kole), Jan Hájek (17. nasazený, 1. kolo), Dušan Lojda (1. kolo), Jan Mertl (1. kolo), Ivo Minář (2. kolo), Jaroslav Pospíšil (1. kolo) a Jiří Veselý (divoká karta, 1. kolo), z nichž se dva hráči probojovali do druhého ze tří kol. Nikdo z Čechů tak z kvalifikace nepostoupil.\n\nV hlavní soutěži mužské dvouhry se objevili tři čeští zástupci – sedmý nasazený Tomáš Berdych, dvacátý devátý nasazený Radek Štěpánek a Lukáš Rosol, kteří si zajistili přímou účast na základě postavení na žebříčku ATP.\n\nNejdále, stejně jako v předchozím ročníku, se probojoval se probojoval Tomáš Berdych, když ve čtvrtém kole zdolal desátého nasazeného Španěla Nicoláse Almagra ve čtyřech setech a po třech vítězných tiebreacích v řadě 4–6, 7–6, 7–6 7–6. Ve čtvrtfinále nestačil na turnajovou dvojku Španěla Rafaela Nadala poté, co první set získal pátým proměněným setbolem opět v tiebreaku, čímž zvýšil jejich turnajovou bilanci na 7–0 ve svůj prospěch. Až osmou zkrácenou hru prohrál, a to ve druhém setu, přestože v ní měl také za stavu 6–5 setbol. Po celý turnaj jej z hlediště podporovala tzv. Berdych Army, skupina příznivců s pomalovanými těly. \n\nOba další čeští zástupci vypadli ve třech setech úvodního kola. Štěpánek nestačil na Francouze Mahuta a Rosol pak na Němce Petzschnera, proti kterému v celém zápase uhrál pouze dva gamy a dvě sady prohrál 6–0.\n\nKvalifikaci ženské dvouhry hrály tři Češky – Andrea Hlaváčková (3. nasazená, postoupila) a dvojčata Karolína Plíšková (vypadla v 1. kole) a Kristýna Plíšková (1. kolo). Tři kola dokázala vyhrát pouze Hlaváčková, když postupně zdolala Slovenku Kučovou, Izraelku Gluškovou a v přímém boji o postup do hlavní soutěže porazila Francouzku Garciaovou.\n\nV hlavní soutěži ženské dvouhry mělo Česko devět zástupkyň. Do turnaje nastoupily druhá nasazená Petra Kvitová, dvacátá čtvrtá nasazená Lucie Šafářová, třicátá druhá nasazená Petra Cetkovská, Klára Zakopalová, Iveta Benešová, Barbora Záhlavová-Strýcová, Lucie Hradecká, Eva Birnerová, které si účast zajistily přímo na základě postavení v žebříčku WTA. Z kvalifikace pak postoupila také Andrea Hlaváčková.\n\nNejdále, do semifinále se probojovala Petra Kvitová. Ve druhém kole sehrála třísetový zápas se Španělkou Carlou Suarézovou Navarrovou, když v rozhodujícím dějství ztratila na úvod sady podání a prohrávala 0–2, přesto utkání otočila a zvítězila 6–2, 2–6, 6–4. Ve třetí fázi ji čekala turnajová dvacet sedmička Maria Kirilenková, která si v prvním setu nepřipsala ani jednu hru a podlehla hladce 0–6. Po několikaminutové zdravotní přestávce a prvních odehraných míčích druhého dějství, souboj skrečovala. Mezi osmi nejlepšími Kvitová narazila na jednu ze dvou nenasazených čtvrtfinalistek Italku Saru Erraniovou, s níž ve druhé sadě už prohrávala 1–4 na gamy, přesto došlo k obratu a pěti hrami v řadě získala zápas poměrem 6–4, 6–4. V semifinále odehrála tři sety se čtvrtou nasazenou Ruskou a vítězkou tohoto grandslamu z roku 2008 Marií Šarapovovou. První sadu s ní prohrála 2–6, druhou získala 6–3 a ve třetím dějství vedla po úspěšném prolomení podání Rusky 2–1 na gamy, přesto break nepotvrdila a vzápětí výhodu ztratila prohraným servisem. Celkově rozhodující set prohrála 4–6. Šarapovovová v zápase využila všech pět breakbolů z pěti, Kvitová pouze tři ze čtrnácti. Ruský list Kommersant uvedl, že \"„by však bylo naivní předpokládat, že tenistka úrovně Kvitové se nepokusí o zvrat. V druhém setu Kvitová hrála agresivněji a Šarapovová na to nedokázala najít odpověď. Ruska neměla ani jednu příležitost se chytit, v jednu chvíli se dokonce zdálo, že se každou chvíli sesype. Ale to se naštěstí nestalo.“\" Šarapovová tak oplatila Češce prohry z finále ve Wimbledonu 2011 a čtvrtfinále v Tokiu. Poslední Češkou, která postoupila do finále ženské dvouhry byla Jana Novotná v roce 1991, poslední českou vítězkou pak Hana Mandlíková v roce 1987.\n\nDo osmifinále se probojovala Iveta Benešová, která ve druhém kole zdolala turnajovou šestnáctku Číňanku Šuaj Pchengovou ve dvou setech. mezi poslední šestnáctkou skončila na raketě pozdější vítězky grandslamu a nasazené trojky Bělorusky Viktorie Azarenkové 2–6, 2–6.\n\nV mužské čtyřhře získala Česká republika jediný titul z grandslamu, když Radek Štěpánek hrající se zkušeným deblistou Indem Leandrem Paesem ve finále porazili pětinásobné šampióny a světové jedničky – americká dvojčata Boba a Mika Bryanovi, po setech 7–6, 6–2. Paes tak zkompletoval sbírku ze všech čtyř grandslamů v této soutěži. Pro Štěpánka výhra znamenala premiérový grandslamový titul.\n\nNa cestě do finále nenasazená dvojice Štěpánek a Paes ve třetím kole přešla přes nasazené trojky Llodru se Zimonjićem, ve čtvrtfinále zdolala turnajové desítky Butorace se Soaresem a v semifinále porazila druhý nasazený pár Mirného s Nestorem, s nimiž ztratila jediný set v celém turnaji. \n\nJedenáctý nasazený pár tvořili František Čermák a Slovák Filip Polášek, kteří skončili ve třetí fázi na raketách šesté nasazené dvojice Poláků Mariusz Fyrstenberg a Marcin Matkowski.\n\nDo soutěže také zasáhl poslední český zástupce Lukáš Rosol, jenž vytvořil pár s Portugalcem Ruiem Machadem. Vypadli v prvním kole s turnajovými čtrnáctkami Simonem Bolellim a Fabiem Fogninim.\n\nV ženské čtyřhře vytvořila první nasazenou dvojici Češka Květa Peschkeová a Slovinka Katarina Srebotniková. V průběhu druhého kola však pár skrečoval utkání v průběhu pro svalové zranění Srebotnikové.\n\nNejlepšího českého výsledku dosáhly turnajové desítky Andrea Hlaváčková s Lucií Hradeckou, které vyhrály přípravu na grandslam v novozélandském Aucklandu, a na samotném Australian Open se probojovaly do semifinále, v němž podlehly čtrnáctým nasazeným Italkám Saře Erraniové a Robertě Vinciové po setech 7–5, 5–7, 1–6. V předcházejícím průběhu turnaje zdolaly ve čtvrtfinále turnajové trojky Kingovou se Švedovovou, ve druhém kole česko-francouzskou dvojici Petra Cetkovská a Stéphanie Foretzová Gaconová a v úvodním dějství porazily slovensko-český pár Magdaléna Rybáriková a Klára Zakopalová.\nNasazené devítky tvořila dvojice Vladimíra Uhlířová a její stálá jihoafrická spoluhráčka Natalie Grandinová, která skončila ve druhé fázi turnaje, stejně jako nasazený pár číslo deset Iveta Benešová a Barbora Záhlavová-Strýcová. Do soutěže zasáhla také Eva Birnerová s Italkou Albertou Briantiovou, které vypadly ve druhém kole.\nVe smíšené čtyřhře byla nejvýše nasazeným párem Květa Peschkeová s Mikem Bryanem, kteří však skončili v úvodním kole na raketě náhradníků Vinciové a Braccialiho po setech 6–3, 2–6 a supertiebreaku 9–11. Italové v soutěži nahradili dvojici Serena Williamsová a Andy Roddick kvůli Američanovu zranění.\nZ českých tenistů nejdále, do čtvrtfinále, probojovala Andrea Hlaváčková, která hrála s Pákistáncem Ajsám Kúreší z pozice sedmého nasazeného páru. \n\nDo soutěže ještě zasáhli úřadující wimbledonští vítězové Iveta Benešová a Jürgen Melzer, kteří stejně jako Vladimíra Uhlířová se Scottem Lipskym, došli do druhého kola. V úvodní fázi skončil pár Lucie Hradecká a František Čermák.\n\nVe dvouhře juniorů se desátý nasazený Adam Pavlásek probojoval do semifinále, kde podlehl pozdějšímu vítězi Australanu Luku Savillovi 3–6, 4–6. Další z Čechů Robin Staněk skončil ve čtvrtfinále s americkým kvalifikantem Mackenzie McDonaldem a Marek Routa pak ve třetím kole na raketě finalisty turnaje Kanaďana Filipa Peliwo.\n\nVe dvouhře juniorek se nejdále probojovala Barbora Krejčíková, která ve čtvrtfinále nestačila na čtvrtou nasazenou Rusku Julii Putincevovou po setech 2–6, 3–6. Do turnaje ještě zasáhly Jesika Malečková a Petra Rohanová, které vypadly v úvodním dějství.\n\nVe čtyřhře juniorů si Adam Pavlásek spolu s Chorvatem Filipem Vegerem zahráli finále, v němž podlehli britské dvojici Liam Broady a Joshua Ward-Hibbert 3–6, 2–6. Pár Marek Routa a Robin Staněk došel do druhého kola.\n\nVe čtyřhře juniorek byla dvojice Barbora Krejčíková a Petra Rohanová vyřazena v úvodní fázi. Jesika Malečková nastoupila do soutěže po boku Brazilky Beatriz Haddadové Maiové a pár skončil ve druhém kole.\n"}
{"id": "769396", "url": "https://cs.wikipedia.org/wiki?curid=769396", "title": "Šlechtova restaurace", "text": "Šlechtova restaurace\n\nŠlechtova restaurace, zkráceně Šlechtovka, původně \"Dvorana\" či \"Dolní letohrádek\", je budova v pražské Stromovce. Stojí na břehu bývalého rybníka. V její blízkosti vyúsťuje Rudolfova štola. Šlechtova restaurace je součástí komplexu místodržitelského letohrádku a Královské obory, chráněného jako kulturní památka České republiky. Ohrožená, dlouhodobě chátrající památka je od června 2017 předmětem kompletní rekonstrukce. K částečnému znovuotevření by mělo dojít v dubnu 2020.\n\nPůvodní raně barokní letohrádek postavil císařský dvorní zednický mistr Jan Jakub Antonín Canevalle v letech 1689 až 1692 na náklady prezidenta České komory, hraběte Kryštofa Františka Vratislava z Mitrovic pro rakouského císaře Leopolda I.. Měl nahradit dvě nedaleké budovy, zastaralý a švédskými vojsky roku 1648 vyrabovaný zámeček (dnešní Místodržitelský letohrádek) a Císařský mlýn v Bubenči. Malíř Jan Jakub Steinfels vyzdobil hlavní sál, prostupující obě patra stavby, dosud dochovanou nástropní freskou, znázorňující Olymp s antickými bohy Apollónem s Venuší a Amorem, Dianou, Merkurem, Jupiterem, Marsem a Saturnem. Ve výklenku proti vchodu byla v umělé krápníkové jeskyni umístěna fontána s bronzovou plastikou Poseidóna. Téhož roku se připomínal pachtýř nějakého zdejšího hostince, Joan Baptista de Bois, když žádal o zbudování příbytku pro svou rodinu a čeleď.\nV následujících desetiletích byl letohrádek využíván jako sklad sena a obilí pro oboru a vždy před příjezdem Habsburků byl příležitostně opraven.\n\nVelká lidová slavnost se tu konala například 9. až 10. srpna roku 1792 u příležitosti korunovace císaře Františka I. českým králem. Roku 1804 dal týž císař na popud nejvyššího purkrabího, hraběte Jana Rudolfa Chotka, Královskou oboru celoročně otevřít pro veřejnost, latinský pamětní nápis s chronogramem této události je vytesán do kamenné desky nad obloukem severozápadní vstupní brány v Gotthardské ulici. Podle návrhu profesora pražské techniky, architekta Jiřího Fischera a zahradníka Františka Weppela byla obora postupně upravena na anglický park: velký rybník byl nahrazen čtyřmi menšími s potoky a asymetrickou výsadbou listnatých stromů. Obora se stala vyhledávaným místem k vycházkám. \n\nBudovu Dolního letohrádku si pronajal pražský kavárník Václav Steinitz a od dvacátých let 19. století zde provozoval restauraci. K roku 1835 ji Karel Vladislav Zap nazval letohradem a popsal zdejší slavnosti s hudbou, konané ve čtvrtek a v sobotu, a slavnou lidovou hostinu, kterou zde 25. května 1848 uspořádal Lev Thun na oslavu svobody a konstituce. \nV letech 1855 až 1858 letohrádek přestavěl v novogotickém slohu Bernhard Grueber. V roce 1882 si již přestavěnou budovu pronajal Václav Šlechta, který restauraci provozoval až do 2. světové války. Po válce byla restaurace znárodněna a v 60. letech pro havarijní stav zrušena. Od té doby budova jen chátrala a dvakrát vyhořela (1978 a 1980). Na jejím neutěšeném stavu se také podepsala povodeň v roce 2002, která Šlechtovu restauraci zatopila do výšky 4 metrů. V letech 2010 a 2011 ohrozily budovu sesuvy půdy.\n\nO rekonstrukci se uvažovalo již v 90. letech 20. století. Za pražského primátora Pavla Béma vznikl projekt na rekonstrukci za čtvrt miliardy korun. Po konci jeho působení byl tento projekt označen za předražený a byl zrušen.\n\nOd června 2017 probíhá kompletní rekonstrukce celé budovy za přibližně 120 milionů korun. Znovuotevření je plánováno na červen 2020. Ve výběru nového provozovatele, který pořádali magistrát a správce budovy (firma Obecní dům), zvítězil Vinohradský pivovar. Bude zde restaurace, mají se zde konat i různé kulturní akce.\n\n„Občanská iniciativa pro podporu znovuzrození Šlechtovy restaurace“ je spolek lidí, kteří se různými způsoby snaží upozornit na nevyhovující stav Šlechtovy restaurace. Sdružení vzniklo v létě 1996 kvůli uspořádání koncertu na podporu znovuzrození Šlechtovy restaurace, který spolupořádala městská část Praha 7.\n\n„Spolek přátel bezbariérového divadla Královská obora“ vznikl v roce 1994 a má za cíl vybudovat ve Stromovce letní bezbariérovou scénu, která by byla místem setkávání handicapovaných a zdravých lidí. \"Kulturní enkláva Šlechtovka\" je plocha bývalé zahradní restaurace vedle Dolního letohrádku, kterou se sdružení snaží využívat pro pořádání kulturních akcí. Nachází se zde také kiosek s občerstvením.\n\n\n"}
{"id": "769398", "url": "https://cs.wikipedia.org/wiki?curid=769398", "title": "Mezinárodní zemědělský salon", "text": "Mezinárodní zemědělský salon\n\nMezinárodní zemědělský salon (francouzsky \"Salon international de l'agriculture\") je veletrh, který se koná každoročně v Paříži na Výstavišti Porte de Versailles obvykle v prvním březnovém týdnu. Jedná se o nejvýznamnější zemědělskou výstavu ve Francii. Je zaměřená především na veřejnost. Každé dva roky se souběžně s ní koná na výstavišti Paris-Nord ve Villepinte Mezinárodní salón zemědělské techniky (Salon international du machinisme agricole) zaměřený na odbornou veřejnost z oblasti zemědělských strojů a ustájení zemědělských zvířat.\n\nPrvní výstava se konala v roce 1964. Tento veletrh navázal na Všeobecnou zemědělskou soutěž (Concours général agricole) založenou v roce 1870, a která se vyhlašuje dodnes v rámci veletrhu.\nV roce 2006 se výstava konala bez přítomnosti drůbeže kvůli nákaze ptačí chřipky.\n\nV roce 2007 se výstavní plocha rozšířila na 138 000 m s 1120 vystavovateli a 3800 zvířaty. Mezi 80 zahraničními zeměmi byly poprvé Rusko, Japonsko a Sýrie.\n\nV roce 2008 navštívilo výstavu 608 372 návštěvníků a 1017 vystavovatelů, z čehož bylo 200 ze zahraničí.\n\n"}
{"id": "769401", "url": "https://cs.wikipedia.org/wiki?curid=769401", "title": "Franz Kohl", "text": "Franz Kohl\n\nFranz Kohl (1. března 1711 Kuks – 1. listopadu 1766 Vídeň) byl český barokní sochař.\n\nNarodil se 1. března 1711 v Kuksu do sochařské rodiny jako Josef František Kohl. Jeho otec Jan Bedřich Kohl (1681-1736) je autorem sochařských prací v pražském Loretu a soch sv. Augustina a sv. Mikuláše Tolentinského na Karlově mostě. Franz Kohl získal tedy patrně své umělecké nadání a první zkušenosti od svého otce.\n\nJe znám jako jeden ze zástupců klasicizujícího baroka na Moravě. Byl blízkým přítelem a spolupracovníkem sochaře Gottfrieda Fritsche (1706-1750), jež společně prošli dílnou Georga Raphaela Donnera (1693-1741). Donner nebyl žádným učitelem Vídeňské akademie, ale jeho dílny byly proslulé. Své žáky si vybíral, protože kladl důraz na klasiku antické tvorby, která je typická pro rané a závěr pozdního baroka (rokoka) v českých zemích. Této klasicizující tendence se držel jak Fritsch, tak i Kohl v pozdějším věku. V Donnerově dílně patrně vypomáhal s Pietou v Gurku a také vytvořil několik byst pro chórové lavice v dómu sv. Martina v Bratislavě. Tři roky po smrti Georga Raphaela Donnera se Franz dne 17. února 1744 oženil s jeho vdovou. Kohl byl velice ambiciozní a jeho talent byl později oceněn titulem císařským dvorním architektem. Mezi jeho první samostatné práce můžeme zařadit zámeckou kapli v Schönbrunnu kolem roku 1744, kde vytváří sochy na hlavním oltáři a další dvě pozlacené olověné figury sv. Jana Křtitele a Panny Marie Bolestné ve výklencích. \n\nK jeho tvorbě je přiřazován i náhrobek Leopolda Windischgrätze a Antonie Khevenhüllerové z roku 1746 v severním pilíři lodi benediktinského kostela ve Vídni. Na náhrobcích můžeme vidět alegorické ženské figury, které se podobají pozdějším vytvořeným andělům na hlavním oltáři Dubu nad Moravou. Franz Kohl se stal spolupracovníkem na poslední a zároveň částečné realizaci Bohumíra (pozn. něm. Gottfrieda) Fritsche v kostele Očišťování Panny Marie v Dubu nad Moravou, kde dostal zakázku navržení hlavního oltáře se sochařskou výzdobou. Zpočátku zakázku převzal bratr Gaspar Fritsch z Tovačova, který se měl ujmout všech závazků ve smlouvě určené pro Gottfrieda. Z dochované korespondence s dubským vikářem zodpovídající za zakázky Janem Jindřichem Hofferem víme, že mu práce na oltáři činila potíže. Franz Kohl se měl podílet na sochařské výzdobě. V tovačovském farním archivu je dochována smlouva ze dne 17.9. 1750, kde je psáno že „přebírá výše uvedený pan Kohl zhotovit k tomuto oltáři ze štuku obrazy (sochy) včetně hlaviček andělů a obláčků dle k tomu zhotovenému náčrtku nebo modelu, který předloží a předá pan Fritsch dle akademických proporcí, jako také čtyři spodní sochy, které stojí každá sto zlatých rýnských, dalších šest soch, každá za šedesát zlatých, jedenáct dětských postav, každá za dvanáct zlatých, sedmnáct hlaviček andělů včetně obláčků, tak jak je požadováno a tím se rozumí k tomu přislíbil pan Fritsch patřičný materiál jak sádru, železo, dráty, uhlí a vše, co je k tomu potřebné a k tomu také vedlejší výdaje a také jednoho pomocníka, který bude placen po dobu trvání práce.“ Kromě hlav andílků, které jsou prací ještě těžce nemocného Fritsche jsou všechny práce ze štuku dílem Kohlovým. Oltář je vytvořen ne zcela podle smlouvy a Fritschova návrhu, jsou zde pouze dva andělé na každé straně a dvě dekorativní vázy. Štukové práce andělů s vázami vytváří symetrickou kompozici působící zrcadlově převráceně. M. Stehlík ve svém článku o Výzdobě hlavního oltáře v Dubu nad Moravou dává do komparace Fritschovi andělské figury v Holešově. Oproti Fristchově eleganci a aranžovanosti je Kohl spíše radikálnější. Snaží se o citový atak na diváka v zachycení okamžiku. Pozlacená drapérie jen mírně zahaluje základní partie lidského těla. \n\nRoku 1751 dostává zakázku ještě ve Vídni pro průčelí chrámu sv. Petra, kde pracuje na olověných alegorických figurách Víry, Naděje a lásky, putti a vázami s reliéfy. Na dubském kostele pracuje v letech 1752-1758. Drobnými pracemi na oltáři pověřuje Franz Kohl sochaře Jana Michaela Scherhaufa. Po smrti olomouckého sochaře Ondřeje Zahnera roku 1750, který byl pověřen zrealizovat osm bočních oltářů dokončuje Franz Kohl oltář sv. Valentína, kde vytváří skulptury. Kompletně zhotovuje oltář sv. Jana Nepomuckého. Na oltáři sv. Josefa a sv. Kříže se podílí na drobných úpravách. Donátorstvím hlavního oltáře se ujal zprvu rytíř Maierswald, který umírá už roku 1747, po něm usilovali o zvelebení interiéru kostela Kašpar Florentin svobodný pán z Glandorffu a Leopold hrabě Egkh, který se stal kapitulním děkanem a později olomouckým biskupem. Dub nad Moravou spolu s Nenakonicemi patřil do majetku olomoucké kapituly („Dub byl jejím statkem“). Po zhotovení hlavního oltáře (1757) jej hrabě Egkh pověřuje zrealizovat náhrobek v kostele sv. Mořice v Kroměříži.\n\n\n"}
{"id": "769402", "url": "https://cs.wikipedia.org/wiki?curid=769402", "title": "Jean-Michel Wilmotte", "text": "Jean-Michel Wilmotte\n\nJean-Michel Wilmotte (* 1948 v Soissons) je francouzský architekt, designér a urbanista.\n\nJean-Michel Wilmotte absolvoval pařížskou soukromou školu École Nissim de Camondo jako bytový architekt. V roce 1975 otevřel v Paříži vlastní ateliér \"Governor\". V roce 1993 se stal členem komory architektů.\n\n\n"}
{"id": "769405", "url": "https://cs.wikipedia.org/wiki?curid=769405", "title": "Elena Jahodníková", "text": "Elena Jahodníková\n\nElena Jahodníková (21. ledna 1917 - ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Středoslovenský kraj. V parlamentu setrvala až do konce funkčního období, tedy do voleb roku 1964.\n\n"}
{"id": "769407", "url": "https://cs.wikipedia.org/wiki?curid=769407", "title": "Antonín Janda (politik)", "text": "Antonín Janda (politik)\n\nAntonín Janda (2. září 1909 - ???) byl český a československý politik Československé strany socialistické a poúnorový poslanec Národního shromáždění ČSSR.\n\nVe volbách roku 1960 byl zvolen za ČSS do Národního shromáždění ČSSR za Jihočeský kraj. V parlamentu setrval až do konce volebního období parlamentu, tedy do voleb roku 1964.\n\n"}
{"id": "769408", "url": "https://cs.wikipedia.org/wiki?curid=769408", "title": "Ricardo Bofill", "text": "Ricardo Bofill\n\nRicardo Bofill (katalánsky Ricard Bofill Leví, * 5. prosince 1939, Barcelona, Španělsko) je španělský architekt a urbanista katalánského původu.\n\nRicardo Bofill začal studovat architekturu v Barceloně a poté pokračoval na École d'Architecture v Ženevě. V roce 1963 založil v Barceloně architektonický ateliér \"Taller de Arquitectura\", který sídlí v bývalé cementárně v Sant Just Desvern.\n\n\nx\n"}
{"id": "769411", "url": "https://cs.wikipedia.org/wiki?curid=769411", "title": "Kenny de Schepper", "text": "Kenny de Schepper\n\nKenny de Schepper (* 29. května 1987 Bordeaux) je francouzský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do roku 2016 šest titulů ve dvouhře a jeden ve čtyřhře.\n\nNa žebříčku ATP byl nejvýše ve dvouhře klasifikován v dubnu 2014 na 62. místě a ve čtyřhře pak v únoru 2012 na 152. místě. Od září 2010 jej trénuje Jean Christophe Dupont.\n\nPremiérový titul na challengerech získal v roce 2011 na turnaji Open Diputación Ciudad de Pozoblanco, když ve finále porazil Ivána Navarru 2–6, 7–5, 6–3. Debutem v hlavní soutěži grandslamu se stal Wimbledon 2011, kde v úvodním kole podlehl Belgičanu Olivieru Rochusovi v pěti setech.\n\nOd třinácti let trénoval v Národním tenisovém centru v Poitiers.\n\nVe francouzském daviscupovém týmu neodehrál k únoru 2016 žádné utkání. Součástí francouzského družstva se stal na Hopmanově poháru 2016, když nastoupil v páru s Caroline Garciaovou. Několik dní před turnajem nahradil zraněného Gaëla Monfilse.\n\n"}
{"id": "769412", "url": "https://cs.wikipedia.org/wiki?curid=769412", "title": "Aleksander Michałowski", "text": "Aleksander Michałowski\n\nAleksander Michałowski (5. května 1851, Kamieniec Podolski – 17. října 1938, Varšava) byl polský klavírista, hudební skladatel a pedagog.\n\nStudoval v Lipsku u Ignaze Moschelese a Carla Reinecka. Tam také debutoval jako klavírista v roce 1868 koncertem \"e-moll\" Chopina v sále lipského \"Gewandhausu\". Ve studiích pokračoval u Karola Tausiga a u Karola Mikuleho, žáka Chopina.\n\nByl profesorem na varšavské konzervatoři a poté na Vyšší hudební škole Fryderyka Chopina. Byl uznávaným interpretem Chopinových skladeb a pedagogem. Je uváděn jako jeden z tvůrců polské klavírní školy přelomu 19. a 20. století. Mezi jeho žáky patřili Róża Etkin, Jerzy Lefeld, Wanda Landowska, Heinrich Neuhaus, Jerzy Żurawlew a Wladyslaw Szpilman.\n\n"}
{"id": "769413", "url": "https://cs.wikipedia.org/wiki?curid=769413", "title": "Mistrovství Evropy juniorů v ledním hokeji 1992", "text": "Mistrovství Evropy juniorů v ledním hokeji 1992\n\nMistrovství Evropy juniorů v ledním hokeji 1992 byl 25. ročník této soutěže. Turnaj hostila od 5. do 12. dubna norská města Lillehammer a Hamar. Hráli na něm hokejisté narození v roce 1974 a mladší.\n\nMužstvo SSSR bylo v elitní skupine nahrazeno Ruskem, ostatní postsovětské týmy byly zařazeny do C skupiny pro rok 1993.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji\n\n - 2:1 na zápasy (4:5, 4:3, 4:1)\n\nBrankáři: Jaroslav Miklenda, Robert Slávik\nObránci: Roman Hamrlík, Radek Hamr, Pavel Kowalczyk, Pavel Rajnoha, Libor Procházka, Radoslav Hecl, Pavel Zubíček, Robert Hodoň\nÚtočníci: David Výborný, Pavol Demitra, Tomáš Vlasák, Jozef Čierny, Marián Kacíř, Libor Polášek, Jan Lipianský, Patrik Krišák, Marek Tatár, Tomáš Bartoška, Ondřej Steiner, Martin Sychra, Dušan Huml.\n\nŠampionát B skupiny se odehrál ve Francii ve městech Pralognan-la-Vanoise, Méribel a Courchevel, postup na mistrovství Evropy juniorů 1993 si vybojovali Italové, naopak sestoupili Jugoslávci (ti se představili v rámci mistrovství v tehdejším státním uskupením naposledy, o jejich účastnické místo ve skupině C se další rok v kvalifikaci utkali Slovinci s Chorvaty, Jugoslávci začali opět hrát v rámci MEJ až v roce 1995, kdy byli zařazeni do skupiny C2).\n\n1. Itálie\n2. Dánsko\n3. Rakousko\n4. Rumunsko\n5. Francie\n6. Španělsko\n7. Velká Británie\n8. Jugoslávie\n\nŠampionát C skupiny se odehrál v Eindhovenu v Nizozemí, vyhráli jej Maďaři.\n\n1. Maďarsko\n2. Nizozemí\n3. Bulharsko\n4. Belgie\n"}
{"id": "769414", "url": "https://cs.wikipedia.org/wiki?curid=769414", "title": "Hosjö", "text": "Hosjö\n\nHosjö (ˈhuːɧø) je předměstí ve Falunu ve Švédsku. Tvoří nejvýchodnější část města a skládá se zejména z domů a bytů. V Hosjö se nachází obchod s potravinami, tisková agentura, škola, školky, čerpací stanice, pizzerie a několik sportovních zařízení. Tato farnost se již dříve odpoutala od staré farnosti Viky a má zhruba 3 000 obyvatel. Kostel Hosjö (dříve kaple Hosjö) je červený, jde o dřevěný kostel, který byl dokončen roku 1663 díky dobrovolné práci a dotací obyvatel v Hosjö. Hosjö je především místem, kde lidé žijí, takže cestování do jiných předměstí Falu je běžné. Předměstí je umístěno mezi dvěma jezery, Hosjön a Runn a může být také rozděleno do různých oblastí jako Hosjöstrand, Backberget, centrální Hosjö, Uddnas, Karlslund, Skutudden, a Hosjöholmen.\n"}
{"id": "769419", "url": "https://cs.wikipedia.org/wiki?curid=769419", "title": "František Kakos", "text": "František Kakos\n\nFrantišek Kakos (8. listopadu 1919 – ???) byl český a československý politik Československé strany socialistické, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1960 byl zvolen za ČSS do Národního shromáždění ČSSR za Severočeský kraj. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968. K roku 1968 se uvádí profesně jako referent ONV v obvodu Liberec-venkov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Liberec-venkov). Mandát obhájil ve volbách roku 1971 a v parlamentu setrval do konce volebního období, tedy do voleb roku 1976.\n"}
{"id": "769420", "url": "https://cs.wikipedia.org/wiki?curid=769420", "title": "Mistrovství světa v plavání v krátkém bazénu", "text": "Mistrovství světa v plavání v krátkém bazénu\n\nMistrovství světa v plavání v krátkém bazénu je šampionát pořádaný každé dva roky světovou plaveckou federací FINA. Na rozdíl od Mistrovství světa v plavání (v dlouhém bazénu) se toto mistrovství pořádá pouze v plavání a na pětadvacetimetrovém bazénu.\n\n\n"}
{"id": "769421", "url": "https://cs.wikipedia.org/wiki?curid=769421", "title": "James Ward (tenista)", "text": "James Ward (tenista)\n\nJames Ward (* 9. února 1987, Londýn) je britský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k únoru 2012 šest titulů ve dvouhře a tři ve čtyřhře.\n\nNa žebříčku ATP byl nejvýše ve dvouhře klasifikován v lednu 2015 na 101. místě a ve čtyřhře pak v srpnu 2011 na 233. místě. Trénuje ho Darren Tandy.\n\nNa okruhu ATP debutoval v roce 2007 turnajem Open de Tenis Comunidad Valenciana ve Valencii. V sezóně 2010 se probojoval do čtvrtfinále turnaje v Eastbourne a následující rok 2011 pak na divokou kartu do semifinále v Queen's Clubu.\n\n"}
{"id": "769423", "url": "https://cs.wikipedia.org/wiki?curid=769423", "title": "Streit", "text": "Streit\n\nPříjmení Streit či Štreit patří více lidem:\n\n"}
{"id": "769428", "url": "https://cs.wikipedia.org/wiki?curid=769428", "title": "James Ward", "text": "James Ward\n\nJméno a příjmení James Ward (zkrácená forma jména „Jim“, „Jimmy“, „Jamie“) nosí více osobností:\n\n\n\n"}
{"id": "769429", "url": "https://cs.wikipedia.org/wiki?curid=769429", "title": "Mistrovství Evropy v plavání v krátkém bazénu", "text": "Mistrovství Evropy v plavání v krátkém bazénu\n\nMistrovství Evropy v krátkém bazénu je každoroční akce konaná na konci roku v pětadvacetimetrovém bazénu. Pořadatelem této soutěže je evropská plavecká federace LEN.\n\n\n"}
{"id": "769432", "url": "https://cs.wikipedia.org/wiki?curid=769432", "title": "Alice Manfield", "text": "Alice Manfield\n\nAlice Manfield (1878 – 14. července 1960) známá jako Guide Alice byla horská průvodkyně, amatérská přírodovědkyně, vlastník horské chaty, fotografka a významná feministka Viktoriánské Austrálie. Její průkopnická práce na Mount Buffalu od roku 1890 do 1930 vedla k tomu, že se tato oblast stala turistickou atrakcí a pomohla vytvořit park Mount Buffalo National Park.\n"}
{"id": "769434", "url": "https://cs.wikipedia.org/wiki?curid=769434", "title": "Miloš Pohorský", "text": "Miloš Pohorský\n\nMiloš Pohorský (4. listopadu 1929 Praha − 11. května 2013 Praha) byl český literární kritik a historik.\n\nNarodil se na pražském Žižkově v rodině bankovního úředníka. Vystudoval Akademické gymnázium v Praze, kde maturoval v roce 1948. Poté studoval literární vědu a estetiku na filosofické fakultě Univerzity Karlovy. Ještě během studií v roce 1950 začal na katedře působit jako asistent na katedře české s slovenské literatury. V roce 1953 získal titul PhDr. obhajobou práce \"Boje o demokratickou linii literatury v padesátých letech 19. století\". Od roku 1952 pracoval v Ústavu pro českou literaturu ČSAV. Nejprve jako vědecký aspirant u Jana Mukařovského, od roku 1958 pak jako vědecký pracovník. V tomto roce rovněž obhájil kandidátskou práci s titulem\"Česká literatura od roku 1858 do let sedmdesátých\". V ústavu pracoval s krátkými přestávkami až do roku 1990. Vedl postupně oddělení současné literatury (1967), edičního a textologického oddělení (1971), oddělení dějin české literatury (1976–1982). V letech 1964–1965 pracoval jako redaktor kulturní rubriky Rudého práva. Rovněž přednášel na filosofické a novinářské fakultě UK. V letech 1981–1982 byl rovněž externím dramaturgem Filmového studia Barrandov. Spolupracoval s divadlem Viola a s nakladatelstvím Československý spisovatel, kde byl v letech 1990–1992 ředitelem. Po odchodu do důchodu působil jako učitel na Pedagogické fakultě Univerzity Karlovy (1994–1998).\n\nKoncem padesátých let byl vedoucím kolektivu autorů, kteří vytvořili \"Dějiny české literatury, díl III.\". Přispíval do časopisů \"Česká literatura\", \"Impuls\", \"Literární měsíčník\", \"Literární noviny\", \"Orientace\", \"Plamen \" a další. Věnoval se především dějinám české literatury druhé poloviny 19. století. Byl členem řady redakčních rad a podílel se na vydání děl mnoha českých spisovatelů (Karel Čapek, Ladislav Fuks, Egon Hostovský, Josef Kainar, Jan Neruda, Ivan Olbracht, Antal Stašek, Jiří Šotola, Vladislav Vančura. K mnoha publikacím napsal doslovy.\n\n\n"}
{"id": "769437", "url": "https://cs.wikipedia.org/wiki?curid=769437", "title": "Arrondissement Bordeaux", "text": "Arrondissement Bordeaux\n\nArrondissement Bordeaux (fr. \"Arrondissement de Bordeaux\") je správní územní jednotka ležící v departementu Gironde a regionu Akvitánie ve Francii. Člení se dále na 25 kantonů a 82 obce.\n\n"}
{"id": "769438", "url": "https://cs.wikipedia.org/wiki?curid=769438", "title": "Arrondissement Langon", "text": "Arrondissement Langon\n\nArrondissement Langon (fr. \"Arrondissement de Langon\") je správní územní jednotka ležící v departementu Gironde a regionu Akvitánie ve Francii. Člení se dále na 15 kantonů a 198 obcí.\n\n"}
{"id": "769439", "url": "https://cs.wikipedia.org/wiki?curid=769439", "title": "Arrondissement Marmande", "text": "Arrondissement Marmande\n\nArrondissement Marmande (fr. \"Arrondissement de Marmande\") je správní územní jednotka ležící v departementu Lot-et-Garonne a regionu Akvitánie ve Francii. Člení se dále na 10 kantonů a 98 obcí.\n\n"}
{"id": "769440", "url": "https://cs.wikipedia.org/wiki?curid=769440", "title": "Arrondissement Mont-de-Marsan", "text": "Arrondissement Mont-de-Marsan\n\nArrondissement Mont-de-Marsan (fr. \"Arrondissement de Mont-de-Marsan\") je správní územní jednotka ležící v departementu Landes a regionu Akvitánie ve Francii. Člení se dále na 17 kantonů a 178 obcí.\n\n"}
{"id": "769443", "url": "https://cs.wikipedia.org/wiki?curid=769443", "title": "Arrondissement Thann", "text": "Arrondissement Thann\n\nArrondissement Thann (fr. \"Arrondissement de Thann\") byla správní územní jednotka ležící v departementu Haut-Rhin a regionu Alsasko ve Francii. Členil se dále na 4 kantony a 52 obce. K 1. lednu 2015 byl sloučen s arrondissementem Guebwiller do nově vzniklého arrondissementu Thann-Guebwiller.\n\n"}
{"id": "769444", "url": "https://cs.wikipedia.org/wiki?curid=769444", "title": "Michael Kössler", "text": "Michael Kössler\n\nMichael Kössler (německy též \"Kößler, Kösler, Koeßler, Kossler\", polsky \"Michał\") (kolem 1670 ve Švábsku, Mindelan - po 1734 pravděpodobně na území Horního Slezska, Falkenberské knížectví po 1945 \"Niemodlin\") byl německý barokní sochař a řezbář. \n\nÚdaje o jeho životě nejsou doposud dostatečně známy, stejně jako přesné datum jeho smrti. Také jeho tvorba rovněž není ještě zcela zdokumentována. Z dochovaných písemných pramenů je možno zjistit, že do Slezska přišel před rokem 1699. Nejprve se usadil ve Vratislavi, kde se 2. března 1699 oženil a kde v témže roce nechal pokřtít své dítě.\n\nJiž kolem roku 1700 se objevil v Kladsku, kde získal měšťanské právo a založil sochařskou dílnu. Z církevních záznamů se dozvídáme, že v roce 1708 v Kladsku nechal pokřtít své druhé dítě. Do jeho rané tvorby spadá zakázka pro obec Konradswalde (po 1945 \"Konradów\" v blízkosti města Landek, kde při farním kostele Povýšení sv. Kříže zhotovil roku 1705 hlavní oltář, který byl již v roce 1751 odstraněn a nahrazen novým. Kostel současně obohatil o vyřezávané sošky světců - mučedníků, sv. Blažeje a sv. Valentina (1705), dodnes dochovaných. \nZnámy jsou jeho práce pro jezuitský kostel Nanebevzetí Panny Marie v městě Kladsku, kde od roku 1704 zdobí hlavní loď Čtrnáct svatých pomocníků umístěných mezi otvory tribuny a Oltář sv. Ignáce z Loyoly (1712–1713) v apsidě jižní lodi kostela. \nBezesporu nejznámějším jeho dílem se stala výzdoba kostela Sv. Petra a Pavla v Dušníkách. Uvádí se, že zde působil v období 1717 až 1725 (1728), což je značně dlouhá doba, takže nepochybně pracoval i na jiných zakázkách, rozhodně v Šumperku. Zde je k vidění hlavní oltář a kazatelna ve tvaru velryby (1718, byla dlouho mylně považována za práci Michaela Klahra staršího.) \n\nV roce 1728 Kladsko opustil a až do smrti působil v Horním Slezsku v dnešním Niemodlinu. Zde žil a sochařský ateliér vedl do roku 1734. Po příchodu do Horního Slezska se na čas usadil v městě Grottkau u Opolí, kde při tamním kostele Sv. Archanděla Michaela vytvořil monumentální hlavní oltář (1728–1729).\nJednou z jeho posledních církevních zakázek byla práce pro cisterciácký konvent a klášterní kostel Nanebevzetí Panny Marie v pruské části Slezska, v opolské Jemielnici, který v roce 1733 kompletně vyhořel. Zde postavil v roce 1734 nový hlavní oltář ve stylu Régence. \n\nPokud jde o jeho účast na mariánském sloupu v Šumperku, je nutno si uvědomit, že Kladsko patřilo až do roku 1742 k území Českého království. Údolím Moravy procházela do Kladska obchodní cesta, vedoucí přes Staré Město a Kladské sedlo (zde rovněž spolupracoval na sochařské výzdobě kostela v Branné a pro kostel sv. Anny ve Starém Městě pod Sněžníkem vytvořil mezi léty 1712–1716 sousoší sv. Anna Samatřetí) do města Kladska, které bylo neméně důležitým obchodním a kulturním centrem než Olomouc. A protože i vzdálenost se výrazněji neliší, není divu, že Šumperk měl s tímto hrabstvím výraznější vztahy, než si dnes dokážeme představit.\n\nV letech 1714–1715 zasáhla Šumperk velká morová epidemie, která si vyžádala 185 obětí. Lidé v těch dobách věřili, že před nemocemi a pohromami je mohou ochránit nejrůznější předměty nebo i kamenný sloup. Šumperané se proto rozhodli pro stavbu morového sloupu. Nenašel se snad nikdo, kdo by na jeho stavbu nepřispěl. Během krátké doby (1718–1720) vyrostl na obnažené skále mariánský sloup, který se neliší od jiných morových sloupů.\nJe ozdoben sochami světců, kteří měli město chránit před morovou nákazou. Jsou to sv. Josef, sv. Petr, papež Řehoř XII., sv. Jan Nepomucký, sv. Šebestián, sv. Roch, sv. František Xaverský a sv. Bruno. Na samém vrcholu je socha Panny Marie Neposkvrněného početí. Ve spodní části se nachází jeskyně s ležící sochou sv. Rozálie Palermské. Morový sloup nalezneme vedle radnice a dnes je neodmyslitelnou součástí města.\n\nOdborníky je považován za precizního, dobře technicky vybaveného sochaře s málo originální, schematickou tvorbou. Tímto hodnocením se ovšem nedejme nijak zmást. Měl totiž tak trochu „smůlu“ v tom, že působil v Kladsku právě v období, kdy se zde vytvořila velká koncentrace mimořádně nadaných a schopných sochařů, nad nimiž ční Michael Klahr starší (1693–1742). Rozhodně lze říci, že v Olomouci v době, kdy Šumperští pomýšleli na stavbu mariánského sloupu, tak kvalitní umělci nebyli. Konkurence v Kladsku byla tak veliká, že se (ale patrně také Ignác Rohrbach) musel ohlížet po zakázkách i mimo kladskou kotlinu (například v Branné a ve Starém Městě), aby ji posléze zcela opustil.\n\nByl především řezbářem, nepochybně však uměl pracovat i s kamenem. Šumperské sochy na mariánském sloupu z roku 1719 nicméně dokazují, že mu opracování velkých kusů materiálu přece jen činilo jisté potíže, což se projevilo v nedostatcích celku, na které upozornil v restaurátorské zprávě sochař Aleš Rozehnal, zatímco detail, což je pro řezbáře typické, je zvládnut bravurně. Srovnáme-li jeho známou řezbářskou tvorbu s šumperskými skulpturami, nemusíme být na pochybách, že se jedná i v tomto případě o jeho dílo – typické je hlavně propojení oblouků obočí s kořenem vždy ve tváři dominujícího nosu.\n\n\n"}
{"id": "769448", "url": "https://cs.wikipedia.org/wiki?curid=769448", "title": "33. ročník udílení Zlatých glóbů", "text": "33. ročník udílení Zlatých glóbů\n\n33. ročník udílení Zlatých glóbů se konal 24. ledna 1976 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 6. ledna 1976. Miss Golden Globe byla pro tento rok herečka Lisa Farringer. Cena Cecila B. DeMilla nebyla udělena.\n\nNejvíce cen posbíralo drama \"Přelet nad kukaččím hnízdem\" a to šest. Je to zatím jediný film, který vyhrál Glóby v pěti hlavních kategoriích (film, režie, scénář, herečka a herec). K tomu získal ještě jednu cenu za nováčka roku pro herce Brada Dourifa. Nejvíc nominací, jedenáct, posbíral Altmanův \"Nashville\", což je do roku 2012 nepřekonatelný rekord. Zvítězil pouze v jedné kategorii (filmová píseň). Jen v kategorii vedlejší herečka měl čtyři nominace. Komedie \"Šampón\" posbírala pět nominací, z toho čtyři herecké. Lumetovo kriminální drama \"Psí odpoledne\" získalo sedm nominací, ale žádnou z nich neproměnilo v cenu. Na 30. ročníku se naposledy udělovaly ceny pro nejlepší zahraniční film v anglickém jazyce. Od 31. ročníku se proto kategorie změnila na nejlepší zahraniční film zahrnující snímky jak v anglickém, tak jiném jazyce. Pro tenhle ročník byl nejlepším zahraničním filmem vyhlášen kanadský snímek slovenského emigranta Jána Kadára \"Co mi táta nalhal\", který získal nominaci taky v kategorii objev roku. Scenárista Ted Allan byl za tenhle snímek nominovaný na Oscara.\n\nMiloš Forman vyhrál první Glóbus ve své kariéře. Celkově jich má na svém kontě tři. Jack Nicholson získal Zlatý glóbus druhý rok po sobě. Herečka Ann-Margret vyhrála svůj třetí Glóbus kariéry. Celkově jich má pět. Walter Matthau vyhrál Glóbus za nejlepší mužskou komediální roli spolu s kolegou Georgem Burnsem. Pro herce Matthaua to byla jediná cena. Celkově byl na ni navržen osmkrát. Další kategorie, které měly dva vítěze, byly herec v seriáli a vedlejší herec v seriáli. Skladatel John Williams byl nominovaný čtvrtý rok po sobě, cenu nakonec získal za hudbu k hororu \"Čelisti\".\n\nSeriál Kojak vyhrál dva Zlaté glóby. Ostatní televizní počiny si rozdělily po jednom Glóbu. Televizní show \"The Mary Tyler Moore Show\" získala třetí a zároveň poslední Glóbus. Za dobu, co byla vysílána, posbírala celkem třiadvacet nominací.\n\nAlan Alda získal za postavu Hawkeyho Pierce v seriálu \"M*A*S*H\" Zlatý glóbus za nejlepší mužskou roli v komediálním seriálu druhý rok za sebou.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "769477", "url": "https://cs.wikipedia.org/wiki?curid=769477", "title": "Svjatopolk II. Izjaslavič", "text": "Svjatopolk II. Izjaslavič\n\nSvjatopolk II. Izjaslavič (1050?–1113) byl kyjevský kníže z rodu Rurikovců, vládl v letech 1093 až 1113. Byl synem kyjevského knížete Izjaslava Jaroslaviče a polské princezny Gertrudy.\n\nSvjatopolk nebyl výraznou panovnickou osobností. Postupně vládl v Polocku, Novgorodě a nakonec v Turově. Roku 1093 byl podle seniorátního práva povolán na kyjevský knížecí stolec. Ze jeho vlády pokračovaly rozbroje mezi rurikovskými knížaty a v zemi se nakupily sociální problémy. Časté polovecké nájezdy zvládal jen s pomocí svého bratrance Vladimíra Monomacha, který se také stal jeho následníkem.\n\nNení známo, kdo byla jeho první žena. Podruhé se oženil roku 1094 s dcerou poloveckého chána.\n"}
{"id": "769478", "url": "https://cs.wikipedia.org/wiki?curid=769478", "title": "Angerer", "text": "Angerer\n\nAngerer:\n"}
{"id": "769480", "url": "https://cs.wikipedia.org/wiki?curid=769480", "title": "Kostel Všech svatých (Heřmánkovice)", "text": "Kostel Všech svatých (Heřmánkovice)\n\nKostel Všech svatých je římskokatolický kostel v Heřmánkovicích. Patří do broumovské skupiny barokních kostelů. Je chráněn jako kulturní památka České republiky.\n\nPůvodní kostelík stával zhruba na stejném místě v roce 1353. V 16. století zanikĺ a v 17. století byl nahrazen dřevěným barokním kostelem. Projekt současného kostela vypracoval pravděpodobně v roce 1720 Kryštof Dientzenhofer a v letech 1722–1726 stavbu kostela provedl jeho syn Kilián Ignác Dientzenhofer. Stavbu kostela inicioval broumovský opat Otmar Daniel Zinke.\n\nKostel je umístěn na vyvýšenině uprostřed obce. Půdorys je ve tvaru silně protáhlého osmiúhelníka, který je na jedné straně prodloužen o presbytář a sakristii a na druhé straně o vestibul a věž.\nStavba je jednolodní, s obíhajícím kaplovým ochozem. Na kruchtu navazující věž je hranolová se zaoblenými rohy.\n\nBohoslužby se konají třetí neděli v měsíci v 8.30.\n\n\n"}
{"id": "769482", "url": "https://cs.wikipedia.org/wiki?curid=769482", "title": "Uči Mata", "text": "Uči Mata\n\nUči Mata (内股) je judistická technika. Patří do kategorie Nage Waza (techniky hodů) a do skupiny Aši Waza (techniky prováděné pomocí nohou).\n\nTori v pravém základním úchopu nakročí pravou nohou mezi ukeho rozkročené nohy, přinoží levou nohu k pravé, otočí se zády k ukemu a hází ho nadrazem pravé nohy o ukeho vnitřní stehno před sebe na záda.\n\n\n"}
{"id": "769484", "url": "https://cs.wikipedia.org/wiki?curid=769484", "title": "Nage Waza", "text": "Nage Waza\n\nNage Waza je skupina judo technik hodů, které se dále dělí podle způsobu provedení hodu.\n\nTechniky hodů, při kterých tori zůstává v postoji.\n\nTechniky prováděné převážně rukama\n\nTechniky prováděné pomocí boků\n\nTechniky prováděné pomocí nohou\n\nTechniky strhů, při kterých padá uke i tori.\n\nTechniky strhů, uke padá stejným směrem jako tori\n\nTechniky strhů, tori padá stranou od ukeho\n"}
{"id": "769493", "url": "https://cs.wikipedia.org/wiki?curid=769493", "title": "Christian Kalkbrenner", "text": "Christian Kalkbrenner\n\nChristian Kalkbrenner (22. září 1755, Münden – 10. srpna 1806, Paříž) byl německý sbormistr a hudební skladatel. Byl otcem klavíristy Friedricha Kalkbrennera.\n\nKalkbrenner začal svoji kariéru jako sborový zpěvák u Francouzské opery v Kasselu. V roce 1777 složil mši, díky které se stal členem filharmonické společnosti v Bologni. 1788 byl v Berlíně jmenován kapelníkem pruské královny a v roce 1790 v Rheinsbergu prince Heinricha Pruského. Po smrti prince odešel v roce 1802 do Paříže, kde působil jako sbormistr u Opery až do své smrti.\n\nKromě nedokončené „Histoire de la musique“ zanechal velké množství skladeb (opery, sonáty, písně).\n"}
{"id": "769497", "url": "https://cs.wikipedia.org/wiki?curid=769497", "title": "Daviscupový tým Kanady", "text": "Daviscupový tým Kanady\n\nDaviscupový tým Kanady reprezentuje Kanadu v soutěži od roku 1913 pod vedením národního tenisového svazu Tennis Canada.\n\nNejlepšího výsledku dosáhlo družstvo v debutovém ročníku, do kterého nastoupilo v roce 1913, kdy v semifinále podlehlo Spojeným státům 0–3.\n\nMezi lety 1921 až 1991 tým ani jednou nehrál Světovou skupinu, resp. nejvyšší úroveň soutěže. V roce 1992 již opět ve Světové skupině prohrál v úvodním kole doma se Švédskem 2–3, přestože po pátku Kanada vedla 2–0. Daniel Nestor porazil v první den Stefana Edberga. Rozhodující třetí bod Švédi získali v pátém zápase, v němž Nestor nestačil na Magnuse Gustafssona v pěti setech.\nV roce 2011 Kanada postoupila z 1. skupiny Americké zóny a v úvodním kole Světové skupiny 2012 hostila ve Vancouveru čtvrtou nasazenou Francii, se kterou prohrála 4-1. Jediný bod tehdy uhrál Milos Raonic proti Julienu Benneteau a Kanada musela do baráže, kde narazila na Jihoafrickou republiku, se kterou vyhrála 4-1.\n\nSezóna ve světové skupině začala pro Kanadu skvěle, 1. až 3. února 2013 hostila ve Vancouveru favorizované Španělsko, které ale ovšem hrálo bez Rafaela Nadala a Davida Ferrera, překvapivou výhru Kanady 3-2 zařídili Frank Dancevic a Milos Raonic. 5.–7. dubna 2013 hrála Kanada znovu doma ve Vancouveru proti Itálii. Kanada potvrdila roli favorita a po výhrách Milose Raonice v singlech a Daniela Nestora spolu s Vaskem Pospisilem ve čtyřhře vyhrála 3-1 a probojovala se do semifinále Davisova poháru poprvé od roku 1913, kdy v soutěži debutovala. V semifinále se utká se Srbskem.\n\n\n"}
{"id": "769501", "url": "https://cs.wikipedia.org/wiki?curid=769501", "title": "Třída Intrépida", "text": "Třída Intrépida\n\nTřída Intrépida je třída raketových člunů argentinského námořnictva. V 70. letech je postavila německá loděnice Lürssen na základě své typové řady TNC 45 (číslo značí délku trupu v metrech). Třída se skládá ze dvou jednotek. Obě jsou stále v aktivní službě.\n\nOba čluny postavila v Západním Německu loděnice Lürssen. Do služby byly, ARA \"Intrépida\" (P85) a ARA \"Indomita\" (P86), zařazeny v roce 1974.\n\nPo dokončení čluny nesly jeden dvouúčelový 76mm kanón OTO Melara Compact v dělové věži na přídi a dva 40mm kanóny Bofors v jednodělových věžích na zádi. Po stranách můstku byly dva 81mm minomety a výzbroj doplňovaly také dva jednohlavňové 533mm torpédomety. V letech 1995–1996 byly oba čluny modernizovány – jeden ze 40mm kanónů například nahradily dvě francouzské protilodní střely MM38 Exocet. Pohonný systém tvoří čtyři diesely MTU MD16V, roztáčející čtyři lodní šrouby.\n\n"}
{"id": "769506", "url": "https://cs.wikipedia.org/wiki?curid=769506", "title": "Fratelli D’Alessandri", "text": "Fratelli D’Alessandri\n\nBratři Alessandriové – Antonio D'Alessandri (L'Aquila, 1818 – Řím, 1893) působil jako kněz a jeho bratr Francesco Paolo (L'Aquila, 1824 – Řím, 1889) byl fotograf. Spolu vlastnili fotografický ateliér v Římě, který provozovali pod jménem Fratelli d'Alessandri. Patří mezi nejvýznamnější v Itálii 19. století a představuje významnou část v historii italské fotografie.\n\nPo odchodu z L'Aquily do Říma se oba bratři usadili v hlavním městě při putování Evropou. Chtěli využít některé z technických inovací. Proto se na počátku padesátých let, kdy rostl zájem o fotografii, zaměřili především na novou metodou fotografického procesu kolodiového tisku Angličana Fredericka Scotta Archera, který celý proces získání fotografií činil jednodušší a rychlejší.\n\nV jednom ze svých spisů o historii fotografie v Římě Silvio Negro uvádí, že laboratoř bratří Alessandriů byla prvním profesionálním studiem otevřeným v hlavním městě. Antonio, jakožto katolický kněz, musel požádat o výjimku, aby mohl svobodně vykonávat povolání fotografa, kterou mu udělila církevní autorita.\n\nČlenství Antonia v duchovních organizacích a nesporné technické a umělecké nadání, podpořil úspěch společnosti. Oba bratři získali první povolení ke vstupu do Vatikánu, aby pořídili portréty Pia IX. a dokumentovali jeho dvůr.\n\nSláva dvou fotografů se šířila mezi římskou šlechtou a vysokými preláty. V seznamu zákazníků se objevili králové Neapole v exilu a brzy začaly přicházet žádosti ze zahraničí.\n\nHledání nových témat vedlo bratry d'Alessandriovy v roce 1862 fotografovat tábory Zouaves pontificaux, pak v roce 1867 rozsah bitvy u Mentana, čímž se předpokládá, že byli mezi prvními válečnými reportéry v Itálii.\n\nBěhem římské výstavy fotografií v roce 1953 byly vystaveny fotografie pořízené v Mentaně: pohledy na bojiště, mrtví na silnici, trofeje Garibaldiho a další. \n\nV roce 1870 kvůli fotografiím Bersaglierů u Porta Pia došlo k negativní reakci ze strany orgánů Vatikánu, které zrušily D'Alessandrovi všechny dříve udělené monopoly. V souladu s církevními úřady dospěli k názoru, že Don Antonio navždy raději opustí své kněžství.\n\nAteliér obou bratrů byl přejmenován a již nenesl potřebná oprávnění. Práce vykonaná v průběhu těchto let je neméně důležitá a trvala déle než dvě desetiletí. Dokumentární snímky města Říma má zásadní význam pro historii města. S těmito snímky můžeme přestavět město Řím tak jak vypadal na konci 19. století: budovy a ulice, celé čtvrti dnes zmizelé, portréty členů šlechty, obyčejní lidé při práci, obrázky náboženského a společenského života. V roce 1887 dali stavební inženýři z Říma příkaz bratrům pořídit fotografickou dokumentaci stavu Tibery před a po výstavbě přehrady.\n\nPo smrti obou zakladatelů činnost studia pokračovala až do 30. let 20. století a díky Renato Titovi, synu a vnuku Francesca Paola.\n\n\nVýběr sbírek:\n\n"}
{"id": "769507", "url": "https://cs.wikipedia.org/wiki?curid=769507", "title": "Josef Paukner", "text": "Josef Paukner\n\nJosef Paukner (25. února 1847 Sedlec – 2. února 1906 Praha ) byl český hudební skladatel.\n\nZákladní hudební vzdělání získal od svého otce. Po absolvování gymnázia vstoupil na Varhanickou škola v Praze, ale nedokončil ji. Stal se učitelem hudby na \"Pivodově hudební škole\". Po krátkém pobytu ve Varšavě odešel do Moskvy, kde byl nejprve druhým dirigentem carské opery a po dvou letech se stal ředitelem kůru v polském katolickém chrámu. Za svého pobytu v Rusku se spřátelil nejen s českými hudebníky, kteří tam v té době působili, ale i s významnými ruskými skladateli jako např. s Petrem Iljičem Čajkovským.\n\nV roce 1881 se vrátil do Prahy. Komponoval snadno přístupné skladby, zvláště sbory a písně, které svým vlasteneckým obsahem, jednoduchou melodikou a texty nepostrádajícími humoru vyhovovaly tehdejší společnosti. Na přelomu 19. a 20. století tak byl jedním z nejznámějších a nejoblíbenějších českých skladatelů. Jeho postavu ztvárnil i Jan Neruda v knize \"Podobizny\". Zhudebnil rovněž báseň Adolfa Heyduka, která se měla stát slezskou hymnou. Pauknerovo zpracování se však příliš nerozšířilo.\n\n\n\nVydal mnoho úprav lidových písní:\n\n\n\n"}
{"id": "769517", "url": "https://cs.wikipedia.org/wiki?curid=769517", "title": "Československo na Letních olympijských hrách 1936", "text": "Československo na Letních olympijských hrách 1936\n\nČeskoslovensko na Letních olympijských hrách 1936 v Berlíně reprezentovalo 190 sportovců, z toho 15 žen. Nejmladším účastníkem byl plavec Felix Erbert (18 let, 66 dní), nejstarším pak střelec Jaroslav Mach (49 let, 96 dní). Reprezentanti vybojovali 8 medailí, 3 zlaté a 5 stříbrných.\n\n"}
{"id": "769519", "url": "https://cs.wikipedia.org/wiki?curid=769519", "title": "Hracholusky (Roudnice nad Labem)", "text": "Hracholusky (Roudnice nad Labem)\n\nHracholusky je bývalá osada, dnes základní sídelní jednotka města Roudnice nad Labem v okrese Litoměřice. Nachází se asi 1 km na jih od centra Roudnice nad Labem. Mezi lety 1869 a 1921 byly uváděny jako osada obce Roudnice nad Labem. Na železniční trati Roudnice nad Labem – Zlonice se nachází zastávka Roudnice nad Labem-Hracholusky.\n\n"}
{"id": "769522", "url": "https://cs.wikipedia.org/wiki?curid=769522", "title": "Dávná kletba", "text": "Dávná kletba\n\nDávná kletba (v originále Old Magic) je fantasy román australské spisovatelky Marianne Curleyové. Vyšel roku 2000. Přeložen byl do více než deseti jazyků.\n\nDívka Kate žije se svou babičkou na okraji malého města. Babička je léčitelka a čarodějnice a svou vnučku také učí kouzlit. Vše se změní, když do dívčiny třídy začne chodit Jarred, jehož rodinu postihuje jedno neštěstí za druhým. Kate velmi brzy odhalí, že je to dáno kletbou nad jeho rodem, vyřčenou už před dávnými lety. Jarred se však vůbec nehodlá zabývat řečmi o nějakých kletbách a kouzlech. Raději tráví čas se svými kamarády, elitou školní třídy, kteří Kate, opovrhují. Nakonec se však Kate přece jen podaří Jarreda přesvědčit a vydávají se spolu na cestu do středověku, aby zničili čaroděje, který kletbu vytvořil. Jejich plány ale překazí nečekaný únos Kate zlým Rhaukem vládcem Černého hradu a stvořitelem kletby. Jarred Kate miluje a proto ji nenechá Rhaukovy , vyhlásí tedy souboj mezi ním a vládcem Černého hradu. Po dlouhém souboji nakonec vyhraje Jarred a spolu s Kate se vrátí domů.\n"}
{"id": "769525", "url": "https://cs.wikipedia.org/wiki?curid=769525", "title": "Mistrovství Evropy v plavání v krátkém bazénu 2010", "text": "Mistrovství Evropy v plavání v krátkém bazénu 2010\n\nMistrovství Evropy v krátkém bazénu 2010 se konalo v areálu Pieter van den Hoogenband Zwemstadion v Eindhovenu, Nizozemsko, od čtvrtka 25. do neděle 28. listopadu.\n\nZávody na 50 a 100m se plavaly systémem rozplavby-semifinále-finále. Závody na 200 a 400m na rozplavby a finále a ženská 800m volný způsob a mužská 1500m VZ se plavaly pouze v rozplavbách. Do ranního bloku byly zařazeny rozplavby, odpoledne se konaly semifinále, finále a nejrychlejší rozplavby vytrvaleckých disciplín.\n\nKaždý stát mohl do jedné disciplíny zařadit tři závodníky, přičemž pouze dva nejrychlejší mohli postoupit do odpoledních bojů.\n\nNa tomto šampionátu získala Česká republika zásluhou Simony Baumrtové po šesti letech cenný kov z Mistrovství Evropy. Poslední medaili získala Ilona Hlaváčková na Mistrovství Evropy 2004 (Vídeň) – bronz na 50 m znak.\n\nVyznačený je domácí tým.\n\nLegenda: WR – Světový rekord; WBT – Nejlepší světový výkon roku; ER – Evropský rekord; CR – Rekord šampionátu; NR – národní rekord\n\nLegenda: WR – Světový rekord; WBT – Nejlepší světový výkon roku; ER – Evropský rekord; CR – Rekord šampionátu; NR – národní rekord\n\nTato stránka je upraveným překladem 2010 European Short Course Championships z anglické Wikipedie.\n\n"}
{"id": "769527", "url": "https://cs.wikipedia.org/wiki?curid=769527", "title": "Československo na Letních olympijských hrách 1932", "text": "Československo na Letních olympijských hrách 1932\n\nČeskoslovensko na Letních olympijských hrách 1932 v Los Angeles reprezentovalo sedm sportovců.\n\nNejmladším účastníkem byl běžec Andrej Engel (22 let, 172 dní), nejstarším pak vzpěrač Jaroslav Skobla (33 let, 106 dní). Reprezentanti vybojovali 4 medaile, z toho 1 zlatou, 2 stříbrné a 1 bronzovou.\n\nDále bylo zasláno do Los Angeles větší množství uměleckých děl do olympijských uměleckých soutěží, a to od těchto autorů a s těmito výsledky:\n\n"}
{"id": "769528", "url": "https://cs.wikipedia.org/wiki?curid=769528", "title": "Seznam šlesvických vévodů", "text": "Seznam šlesvických vévodů\n\nToto je seznam jarlů a vévodů, kteří vládli Šlesvicku, respektive jižnímu Jutsku (Sønderjylland).\n\nRozmezí let je zde uvedené podle Esbena Albrectsena.\n\n"}
{"id": "769529", "url": "https://cs.wikipedia.org/wiki?curid=769529", "title": "Uhelné prázdniny 1979", "text": "Uhelné prázdniny 1979\n\nV lednu 1979 byly v Československu vyhlášeny celostátní uhelné prázdniny. Celá ekonomika byla těžce postižena vlnou silných mrazů, které náhle udeřily v noci z 31. prosince 1978 na 1. leden 1979.\n\nKonec roku 1978 byl ve znamení teplého, téměř jarního počasí. Na Silvestra se denní teploty pohybovaly kolem +10 °C, v jižních Čechách dokonce až +15 °C, ale od severozápadu se již přes území tehdejší NDR rychle přibližovala hluboká tlaková níže doprovázená studeným arktickým vzduchem, který již od noci z 28. na 29. prosince působil kalamitní stavy v dopravě a energetice SRN. Přes severočeské příhraniční hory se tento studený vzduch začal přelévat právě v noci na Silvestra (z 30. na 31. prosinec) a v průběhu dne se pak šířil přes českou kotlinu na celé území republiky. Došlo k nebývalému ochlazení rychlostí až 3 °C/h, například na Ještědu klesla teplota o 26 °C během 24 hodin a ve Frenštátu pod Radhoštěm dokonce o 30,5 °C. Meteostanice v Praze-Libuši zaznamenala 31. 12. 1978 pokles teploty z +11,4 °C ve 14 hodin na -10,5 °C ve 21 hodin, tedy téměř o 22 °C během 7 hodin, a do rána pak o dalších téměř 8 °C. Tento pokles byl doprovázen i změnou větru, z teplého jihozápadního proudění s nárazy o rychlosti 15-20 m/s na čerstvý ledový severozápadní vítr, který ojediněle v horských oblastech dosahoval rychlosti 30 až 45 m/s. Ten se sice později uklidnil, ale dvacetistupňové mrazy vytrvaly na většině území republiky cca do 10. ledna, ve druhé dekádě se zmírnily na teploty okolo -10 °C.\n\nTak silný a zejména rychlý pokles teploty způsobil energetickou i dopravní kalamitu prakticky pro celé Československo. V předchozích teplých dnech totiž vcelku vydatně pršelo a veškeré vytěžené a většinou i nekryté uhlí (nejen to právě vytěžené na haldách, ale i provozní zásoby uhlí na skládkách elektráren, tepláren či místních kotelen) bylo tím pádem hodně mokré a s příchodem mrazů okamžitě zamrzlo prakticky v celém objemu. Zamrzlo také uhlí a koks ve stovkách železničních nákladních vozů.\n\nBěhem několika desítek hodin tak uhelným elektrárnám začalo docházet použitelné, nezamrzlé palivo, souběžně s tím však došlo v severočeském a sokolovském hnědouhelném revíru k vyřazení korečkových rypadel a transportních pásů, které také zamrzly. Výsledkem byla obtížně řešitelná energetická krize s dalekosáhlými důsledky. Na mnoha místech zkolaboval systém centrálního vytápění, docházelo k častým výpadkům v dodávkách elektrické energie a protože stejným problémům čelily i okolní státy, nebylo možné požádat o pomoc sousedy a bylo nutné přijmout řadu úsporných opatření. Situaci navíc zkomplikovalo nové sněžení, kdy místy napadlo okolo 15 cm sněhu.\n\nDopravu dále ztěžoval fakt, že podniky, které měly deponované autobusy na volných plochách, v prvních dnech kalamity musely výrazně omezit provoz buď pro úplnou nemožnost nastartovat motor, nebo pro zamrzání nafty na trase. Ledová novoroční vichřice také dokonala zkázu imisně poškozených lesů na hřebenech Krušných hor, Jizerských hor a Krkonoš. V důsledku extrémního počasí se také zřítila část již dříve poškozeného vysílače Krašov, který musel být následně odstřelen.\n\nFederální vláda ČSSR (a předsednictvo ÚV KSČ) na vzniklou situaci zareagovala až 5. ledna 1979 přijetím několika opatření, která vešla v účinnost v následujících dnech a která na úrovni krajů rozpracovávaly krajské energetické komise, podobná opatření byla přijata na úrovni okresů, jednotlivých měst či obcí, stranou nezůstaly ani podnikové a závodní energetické komise.\n\nJako prvořadý úkol bylo stanoveno zajistit v prvních dnech omezení dodávek elektrické energie ve prospěch nejnutnější výroby a technologií - především vytápění budov apod., a v rámci celé republiky byly vyhlašované regulační stupně v odběru elektřiny. Například regulační stupeň č. 10 ukládal podnikům snížit v určenou hodinu spotřebu energie na technologické minimum (provoz kotelen, nejnutnějšího osvětlení, technologií, závodních kuchyní a jídelen, energetiky aj.) tak, aby v následující hodině mohla být výroba v plné výši ihned obnovena. Přesný čas omezení spotřeby elektrické energie (vždy 1 hodina v době dopolední a 1 hodina v době odpolední energetické špičky) byl určen pro jednotlivé okresy a pravidelně se měnil.\n\nNapříklad v Severomoravském kraji se mezi konkrétními opatřeními objevilo omezení vytápění veřejných místností (hotely, kina, restaurace apod.) na max. 16 °C, ale omezeno bylo i vytápění tramvají a trolejbusů a teplá voda na sídlištích byla dodávána jen každý druhý den. V Nové huti Klementa Gottwalda byly z důvodu omezení odběru elektřiny zastaveny některé výrobní provozy.\nVýrazné omezení provozu postihlo „zbytné“ instituce: 6. ledna bylo omezeno vysílání Československé televize jen na dobu po 19. hodině, od 8. do 15. ledna dokonce až od 20:30. Bylo dočasně zastaveno i rušení vysílače Svobodná Evropa. Byly uzavřeny i galerie a většina divadel. Ve školách byly od 8. ledna vyhlášeny uhelné prázdniny, které byly 11. ledna prodlouženy až do 29. ledna. Začátek pracovní doby v úřadech a administrativě tam, kde to bylo z důvodu dopravy možné, byl posunut až na osmou nebo devátou hodinu ranní.\n\nPřes veškerou snahu se podařilo dodávky energií stabilizovat až v polovině ledna, po 20. lednu výrazně pomohla i mírná obleva. Energetický provoz se zvolna vrátil k normálu.\nUhelné prázdniny tak mohly být odvolány k 29. lednu 1979 s tím, že kvůli zameškané výuce byly v tomto školním roce zrušeny jarní prázdniny a nebyly povoleny celodenní školní výlety.\n\nRegulační opatření především v oblasti dodávek elektrické energie se v podobných případech průběžně uplatňovala i později, například na začátku roku 1987 s mnohadenními mrazy pod -25 °C. Stabilní dodávky elektrické energie však zajistila až úplná dostavba jaderných elektráren Dukovany a Temelín.\n\nExtrémní mrazy postihly mnoho států Evropy. V Moskvě byla naměřena teplota -45 °C, čímž byl překonán rekord z roku 1900, rekordně nízká teplota -47 °C byla naměřena také v severním Švédsku. Na severu NSR padal sníh nepřetržitě 80 hodin a byl vyhlášen stav ohrožení. Dánský rozhlas nabádal občany, aby nevycházeli vůbec z domu.\n\n"}
{"id": "769533", "url": "https://cs.wikipedia.org/wiki?curid=769533", "title": "Siméon Garangeau", "text": "Siméon Garangeau\n\nSiméon Garangeau, celým jménem Jean-Siméon Garangeau (narozen v roce 1647, zemřel 25. srpna 1741 v Saint-Malo), byl stavitel vojenských objektů. Byl žákem slavného francouzského vojenského stavitele Vaubana.\n\nPoté, co nastoupil vojenskou službu jako dobrovolník v roce 1673 v Maastrichtu, stal se kapitánem 7. regimentu infanterie v Champagne. Utrpěl zranění, a proto ho jeho znalosti geometrického kreslení, které získal díky svému otci truhlářskému mistrovi, předurčily k tomu, aby se orientoval uměleckým směrem.\n\nPo cestách do Itálie a Anglie se stal v roce 1677 architektem v Paříži a v roce 1678 inspektorem budov ve Versailles a Fontainebleau a královským stavitelem. Z této pozice pak dohlížel nad pracemi na zbrojnici v Marseille v roce 1679 a v roce 1682 byl povolán do Brestu, kde je autorem kostela svatého Ludvíka (\"Église Saint-Louis de Brest\"). Po deseti letech v Brestu jej Sébastien Le Prestre de Vauban v roce 1691 jmenoval „hlavním stavitelem a ředitelem pro opevnění v Saint-Malo , kde zůstal až do své smrti v roce 1741, měl rovněž na starost opevnění v Horní Normandii. Dohlížel nad rozšiřováním Saint-Malo a Saint-Servais.\n\n\n"}
{"id": "769540", "url": "https://cs.wikipedia.org/wiki?curid=769540", "title": "Thomas Arne", "text": "Thomas Arne\n\nThomas Augustine Arne (28. května 1710, Londýn – 5. března 1778, Londýn) byl anglický hudební skladatel, autor hudby k písni Rule, Britannia!.\n\nArne byl synem londýnského obchodníka, který ho poslal na Eton studovat práva. Po ukončení studia, jako advokátní inspicient, se Thomas učil tajně hrát na klavír a housle. Prvního úspěchu dosáhl uvedením opery \"Rosamond\" roku 1732 v Lincolnově Inn Fields Theatre. Prosadil se až v roce 1738 hudbou k Daltonově adaptaci \"Comuse\". Následovaly další zakázky, i od královského dvora. Krátce pobýval v Irsku a v roce 1745 se stal skladatelem Vauxhall Gardens. Skládal hudbu i pro shakespearovské hry. Oxfordská univerzita mu udělila čestný doktorát v roce 1759. Závěr života prožil nemocný, v chudobě a v zapomnění.\n"}
{"id": "769544", "url": "https://cs.wikipedia.org/wiki?curid=769544", "title": "Mberande", "text": "Mberande\n\nMberande je řeka na Šalomounových ostrovech, na ostrově Guadalcanal, jejíž délka činí asi 150 km. Pramení u jižního okraje Guadalcanalu, 5 km na východ od hory Popomanaseu (její nadmořská výška je 2 335 m) a teče až na sever, kde se vlévá do Šalomounského moře. Její tok je velmi klikatý. Na dolním toku tvoří deltu: rozštěpuje se na dvě ramena. \n\n"}
{"id": "769547", "url": "https://cs.wikipedia.org/wiki?curid=769547", "title": "Okres Namysłów", "text": "Okres Namysłów\n\nOkres Namysłów (polsky \"Powiat namyslowski\") je okres v polském Opolském vojvodství. Rozlohu má 747,67 km² a v roce 2005 zde žilo 44 003 obyvatel. Sídlem správy okresu je město Namysłów.\n\nMěstsko-vesnická:\n\nVesnické:\n"}
{"id": "769555", "url": "https://cs.wikipedia.org/wiki?curid=769555", "title": "Maják na mysu Fréhel", "text": "Maják na mysu Fréhel\n\nMaják na mysu Fréhel (\"Phare du Cap Fréhel\") je námořní maják v departmentu Côtes-d'Armor ve Francii). Současný maják byl postaven v letech 1946 až 1950 na výběžku mysu Fréhel, více než 70 metrů nad hladinou. Nahradil dvě předchozí starší stavby ve stejných místech. Osvětluje a zajišťuje plavbu do zálivu Saint-Brieuc směrem na Saint-Malo, velmi těžce přístupného z důvodu silného větru. 22. listopadu 2010 byl prohlášen za historickou památku.\n\nV květnu 1694 generální komisař Ludvíka XIV. pro opevnění Sébastien Le Prestre de Vauban prováděl inspekci severního pobřeží Bretaně a navrhl postavení věže k odvrácení útoků anglické flotily. V této době již Vauban postavil několik majáků (maják Stiff v Ouessantu, maják Baleines na ostrově Ré, maják Chassiron v Oléronu).\n\nInženýr Garengeau převzal plány majáku Stiff, aby postavil tento první maják, rozsvícený v roce 1702, avšak unikátní bylo, že byl osvětlen pouze v zimních měsících. Až v roce 1717 námořnictvo rozkázalo svítit celý rok. Náklady na provoz byly financovány z poplatku, který platily lodě připlouvající do přístavů mezi mysem Fréhel a Regnéville.\n\nV roce 1774, svítilna s 60 kulovými reflektorů nahradila oheň. V roce 1821 byl tento systém umístěn do otáčivé svítilny. Dosah světla byl mezi 15 a 21 mílemi.\n\nPostaven: 1701 - 1702\nRozsvícen: listopad 1702\nVýška: 15 m\nPopis: Válcová věž propojená s půlkruhovou věží z kamene.\nStavitel: Siméon Garangeau.\nDodavatel: Gilles Martin Frémery.\nNáklady: 6890 liber\n\nOd roku 1702 do 1774 osvícen ohněm z uhlí. \nV roce 1774 nahrazeno kulovými lucernami od Tourtille-Sangrain s 60 plynovými lampami ve 3 přerývajících se vrstvách.\nV roce 1821 nahrazení svítilen svítilnami s 8 parabolickými reflektory od Bordier-Marcet, se světelným paprskem každých 135 sekund.\n\nKolem roku 1840 Léonce Reynaud navrhl postavit před stávající stavbou novou osmibokou věž vysokou 20 metrů, která by mohla doplňovat záběr majáku na Fresnel.\n\nDosah světla byl 25 mil.\n\nProjekt elektrifikace z roku 1880 byl schválen ministerským rozhodnutím z 23. července 1886.\n\nBěhem 2. světové války maják sloužil jako pozorovací bod pro německou armádu, ta jej 11. srpna 1944 odstřelila. Do roku 1950, kdy byl postaven nový maják, tedy provizorní světlo zajišťovala pouze stará Vaubanova věž.\n\nPostaven: 1845 - 1847\nRozsvícen: 1. května 1847\nVýška nad hladinou moře: 79 metrů\nVýška: 22metrů\nPopis: Osmiboká věž z kamene uprostřed obdélníkové budovy\nStavitel: Boucher a Méquin\nArchitekt: Léonce Reynaud\nDodavatel: Ramard et Mercier\nNáklady: 85000 franků\n\n1. května 1847 bylo rozsvíceno světlo s bílým paprskem s 30sekundovými intervaly, optika François Soleil s 16 polo-čočkami.\n1875 – osvětlení na minerální oleje.\n15. června 1903 – světlo se dvěma bílými paprsky každých 10 sekund. Optika: ohnisková vzdálenost 0.70 m, 4 panely.\n\nStavba současného majáku byla zahájena v roce 1946 a dokončen a rozsvícen byl 1. července 1950. Současně byla zajištěna elektrifikace s napájením z elektrické sítě.\n\nPostaven: 1946–1950\nRozsvícen: 1. července 1950\nVýška nad hladinou moře: 67,7 metru\nVýška: 32,85 metru\nPopis: Čtyřboká věž z kamene uprostřed budovy do tvaru písmene „U“ \nStavitel: Jean Boyet\nArchitekt: Yves Hémar\nDodavatel: Peniguet\n\n"}
{"id": "769558", "url": "https://cs.wikipedia.org/wiki?curid=769558", "title": "Kirigami", "text": "Kirigami\n\nKirigami (切り紙) je umění zahrnující stříhání a ohýbání papíru. Původem japonské slovo \"kiru\" = stříhat a \"kami\" = papír.\nJen za pomocí nůžek se z obyčejného papíru A4 dají vykouzlit neobyčejné tvary. Mohou to být obyčejné dekorace či propracované budovy. Složením nastříhaného či nařezaného papíru lze dosáhnout úžasného nejen efektu, ale skutečného prostorového tělesa.\n\nTypy:\n\n"}
{"id": "769567", "url": "https://cs.wikipedia.org/wiki?curid=769567", "title": "Československo na Letních olympijských hrách 1928", "text": "Československo na Letních olympijských hrách 1928\n\nČeskoslovensko na Letních olympijských hrách 1928 v Amsterdamu reprezentovalo 70 sportovců, z toho 1 žena. Nejmladším účastníkem byl vzpěrač Jan Kostrba (18 let, 144 dní), nejstarším pak drezér koní Emanuel Thiel (45 let, 101 dní) Reprezentanti vybojovali 9 medailí, z toho 2 zlaté, 5 stříbrných a 2 bronzové.\n\n"}
{"id": "769568", "url": "https://cs.wikipedia.org/wiki?curid=769568", "title": "Japonský parlament", "text": "Japonský parlament\n\nJaponský parlament ( 国会議事堂 \"Kokkaigijidou\") je dvoukomorový zákonodárný orgán Japonska. Tvoří jej dolní komora neboli Sněmovna reprezentantů (japonsky 衆議院 \"Shugi-in\") a horní komora neboli Sněmovna radních (japonsky 参議院 \"Sangi-in\"). Do obou jsou zástupci voleni pomocí smíšeného volebního systému.\n\nDolní komora má 480 členů volených na čtyři roky, z toho je 300 poslanců voleno v jednomandátových volebních obvodech a 180 podle principu poměrného zastoupení v 11 volebních obvodech. Členem Sněmovny reprezentantů se může stát pouze občan starší 25 let.\n\nHorní komora má 242 členů, z nichž je 96 voleno podle principu poměrného zastoupení v jednom celonárodním volebním obvodu a 146 poslanců pak ve 47 volebních obvodech totožných s prefekturami. Funkční období v horní komoře je šest let, přičemž volby se konají každé tři roky, kdy je volena polovina mandátů. Členem Sněmovny radních se může stát pouze občan starší 30 let.\n\nPokud se obě komory nedokážou dohodnout na kompromisu ohledně osoby premiéra, rozpočtu nebo státních smluv, může Sněmovna reprezentantů trvat na svém rozhodnutí. Ve všech ostatních případech může přehlasovat Sněmovnu radních pouze dvoutřetinovou většinou přítomných zástupců.\n\nZákonodárný sbor volí ze svého středu japonského premiéra, který pak sestavuje vládu. Většina jejích členů by měla být rovněž zvolena ze zástupců obou komor. Vláda je při výkonu své moci parlamentu odpovědná a ke své legitimitě potřebuje důvěru dolní komory.\n\n\n"}
{"id": "769569", "url": "https://cs.wikipedia.org/wiki?curid=769569", "title": "Atletika na Letních olympijských hrách 1980", "text": "Atletika na Letních olympijských hrách 1980\n"}
{"id": "769570", "url": "https://cs.wikipedia.org/wiki?curid=769570", "title": "Michal Cáb", "text": "Michal Cáb\n\nMichal Cáb alias Cabowitz (* 1980) je český výtvarný umělec zabývající se hlavně zvukem, interakcí mezi obrazem a zvukem - audiovizí.\n\nVystudoval teologii, pokračoval studiem oboru CAS (Centrum audiovizuálních studií) na Pražské FAMU , to ale nedokončil. Nyní je v doktorandském studiu na Akademii výtvarných umění v Praze v ateliéru Konceptuální tvorby. Pracuje jako asistent na Nových médiích Veroniky Bromové. od roku 2009 působí jako odborný učitel oboru Multimediální tvorba na SUPŠ Bechyně (multimediální technologie, praktická cvičení v multimédiích). Jeho doménou je operační systém Linux a aplikace Pure data, jejichž možnosti zkoumá v rámci novo-mediální tvorby. Je známý také jako hudebník především noise music a programátor, spolupracuje s divadelníky a výtvarnými umělci.\n\n\n\n\n"}
{"id": "769572", "url": "https://cs.wikipedia.org/wiki?curid=769572", "title": "Chodzież", "text": "Chodzież\n\nChodzież je polské město ve Velkopolském vojvodství, hlavní město okresu Chodzież. V roce 2010 zde žilo 19 506 obyvatel. Město tvoří samostatnou městskou gminu a je sídlem správy vesnické gminy Chodzież.\n"}
{"id": "769581", "url": "https://cs.wikipedia.org/wiki?curid=769581", "title": "Československo na Letních olympijských hrách 1924", "text": "Československo na Letních olympijských hrách 1924\n\nČeskoslovensko na Letních olympijských hrách 1924 v Paříži reprezentovalo 133 sportovců, z toho 4 ženy. Nejmladším účastníkem byl lehký atlet Josef Machaň (18 let, 146 dní), nejstarším účastníkem pak gymnasta a lehký atlet Boris Honzátko (48 let, 196 dní) Reprezentanti vybojovali 10 medailí, z toho 1 zlatou, 4 stříbrné a 5 bronzových.\n\n"}
{"id": "769583", "url": "https://cs.wikipedia.org/wiki?curid=769583", "title": "Guillaume Lekeu", "text": "Guillaume Lekeu\n\nGuillaume Lekeu (20. ledna 1870, Verviers, Belgie – 21. ledna 1894, Angers, Francie) byl belgický hudební skladatel.\n\nVe věku devíti let se s rodiči přestěhoval do Poitiers, kde roku 1888 dokončil studium na lyceu. Poté na pařížské univerzitě studoval filozofii. Po dokončení se začal plně věnovat hudbě. Jeho učiteli byli Gaston Vallin, César Franck a Vincent d'Indy. V roce 1891 se účastnil belgické \"Prix de Rome\", kde získal druhé místo. Poslední tři roky se věnoval intenzivnímu komponování. Zemřel ve věku 24 let na tyfovou horečku. O pár měsíců později jeho přátelé uspořádali v Paříži koncert, na kterém byla uvedena některá jeho díla.\n\n"}
{"id": "769585", "url": "https://cs.wikipedia.org/wiki?curid=769585", "title": "Knut VI. Dánský", "text": "Knut VI. Dánský\n\nKnut VI. Dánský (1163 – 12. listopadu 1202) byl dánský král (1182–1202). Šlo o nejstaršího syna Valdemara I. a Sofie z Novgorodu.\n\nOkamžitě po svém nástupu k moci musel čelit rolnickému povstání ve Skåne, protože rolníci odmítli platit desátky. Král jim chtěl ukázat jejich místo, ale dříve než stačil sestavit armádu, šlechtici z Hallandu a Skåne poslali vlastní vojáky a rolníky porazili v krvavé bitvě u Dysjebro.\n\nCísař Fridrich I. Barbarossa přinutil Knutova otce, aby ho přijal jako svého lenního pána a v roce 1184 Barbarossa poslal Knutovi vzkaz, aby udělal to samé. Knut neodpověděl, a tak k němu císař vypravil druhého posla, který vyhrožoval císařovým hněvem. Knutovým jménem odpověděl biskup Absalon \n\nCísař Barbarossa byl nucen řešit záležitosti na jihu říše a proto pověřil svého vazala Bogislava Pomořanského, aby zaútočil na Dánsko. Bogislav rychle shromáždil 500 lodí. Král Knut byl v Jutsku, takže povinnost odrazit útok připadla biskupu Absalonovi. Dánská flotila díky mlze Pomořany porazila a císař se dočasně přestal snažit o ovládnutí Dánska. Knut provedl do Pomořan dvě invaze a v roce 1185 přinutil Bogislava, aby ho uznal jako svého pána.\n\nDobové zdroje popisují Knuta jako vážného, silně věřícího muže. V roce 1197 osobně vedl křížovou výpravu proti pohanským Estoncům.\n\nKnutův mladší bratr Valdemar byl sice vévodou v jižním Jutsku, ale bylo mu jen dvanáct let, když zemřel jeho otec, a tak byl regentem jmenován biskup Valdemar (nemanželský syn Knuta V.) Ambiciózní biskup sbíral podporu německých šlechticů proti Knutovi. S pomocí Adolfa III. Holštýnského se chtěl sám stát dánským králem. Když byl vybrán jako arcibiskup z Lundu, mluvil o svých plánech otevřeně. Mladý Valdemar požádal v roce 1192 biskupa o schůzku v Åbenrå. Tam ho nechal zatknout a na příštích třináct let uvěznil v Søborgu. Adolf Holštýnský se snažil vytvořit proti vévodovi opozici, ale Valdemar ho v roce 1201 porazil, zajal a uvěznil stejně jako arcibiskupa v Søborgu. V roce 1203 se vzal svých území na sever od Labe, aby byl propuštěn.\n\nKnut zemřel ve zhruba čtyřiceti letech v roce 1202. Jeho manželkou byla Gertruda Bavorská, dcera Jindřicha Lva. Ta mu však neporodila děti, takže se jeho nástupcem stal jeho bratr Valdemar.\n"}
{"id": "769588", "url": "https://cs.wikipedia.org/wiki?curid=769588", "title": "Gianni Rivera", "text": "Gianni Rivera\n\nGiovanni „Gianni“ Rivera (18. srpna 1943, Alessandria, Itálie). Ve své zemi je znám pod přezdívkou Bambino d'Oro (Zlatý chlapec). V 60. a 70. letech 20. století okouzloval elegantním projevem. Mnozí s ním souhlasili, že jako fotbalista se těší menší pozornosti, než by zasluhoval. Itálii to rozdělovalo na dva tábory. Na ty, kdo byli pro Riveru, a na ty, kdo byli proti němu. Pelé ho roku 2004 zařadil mezi 125 nejlepších žijících fotbalistů.\n\nNarodil se ve Vall San Bartolomeo v provincii Alessandria, a právě za toto mužstvo kopal poprvé, Výjimečným talentem na sebe upozornil celé Itálie. V útlém věku 16 let debutoval v Serii A za AC Milán, bylo to 2. června 1959. Poté se vrátil do mateřského klubu.\n\nRoku 1959 ho kupuje AC Milán za 65 000 liber. Na fotbalistu tak nízkého věku to byla rekordní suma. Protože na 1. ligu ještě tehdy nebyl plně připraven, zůstal ještě na jednu sezonu v Alessandrii.\nNabídnout kontrakt tak mladému hráči bylo pro milánský klub takřka osudovým krokem. Rivera se rychle vypracoval v oporu týmu. Ve 20letech byl na druhém místě v tabulce střelců. Jeho osudový rok byl 1962. Nejenže vyhrál s klubem titul, ale kvalifikoval se s mužstvem do PMEZ a ten také na konci ročníku 1962/63 vyhrál, když ve finále Milán porazil silnou Benficu Lisabon 2:1 a Rivera byl hrdinou dne.\nAž za 6 let po vítězství v PMEZ se dočkal prvního Zlatého míče určeného pro nejlepšího fotbalistu v Evropě (v roce 1969). Tehdy se takové pocty dostalo poprvé fotbalistovi narozeném v Itálii. Toho roku totiž klub dovedl opět k triumfu v PMEZ.\n\nČasto si nebral servítky. V průběhu 70. let se opakovaně připomínal kontroverzními prohlášeními a poznámkami. Jednou si vykoledoval zákaz startu, když prohlásil že rozhodčí nadržují Juventusu.\nPo konci kariéry se dal na dráhu politika a dotáhl to až na náměstka ministra zahraničí.\n\nV národním týmu Itálie debutoval v 19letech a od první chvíle patřil k ústředním postavám týmu. Na MS 1970 se řadili Italové k favoritům, vždyť 2 roky předtím se stali mistry Evropy. Zahraniční odborníky překvapilo, že Rivera začal turnaj na lavičce. Žasli, jak moc dobrá asi bude Itálie, když si může dovolit posadit na lavku takového hráče. Diskuse o tom, zda by Rivera a Sandro Mazzola měli hrát spolu, nebraly konce. Jenže reprezentační trenér Ferruccio Valcareggi nasazoval Mazzolu na první poločas a Riveru na druhý. Opravdovou šanci dostal v semifinále proti Západnímu Německu. Svoji brankou tehdy rozhodl o vítězství 4:3. Navzdory tomu ve finále opět začal mezi náhradníky a na hřiště šel až 6 minut před koncem. To už bylo pozdě. Brazílie vyhrála 4:1. Když se Italové vraceli domů, přivítala je sprška rajčat. Všichni sklidili nelítostnou kritiku až na jednoho, Riveru.\n\n\n\n"}
{"id": "769589", "url": "https://cs.wikipedia.org/wiki?curid=769589", "title": "Československo na Letních olympijských hrách 1920", "text": "Československo na Letních olympijských hrách 1920\n\nČeskoslovensko na Letních olympijských hrách 1920 v Antverpách reprezentovalo 119 sportovců, z toho 1 žena. Nejmladším účastníkem byl lehký atlet Adolf Reich (18 let, 276 dní), nejstarším pak zápasník Josef Huml (40 let, 62 dní) Reprezentanti vybojovali 2 medaile, obě bronzové.\n\n"}
{"id": "769590", "url": "https://cs.wikipedia.org/wiki?curid=769590", "title": "Marc Garneau", "text": "Marc Garneau\n\nMarc Joseph Jean-Pierre Garneau (* 23. února 1949 Québec, provincie Québec) je kanadský politik reprezentující v parlamentu Kanady Liberální stranu. Původním povoláním byl inženýr vojenského námořnictva, roku 1983 se stal jedním z kanadských astronautů. Absolvoval tři kosmické lety na palubě amerických raketoplánů Space Shuttle – roku 1984 se stal prvním Kanaďanem ve vesmíru při letu STS-41-G, kosmický let si zopakoval roku 1996 a 2000 (mise STS-77 a STS-97). Po odchodu z oddílu kosmonautů stál v letech 2001–2005 v čele Kanadské kosmické agentury. Poté se dal na politickou dráhu v řadách Liberální strany. Roku 2006 neúspěšně kandidoval do kanadského parlamentu, zvolen byl v letech 2008 a 2011, po volbách 2011 stanul v čele liberálních poslanců v dolní komoře parlamentu.\n\nMarc Garneau po střední škole absolvoval bakalářské studium na \"Royal Military College\" v Kingstonu, které dokončil roku 1970. Ve studiu pokračoval na \"Imperial College of Science and Technology\" v Londýně, zde roku 1973 obhájil doktorát. Následující rok vstoupil do Kanadského královského námořnictva. V letech 1974–1976 byl důstojníkem pro zbraňové systémy na torpédoborci Algonquin, poté sloužil ve školních a technických útvarech kanadského námořnictva, naposled se zabýval vývojem vybavení pro námořní komunikaci a elektronickou válku. \n\nRoku 1983 se přihlásil do prvního kanadského náboru astronautů, prošel všemi koly výběru a od 5. prosince 1983 patřil mezi úspěšnou šestici. Oddíl astronautů byl začleněn pod Národní výzkumnou radu (NRC, \"National Research Council\"), od roku 1989 funguje v rámci Kanadské kosmické agentury (CSA,\" Canadian Space Agency\"). Od února 1984 se připravoval v Johnsonově vesmírném středisku v Houstonu na roli specialisty pro užitečné zatížení v misi STS-41-G.\n\nK letu STS-41-G odstartoval na palubě raketoplánu Challenger 5. října 1984. ve funkci specialisty pro užitečné zatížení. Let byl věnován především dálkovému průzkumu Země a vypuštění družice ERBS. Challenger přistál 13. října, let trval 8 dní, 5 hodin a 24 minut.\n\nMezi lety pracoval v různých funkcích v Johnsonově středisku NASA v Houstonu, roku 1989 formálně odešel z kanadského námořnictva. V letech 1992–1993 společně s astronauty 14. náboru NASA absolvoval výcvik letového specialisty raketoplánů.\n\nPodruhé se na oběžnou dráhu Země dostal roku 1996 při letu STS-77. Raketoplán Endeavour k němu vzlétl 19. května 1996, přistál 29. května po 10 dnech a 39 minutách. Během letu astronauti vypustili družici Spartan 207-IAE a věnovali se různým experimentům v laboratoři Spacehab.\n\nV srpnu 1998 byl potřetí zařazen do posádky raketoplánu, tentokrát na misi STS-97 Endeavouru. Cílem letu bylo dovezení 17 tun konstrukcí na Mezinárodní vesmírnou stanici (ISS), a sice dílu P6 hlavního nosníku stanice, panelů solárních článků a radiátorů chladicího systému S4/S6. Na montážní práce potřebovali astronauti tři výstupy do vesmíru. Mise proběhla ve dnech 30. listopadu – 11. prosince 2000.\n\nNedlouho po třetím letu, v únoru 2001, Garneau odešel z oddílu kosmonautů, současně byl jmenován výkonným místopředsedou Kanadské kosmické agentury (CSA). V listopadu 2001 postoupil na místo jejího předsedy. V letech 2003–2008 současně zastával post kancléře Carletonské univerzity (\"Carleton University\").\n\nV čele CSA stál do listopadu 2005, kdy odešel, aby se mohl věnovat volební kampani. V kanadských volbách do federálního parlamentu v lednu 2006 totiž kandidoval za Liberální stranu v obvodu Vaudreuil-Soulanges. Roku 2006 neuspěl, nicméně při následujících volbách v říjnu 2008 v obvodu Westmount—Ville-Marie zvítězil s vysokým náskokem a v květnu 2001 dosáhl těsného znovuzvolení. Od roku 2008 je pomocníkem vůdce Liberální strany pro Québec, po volbách 2011 stanul v čele poslanců Liberální strany v dolní komoře parlamentu.\n\n"}
{"id": "769591", "url": "https://cs.wikipedia.org/wiki?curid=769591", "title": "Severin Tischler", "text": "Severin Tischler\n\nSeverin Tischler (12. říjen 1705 Svitavy – 12. listopad 1743 Moravská Třebová) byl český sochař působící většinu života v Moravské Třebové. Je zařazován mezi významné představitele pozdně barokního sochařství v Českých zemích.\n\nNarodil se ve Svitavách jako druhý z osmi dětí Adama Tischlera a jeho ženy Anny Bittnerové. Roku 1733 se zde oženil s Paulinou Grosmischovou. Ve Svitavách se jim narodilo také první dítě, syn Wilhelm Leopold. Roku 1735 se Tischler s rodinou odstěhoval do Moravské Třebové a v roce 1737 se zde narodily jeho dvě dcery Maria Josefa a Anna Victoria. Mezi léty 1742 a 1743 Severin Tischler umírá.\n\nV raných pracích navázal na dílo Matyáše Bernarda Brauna, jež ho ovlivnilo, ale později se vypjatou formou exprese zařadil do širšího uměleckého proudu tehdejší střední Evropy. Pro tento internacionální styl je příznačná vyhraněná stylizace draperie soch, která je utvářená v \"lámaném stylu\" a \"kubizujících formách\". Tischlerova umělecká osobnost zůstávala dlouhou dobu ve stínu jeho současníků, zvlášť litomyšlského sochaře a Tischlerova přítele Jiřího Františka Pacáka, jemuž byla většina umělcových prací připisována. Jeho práce nalezneme nejen na pomezí východních Čech a severní Moravy, ale také ve vzdálenějších lokalitách Náchodska a Podkrkonoší.\n\nO Tischlerově školení neexistují žádné informace. R. Pechhold ve svém díle \"Mähr.-Trübauer Häusergescichte\" označuje Tischlera jako „Bildhauer aus Leitomischl“ z čehož lze usuzovat, že se vyučil zde. Pravděpodobně tedy pobýval v tamní dílně Jiřího Františka Pacáka. Tomu nasvědčuje braunovský akcent raných Tischlerových prací. Počátek sochařovy tvorby se datuje od roku 1729, kdy je doložen plným jménem jako Severin Konstant Tischler, svitavský sochař, uzavírající smlouvu s moravskotřebovskými františkány. Měl pro ně vytvořit 14 skupin řezbářsky zpracovaných zastavení křížové cesty včetně architektonických podstavců. V roce 1731 bylo dílo hotovo, protože bylo štafírováno místním malířem, někdy na začátku 20. století ale zaniklo.\n\nV letech 1730–1731 vytváří v Náchodě pro knížecí rod Piccolomini výzdobu tzv. Piccolominiovské brány a ve stejném období krále Davida ve Rtyni. Podobná draperie soch je vlastní i soše sv. Jana Nepomuckého z náchodského mostu. Charakteristické pro jeho rané dílo je i zpracování očí – velká kulatá víčka a oči naznačené hluboce navrtanými otvory, tyto znaky nalezneme u řady dalších Tischlerových děl (Immaculata v Jilemnici, reliéf Madony s Ježíškem a sv. Janem Nepomuckým na sloupu v Uničově).\n\nKolem roku 1730 pracuje Tischler v Moravské Třebové na oltáři sv. Kříže v nově přestavovaném děkanském kostele Nanebevzetí Panny Marie. Sochařskou složku oltáře tvoří vedle vrcholné postavy Boha Otce dvě protějškové alegorie Víry a Naděje, které doprovázely ústřední obraz Ukřižovaného Krista, jenž byl později nahrazen misijním křížem. Draperie všech soch vykazuje prvky charakteristické pro rané Tischlerovo dílo. Původně bylo toto dílo připisováno olomouckému sochaři J. A. Heinzovi a poté Jiřímu F. Pacákovi nebo Řehoři Thénymu. K definitivnímu zařazení oltáře sv. Kříže došlo díky studii Aloise Czerného a Rudolfa Pechholda. Severin Tischler poté realizoval i další části mobiliáře kostela. Například kazatelnu, kde dobře uplatnil lámaný styl na draperii a poprvé zde užívá kubizující formy.\n\nSoučasně začíná pracovat na rozsáhlé zakázce, velkoryse pojatém sousoší Kalvárie na Křížovém vrchu nad městem. „ Svými výtvarnými kvalitami se sousoší řadí mezi nejvýznamnější díla následovníků Matyáše Bernarda Brauna a některé jeho části snesou srovnání přímo s Braunovou tvorbou.“ Ústřední skupinu tvoří ukřižovaný Kristus s truchlící Pannou Marií a sv. Janem Evangelistou, doprovází je postava Boha Otce ve vrcholu kompozice a po stranách dvojice ukřižovaných lotrů s anděly.\n\nV okolí Moravské Třebové následně realizuje řadu prací (Městečko Trnávka, Křenov, Anenská Studánka). Další Tischlerovou prací je prostorově pojatý hlavní oltář farního kostela v České Skalici z roku 1732 nebo skupinové sousoší Seslání Ducha svatého v kostele v Hořičkách. V Jilemnici v Podkrkonoší vytváří kolem roku 1735 mobiliář farního kostela. Umělcovy závěrečné práce se opakovaně objevují v okolí Olomouce, kdy klíčovou prací tohoto období je mariánský sloup v Uničově (1735-1743).\n\n\n\n\n"}
{"id": "769595", "url": "https://cs.wikipedia.org/wiki?curid=769595", "title": "Bielawa", "text": "Bielawa\n\nBielawa (německy Langbielau, česky zastarale Bělava)) je polské město ve Dolnoslezském vojvodství, v okrese Dzierżoniów. V roce 2010 zde žilo 30 775 obyvatel.\nMěsto tvoří samostatnou městskou gminu.\n\nPrvní zdokumentovaná podoba názvu města (\"Bela\") pochází z roku 1288 a vychází ze slovanského názvu pro Bělou. Toto je rovněž doloženo i v zápisu z roku 1379 (\"zur Bele\"). Od 15. století se začíná něobjevovat poněmčená podoba názvu, tedy \"Belau\" nebo \"Bielau\". V 16. století se ustálila další část názvu města, a to německá předpona lang- (od té doby tedy nesla Bielawa název \"Langenbilav\" (1665), či také \"Langenbielau\" (1758). V místních nářečích však z praktických důvodů figuroval kratší název \"Biele\".\n\nSoučasný název Bielawa byl zaveden po roce 1945 polskými úřady, pouze s přihlédnutím na historický vývoj názvu města.\n\n"}
{"id": "769598", "url": "https://cs.wikipedia.org/wiki?curid=769598", "title": "FK Pobeda Prilep", "text": "FK Pobeda Prilep\n\nFudbalski Klub Pobeda Prilep je severomakedonský fotbalový klub z města Prilep. Založen byl roku 1941 jako FK Goce Delčev, roku 1950 získal název současný. Dvakrát vyhrál severomakedonskou ligu (2004, 2007) a jednou severomakedonský fotbalový pohár (2002). Za časů Jugoslávie sedmkrát vyhrál lokální makedonskou ligu (1952, 1959, 1962, 1963, 1979, 1981, 1986). Roku 2009 se klub zapletl do sázkařského skandálu a byl mu zapovězen vstup do evropských pohárů až do sezóny 2017/18. Předtím v nich startoval pětkrát.\n\n"}
{"id": "769599", "url": "https://cs.wikipedia.org/wiki?curid=769599", "title": "Beneventsko-montecassinské písmo", "text": "Beneventsko-montecassinské písmo\n\nBeneventsko-montecassinské písmo, též známé jako beneventána, vzniklo v průběhu 8. století v jižní Itálii z mladší římské kurzívy, pravděpodobně v benediktinském klášteře Monte Cassino. Vedle jižní části Apeninského poloostrova se užívala také v Dalmácii až do konce 13. století.\n\nBeneventána, která vznikla během 8. století ve známém benediktinském klášteře Monte Cassino, se řadí k tzv. národním písmům. V počátcích studia této zvláštní minuskuly byla považována za langobardské knižní písmo – odtud její dřívější pojmenování langobarda – ale dnešní badatelé zařazují beneventánu do samostatné skupiny. Toto charakteristické písmo se rozšířilo nejen v jihoitalských klášterech Cava de' Tirreni, Santa Sofia v Beneventu či Santa Maria dell’Albaneta, ale také v Salernu, Neapoli, Capui nebo Bari, odkud přešlo do Dalmácie.\n\nBeneventsko-montecassinské písmo se vyznačuje především pečlivým kaligrafickým provedením. Jednotlivé tahy jsou lámány pomocí ostře seříznutého pera, které dodržuje úhel 45° k horizontále řádku. Tím se dosáhlo ostrého kontrastu mezi silnými a vlasovými tahy. Horní poměrně krátké dotažnicové délky jsou ukončeny kyjovitým rozšířením, dolní dotažnice se naopak zužují. Početné ligatury, které tvoří především litery „e“, „i“, „r“, „s“ a „t“, odkazují na kurzivní původ písma. Ze zkratkového repertoáru lze uvést charakteristickou zkratku pro „m“, která je tvořena pomocí nadepsané arabské číslice „3“. Podobně jako u jiných kontinentálních národních písem nechybí ani v abecedě beneventány „a“ ve formě „cc“. V počátcích je otevřené, ale v průběhu 10. století se uzavírá. Nachází se zde také „t“, jehož levá část břevna se ohýbá směrem k řádku a napojuje se na patu dříku. Při čtení textu se někdy zaměňuje s literou „a“. Grafém „e“ se skládá ze dvou lomených oblouků na sobě postavených, přičemž horní bříško se uzavírá a přesahuje výšku malých liter. Zvláštní tvar má „r“ s trnovým výběžkem na dříku a dlouhým raménkem sloužícím k napojení na další písmeno. Při čtení textu velmi často dochází k záměně „i“ a „l a také „f“ a „s“, které se od sebe odlišuje pouze krátké střední břevno u „f“.\n\nV průběhu 10. století dosahuje beneventsko-montecassinské písmo dokonalosti, ale k vrcholu ji dovedl až montecassinský opat Desiderius (1058–1087), za kterého vznikl známý lekcionář. Krásný doklad vyumělkovaného písma může rovněž poskytnout \"Vitae patrum Cavensium\" ze 13. století z kláštera Cava. Ve druhé polovině 12. století nastává postupný úpadek, který završil Friedrich II., jenž v roce 1240 zrušil klášter Monte Cassino. Ve druhé polovině téhož století však došlo k reorganizaci kláštera. V této době lze ještě spatřit úpadkovou formu beneventského písma v regulích Sv. Benedikta, které sepsal opat Bernhard v letech 1264–82. Beneventána je jediným národním písmem, které nevytlačila karolinská minuskula, ale byla (souběžně s ní) nahrazena až gotickým písmem, jež je podobně charakteristické svými lámanými tahy.\n\n"}
{"id": "769604", "url": "https://cs.wikipedia.org/wiki?curid=769604", "title": "Československo na Zimních olympijských hrách 1924", "text": "Československo na Zimních olympijských hrách 1924\n\nČeskoslovensko na Zimních olympijských hrách v Chamonix v roce 1924 reprezentovalo 27 sportovců, ani jedna žena. Nejmladším účastníkem byl skokan na lyžích Franz Wende (19 let, 246 dní), nejstarším pak gymnasta a lední hokejista Otakar Vindyš (39 let, 293 dní). Reprezentanti nevybojovali žádnou medaili.\n"}
{"id": "769608", "url": "https://cs.wikipedia.org/wiki?curid=769608", "title": "Československo na Zimních olympijských hrách 1928", "text": "Československo na Zimních olympijských hrách 1928\n\nČeskoslovensko na Zimních olympijských hrách v St. Moritz v roce 1928 reprezentovalo 25 sportovců, z toho 1 žena. Nejmladší účastníkem byl skokan na lyžích Willy Möhwald (19 let, 170 dní), nejstarším pak gymnasta a lední hokejista Josef Šroubek (36 let, 71 dní). Reprezentanti vybojovali 1 bronzovou medaili.\nNa II. Zimních olympijských hrách získalo Československo první medaili ze zimních olympiád. Zasloužil se o ni skokan na lyžích Rudolf Burkert a byla na dobu 20 let jedinou medailí ze zimních her pro Československo. Blízko měl také k medaili krasobruslař Josef Slíva, ale podobně jako před čtyřmi lety zůstal těsně pod stupni vítězů.\nLední hokejisté měli, při neúčasti hokejistů Spojených států, spolu s jinými reprezentacemi naději na medaili. Úvodní prohra v základní skupině s mužstvem Švédska však veškeré sny o účasti ve finálové skupině zhatila.\n"}
{"id": "769609", "url": "https://cs.wikipedia.org/wiki?curid=769609", "title": "FK Homel", "text": "FK Homel\n\nFutbolny klub Homel, bělorusky \"футбольны клуб Гомель\", je běloruský fotbalový klub z města Homel. Založen byl roku 1959. Jednou se stal mistrem Běloruska (2003), dvakrát vyhrál běloruský pohár (2002, 2011).\n\n\n"}
{"id": "769610", "url": "https://cs.wikipedia.org/wiki?curid=769610", "title": "Westwood Village Memorial Park Cemetery", "text": "Westwood Village Memorial Park Cemetery\n\nPierce Brothers Westwood Village Memorial Park Cemetery, jak zní původní a kompletní název, je hřbitov v západní části Los Angeles založený v roce 1905. Hřbitov nacházející se pod č. p. 1218 na Glendon Avenue ve Westwoodu je místem posledního odpočinku řady známých osobností ze zábavního průmyslu, například Marilyn Monroe.\nHřbitov zřídil v roce 1905 stát Kalifornie jako Sunset Cemetery na základě několika hrobů pocházejících z 80. let 19. století, které již v dané lokalitě existovaly. Roku 1926 pak byl hřbitov přejmenován na Westwood Memorial Park Cemetery.\n\nV roce 1961 byla v zadní jižní části hřbitova vybudována dřevěná kaple, která tak architektonicky doplnila zahradní ráz hřbitova. Westwood Village Memorial Park Cemetery se původně rozprostíral na 2,72 ha, ale v 50. a 60. letech byly části pozemku zabrány developerskými společnostmi. To způsobilo, že v okolí hřbitova byla vystavěna řada bank a průmyslových budov.\n\nV roce 1991 se hřbitov dostal díky koupi společnosti \"Service International Corporation\" do sítě institucí Dignity Memorial Network, čímž si v listopadu roku 2002 vysloužil označení historicko-kulturní památka nesoucí č. 731 a spadající do kulturního dědictví města Los Angeles.\n\nSoučástí hřbitova je nejen zmíněná kaple, ale také krypta \"Sanctuary of Prayer Mausoleum\", kde se provádějí kremace a která tvoří jakousi hradbu hřbitova vedle vstupu do něj a chrání jej tak i před vnějším hlukem z ulice.\n\nHřbitov je dnes zejména cílem turistů, neboť zde odpočívá mnoho osobností nejen ze zábavního průmyslu, ačkoliv je na poměry Los Angeles skutečně malým hřbitovem. Přesto je zde poměrně vysoká koncentrace hrobů největších hvězd stříbrného plátna, a nejen jich.\n\nV srpnu 1962 zde byla vůbec jako první celebrita pohřbena herečka Marilyn Monroe. Její krypta se nachází v severní části hřbitova nazvané Corridor of Memories a kryt z růžového mramoru nese pouze štítek s prostým nápisem Marilyn Monroe 1926-1962. Od její smrti byl štítek a mramorový kryt již několikrát vyměněn, neboť sběratelé a fanoušci ve snaze odnést si vzpomínku, štítek opakovaně poškodili.\nKdyž se v roce 1954 provdala za slavného baseballistu Joe DiMaggia, zakoupil Maggio na hřbitově krypty dvě, aby mohli být pohřbeni vedle sebe - odpočívala zde totiž Grace Goddard, Marilynina opatrovatelka a Marilynina teta Ana Lower. Po rozvodu s Marilyn však svou kryptu prodal milionáři Richardu Poncherovi, který je zde skutečně pohřben a jeho manželka se později snažila svou kryptu, která je dosud prázdná a spočívá těsně vedle krypty Marilyn, prodat a vydražit.\n\nPřání odpočívat vedle božské Marilyn Monroe projevil také Hugh Hefner, zakladatel magazínu Playboy, jehož byla MM v roce 1953 první playmate a kryptu si tam roku 1992 zakoupil.\n\nTotéž přání jako velice mladinká vyslovila začínající herečka Darbi Winters. Krátce po smrti Marilyn Monroe však byla Darbi zavražděna svým otčímem. Její krypta je vpravo nahoře od krypty MM.\n\nPo Marilyn se hřbitov stal nejen poutním místem pro její fanoušky, ale i místem posledního odpočinku jiných celebrit. Mimo jiné zde odpočívá tragicky zesnulá herečka Natalie Wood, zpěvák a herec Dean Martin, spisovatel Truman Capote, zpěvák Roy Orbison, herci Jack Lemmon a jeho \"velký kámoš\" Walter Matthau, režisér Billy Wilder aj. Posledními celebritami, jež zde našly místo posledního spočinutí, byla herečka Farrah Fawcett v roce 2009 a legendární představitel detektiva Columba Peter Falk pak o dva roky později.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "769616", "url": "https://cs.wikipedia.org/wiki?curid=769616", "title": "Neue Photographische Gesellschaft", "text": "Neue Photographische Gesellschaft\n\nNeue Photographische Gesellschaft m.b.H. (Nová fotografická společnost, NPG) byla německá fotografická firma, která existovala od roku 1894 do roku 1948. Vznikla ze společnosti NPG Pigmentverfahren, usnadnila masovou výrobu fotografií a je považována za vynálezce \"„Kilometrové fotografie“\".\n\nSpolečnost byla založena v Schönebergu dne 5. července 1894 panem Arthurem Schwarzem (* 1862, Braunsberg, Ostpreußen). Její sídlo bylo v ulici \"Sebastianstraße\", později v ulici \"Siemensstraße\". Byla jednou z nejznámějších a největších společností v oblasti produkce pohlednic, fotografií a stereofotografií. NPG se zabývala produkcí fotografií prostřednictvím fotografického procesu bromostříbrného papíru citlivého na světlo, využívala rotační mechanismus a věnovala se průzkumu základů barevné fotografie. S vynálezem \"\"kilometrové fotografie\"\" byl poprvé v NPG používán fotografický papír v rolích, což významně umožnilo hromadnou výrobu fotografií. Automaticky fungující expozice a zpracovatelské stroje urychlily proces a nahradil fotografickou produkci pomocí skleněných desek. Základy barevné fotografie položili chemik Dr. Rudolf Fischer a jeho kolega Dr. Hans Sigrist v letech 1910 až 1912, které vyvinuli v laboratořích NPG.\n\nV roce 1899 se firma přešla na akciovou společnost. To vedlo k vzestupu NPG s dceřinými společnostmi v Londýně, Paříži, Římě a New Yorku. V roce 1904 měli 650 zaměstnanců, později více než 1000.\n\nNPG se vyznačovala sociální kulturou podnikání. Pro zaměstnance byla zřízena podniková zdravotní pokladna, která poskytovala zaměstnancům kromě bezplatné lékařské péče a nemocným nemocenské dávky. Kromě toho NPG poskytovala životní pojištění na základě systému odměn a vánočních bonusů pro všechny zaměstnance, který v roce 1903 činil dohromady 20 000 německých marek.\n\nZaměstnancům NPG byla od druhého pracovního roku udělována hrazená dovolená a měli volný přístup do knihovny s 1600 knižními svazky založené generálním ředitelem Arthurem Schwarzem. Hasičský spolek čítající 37 mužů se staral o bezpečnost v továrně. Společnost vlastnila kasino s jídelnou o velikosti 36 metrů na délku a 14 metrů široké, zaměstnancům bylo poskytováno jídlo a pití za nákladové ceny, ženám zdarma. Čítárna s novinami a jeviště určené pro divadelní představení se starala o blaho zaměstnanců.\n\nŠiroká nabídka pohlednic a fotografických tisků černobílých i kolorovaných si získala dobré jméno firmy i za hranicemi Berlína. Vilém II. Pruský poděkoval NPG v samostatném dopise za velký počet císařských obrázků, které visely ve školách, kasárnách a ve veřejných budovách.\n\nCelostátní úspěch společnosti byl především díky Arthuru Schwarz. Procestoval 60 měst v 75. dnech, například v Kanadě, Mexiku, Rusku, Řecku, Itálii a Francii, kde navazoval kontakty, zkušenosti a znalosti. Tyto cesty byly základem pro zřízení dceřiné společnosti v roce 1890 v Londýně a v roce 1892 v New Yorku.\n\nV roce 1912 upustil Arthur Schwarz od svých vedoucích pozic, protože konkurence „dávala firmě velmi zabrat“. Během první světové války byly přerušeny mezinárodní obchodní styky a výroba se v zimě 1921/22 přesunula na ulici Siemensstraße. Pod stejným názvem NPG firmu převzala jako dceřinou drážďanská společnost \"Mimosa\" a provozovala ji až do roku 1948.\n\n\n"}
{"id": "769618", "url": "https://cs.wikipedia.org/wiki?curid=769618", "title": "FK Dněpr Mohylev", "text": "FK Dněpr Mohylev\n\nFK Dněpr Mohylev, bělorusky \"ФК Дняпро Магілёў\", je běloruský fotbalový klub z třetího největšího běloruského města Mohylev. Založen byl roku 1960. Jednou se stal mistrem Běloruska (1998).\n\n\n"}
{"id": "769619", "url": "https://cs.wikipedia.org/wiki?curid=769619", "title": "Arrondissement Boulay-Moselle", "text": "Arrondissement Boulay-Moselle\n\nArrondissement Boulay-Moselle (fr. \"Arrondissement de Boulay-Moselle\") je bývalá správní územní jednotka ležící v departementu Moselle a regionu Lotrinsko ve Francii. Členila se dále na tři kantony a 96 obcí. K 1. lednu 2015 byl sloučen s arrondissementem Forbach do nově vzniklého arrondissementu Forbach-Boulay-Moselle.\n\n"}
{"id": "769620", "url": "https://cs.wikipedia.org/wiki?curid=769620", "title": "Arrondissement Château-Salins", "text": "Arrondissement Château-Salins\n\nArrondissement Château-Salins (fr. \"Arrondissement de Château-Salins\") byla správní územní jednotka ležící v departementu Moselle a regionu Lotrinsko ve Francii. Členila se dále na pět kantonů a 128 obcí. K 1. lednu 2016 byl sloučen s arrondissementem Sarrebourg do nově vzniklého arrondissementu Sarrebourg-Château-Salins.\n\n"}
{"id": "769624", "url": "https://cs.wikipedia.org/wiki?curid=769624", "title": "Arrondissement Forbach", "text": "Arrondissement Forbach\n\nArrondissement Forbach (fr. \"Arrondissement de Forbach\") je bývalá správní územní jednotka ležící v departementu Moselle a regionu Lotrinsko ve Francii. Členila se dále na sedm kantonů a 73 obce. K 1. lednu 2015 byl sloučen s arrondissementem Boulay-Moselle do nově vzniklého arrondissementu Forbach-Boulay-Moselle.\n\n"}
{"id": "769625", "url": "https://cs.wikipedia.org/wiki?curid=769625", "title": "Arrondissement Metz-Campagne", "text": "Arrondissement Metz-Campagne\n\nArrondissement Metz-Campagne (fr. \"Arrondissement de Metz-Campagne\"), tj. \"Mety-venkov\" byla správní územní jednotka ležící v departementu Moselle a regionu Lotrinsko ve Francii. Členila se dále na devět kantonů a 142 obce. K 1. lednu 2015 byl sloučen s arrondissementem Metz-Ville do nově vzniklého arrondissementu Metz.\n\n"}
{"id": "769626", "url": "https://cs.wikipedia.org/wiki?curid=769626", "title": "Arrondissement Metz-Ville", "text": "Arrondissement Metz-Ville\n\nArrondissement Metz-Ville (fr. \"Arrondissement de Metz-Ville\"), tj. \"Mety-město\" byla správní územní jednotka ležící v departementu Moselle a regionu Lotrinsko ve Francii. Tvořila ho jediná obec, město Mety a členil se na čtyři kantony. K 1. lednu 2015 byl sloučen s arrondissementem Metz-Campagne do nově vzniklého arrondissementu Metz.\n\n"}
{"id": "769627", "url": "https://cs.wikipedia.org/wiki?curid=769627", "title": "Arrondissement Sarrebourg", "text": "Arrondissement Sarrebourg\n\nArrondissement Sarrebourg (fr. \"Arrondissement de Sarrebourg\") byla správní územní jednotka ležící v departementu Moselle a regionu Lotrinsko ve Francii. Členila se dále na pět kantonů a 102 obce. K 1. lednu 2016 byl sloučen s arrondissementem Château-Salins do nově vzniklého arrondissementu Sarrebourg-Château-Salins.\n\n"}
{"id": "769628", "url": "https://cs.wikipedia.org/wiki?curid=769628", "title": "Arrondissement Sarreguemines", "text": "Arrondissement Sarreguemines\n\nArrondissement Sarreguemines (fr. \"Arrondissement de Sarreguemines\") je správní územní jednotka ležící v departementu Moselle a regionu Grand Est ve Francii. Člení se dále na tři kantony a 83 obce.\n\nod roku 2015:\npřed rokem 2015:\n"}
{"id": "769629", "url": "https://cs.wikipedia.org/wiki?curid=769629", "title": "Arrondissement Thionville-Est", "text": "Arrondissement Thionville-Est\n\nArrondissement Thionville-Est (fr. \"Arrondissement de Thionville-Est\") je správní územní jednotka ležící v departementu Moselle a regionu Lotrinsko ve Francii. Člení se dále na šest kantonů a 75 obcí.\n\n"}
{"id": "769630", "url": "https://cs.wikipedia.org/wiki?curid=769630", "title": "Arrondissement Thionville-Ouest", "text": "Arrondissement Thionville-Ouest\n\nArrondissement Thionville-Ouest (fr. \"Arrondissement de Thionville-Ouest\") je správní územní jednotka ležící v departementu Moselle a regionu Lotrinsko ve Francii. Člení se dále na šest kantonů a 30 obcí.\n\n"}
{"id": "769631", "url": "https://cs.wikipedia.org/wiki?curid=769631", "title": "Arrondissement Aurillac", "text": "Arrondissement Aurillac\n\nArrondissement Aurillac (fr. \"Arrondissement d'Aurillac\") je správní územní jednotka ležící v departementu Cantal a regionu Auvergne ve Francii. Člení se dále na 12 kantonů a 96 obcí.\n\n"}
{"id": "769633", "url": "https://cs.wikipedia.org/wiki?curid=769633", "title": "Arrondissement Brioude", "text": "Arrondissement Brioude\n\nArrondissement Brioude (fr. \"Arrondissement de Brioude\") je správní územní jednotka ležící v departementu Haute-Loire a regionu Auvergne ve Francii. Člení se dále na 10 kantonů a 113 obcí.\n\n"}
{"id": "769634", "url": "https://cs.wikipedia.org/wiki?curid=769634", "title": "Mistrovství Evropy v plavání v krátkém bazénu 2009", "text": "Mistrovství Evropy v plavání v krátkém bazénu 2009\n\nMistrovství Evropy v plavání v krátkém bazénu 2009 hostil turecký Istanbul. Konalo se od 10. do 13. prosince. Bazén byl vybudován speciálně pro tuto akci v multifunkční hale Abdi İpekçi Arena.\n\nDisciplíny byly rozděleny do čtyř dnů, přičemž disciplíny na 50 a 100 metrů se plavaly systémem rozplavby-semifinále-finále, tratě na 200 a 400m rozplavby a finále a vytrvalecké závody (ženy 800 metrů volný způsob, muži 1500 metrů VZ) se plavaly pouze na rozplavby. Rozplavby byly zařazeny do ranního programu, v odpoledním bloku se startovaly semifinále, finále a nejrychlejší rozplavby vytrvaleckých disciplín.\n\nKaždý stát mohl do jedné disciplíny nasadit tři závodníky, ale pouze dva z nich mohli postoupit do odpoledních bojů.\n\nTaké to byl poslední šampionát, ve kterém se mohlo plavat v supermoderních polyuretanových plavkách.\n\nZ 51 členů LEN (Evropské plavecké federace) se tohoto mítinku zúčastnilo 41 států. Albánie a Lichtenštejnsko se poprvé zúčastnili Mistrovství Evropy v plavání v krátkém bazénu.\n\nLegenda: WR – Světový rekord; WBT – Nejlepší světový výkon roku; ER – Evropský rekord; CR – Rekord šampionátu\n\nLegenda: WR – Světový rekord; WBT – Nejlepší světový výkon roku; ER – Evropský rekord; CR – Rekord šampionátu\n\nJelikož byl instanbulské Mistrovství Evropy bohaté na rekordy, je níže uvedená tabulka překonaných rekordů. Legenda viz výše.\nTato stránka je upraveným překladem 2009 European Short Course Swimming Championships\n\n"}
{"id": "769635", "url": "https://cs.wikipedia.org/wiki?curid=769635", "title": "Arrondissement Mauriac", "text": "Arrondissement Mauriac\n\nArrondissement Mauriac (fr. \"Arrondissement de Mauriac\") je správní územní jednotka ležící v departementu Cantal a regionu Auvergne ve Francii. Člení se dále na šest kantonů a 55 obcí.\n\n"}
{"id": "769636", "url": "https://cs.wikipedia.org/wiki?curid=769636", "title": "FK Renova Džepčište", "text": "FK Renova Džepčište\n\nFudbalski Klub Renova Džepčište, makedonsky \"ФК Ренова Џепчиште\", je severomakedonský fotbalový klub z města Džepčište. Založen byl roku 2003. Jednou se vyhrál severomakedonskou ligu (2009/10) a jednou severomakedonský fotbalový pohár (2011/12).\n\n"}
{"id": "769638", "url": "https://cs.wikipedia.org/wiki?curid=769638", "title": "Arrondissement Montluçon", "text": "Arrondissement Montluçon\n\nArrondissement Montluçon (fr. \"Arrondissement de Montluçon\") je správní územní jednotka ležící v departementu Allier a regionu Auvergne-Rhône-Alpes ve Francii. Člení se dále na 89 obcí.\n\nArrondissement existuje od r. 1800. V r. 1926 anektoval část arrondissement Gannat (zelené).\n"}
{"id": "769640", "url": "https://cs.wikipedia.org/wiki?curid=769640", "title": "Arrondissement Moulins", "text": "Arrondissement Moulins\n\nArrondissement Moulins (fr. \"Arrondissement de Moulins\") je správní územní jednotka ležící v departementu Allier a regionu Auvergne-Rhône-Alpes ve Francii. Člení se dále na 109 obcí.\n\nArrondissement existuje od r. 1800. V r. 1926 anektoval část arrondissement Gannat (zelené).\n"}
{"id": "769641", "url": "https://cs.wikipedia.org/wiki?curid=769641", "title": "Arrondissement Le Puy-en-Velay", "text": "Arrondissement Le Puy-en-Velay\n\nArrondissement Le Puy-en-Velay (fr. \"Arrondissement du Puy-en-Velay\") je správní územní jednotka ležící v departementu Haute-Loire a regionu Auvergne ve Francii. Člení se dále na 16 kantonů a 103 obce.\n\n"}
{"id": "769642", "url": "https://cs.wikipedia.org/wiki?curid=769642", "title": "Arrondissement Vichy", "text": "Arrondissement Vichy\n\nArrondissement Vichy (fr. \"Arrondissement de Vichy\") je správní územní jednotka ležící v departementu Allier a regionu Auvergne-Rhône-Alpes ve Francii. Člení se dále na 119 obce.\n\nArrondissement existuje od r. 1942. Nahrazuje arrondissement Lapalisse.\n"}
{"id": "769643", "url": "https://cs.wikipedia.org/wiki?curid=769643", "title": "Arrondissement Yssingeaux", "text": "Arrondissement Yssingeaux\n\nArrondissement Yssingeaux (fr. \"Arrondissement de Yssingeaux\") je správní územní jednotka ležící v departementu Haute-Loire a regionu Auvergne ve Francii. Člení se dále na devět kantonů a 44 obce.\n\n"}
{"id": "769645", "url": "https://cs.wikipedia.org/wiki?curid=769645", "title": "Arrondissement Saint-Flour", "text": "Arrondissement Saint-Flour\n\nArrondissement Saint-Flour (fr. \"Arrondissement de Saint-Flour\") je správní územní jednotka ležící v departementu Cantal a regionu Auvergne ve Francii. Člení se dále na devět kantonů a 109 obcí.\n\n"}
{"id": "769649", "url": "https://cs.wikipedia.org/wiki?curid=769649", "title": "Valdemarové", "text": "Valdemarové\n\nValdemarové byla vedlejší větev rodu Estridsenů, jež v letech 1157-1241 dovedla Dánsko k výraznému politickému a hospodářskému rozmachu. Prvním z rodu byl Valdemar I. Veliký, který se stal jediným dánským králem v roce 1157.\n\nValdemar IV. Dánský, poslední mužský člen rodu, zemřel 24. října roku 1375. V okamžiku jeho smrti z jeho šesti potomků byla naživu již jen jediná jeho dcera, nejmladší Markéta. Dánské stavy se sešly v Odensee, aby vybraly nového dánského krále. Velmožové měli volit mezi synem starší dcery Valdemara IV. Ingeborg, meklenburským vévodou Albrechtem a Markétiným synem Olafem, dědicem norského trůnu. Další možností byla nová dynastie.\n\nVolba nakonec přinesla vítězství Olafovi a Markétě. Za krále Dánska byl tedy v roce 1376 vybrán Markétin syn jako Olaf II. s Markétou jako regentkou. Tou zůstala i po Olafově předčasné smrti.\n\n\n\n"}
{"id": "769654", "url": "https://cs.wikipedia.org/wiki?curid=769654", "title": "Stanislav Vávra (1993)", "text": "Stanislav Vávra (1993)\n\nStanislav Vávra (* 20. července 1993, Kroměříž, Česko) je český fotbalový útočník, momentálně působící v moravském týmu FC Zbrojovka Brno.\n\nAktuální k 9. červnu 2012\n"}
{"id": "769668", "url": "https://cs.wikipedia.org/wiki?curid=769668", "title": "Martin Sus (1989)", "text": "Martin Sus (1989)\n\nMartin Sus (* 8. května 1989, Brno, Československo) je český fotbalový záložník, momentálně působící ve třetiligovém týmu 1. SK Prostějov, kde je na hostování s prvoligové Zbrojovky Brno.\n\nPremiérový gól v Gambrinus lize vstřelil 2. listopadu 2009 v utkání Brna s Plzní, v 83. minutě vyrovnával na konečných 1:1.\n\nAktuální k datu: 9. říjen 2012\n"}
{"id": "769678", "url": "https://cs.wikipedia.org/wiki?curid=769678", "title": "Expedition Grizzly", "text": "Expedition Grizzly\n\nExpedice Grizzly (\"Expedition Grizzly\") je americký dokumentární film televize National Geographic Channel. Přírodovědec Casey Anderson se v něm vydává do aljašského Katmaiského národního parku, aby zde našel medvědy grizzly. Mimoto jej však také čekají setkání s medvědem kodiakem. Premiéru měl dokument v roce 2009.\n\n"}
{"id": "769683", "url": "https://cs.wikipedia.org/wiki?curid=769683", "title": "Pardes", "text": "Pardes\n\nPaRDeS (, v hebrejštině doslova „park“ či „les“ ) je v rámci judaismu souhrnný název pro čtyři úrovně výkladu Tóry. Samotný termín je akronymem složeným z počátečních písmen názvů jednotlivých úrovní.\n\nV rámci výkladu podle systému PaRDeS rozlišujeme tyto úrovně :\n\n"}
{"id": "769689", "url": "https://cs.wikipedia.org/wiki?curid=769689", "title": "The Four Seasons", "text": "The Four Seasons\n\nThe Four Seasons je americká pop rocková skupina založená v roce 1960. Stejně jako The Beach Boys byli prakticky jen americká skupina, jejíž úspěšná kariéra nebyla poznamenána americkým nástupem The Beatles a britské hudební scény v roce 1964. Tento rok byl naopak největším rozkvětem kapely. Tato skutečnost vycházela ze schopnosti kapely a jejího leadera Frankieho Valliho s jeho typickou fistulí a tříoktávovým rozsahem. Skupina byla známá též jako Frankie Valli & The 4 Seasons a Frankie Valli and The Four Seasons.\n\nV roce 1953 vydal Frankie Valli první singl „My Mother's Eyes“ (jako Frankie Valley). Následující rok se dal dohromady s Tommym DeVitem a začali si říkat Variatones (dalšími členy byli Hank Majekowski, Billy Thompson, Frank Cattone). Mezi lety 1954 a 1956 vystupovali a nahrávali pod různými jmény, až zůstali u jména Four Lovers. V tomtéž roce vydali svou první nahrávku pod názvem „You're the Apple of My Eye“, která se umístila v Billboard Hot 100. V průběhu následujícího roku vydali několik dalších singlů, ty se však s větším úspěchem nesetkaly. Mezi lety 1959 a 1960 kapela příležitostně vystupovala po klubech a nahrávala u různých gramofonových společností.\n\nDo roku 1960, kdy se kapela přetransformovala na Four Seasons, došlo k několika personálním změnám. Skupinu poté tvořili: Frankie Valli, Bob Gaudio (klávesy a zpěv), Tommy DeVito (kytara a zpěv), Nick Massi (baskytara a zpěv). Kapela se dala dohromady s producentem Bobem Crewem, který napomohl kapele podepsat smlouvu s Vee-Jee Records, a spolu s Bobem Gaudiem (dva hlavní skladatelé kapely) přišlí s prvním úspěšným hitem „Sherry“, po kterém následoval další hit „Big Girls Don't Cry“ (autorem byl také Bob Gaudio).\n\nBěhem jejich největší slávy, která se datuje asi mezi roky 1962–68, vydali Four Seasons na dva tucty singlů, které se umístily v žebříčku Top Forty singles, včetně singlů jako „Sherry“, „Big Girls Don't Cry“, „Walk Like a Man“ a „Rag Doll“. Prodali přes 100 miliónů desek po celém světě, což z nich dělá nejúspěšnější bělošskou skupinu doo-wop v historii rokenrolu.\n\nKapela byla uvedena v roce 1990 do Síně slávy rock and rollu a později v roce 1999 do síně slávy vokálních seskupení.\n\n"}
{"id": "769693", "url": "https://cs.wikipedia.org/wiki?curid=769693", "title": "Antonín Hirnle", "text": "Antonín Hirnle\n\nAntonín Hirnle (8. srpna 1759 Kroměříž – 16. ledna 1824) byl český římskokatolický duchovní, sídelní kanovník Katedrální kapituly u sv. Štěpána v Litoměřicích, arcibiskupský kancléř v Praze a děkan kapituly ve Staré Boleslavi od roku 1815.\n\nJednalo se původně o řeholníka cisterciáckého řádu velehradského kláštera, narozeného v roce 1759 v Kroměříži. Byl synem kroměřížského sochaře Františka Ondřeje Hirnleho a jeho ženy Emerentiany a jeho kmotrem byl malíř Franz Anton Maulbertsch. Po opuštění řádu se stal blízkým spolupracovníkem 8. litoměřického biskupa a 23. pražského arcibiskupa Václava Leopolda Chlumčanského krátce po roce 1802. V Litoměřicích byl jmenován sídelním kanovníkem s kanonikátem královským katedrály sv. Štěpána a \"\"pravou rukou\"\" biskupa.\n\nPo svém příchodu do Litoměřic brzy ovládal celou biskupskou konzistoř. V roce 1791 ho biskup Ferdinand Kindermann pověřil založením pokračovací školy pro dívky. Do historie vstoupil jako tvrdý germanizátor, patřící k radikálním řešitelům národnostních otázek ve prospěch Němců, poplatný rakouskému režimu vystupující proti skupině kněží bolzanistů, kteří působili v litoměřickém semináři. Hirnle byl zásadním nepřítelem obrozenectví, osvícenství a bolzanismu, což budilo značnou nelibost, zvláště mezi staršími kněžími. Do této kategorie patřil od roku 1794 i děkan litoměřické kapituly, a pozdější 9. litoměřický biskup Josef František Hurdálek, o jehož pozdější rezignaci se Hirnle také přičinil.\n\nK jeho cti však patří, že seminaristům, kteří projevovali hlubší zájem o teologii, vědecké vzdělání, mravní a slušný život zařizoval výhodnější kaplanská místa nebo fary. Byl dozorcem národních škol v litoměřické diecézi. Do těchto škol vyjížděl, aby ty, \"kteří od katolické víry odpadli, opět pro církev získal\".\n\nKdyž v roce 1815 odešel Chlumčanský do Prahy a stal se pražským arcibiskupem, vzal Hirnleho s sebou. Ustanovil ho v roce 1815 kancléřem pražského arcibiskupství a děkanem kapituly ve Staré Boleslavi. Do procesu se skupinou bolzanistů nadále zasahoval prostřednictvím důvěrníka MUDr. Kottnauera a kanovníka Františka Pillera, kteří na litoměřické konzistoři působili.\n\nJako staroboleslavský děkan byl však poměrně oblíben pro opravu kaple v Dřísech nebo stavbu nových Božích muk na staroboleslavsku.\n\n\n"}
{"id": "769694", "url": "https://cs.wikipedia.org/wiki?curid=769694", "title": "Československo na Zimních olympijských hrách 1932", "text": "Československo na Zimních olympijských hrách 1932\n\nČeskoslovensko na Zimních olympijských hrách v Lake Placid v roce 1932 reprezentovalo 6 sportovců, ani jedna žena. Nejmladší účastníkem byl skokan na lyžích František Šimůnek (21 let, 70 dní), nejstarším pak lyžař Vladimír Novák (27 let, 351 dní). Reprezentanti nevybojovali žádnou medaili.\n"}
{"id": "769698", "url": "https://cs.wikipedia.org/wiki?curid=769698", "title": "Integrovaný dopravní systém Táborska", "text": "Integrovaný dopravní systém Táborska\n\nIntegrovaný dopravní systém Táborska (IDS TA) je zaveden v trojici sousedících měst okresu Tábor: Tábora, Sezimova Ústí a Plané nad Lužnicí, a zasahuje do několika dalších blízkých obcí. Propojuje systém městské autobusové dopravy v Táboře, zasahující do všech tří měst i dalších přilehlých obcí, s regionální autobusovou a železniční dopravou v téže oblasti. Integrace spočívá v tom, že předplatní časové jízdenky MHD Tábor platí i v železniční dopravě Českých drah v oblasti dosahu MHD, a ve vyhlášení společných přepravních a tarifních podmínek, které platí pro cestující s jízdenkou IDS. Iniciátorem systému bylo Sdružení měst a obcí okresu Tábor.\n\nPrvní etapa systému byla zavedena od počátku roku 2003, kdy předplatní jízdenky MHD začaly platit i na železniční trati na páteřní trase Tábor – Sezimovo Ústí – Planá nad Lužnicí.\n\nDruhá etapa byla spuštěna od počátku roku 2004, kdy byla IDS rozšířena o úseky regionálních autobusových linek a železniční úsek z Tábora do Slap. V té době již systém zahrnoval celou táborskou MHD, souběžné regionální autobusové linky a úseky dvou železničních tratí a krom hlavního trojměstí ještě 5 dalších obcí. Úsek trati 201 Tábor – Nasavrky (zastávka Nasavrky je první stanicí od Tábora) do systému přibyl od 1. 12. 2012, Nasavrky se tak staly šestou malou obcí připojenou k systému.\n\nV prezentaci systému na webu Českých drah se (počátkem roku 2012) uvádí, že v budoucnu by se systém měl rozšiřovat do dalších měst a obcí. V době spouštění I. etapy se počítalo s budoucím rozšiřováním směrem do Chotovin, Milevska či Bechyně. Jediným rozšířením od roku 2004 byla železniční zastávka Nasavrky v roce 2012.\n\nJeště v roce 2011 byl Integrovaný dopravní systém Táborska jediným IDS v Jihočeském kraji. Integrace mezi Českými Budějovicemi a Hlubokou nad Vltavou, iniciovaná městem České Budějovice, byla z finančních důvodů zrušena v roce 2009. Předchozí vedení Jihočeského kraje připravilo projekt, podle něž by jízdenky vydával přímo kraj, a získalo příslib na dotaci z evropských fondů na vybudování pracoviště krajského IDS za 40 milionů korun, ale nové vedení kraje od projektu z důvodu ekonomické recese upustilo.\n\nDo systému je zapojen jeden železniční dopravce (České dráhy a. s.) a jeden autobusový dopravce (COMMET Plus s. r. o.)\n\nDo systému je zahrnut celý systém autobusové MHD Tábor, regionální autobusové linky téhož dopravce v oblasti MHD a dále osobní a spěšné vlaky na trati 220 v úseku Tábor – Sezimovo Ústí – Planá nad Lužnicí, trati 202 Tábor – Horky u Tábora – Slapy a od 1. ledna 2012 i úsek trati 201 Tábor – Nasavrky.\n\nÚzemí je rozděleno do tří tarifních pásem (označovaných někdy též jako tarifní zóny): A, B, C. Stanice a zastávky jsou rozděleny do pásem, přičemž na některých trasách jsou hraniční zastávky, patřící k oběma sousedícím pásmům. Pásmo A tvoří širší centrum města Tábora včetně Klokot, pásmo B táborské části Měšice, Záluží, Hlinice, Čekanice, Náchod, Větrovy a město Sezimovo Ústí, pásmo C město Planá nad Lužnicí, táborské místní části Zárybničná Lhota, Stoklasná Lhota, obce Košín, Radimovice u Tábora, Dražičky, Slapy a Radimovice u Želče.\n\nPředplatní časové jízdenky IDS TA jsou totožné s předplatními časovými jízdenkami MHD Tábor – neexistuje žádná levněší varianta, která by ve vlacích ČD neplatila. Jízdenky se vydávají buď pro jednotlivé pásmo nebo pro kombinaci pásem AB nebo BC nebo pro všechna tři pásma. Jednopásmové jízdenky mají shodnou cenu bez ohledu na to, pro které pásmo jsou určeny, rovněž obě dvojpásmové kombinace mají shodný ceník. Rozdíl ceny mezi jednopásmovou a třípásmovou jízdenkou není příliš veliký (například roční občanská pro jedno pásmo dle ceníku platného v roce 2012 stojí 3600 Kč, třípásmová 4400 Kč).\n\nPodle znění přepravních podmínek účinného od 1. 1. 2012 je jízdním dokladem IDS pouze časová předplatní jízdenka zakoupená v informační kanceláři COMETT PLUS, spol. s r.o. na autobusovém nádraží v Táboře, která se skládá z nepřenosného kmenového listu a nalepeného platného časového kuponu. Předplatní časové jízdenky (časové kupony) se vydávají na 15, 30, 90 nebo 365 dní, vše ve variantě občanské (nezlevněné), žákovské (pro žáky a studenty do 26 let podle zákona 29/1984 Sb.) a seniorské (po osoby od 65 let věku a pro invalidní důchodce). 365denní žákovské jízdenky se vydávají pouze v období od srpna do října. Seniorské jízdné tvoří přesně polovinu plného občanského, 15 denní studentské stojí stejně jako seniorské, na delší období je studentské o trochu levnější než seniorské. Vystavení kmenového listu stojí 20 Kč.\n\nKrátkodobé přestupní jízdenky MHD Tábor ve vlacích ČD neplatí, žádné krátkodobé jízdenky IDS TA neexistují.\n\n"}
{"id": "769702", "url": "https://cs.wikipedia.org/wiki?curid=769702", "title": "Jedličkův ústav", "text": "Jedličkův ústav\n\nJedličkův ústav a školy v Praze je nejstarší české zařízení pro děti a mládež s tělesným postižením, které se dodnes věnuje vzdělávání, rehabilitaci, sociálním službám, komplexnímu rozvoji dovedností, využití tvůrčího potenciálu a zlepšení kvality života lidí s handicapem (v běžné řeči vozíčkářům, mládeži po úrazech, dětem se somatickým znevýhodněním, s kombinovaným postižením, u některých služeb dokonce celé rodině s dítětem s tělesným postižením apod.).\n\nJedličkův ústav byl založen na jaře roku 1913 na základě inciativ pražského \"Spolku pro výchovu mrzáků\". Založení ústavu je spojeno především s MUDr. Rudolfem Jedličkou, předsedou \"Spolku\", jehož jméno je v názvu už od listopadu téhož roku. Od samých počátků byla patrná snaha o vybudování léčebné a vzdělávací instituce na novátorských, vědecky podložených, medicínsky obhajitelných, ekonomicky svépomocných a pedagogicky alternativních základech. O potřebě vzniku ústavu svědčí, že již v září 1913 informoval tisk o jeho přeplnění a nutnosti rozšíření. \n\nÚstav v tomto pojetí znamenal funkční a stabilní organizaci, která měla racionální uspořádání a zároveň poskytovala prostor a bezpečí pro individuální rozvoj klientů. Přesně v tomto duchu byla naplňována idea zakladatele propojit při práci s konkrétními dětmi jinak oddělené obory jako pedagogiku, psychologii, medicínu, sociální práci, pracovní, mravní a estetickou výchovu v jeden celek a s využitím potenciálu významných osobností vytvořit autentický sociální systém.\n\nFrantišek Bakule, Augustin Bartoš, Rudolf Jedlička, Michal Jedlička, František Kábele, Jan Pfeiffer, Anežka Krčková, Jan Pičman, Marie Vágnerová a dílo mnohých dalších patří k tradici Jedličkova ústavu a škol, která je rozvíjena v týmové práci a dalších specifických aktivitách.\n\nSídlo ústavu je v pevnosti Vyšehrad v ulici V pevnosti 13/4. Komplex dalších budov se nachází nedaleko na Pankráci (katastrální území Nusle) u ulic U Jedličkova ústavu a Na Topolce.\n\nZařízení ústavu jsou přístupná do značné míry i široké veřejnosti (\"Obchůdek Borůvka\", \"Ta Kavárna\", bazén, kulturní a sportovní akce).\n\nLiterární kritik F. X. Šalda učinil Jedličkův ústav svým univerzálním dědicem.\n\n"}
{"id": "769705", "url": "https://cs.wikipedia.org/wiki?curid=769705", "title": "Mistrovství Evropy juniorů v plavání", "text": "Mistrovství Evropy juniorů v plavání\n\nMistrovství Evropy juniorů v plavání je soutěž pořádaná LEN (Evropskou plaveckou federací), rozdělená do pěti dnů. Závodí zde ženy 15–16 a muži 17–18 let.\n\nPo roce 1989 se Mistrovství pořádá občas společně s Mistrovství Evropy juniorů ve skocích do vody. Jedním takovým příkladem je Mistrovství Evropy juniorů 2006, které hostila španělská Palma de Mallorca.\n\nVšechny rekordy jsou uvedeny na dlouhém bazénu.\n\nTato stránka je upraveným překladem článku European Junior Swimming Championships z anglické Wikipedie.\n\n"}
{"id": "769715", "url": "https://cs.wikipedia.org/wiki?curid=769715", "title": "Steyr Scout", "text": "Steyr Scout\n\nPuška Steyr Scout byla uvedena v roce 1998. Je navržena tak aby splňovala požadavky pro lovecké účely i jako taktická puška víceméně pro policejní odstřelovače. Prodloužený uzávěr je z lehké slitiny, na pohled zajímavá pažba je vyrobena z plastu plněného skelným vláknem. V Pažbě je integrovaná dvojnožka - boky předpažbí se dají sklopit směrem dolů - a rezervní zásobník. Tato moderní rakouská puška je zatím používána jen zřídka, nicméně je kvalitní. Používají ji policejní odstřelovači v Rakousku a Německu.\n\nK pušce jsou vyráběna mechanická mířidla, většinou se ovšem používá optických mířidel. Velmi oblíbený je puškohled s velkým očním odstupem Leopold 2,5x.\n\nSteyr Elite - Varianta a účinný nástupce modelu Roomster Scout je Steyr Elite (dříve známý jako Steyr Tactical Elite), více robustně postavený model s mnoho ze stejných rysů Scouta, ale je určen především pro trh činného v trestním řízení pro městské taktické role.\n Rakousko Německo\n"}
{"id": "769721", "url": "https://cs.wikipedia.org/wiki?curid=769721", "title": "Zářečí", "text": "Zářečí\n\nZářečí je často název části obce nacházející se za řekou. Tento název nese více míst: \n\n"}
{"id": "769725", "url": "https://cs.wikipedia.org/wiki?curid=769725", "title": "Jan Kammereith", "text": "Jan Kammereith\n\nJan Kammereith, někdy také Kammreuth (1715 Dobromilice – 29. března 1769 Olomouc), byl český sochař.\n\nPůsobil jako barokní sochař a řezbář na Moravě, kde se dochovala řada jeho prací. Jeho dílo je rozsáhlé nejen po kvantitativní, ale i kvalitativní části. Kammereithovu tvorbu řadíme do pozdního baroka. Bydlel v Olomouci, poblíž kostela sv. Michala: dům Na hradě 248/3 se svou ženou Pavlínou Antonií Kammereithovou, dcerou malíře J. K. Handkeho, která krátce po smrti manžela uzavřela sňatek s Nikodémem Wiedemannem, rovněž sochařem. Měl tři syny: Jan Kammereit mladší, Pavel Kammereit a Vincenc Krištof Kammereit. Prvorozený Jan následoval svého otce a stal se taktéž sochařem, kdežto Pavel a Vincenc šli po stopách malířství. S jejich díly se lze rovněž setkat v Olomouci.\n\nJeho styl lze ztotožnit se stylem svého staršího kolegy a učitele sochaře Ondřeje Zahnera, který rovněž působil na Moravě. Zpočátku se svým učitel spolupracoval, jako je například oltář farního kostela v Novém Jičíně. Osamostatnil se roku 1744 a ve stejném roce vytvořil sochu Salvatota Mundi pro kanonii lateránských kanovníků – augustiniánů ve Šternberku, pro jejich kostely ve Štarnově a Výšovicích vytvořil v roce 1748 hlavní oltáře.\n\nCharakteristika jeho tvorby: značně expresivní forma, vyjádřená především pomocí bohatě řasené draperie, která je ostře zalamovaná. Řasením látky ale nezastírá objem těla, spíše jen podporuje dynamičnost příznačnou pro tuto dobu. U Kammereitha lze sledovat posun od zprvu prostorově otevřené dynamické kompozice figury s dramaticky zřasenými rouchy ke klidnějšímu pojetí objemu, jako je stylizované ostře zalamované pojetí látky.\n\nPo Zahnerově smrti dokončil sochařské dekorace mobiliáře v kostele Nanebevzetí Panny Marie v Novém Jičíně a dále vytvořil sochy Cyrila a Metoděje. Podle nedávného průzkumu vytvořil i sochu sv. Ondřeje v průčelí fary v Kunčině, nebo kazatelnu v kostele Nanebevzetí Panny Marie v Kroměříži.\n\nDalší díla:\n\n\n"}
{"id": "769727", "url": "https://cs.wikipedia.org/wiki?curid=769727", "title": "Gertruda Bavorská", "text": "Gertruda Bavorská\n\nGertruda Bavorská ( \"Gertrud von Bayern und Sachsen\", \"Gertrud af Sachsen og Bayern\", 1154– 1. června 1197) byla švábskou vévodkyní a dánskou královnou.\n\nNarodila se jako dcera Jindřicha Lva a jeho první choti Klementiny, dcery vévody Konráda ze Zähringenu. Roku 1166 byla provdána za švábského vévodu Fridricha IV., syna zesnulého krále Konráda III. Již o rok později se stala vdovou poté, co Fridrich při císařově tažení do Itálie podlehl epidemii malárie. Manželství bylo bezdětné.\n\nV roce 1171 byla zasnoubená s osmiletým dánským princem Knutem, následně odjela k dánskému dvoru a mezi lety 1171 a 1177 se za mladíka v Lundu provdala. Knut byl sice mladší než jeho žena, ale podle Arnolda z Lübecku byl vážnější a vyzrálejší, než odpovídalo jeho skutečnému věku. První léta manželství žili ve Skåne a to v cudnosti a celibátu. Arnold z Lübecku o Knutovi poznamenal, že:\nRoku 1182 se Knut stal dánským králem a díky sňatku také spojencem Gertrudina otce Jindřicha Lva, který měl v severní části říše silnou mocenskou pozici. Plánovaný sňatek Knutovy sestry se synem císaře Barbarossy skončil neúspěchem poté, co Knut odmítl vyplatit druhou půlku přislíbeného věna a složit císaři lenní hold a vydobyl tak dánskému království samostatnost na říši. Gertruda zesnula v červnu 1197.\n"}
{"id": "769729", "url": "https://cs.wikipedia.org/wiki?curid=769729", "title": "Holešovická elektrárna", "text": "Holešovická elektrárna\n\nHolešovická elektrárna nebo Centrála, v době svého vzniku oficiálně zvaná Ústřední elektrická stanice královského hlavního města Prahy, je průmyslový areál v Praze Holešovicích. Leží v prostoru mezi ulicemi Za elektrárnou, Partyzánská a řekou Vltavou. V její blízkosti se nachází Holešovické výstaviště a stanice metra Nádraží Holešovice. Elektrárnu vybudovaly Elektrické podniky hlavního města Prahy v letech 1898 až 1900, především jako zdroj elektřiny pro provoz svých tramvajových tratí. V areálu se nacházela tramvajová vozovna. Zachovalé budovy původní elektrárny jsou od roku 2002 chráněny jako kulturní památka České republiky.\n\nV roce 1898 byla zahájena výstavba a do konce roku byla dostavěna administrativní budova. Kotelna a strojovny byly postaveno o 90 cm výše, než byla hladina vody při povodni v roce 1845. Betonování základů proběhlo v zimě 1898-99. Na jaře 1899 se začaly zdít obvodové zdi a základy pro stroje.\nV květnu 1899 byly dodány první parní kotle. V létě 1899 byly dokončeny železné konstrukce střech a dokončena střešní krytina a provedeny omítky, byly postaveny dva komíny o výšce 73 m a světlosti 3 m a třetí v roce 1907. V letech 1911 až 1912 byl postaven čtvrtý komín, dosud stojící, se světlostí v koruně 4 m. Rozpočet na stavební práce byl 600 000 zlatých.\n\nPo uvedení do provozu byla elektrárna vybavena celkově pěti parními stroji o výkonu 1000 HP. V roce 1903 byla rozšířena o další parní stroj o výkonu 3000 HP.V letech 1908 až 1909 byla zprovozněna parní turbína systému Melms-Pfenninger o výkonu 5000 HP. Poté přibyly další dva turbogenerátory 3600 kW a dva o výkonu 8500 kW a stroj 5000 kW .\n\nKotelna byla vybavena 32 kotly Tischbeinovy soustavy s přihřívačem páry. Kotle byly rozděleny po čtyřech do osmi baterií a dvě baterie byly napojeny na společný komín. Počet komínů inspiroval studenty elektrotechnické fakulty k označení „Tři fáze a nulák“.\n\nNa dodání strojního vybavení se podílelo více firem:\n\nElektrárna nedodávala elektřinu jen pro pohon tramvají, ale i pro veřejné osvětlení a soukromníkům. V roce 1925 se začalo s dálkovou dodávkou tepla z Holešovické elektrárny. Jedním z podnětů byla výstavba budovy Veletržního paláce. To způsobilo prudký vzrůst poptávky a vedlo k rozšíření Holešovické elektrárny o dva Löfflerovy kotle v roce 1938; třetí kotel byl uveden do provozu v roce 1940. V roce 1938 nechalo ředitelství postavit dva obytné domy pro své zaměstnance v ulici U elektrárny . V roce 1932 proběhla výstavba prvního napáječe pro Ústřední jatka. V letech 1971 až 1975 byla kotelna přebudována na spalování těžkého topného oleje.\n\nVozovna zahájila svůj provoz 2. července 1900. První tramvaje sem byly zavezeny již v noci z 21. na 22. prosince 1899. Sestávala ze tří lodí po pěti kolejích a vešlo se sem 70 tramvají a dalších 15 na remízní kolej. Byly zde také první ústřední dílny. V roce 1907 postavily Elektrické podniky koleje ke zdejším skladům. Po rekonstrukci v roce 1926 byl na nové koleji nejmenší poloměr oblouku v síti pražských tramvají, a to 13,2 metru, tato rarita však zanikla roku 1927 při další přestavbě.\n\nPřestože vozovna byla zrušena a přesunuta do Kobylis, kolejiště v areálu Holešovické elektrárny zůstalo nadále pro nákladní dopravu transformátorů. Během padesátých let bylo kolejiště rušeno, až roku 1955 byly zrušeny i poslední zbytky kolejí a výhybky před elektrárnou. V sedmdesátých letech byla jedna loď vozovny stržena a zbývající významně zkráceny.\n\n\n"}
{"id": "769732", "url": "https://cs.wikipedia.org/wiki?curid=769732", "title": "Mistrovství Evropy juniorů v ledním hokeji 1991", "text": "Mistrovství Evropy juniorů v ledním hokeji 1991\n\nMistrovství Evropy juniorů v ledním hokeji 1991 byl 24. ročník této soutěže. Turnaj hostila od 4. do 11. dubna československá města Prešov a Spišská Nová Ves. Hráli na něm hokejisté narození v roce 1973 a mladší.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji.\n\n – 2:0 na zápasy (6:2 a 8:3)\n\nBrankáři: Milan Hnilička, Jiří Kučera, Pavel Maláč\nObránci: Martin Hamrlík, Roman Hamrlík, Jan Vopat, Zdeněk Toužimský, František Kaberle, Michal Sýkora, Erik Smolka, David Smetana, Pavel Rajnoha\nÚtočníci: Petr Boháč, Petr Přikryl, Michal Černý, Tomáš Němčický, Aleš Pavlík, Tomáš Klimt, Róbert Petrovický, Jozef Petrovič, Richard Kapuš, Miroslav Škovíra, Jan Šimčík, Kamil Kastl, Martin Prokůpek\nTrenér: Petr Míšek Ján Šimčík\n\nŠampionát B skupiny se odehrál v Jace ve Španělsku, postup na mistrovství Evropy juniorů 1992 si vybojovali Švýcaři, naopak sestoupili Nizozemci.\n\n1. Švýcarsko\n2. Jugoslavie\n3. Rakousko\n4. Španělsko\n5. Itálie\n6. Dánsko\n7. Rumunsko\n8. Nizozemí\n\nŠampionát C skupiny se odehrál v Sofii v Bulharsku, vyhráli jej Britové.\n\n1. Velká Británie\n2. Bulharsko\n3. Maďarsko\n4. Belgie\n"}
{"id": "769737", "url": "https://cs.wikipedia.org/wiki?curid=769737", "title": "Řád Petrovićů-Njegošů", "text": "Řád Petrovićů-Njegošů\n\nŘád Petrovićů-Njegošů (černohorsky: Орден Петровић-Његош, \"Orden Petrović-Njegoš\") je nejvyšším dynastickým státním vyznamenáním bývalého Černohorského království a knížectví, v současnosti vyznamenání soukromé. \n\nŘád založil v roce 1896 ku příležitosti dvoustého výročí vlády dynastie Petrovićů-Njegošů černohorský kníže Nikola I. Petrović-Njegoš, který zapojil zemi do systému evropské politiky. K tomu mu pomohly sympatie, které si Černá Hora získala a také jeho sňatková politika (své potomky provdal do Ruska, Srbska či Itálie). \n\nŘád se skládá z jediné třídy. Odznak tvoří pozlacený červeně lemovaný bílý smaltovaný kříž na paprsčité zlaté oválné gloriole s tmavě zeleným vavřínovým věncem. Středu kříže dominuje dvouhlavá černohorská orlice (znak dynastie) z 20 karátového zlata a pod ní stojí pozlacený královský lev.\n\nHorní rameno smaltovaného kříže zdobí červený monogram „Д“ (Данило II, \"Danilo I.\") a rameno dolní „НI\" (Никола І, \"Nikola I.\") a na vodorovných ramenech jsou umístěny letopočty 1696 (levé) a 1896 (pravé).\n\nŘád Petrovićů-Njegošů je mimořádně vzácným oceněním. Udělovat toto ocenění smí pouze jeho velmistr, kterým je v současnosti korunní princ Nikola II. Petrović-Njegoš. Je udělován především členům černohorské královské rodiny. Nejvěrnějším přátelům královské rodiny je řád propůjčován a po jejich smrti se navrací zpátky ke korunnímu princi.\n\nŘád je od roku 1987 vyráběn černohorsko-srbským královským zlatníkem a sochařem Petrem Lubardou, nejnovější byl vyroben v roce 2006 a udělen v roce 2011 princezně Mileně Petrović-Njegoš.\n\n\n"}
{"id": "769743", "url": "https://cs.wikipedia.org/wiki?curid=769743", "title": "Sociální služby", "text": "Sociální služby\n\nSociální službou se rozumí činnost nebo soubor činností zajišťujících pomoc a podporu osobám za účelem sociálního začlenění nebo prevence sociálního vyloučení.\n\nPoskytování sociálních služeb v České republice je vymezeno zákonem č. 108/2006 Sb., o sociálních službách. Tento zákon upravuje podmínky poskytování pomoci a podpory fyzickým osobám v nepříznivé sociální situaci prostřednictvím sociálních služeb a příspěvku na péči, podmínky pro vydání oprávnění k poskytování sociálních služeb, výkon veřejné správy v oblasti sociálních služeb, inspekci poskytování sociálních služeb a předpoklady pro výkon činnosti v sociálních službách.\n\n\n\n\n\nSlužby sociální péče napomáhají osobám zajistit jejich fyzickou a psychickou soběstačnost, s cílem umožnit jim v nejvyšší možné míře zapojení do běžného života společnosti, a v případech, kdy toto vylučuje jejich stav, zajistit jim důstojné prostředí a zacházení. Mezi tyto služby patří:\n\nSlužby sociální prevence napomáhají zabránit sociálnímu vyloučení osob. Cílem je napomáhat osobám k překonání jejich nepříznivé sociální situace a chránit společnost před vznikem a šířením nežádoucích společenských jevů. Mezi tyto služby patří:\n\nPředpokladem k výkonu povolání sociálního pracovníka je způsobilost k právním úkonům, bezúhonnost, zdravotní způsobilost a odborná způsobilost dle zákona o sociálních službách.\n\nV sociálních službách vykonávají odbornou činnost:\nSociální služby lze poskytovat jen na základě oprávnění k poskytování sociálních služeb, které vzniká rozhodnutím příslušného krajského úřadu o registraci.\n\nS účinností od 1.1.2007 byl na základě zákona č.108/2006 Sb., o sociálních službách, zřízen Registr poskytovatelů sociálních služeb, který je veden příslušným krajským úřadem.\n\nZapisují se do něj poskytovatelé sociálních služeb, kterým bylo vydáno rozhodnutí o registraci, a právnické a fyzické osoby uvedené v § 84 zákona o sociálních službách. Místní příslušnost krajského úřadu se řídí zákonem.\n\nV souladu s nabytím účinnosti novely zákona vznikla povinnost také speciálnímu lůžkovému zdravotnickému zařízení hospicového typu a dětskému domovu se na žádost zapsat do registru poskytovatelů sociálních služeb, jestliže poskytovaly pomoc osobám závislým na pomoci jiné osoby a tuto pomoc poskytují i po 1. 1. 2012.\n\nStejná povinnost platí pro poskytovatele sociálních služeb ve zdravotnickém zařízení ústavní péče.\n\nZápis do registru poskytovatelů provádí místně příslušný krajský úřad.\n\nRegistr je veden v listinné a elektronické podobě. Krajský úřad je správcem listinné podoby registru a zpracovatelem elektronické podoby registru.\n\nMinisterstvo je správcem elektronické podoby registru.\n\nRegistr v elektronické podobě obsahuje údaje uvedené v § 79 odst. 5 písm. a) až d) (vypsány dole), kapacitu, materiální, technické a personální zabezpečení, poskytování základních a fakultativních činností, a financování jednotlivých sociálních služeb a zobecněné údaje o žadatelích, osobách, kterým je sociální služba poskytována, a to pro účely analytické a koncepční činnosti ministerstva.\n\nÚdaje, které jsou v něm obsaženy dle 108/2016 Sb. § 79 odst. 5:\n\na) je-li žadatelem právnická osoba, obchodní firmu nebo název, sídlo nebo umístění její organizační složky, identifikační číslo osoby (dále jen „identifikační číslo“) a statutární orgán,\n\nb) je-li žadatelem fyzická osoba, jméno, popřípadě jména, příjmení, místo trvalého nebo hlášeného pobytu a datum a místo narození,\n\nc) je-li žadatelem organizační složka státu nebo územní samosprávný celek, jehož jménem bude poskytovat sociální služby organizační složka územního samosprávného celku, její název, sídlo, identifikační číslo jejího zřizovatele, jméno, popřípadě jména, a příjmení vedoucího organizační složky,\n\nd) údaje o poskytovaných sociálních službách, kterými jsou\n\n1. název a místo zařízení anebo místo nebo místa poskytování sociálních služeb, popřípadě požadavek na nezveřejňování místa zařízení, jde-li o sociální služby poskytované v azylovém domě anebo pobytové sociální služby poskytované v intervenčním centru nebo v zařízení pro krizovou pomoc,\n\n2. druhy poskytovaných sociálních služeb,\n\n3. okruh osob, pro které je sociální služba určena, popřípadě jejich věková hranice nebo druh zdravotního postižení,\n\n4. popis realizace poskytování sociálních služeb,\n\n5. popis personálního zajištění poskytovaných sociálních služeb,\n\n6. časový rozsah poskytování sociálních služeb,\n\n7. kapacita poskytovaných sociálních služeb,\n\n8. plán finančního zajištění sociálních služeb,\n\n9. způsob zajištění zdravotní péče, jde-li o poskytování sociálních služeb podle § 34 odst. 1 písm. c) až f),\n\n10. den započetí poskytování sociálních služeb.\n\nPoskytovatel sociálních služeb je povinen do 15 dnů písemně oznámit registrujícímu orgánu všechny změny týkající se:\n\n\nO zrušení registrace rozhoduje registrující orgán, tj. krajský úřad, v případech:\n\na) poskytovatel sociálních služeb přestane splňovat podmínky registrace\n\nb) poskytovateli sociálních služeb byl uložen správní trest za přestupek v případě zvlášť závažného porušení povinnosti stanovené poskytovatelům sociálních služeb,\n\nc) poskytovatel sociálních služeb ani po uložení správního trestu za přestupek nesplní opatření uložená k odstranění nedostatků v oblasti dodržování standardů kvality sociálních služeb zjištěných při inspekci poskytování sociálních služeb,\n\nd) poskytovatel sociálních služeb požádá o zrušení registrace; tato žádost musí být podána nejméně 3 měsíce přede dnem ukončení činnosti.\n\nInspekci poskytování sociálních služeb provádí u poskytovatelů sociálních služeb, kterým bylo vydáno rozhodnutí o registraci, a u poskytovatelů sociálních služeb příslušný krajský úřad a Ministerstvo práce a sociálních věcí ČR.\n\nPředmětem inspekce u poskytovatelů sociálních služeb je:\n\n\n"}
{"id": "769744", "url": "https://cs.wikipedia.org/wiki?curid=769744", "title": "Hotel Zlatý Lev", "text": "Hotel Zlatý Lev\n\nHotel Zlatý Lev je ubytovací zařízení nacházející se v ulici Oblouková v centru města Žatec. Čtyřpodlažní budova hotelu má 27 čtyřhvězdičkových pokojů různých velikostí. Ve sklepních prostorech hotelu se nachází restaurace.\n\nHistorie hotelu sahá do 19. století, za první republiky patřil k vyhlášeným hotelům města. Od 90. let 20. století byl hotel Zlatý Lev uzavřen, střídali se majitelé a hledaly se peníze na nákladnou přestavbu. Znovuotevřen byl po celkové rekonstrukci nizozemskou firmou ve čtvrtek 25. září 2008. Znovuotevření hotelu se zúčastnil hejtman Jiří Šulc a další hosté.\n\n"}
{"id": "769748", "url": "https://cs.wikipedia.org/wiki?curid=769748", "title": "Biskupská rezidence v Hradci Králové", "text": "Biskupská rezidence v Hradci Králové\n\nBiskupská rezidence v Hradci Králové je sídlem biskupa královéhradecké diecéze církve římskokatolické. Budova byla počátkem 18. století vystavěna na místě tří měšťanských domů na Velkém náměstí. Zadní trakt barokní budovy byl dostavěn v letech 1715–1719 dle plánů J. B. Santiniho-Aichela biskupem Janem Adamem Vratislavem z Mitrovic. Roku 1777 bylo o patro zvýšeno hlavní průčelí. Je chráněna jako kulturní památka České republiky.\n\nPrvní královéhradecký biskup Matouš Ferdinand Sobek z Bílenberka byl instalován v roce 1665, ale ještě několik desetiletí poté neměli jeho následovníci ve městě stálou rezidenci. Biskup Sobek sice v roce 1662 koupil od města tři domy, jejich stav však nebyl dobrý a navíc se přestavba zdržovala protesty města proti převodu měšťanských domů do církevního majetku. Biskup Sobek jeden z domů příležitostně obýval, s přestavbou však započal až jeho nástupce Jan Bedřich z Valdštejna, který v roce 1674 povolal do Hradce svého architekta. Valdštejnovo jmenování pražským arcibiskupem však způsobilo, že myšlenka stavby rezidence byla opět na dvě desetiletí odložena. V roce 1693 přišel biskup Jan František Kryštof z Talmberka s návrhem umístit rezidenci v prostorách někdejšího hradu – této myšlenky se držel i biskup Tobiáš Jan Becker. Brzy se však ukázalo, že areál hradu stavebním plánům nevyhovuje.\n\nNedostatek místa rozhodl o návratu biskupa opět do domů na náměstí. V roce 1704 byla pro stavbu odsouhlasena částka 7 000 zlatých, která se postupně navyšovala, z těchto peněz měla být postavena nejen rezidence, ale i kanovnické domy. V roce 1707 se stavební práce rozeběhly naplno a o dva roky později mohla být vysvěcena rezidenční kaple sv. Karla Boromejského. Výsledkem první etapy výstavby do roku 1710 byla přední část rezidence při náměstí. Ve stavebním úsilí se mělo ještě pokračovat s tím, že v budoucnu bude stavba rozšířena o zadní část.\n\nDostavba zadní části proběhla v letech 1715–1719, v době vlády biskupa Jana Adama Vratislawa z Mitrovic. Za první dva roky stavebních prací činily náklady více než 8 000 zlatých, další rok bylo za materiál a práci vydáno ještě téměř 1 500 zlatých a v posledním roce stavby byly náklady odhadnuty ještě na dalších 3 000 zlatých. V roce 1717 jsou mezi výdaji uvedeny i malé částky za inkoust, papír a stravu pro pana Santiniho, které jsou jediným přímým dokladem spojujícím architekta se stavbou královéhradecké biskupské rezidence.\n\nJan Adam Vratislav z Mitrovic na biskupském stolci přinesl do města i okolí zcela nový duch umělecké velkorysosti vrcholného baroka, který si suverénně podmanil charakter města. Soubor Vratislawových stavebních počinů je vzhledem k poměrně krátkému stavebnímu období (1710–1721) úctyhodný. Vratislaw po svém předchůdci biskupu Beckerovi dokončuje všechna nedostavěná díla, mezi nimi i biskupskou rezidenci a domy kanovníků na královéhradeckém náměstí.\n\nIvo Kořán, který se biskupským stavebním podnikům věnoval soustavně, nejprve předpokládal, že rezidenci navrhl neznámý architekt na popud biskupa Beckera, a že Santini se v Hradci objevuje až s biskupem Vratislavem z Mitrovic. Poté, co Kořán objevil původní barokní plán předního křídla, připsal Santinimu celou stavbu. Podle Kořána by tedy Santini působil v Hradci Králové už za biskupa Beckera. Kořán na stavbě nalezl určité paralely s Matheyho projektem pro pražský arcibiskupský palác, další motivy plánu však nejsou jednoznačně santiniovské a můžeme je najít i u jiných autorů. Architektonické detaily tedy nemůžou být průkazným dokladem Santiniho autorství, také provedení plánů se odlišuje od Santiniho vytříbeného kreslířského rukopisu.\n\nBiskupská rezidence je komponována do čtyř křídel kolem pravoúhlého nádvoří. Průčelí o sedmi osách představovalo novou dominantu v jižní frontě náměstí mezi jezuitskou kolejí a kanovnickými domy. Realizovaná stavba nenese na průčelí ani v interiérech charakteristické rysy Santiniho tvorby, naproti tomu zadní křídlo biskupské rezidence je nepochybně Santiniho dílem.\nJednoduché lineární tvarosloví nádvorního i zahradního průčelí zadního křídla rezidence jednoznačně ukazují na Santiniho autorství. Koutové konvexní rizality v nádvoří, vynášené arkádami se stlačenými oblouky jsou typicky santiniovským řešením – téma křivkového probrání koutů můžeme nalézt i v Rychnově nad Kněžnou nebo v Plasech.\n\nVýchodní arkádou se vstupuje po schodišti do zahrady za rezidencí. Zahradní jednopatrové průčelí rezidence je rozvinuto do jedenácti os. Místo jednoho středního rizalitu, který vidíme na předním průčelí, zde Santini použil dva dvoupatrové rizality boční a střed stavby zdůraznil jen trojúhelným štítem. V přízemí se nad okny opakuje motiv klenáku, zasazeného do rovných nadokenních říms. Římsy nad okny v prvním patře jsou střídavě lomené a segmentové a to tak, že lomené jsou umístěny na okrajích fasády a segmentové vždy po dvou na obou rizalitech. Střední část stavby má pak opět po stranách lomené a pod štítem tři segmentové římsy.\n\nPro Santiniho hovoří i prostor soukromé kaple v jihovýchodním nároží křídla, založený nad čtvercem se zaoblenými rohy a sklenutý zploštělou kupolkou, nesenou výrazně vysazenou římsou kruhového půdorysu. Pro mimořádnou koncepci tohoto prostoru není třeba pochybovat o Santiniho autorství. Vnitřní prostor kaple dokládá tvůrčí sílu a invenci architekta i při komponování interiéru. Přes drobné rozměry prostor kaple vzbuzuje podobně působivý dojem jako svatoklimentská kaple, další Santiniho stavební počin v Hradci Králové. Otázka autorství předního křídla biskupské rezidence však zůstává otevřená, Santiniho zásah je zde nepravděpodobný, podobně jako v případě přestaveb a přefasádování kanovnických domů čp. 48 – 52.\n\n"}
{"id": "769749", "url": "https://cs.wikipedia.org/wiki?curid=769749", "title": "Kokový čaj", "text": "Kokový čaj\n\nKokový čaj, neboli mate de coca je bylinný čaj s listů kokainovníku (Koka pravá), velmi oblíbený v latinské americe, zejména v zemích, ve kterých je koka pěstována (Bolívie, Ekvádor a Peru). Jeden šálek mate de coca je připraven zhruba z jednoho gramu koky, jenž obsahuje 2 až 5 mg kokainu. Mimo zcela bezpečnou, avšak účinnou dávku tohoto alkaloidu, obsahuje kokový čaj i velké množství minerálů (vápník, draslík, fosfor) a vitaminů, především thiamin, riboflavin, vitamín C a vitamín E. Mate de coca je pro obyvatelstvo And velmi významné stimulans a zdraví prospěšný adaptogen, používaný pro léčbu vysokohorské nemoci, zažívacích obtíží, jako analgetikum a afrodiziakum.\nChuť kokového čaje je přirovnávána ke slabému, mírně slazenému zelenému čaji, či čaji kopřivovému. Účinek je poté připodobňován k silné kávě, ačkoliv mate de coca má mnohem nižší potenciál navozovat úzkost, či nervozitu, a na druhou stranu je účinnější v povznesení nálady a ostražitosti uživatele. \n"}
{"id": "769751", "url": "https://cs.wikipedia.org/wiki?curid=769751", "title": "Daviscupový tým Itálie", "text": "Daviscupový tým Itálie\n\nDaviscupový tým Itálie reprezentuje Itálii v Davisově poháru od roku 1922 pod vedením národního tenisového svazu Federazione Italiana Tennis.\n\nNejlepším výsledkem je zisk titulu v roce 1976 po finálové výhře na Chile. Šestkrát skončili Italové jako poražení finalisté, když boj o salátovou mísu prohráli v letech 1960, 1961, 1977, 1979, 1980 a 1998.\n\nTýmovým statistikám vévodí Nicola Pietrangeli, jenž drží několik historických rekordů Davisova poháru, když zaznamenal nejvyšší počet 120 vyhraných zápasů, 78 vítězných dvouher a 42 čtyřher ve 164 mezistátních utkáních během 18 sezón. Diego Nargiso se v úvodním kole Světové skupiny Davis Cupu 1988 proti Izraeli stal v 17 letech a 327 dnech nejmladším hráčem, jenž zasáhl do zápasu. Naopak jako nejstarší nastoupil Nicola Pietrangeli do semifinále zóny A evropského pásma proti Rumunsku v roce 1972, kdy mu bylo 38 let a 279 dní. \n\nObrat z nepříznivého stavu mezistátního duelu 0:2 na zápasy se Itálii povedl dvakrát. Nejdříve v semifinále evropského pásma Davis Cupu 1956 na Stade Roland-Garros proti Francii a poté v mezipásmovém finále 1960 proti Spojeným státům.\n\nV nově zavedeném kvalifikačním kole Davis Cupu 2019 družstvo v Kalkatě porazilo Indii. V listopadovém finálovém turnaji v Madridu prohrálo v základní skupině s Kanadou i Spojenými státy.\n\nŽebříček ATP je uveden k 28. říjnu 2019, týdnu posledního utkání Davis Cupu 2019.\n\n\n"}
{"id": "769753", "url": "https://cs.wikipedia.org/wiki?curid=769753", "title": "Michael Zürn ml.", "text": "Michael Zürn ml.\n\nMichael Zürn ml. (18. února 1654, Wassenburg – 1698, Pasov) byl německý barokní sochař, příslušník sochařské rodiny Zürnů, působící na území jihovýchodní Moravy a Bavorska.\n\nOlomoucký sochař, syn Davida Zürna st. (asi 1598–1666), a bratr Františka Zürna st. (1630–1707), příslušníků významné hornorakouské sochařské rodiny, která po přesídlení do Olomouce po polovině 17. století zde založila rodinnou sochařskou tradici. Dalšími sochaři olomoucké větve byli jeho synovci, František Zürn ml. (asi 1658–1714) a David Zürn nejml. (1665–po 1730). Michael se narodil ve Wasserburku nad Innem, vyučil se v otcově dílně a pak se vydal na zkušenou. Jeho uměleckou dráhu můžeme rozdělit do dvou základních období, na období moravské a bavorské.\n\nZ jeho moravského období se na Moravě zachovalo poměrně málo děl. 10. března 1671 najdeme v olomouckých listinách první zmínku o Michaelovi ml. přicházejícího ke svému staršímu bratru Františku do Olomouce jako tovaryš.\n\nDůležitá je kazatelna vytvořená pro klášter Hradisko u Olomouce (1675-76). Dnes se nachází v konickém farním kostele (převezena 1721). Další práce, byla vytvořena pro kostel na Svatém Kopečku u Olomouce v letech 1678-1679. Vytvořil zde figurální výzdobu ke kazatelně a figury evangelistů. Sochy z kazatelny byly později přesunuty do kostela Panny Marie Sněžné v Olomouci.\n\nNěkolik prací přebral svému bratrovi Františkovi, jednalo o dva oltáře: jeden pro řádový kostel bernardinů, druhý tzv. oltář Tengeltův ve farním kostele sv. Mořice v Olomouci.\n\nDalší zakázka, tři kamenné plastiky nad portálem řádového kostela Všech Svatých, byly původně zhotoveny Františkem starším, ale objednavatel, augustiniánský probošt Augustin Karásek, je nechal znovu zhotovit v roce 1681.\nMariánský sloup stojící před cisterciáckým klášterem na Velehradě (kolem 1680–81).\nDále kamenná skulptura s námětem Ecce homo ze Samotišek a cyklus antických postav ve výklencích kolonády Květné zahrady v Kroměříži.\n\nRoku 1681 se usadil v Gmunden am Traunsee. Roku 1682 získal objednávku pro benediktýnský klášter v Kremsmünsteru od opata Erenberta na osm andělů v životní velikosti; čtyři klečící andělé byli určeni pro dva boční oltáře a čtyři stojící andělé pro dva východní oltáře v bočních lodích. V roce 1686 obdržel objednávku na dalších osm stojících andělů pro vedlejší oltáře v Kremsmünsteru.\n\nJiž roku 1687 získal další objednávku opět od benediktinského kláštera: mramorový erb nad portálem kostela a sochu Salvatora mundi na fasádě kostela. Z dalších zápisů z roku 1688 vyplývá, že pro Kremsmünster ještě vytvořil šest obrazových rámů. Thieme-Becker uvádí další připsané práce: dřevěné sochy sv. Alžběty a Zachariáše ve farním kostele v Gmundenu a sv. Floriana a sv. Jiří ve farním kostele v Altmünsteru.\n\nV roce 1692 zde koupil dům a dílnu, ale nezaznamenal zřejmě žádný úspěch, roku 1696 byl do dražby dán jeho dům a musel se vystěhovat. To je také poslední zmínka o něm. Jeho sochařská praxe vychází z delší dílenské tradice. V draperiích jeho figur lze rozpoznat vlivy bavorského sochařství, především z uměleckého centra Mnichova a také z Augsburku, které si zakládá na použití barevných polychromií. Zde patrně poznal díla manýristů Gerharda, Reichela, Krumpera a de Vriese, která měla na jeho tvorbu nesporný vliv.\n\nNa sochách můžeme pozorovat hladké plochy, které jsou protínány chvějivými záhyby měkce modelované draperie. Což působí velice životným dojmem. Detaily obličejů soch jsou plasticky promodelovány a nepostrádají výrazovou složku, která bývá podpořena jemnými gesty a pohybem postav.\n\nZürnův zcela zásadní přínos tkví ve způsobu vytváření draperie, který popírá tělesné formy. Práce s drapérií prochází určitým vývojem. Masivní, jasné a přehledné záhyby jsou patrné u konické kazatelny. S pokračujícím vývojem se zvyšuje schopnost reprodukovat dojem opravdovosti, záhyby jsou živější, shluky záhybů a jejich průběh stále rafinovanější. Jeho umění je skutečně projevem exprese.\n\nV pozdějším období ztrácejí drapérie na živosti a budou sloužit k rozčlenění ploch a podmalování těla. Z dřívějšího kontrastu mezi tělem a drapérií nic nezůstalo.\n\nNa svých prací patrně pracoval se svým bratrem Davidem, není vždy jednoznačně určeno autorství.\n\n\n\n"}
{"id": "769755", "url": "https://cs.wikipedia.org/wiki?curid=769755", "title": "Mistrovství Evropy juniorů v plavání 2009", "text": "Mistrovství Evropy juniorů v plavání 2009\n\nMistrovství Evropy juniorů v plavání 2009 proběhlo od 8. do 12. července 2009 v hlavním městě České republiky, v Praze. Na tomto mistrovství startovali děvčata narozená v roce 1993 nebo 1994 a chlapci narozeni v letech 1991 a 1992. Šampionát byl organizován evropskou plaveckou federací LEN a konal se v plaveckém stadionu Podolí.\n\nVyznačený je domácí tým.\n\nTato stránka je upraveným překladem 2009 European Junior Swimming Championships\n"}
{"id": "769756", "url": "https://cs.wikipedia.org/wiki?curid=769756", "title": "Lyndsy Fonseca", "text": "Lyndsy Fonseca\n\nLyndsy Marie Fonseca (* 7. ledna 1987, Oakland, Kalifornie, Spojené státy americké) je americká herečka. Kariéru nastartovala v seriálu \"Mladí a neklidní\". Dále si zahrála v seriálech \"Jak jsem poznal vaši matku\", \"Zoufalé manželky, Nikita\" a \"Agent Carter\".\n\nZ poloviny je portugalského původu. Narodila se v Oaklandu ve státě Kalifornie a vyrůstala v městech Alameda a Moraga. Ve svých třinácti letech ji v polovině školního roku objevil manažer a agent a okamžitě se přestěhovala do Los Angeles, kde začala natáčet svůj první seriál. Následující rok získala svou průlomovou roli Colleen Carlton v seriálu \"Mladí a neklidní\" a získala smlouvu na tři roky. Po ukončení smlouvy získala mnoho rolí v televizních seriálech, filmech, dvou pilotních dílech a objevila se v nezávislém filmu.\n\nV roce 2001 začala hrát v seriálu televizní stanice CBS, \"Mladí a neklidní\". Vedlejší role také dostala v seriálech \"Jak jsem poznal vaši matku\", kde si zahrála budoucí dceru Teda Mosbyho a v seriálu \"Velká láska\", kde si zahrála Donnu. V roce 2005 si zahrála v televizním filmu \"Obyčejné zázraky\" roli šestnáctileté delikventky, která bude žít se soudcem (Jaclyn Smith).\n\nNa podzim roku 2007 ztvárnila roli Dawn ve filmu \"Remember The Daze\". Připojila se k obsazení seriálu Zoufalé manželky jako dcera Katherine Mayfair (Dana Delany), postava, která se stěhuje do Wisteria Lane. Také se objevila v epizodě seriálu \"Switched!\".\n\nV roce 2008 byla společně s obsazením seriálu \"Zoufalé manželky\" nominovaná na Screen Actors Guild Awards v kategorii nejlepší obsazení komediálního seriálu.\n\nV roce 2010 si zahrála si roli Katie Deauxma ve filmu \"Kick-Ass\", kde také hrál její kolega ze seriálu \"Nikita\", Xander Berkeley. Ve stejném roce se objevila v dalších třech amerických filmech včetně filmu \"To byl zítra flám\". Od roku 2010 do roku 2013 hrála v seriálu stanice CW \"Nikita\" roli Alex.\n\nUmístila na 62. místě v žebříčku \"100 nejpřitažlivějších lidí\" časopisu \"Maxim\" z roku 2010. V roce 2011 se ve stejném žebříčku umístila na 89. místě.\n\nV dubnu 2009 se provdala za Matthewa Smileyho. Dvojice se rozešla v červenci roku 2013 a Fonseca zažádala o rozvod v roce 2013.\n\nV únoru 2016 bylo oznámeno její zasnoubení s hercem Noahem Beanem, se kterým se seznámila na natáčení seriálu \"Nikita\". Dvojice se vzala dne 2. října 2016 v Connecticutu. V únoru 2018 se jim narodila dcera Greta. \n\n"}
{"id": "769762", "url": "https://cs.wikipedia.org/wiki?curid=769762", "title": "Sofie z Novgorodu", "text": "Sofie z Novgorodu\n\nSofie z Novgorodu nebo také z Minsku (okolo r. 1140 – 5. květen 1198) byla dánská královna jako manželka Valdemara I. a díky druhému manželství (s Ludvíkem III. Durynským) durynská lantkraběnka.\n\nSofie byla potomkem z druhého manželství své matky Richenzy Polské, vdovy po švédském králi Magnusi Nilssonovi. Byla nevlastní sestrou Knuta V. Dánského, syna Magnuse a Richenzy, se kterým později Valdemar I. bojoval o nadvládu nad Dánskem.\n\nJejím otcem byl „Valador“, král země Poloni. Spekuluje se o tom, že se jednalo o Volodara z Minsku nebo Vladimíra Haličského. Pravdpědobně to ale byl Volodar (bělorusky \"Valadar\") z Minsku, který pod svou vládou sjednotil oblast měst Minsk, Polock a Grodno.\n\nSofiina matka se provdala potřetí, za švédského krále Sverkera I., a Sofie vyrůstala u švédského dvora. S Valdemarem Dánským byla zasnoubena v roce 1154, čímž se vytvořila jakási aliance mezi Švédskem a Dánskem. Sofie odjela do Dánska, ale protože ještě nebyla považována za dost starou pro sňatek, byla dána do péče ženy jménem Bodil. O tři roky později, v roce 1157, se za Valdemara ve Viborgu provdala.\n\nSofie je popisována jako krásná, dominantní a možná i krutá. Podle legendy nechala zavraždit Valdemarovu milenku Tove a zranila jeho sestru Kirsten, to však v žádných záznamech nebylo potvrzeno. V roce 1182 ovdověla.\n\nOkolo roku 1184 se provdala podruhé, za Ludvíka III. Durynského. K hranicím byla doprovázena svým synem a silným doprovodem. V roce 1190 ji manžel zapudil a Sofie se tak vrátila do Dánska. Zemřela o osm let později a pochována je v klášteře Ringsted.\n\nS Valdemarem I. měla Sofie osm dětí:\n"}
{"id": "769763", "url": "https://cs.wikipedia.org/wiki?curid=769763", "title": "Mistrovství Evropy juniorů v ledním hokeji 1990", "text": "Mistrovství Evropy juniorů v ledním hokeji 1990\n\nMistrovství Evropy juniorů v ledním hokeji 1990 byl 23. ročník této soutěže. Turnaj hostila od 4. do 11. dubna švédská města Örnsköldsvik, Sollefteå a Husum. Hráli na něm hokejisté narození v roce 1972 a mladší.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji.\n\n SRN - 2:1 na zápasy (5:2, 1:4, 4:3)\n\nBrankáři: Rolf Wanhainen, Magnus Linqvist\nObránci: Pierre Ivarsson, Stefan Nyman, Örjan Nilsson, Greger Artursson, Jakob Karlsson, Stefan Klockare, Carl Carlsson\nÚtočníci: Mikael Renberg, Jonas Höglund, Michael Nylander, Niklas Sundblad, Markus Näslund, Fredrik Jax, Roger Kyrö, Kristian Gahn, Torgny Löfgren, Mikael Persson, Stefan Ketola.\n\nBrankáři : Milan Hnilička, Jiří Podešva\nObránci: Jan Vopat, Martin Hamrlík, Ivan Droppa, Milan Nedoma, Karel Beran, Patrik Luža\nÚtočníci: Martin Procházka, Jan Alinč, Jan Čaloun, Roman Meluzín, Marek Zadina, Jiří Beránek, Martin Straka, Jiří Zelenka, Arne Kroták, Jozef Stümpel, Slavomír Pavličko, Václav Bartoš.\n\nŠampionát B skupiny se odehrál ve Val Gardeně v Itálii, postup na mistrovství Evropy juniorů 1991 si vybojovali Francouzi. Poslední skončili Španělé, ale sestupu se vyhnuli (viz C skupina).\n\n1. Francie\n2. Itálie\n3. Rumunsko\n4. Jugoslávie\n5. Rakousko\n6. Dánsko\n7. Nizozemí\n8. Španělsko\n\nŠampionát C skupiny se odehrál v Sofii v Bulharsku, vyhrála jej NDR. Vzhledem k politickému Znovusjednocení Německa však tento stát přestal existovat. Z C skupiny tak nikdo tento ročník nepostoupil, z B skupiny proto nikdo nesestoupil.\n\n1. NDR\n2. Maďarsko\n3. Velká Británie\n4. Bulharsko\n"}
{"id": "769764", "url": "https://cs.wikipedia.org/wiki?curid=769764", "title": "Jan Čermák (kněz)", "text": "Jan Čermák (kněz)\n\nJan Čermák (1802, Mladá Boleslav – 13. března 1880) byl český římskokatolický kněz, čestný kanovník Katedrální kapituly u sv. Štěpána v Litoměřicích a děkan v Turnově.\n\nMladoboleslavský rodák Jan Čermák byl na kněze vysvěcen v roce 1832. Byl prvofarářem (prvním farářem) v nově zřízené farnosti Hrubá Skála v roce 1854. Stal se děkanem v Turnově, byl biskupským vikářem a konzistorním radou v Litoměřicích. Za věrnou službu byl oceněn titulem čestný kanovník Katedrální kapituly u sv. Štěpána v Litoměřicích. Patřil ke skupině českých vlasteneckých kněží. Pro své aktivity a lidumilné smýšlení nabyl velké vážnosti. Zemřel 13. března 1880.\n\n\n\n"}
{"id": "769765", "url": "https://cs.wikipedia.org/wiki?curid=769765", "title": "Todd Krygier", "text": "Todd Krygier\n\nTodd Krygier (* 12. října 1965 v Chicago Heights, Illinois) je bývalý americký hokejový útočník.\n\nVe vysokoškolské lize NCAA hrál za jediný tým University of Connecticut v letech 1984/88, v posledních dvou sezónách byl zvolen kapitán mužstva. V roce 1988 byl dodatkově draftovát týmem Hartford Whalers v prvním kole ze 16. místa. Do prvních zápasů v profesionální lize se zapojil v nižší zámořské lize AHL, kde hrával za klub New Haven Nighthawks. I v následující sezóně 1988/89 zůstal v lize AHL, hrával za farmářský celek Hartfordu Binghamton Whalers. Do hlavního týmu Hartford Whalers se dostal v sezóně 1989/90, kde strávil většinu sezóny. V Hartford Whalers si upevnil místo v hlavní soupisce i v následujícím ročníku a podruhé si s týmem zahrál playoff.\n\nV roce 1991 byl vyměněn do týmu Washington Capitals. V prvním ročníku za Capitals si vytvořil osobní rekord v trestných minutách, celkem dostal za sezónu 1991/92 107 trestných minut. Během tří odehraných sezón v Capitals si pokaždé zahrál s týmem playoff. V roce 1994 byl vyměněn do týmu Anaheim Mighty Ducks. Za klub Anaheim Mighty Ducks odehrál pouze sezónu a půl, v sezóně 1995/96 získal nazpět útočníka Krygiera. Návrat do bývalého působiště Capitals stihl odehrát za klub v základní části šestnáct zápasů v nichž nasbíral jedenáct bodů a v součtu nasbíraných kanadských bodů s Anaheim Mighty Ducks a Washington Capitals, byla pro něho nejlepší sezóna.\n\nV sezóně 1997/98 pomohl týmu k postupu do playoff i když odehrál šest zápasů na farmě Portland Pirates. Prvním soupeřem byl Boston Bruins, ve kterém odehrál čtyři zápasy v nichž si připsal dvě asistence, Capitals porazil Bruins 4:2 na zápasy. Dalším soupeřem byl Ottawa Senators, proti kterému nastoupil ve dvou utkání, ve kterých nebodoval. Capitals porazil Senators 4:1. Do finálové série vyzval Capitals Buffalo Sabres, kterého porazili na série 4:2. Ve druhém zápase proti Sabres vstřelil v prodloužení vítězný gól českému brankáři Dominiku Haškovi a srovnal tim sérii na 1:1. Finálovou část playoff proti Detroit Red Wings prohrál Capitals 0:4 na série. Krygier k prvnímu utkáni nenastoupil, ke zbylým tří utkáni nastoupil. Závěrečnou část kariéry odehrál v lize IHL za klub Orlando Solar Bears, jenž strávil poslední dvě sezóny hráčské kariéry.\n\n\n"}
{"id": "769766", "url": "https://cs.wikipedia.org/wiki?curid=769766", "title": "Česká fotbalová reprezentace do 17 let", "text": "Česká fotbalová reprezentace do 17 let\n\nČeská fotbalová reprezentace do 17 let je fotbalový reprezentační tým věkové kategorie U17 České republiky, jehož hráče nominuje Fotbalová asociace České republiky. Tento tým se od roku 2002 každoročně zúčastňuje Mistrovství Evropy ve fotbale hráčů do 17 let. do roku 2002 se tento šampionát pořádal pro věkovou kategorii U16. V roce 2011 se tento tým zúčastnil mistrovství světa do 17 let.\n\nNejvětšího úspěchu dosáhl tento tým v roce 2006, kdy skončil na 2. místě.\n"}
{"id": "769767", "url": "https://cs.wikipedia.org/wiki?curid=769767", "title": "Ernst Messerschmid", "text": "Ernst Messerschmid\n\nErnst Willi Messerschmid (* 21. května 1945 Reutlingen, Bádensko-Württembersko, Německo) je německý fyzik a bývalý astronaut. Zúčastnil se jednoho kosmického letu, mise STS-61-A raketoplánu Challenger roku 1985. Po letu pracoval v německé kosmické agentuře DLR, na Univerzitě Stuttgart – v letech 1996–1998 jako prorektor pro výzkum a technologie. Od roku 2000 byl čtyři roky ředitelem Střediska evropských astronautů v Kolíně nad Rýnem. Poté se vrátil na Institut vesmírných systémů Univerzity Stuttgart.\n\nErnst Messerschmid pochází z Reutlingenu v Bádensku-Württembersku, absolvoval technické lyceum ve Stuttgartu, poté (v letech 1967–1972) studoval fyziku na univerzitách v Tübingenu a Bonnu, absolvoval roku 1972. Od roku 1972 pracoval v CERNu v Ženevě. Roku 1975 krátce pracoval v Brookhavenské národní laboratoři (\"Brookhaven National Laboratory\") v New Yorku. Poté byl výzkumným asistentem na Univerzitě Freiburg, kde obhájil doktorát (téma práce bylo \"Délková nestabilita paprsku relativistických protonů v synchrotronu\" (\"Longitudinal Instabilities of Relativistic Proton Beams in Synchrotrons\"). Od roku 1977 působil jako výzkumník DESA (\"Deutsches Elektronen-Synchrotron\") v Hamburku. Roku 1978 přešel do Institutu komunikačních technologií německé kosmické agentury DLR v Oberpfaffenhofenu, zde pracoval na satelitních systémech navigace a satelitních záchranných systémech.\n\nRoku 1977 se přihlásil do náboru Evropské kosmické agentury (ESA) na let Spacelab 1, prosadil se mezi pět německých finalistů, ale vybrán nebyl. V prosinci 1982 byli dva z německých finalistů náboru – Reinhard Furrer a Ernst Messerschmid určeni pro let v rámci dvoustranného americko-německého programu Spacelab D-1, mise nakonec obdržela označení STS-61-A.\n\nDo vesmíru vzlétl v raketoplánu Challenger 30. října 1985, přistál po 7 dnech a 44 minutách letu 6. listopadu. V osmičlenné posádce byli tři evropští specialisté pro užitečné zatížení – Messerschmid, Furrer a nizozemský astronaut Wubbo Ockels, kteří se soustředili na experimenty v laboratorním modulu Spacelab D-1.\n\nOd roku 1986 byl profesorem a ředitelem Institutu vesmírných systémů Univerzity Stuttgart (\"Instituts für Raumfahrtsysteme Universität Stuttgart\"). V letech 1988–1992 vedl skupinu přípravy německých a evropských astronautů a předsedal komisi pro výběr německých astronautů. Současně zastával v letech 1990–1992 funkci děkana fakulty letectví a kosmonautiky Univerzity Stuttgart, od roku 1996 byl na téže univerzitě dva roky prorektorem pro výzkum a technologie. Od ledna 2000 do roku 2004 zastával funkci ředitele Střediska evropských astronautů v Kolíně nad Rýnem. Poté se vrátil k výuce na Institutu vesmírných systémů.\n\n"}
{"id": "769769", "url": "https://cs.wikipedia.org/wiki?curid=769769", "title": "Mikuláš (opera)", "text": "Mikuláš (opera)\n\nMikuláš je komická opera o dvou jednáních českého skladatele Josefa Richarda Rozkošného na libreto Karla Sabiny vzniklá v letech 1868–69. Premiéru měla 5. prosince 1870 v pražském Prozatímním divadle.\nJosef Richard Rozkošný patří spolu s Bedřichem Smetanou, Karlem Šeborem, Karlem Bendlem nebo Vilémem Blodkem mezi české skladatele, jejichž pozornost se obrátila k opeře v prvních letech fungování Prozatímního divadla. Již roku 1855 se sice pokusil o jednoaktovku na německý text \"Ave Maria\", ta však byla provedena pouze soukromě. Až do zralého věku 37 let se věnoval se spíše klavírním a vokálním skladbám salónního charakteru. Teprve úspěch zejména Smetanovy \"Prodané nevěsty\" a Blodkovy \"V studni\" v něm probudil touhu prosadit se v tomto nadějném žánru vesnické komické opery a od libretisty obou těchto děl, Karla Sabiny, si vyžádal libreto ve stejném stylu. Sabina mu dodal text, který sice trpěl prozodickými a dramatickými nedostatky jako ostatní Sabinovy práce a rozvíjel v podstatě týž námět jako \"V studni\" (vdovec se uchází o mladou dívku, s čímž si ani její skutečný milý neví rady, ale je obelstěn zásahem rozumnější postavy nakloněné mladému páru), přesto jej lze označit za obratně koncipovaný.\n\nPremiéra se konala příhodně v předvečer svátku svatého Mikuláše, neboť zvyky spojené s tradičním „chozením mikulášem“ tvoří folklorní pozadí děje. Drobná komická opera (označovaná též jako opereta) měla „eklatantní“ úspěch, skladatel i jednotliví účinkující byli vyvoláváni.\n\nZávislost Rozkošného na jeho bezprostředních vzorech, jež se projevila v dramatickém i hudebním zpracování, sice obecenstvu ani kritice neunikla, ale vynalézavé a hravé melodie prostého lidového rázu a živé rytmy přispěly k prvotnímu úspěchu díla. Hudební listy je přivítaly slovy: „V skladateli Rozkošném lze nám vítati rozhodný talent na poli skladby operní a sice, jak se zdá, speciálně na poli opery komické.“ Na rozdíl od vokálních děl neměl Rozkošný mnoho zkušenosti s psaním pro orchestr, a proto instrumentace pokulhávala za zpěvní složkou (ve svých následujících operách proto v instrumentaci vydatně využil pomoci svého přítele Karla Šebora). Rovněž se projevovala celkově ryze hudební kompoziční technika, jíž chyběl smysl pro jeviště i výraznější charakteristika postav. Dobová kritika Rozkošnému přiznala vlastnosti „rutinovaného dramatika“ a „vzdělaného instrumentátora“, ba dokonce „přítele polyfonního stylu a tematické práce vůbec“, ačkoli právě v těchto oblastech byly později shledávány jeho slabosti, jež se však projevily především ve vážných operách. Účinkujícím vyhovovala lehkost a zpěvnost jeho melodií; sólový zpěv není nikdy přehlušován orchestrem, často naopak zaznívá a cappella nebo s jediným obligátním nástrojem. Jeho melodie byly označovány jako líbivé a vtíravé, prostou strukturou blízké lidové písni, dosahující účinku spíše vhodným opakováním než rozvíjením hudební myšlenky. Rozkošný zde používá rovněž střídmě techniku příznačných motivů. Mezi nejzdařilejší čísla patřily tercet v prvním jednání a sbor přadlen ve druhém. Celkově považovala kritika\n\nK příznivému přijetí prvních představení značně přispěl představitel titulní role Karel Čech jejím ušlechtile komickým ztvárněním, i když mohla svádět k drastické grotesce. Přesto se \"Mikuláši\" nepodařilo na scéně v konkurenci oper Smetanových, Blodkových a později Dvořákových trvale zakotvit. První inscenace v Prozatímním divadle dosáhla osmi repríz; vícekrát nebyl \"Mikuláš\" hrán ani zde, ani později v Národním divadle. Další profesionální inscenace vypravila obě zbývající stálá česká divadla, Národní divadlo Brno (roku 1888) a Městské divadlo v Plzni.\n\nLibreto bylo vydáno tiskem k premiéře roku 1870. Dále byly vydány směs melodií z opery pro dvouruční klavír (upravil Jean Schindler, bez datace) a předehra v úpravě pro čtyřruční klavír (úprava Em. Wetzler, bez datace). Autograf partitury se nachází v archivu Pražské konzervatoře.\n\nČas nynější, večer před Mikulášem.\n\n(Nablízku statku paní Majdaleny) Je zima, pozdní večer. Zamilovaný Vilém a jeho druh Václav dorazili na místo, kde si Vilém smluvil dostaveníčko se svou milou Anežkou, dcerou vdovy Majdaleny z blízkého statku. Vilém překypuje milostnou touhou, netrpělivě čeká na Anežku a hrozí se, že by jej mohla odmítnout pro jiného. Václavovi je takové romantické blouznění k smíchu. Prozrazuje Vilémovi, že jeho sokem v lásce je vdovec Mikuláš, který má oproti Vilémovi alespoň tolik kuráže, že dnes hodlá požádat o Anežčinu ruku. Vilém propadá zoufalství a hrozí, že se zastřelí u Anežčiných vrat. To Václav považoval za jedno možné řešení, ale nabízí alternativu: lest. Dnes jej negramotný Mikuláš žádal, aby jeho jménem napsal milostný dopis Anežce se žádostí o setkání. Václav to udělal, ale adresoval list její matce (scéna a duet \"Oh, že tak dlouho nejde\"… Citlivá láska horuje… Oh je to, je to bída\").\n\nPřichází Anežka. Vilémův dopis ji poněkud rozladil náznaky žárlivosti a nedůvěry, ale přesto jej miluje. Když se Vilém objeví, chová se k němu nejprve odměřeně, ale jeho vypjatá láska ji brzy strhne. Václav je musí v nejlepším přerušit; někdo přichází, musí se všichni schovat (zpěv Anežky \"Dnes psal mi, jak mne miluje\", duet \"Anežko, hvězdo má--- Láska bez věrnosti\" a tercet \"Mně nebe se otevřelo\").\n\nMikuláš se dostavil na schůzku. Tma a zima mu sice nejsou po chuti, ale pro lásku je ochoten trpět (árie \"Hu, jaká to zima je dnes… Však, Mikuláši, přec rozum měj\"). Brzy přichází paní Majdalena. Mikuláš ve tmě považuje zachumlanou ženskou postavu za svou vyvolenou. A jeho protějšek nabídku k sňatku nadšeně přijímá a stvrzuje polibkem. Ještě dnes večer nechť přijde pan Mikuláš do statku, kde jsou zrovna přástky, aby před lidmi svůj svazek veřejně oznámili (duet \"Je zde pan Mikuláš?\"). Krátké setkání je brzy u konce a Mikuláš je sám překvapen, jak hladce proběhlo (zpěv \"Aj to to šlo rychle\").\n\nVystupuje Václav. Mikuláš mu vypráví, jak vše proběhlo, a Václav mu radí, jak se u nevěsty dobře uvést. Dnes se chodí Mikulášem, a když přijde soused na statek v přestrojení za anděla s nějakým drobným dárkem, jistě se jí dvojnásob zalíbí. Václav sám bude dělat čerta a za „Mikuláše“ může jít třeba Vilém. Mikuláš je nápadem nadšen (duet \"No, je všecko v pořádku… Dnes se chodí Mikulášem\" a tercet – s ukrytým Vilémem – \"Hoj to bude sláva\").\n\n(Síň u paní Majdaleny) Na statku shromážděné dívky předou len, hoši přihlížejí (sbor \"Přede dívka, přede len\"). Paní Majdalena se neudrží a naznačuje, že se bude brzy vdávat. Nikdo není překvapenější než Anežka, ale když se dozví, že její budoucí otčím má být soused Mikuláš, matce to štěstí ze srdce přeje. Tu se ozve rachot čertovských řetězů a vstupuje „Mikuláš“ se svým průvodem (tercet \"Přichází k vám sem Mikuláš\"). Zejména Mikuláš v roli anděla budí pobavené nadšení (sbor \"Hle, totě soused náš\"). Andílek (tj. Mikuláš) i Mikuláš (tj. Vilém) se začnou totožnými slovy dvořit Anežce, což Majdalena, popichovaná čertem-Václavem, nese čím dál neliběji (tercet \"Tys ze všech nejhodnější\"). Vidouc svou blamáž, vdova zasahuje: jak že se to soused chová? Před chvílí jí sliboval sňatek, posílal jí milostné psaníčko a hubičkoval ji, a teď o tom nechce vědět a ještě žádá o ruku její dcery! Zmatený Mikuláš nechápe, ale vidí, že se situace vyvíjí v jeho neprospěch (kvartet \"Aj, andělíčku, utíkej\"). Václav kárá oba pošetilé zástupce starší generace (zpěv \"Ach, ubohý ty andělíčku\") a na jeho radu, podporovanou přítomnými sousedy, dává Majdalena svolení k sňatku Viléma s Anežkou, Zato Mikuláš se před svazkem s paní domu zachraňuje útěkem. Večer zakončuje mikulášské veselí (sbor \"Teď každý svou chytej\").\n\n"}
{"id": "769775", "url": "https://cs.wikipedia.org/wiki?curid=769775", "title": "Ondřej Xaver Fromm", "text": "Ondřej Xaver Fromm\n\nOndřej Xaver Fromm (něm. \"Andreas Fromm\", 1621 Wusterhausen – 16. října 1683 Praha) byl německý hudební skladatel, protestantský a římskokatolický duchovní, generální vikář litoměřické diecéze a kanovník Katedrální kapituly u sv. Štěpána v Litoměřicích letech 1671–1680, kdy na litoměřický kanonikát rezignoval. Od roku 1680 byl pak členem kanonie řádu premonstrátů v Praze na Strahově.\n\nPocházel z protestantské rodiny z Wusterhausenu v Braniborsku. Stal se magistrem teologie. Od roku 1648 působil ve Frankfurtu nad Odrou a dále byl poslán do Štětína, kde vyučoval filozofii na gymnáziu. V Kolíně na Sprévě byl ustanoven kazatelem. Později se stal konzistorním radou a profesorem teologie v Berlíně. Snažil se o smíření mezi luterány a kalvinisty.\n\nV roce 1663 se setkal s jezuitou Matějem Zeidlerem, který mu doporučil knihy pojednávající o katolické víře. Pod vlivem této literatury se Fromm přiklonil ke katolické víře a kalvinistům radil ke stejnému kroku. V důsledku svého smýšlení však musel opustit Braniborsko a odešel i se svou rodinou do Witemberku, kde míval veřejná čtení. Zde usiloval o jednotu mezi katolickou církví a protestantskými církvemi.\n\nV roce 1668 přišel do Prahy s manželkou a 5 dětmi. Dne 15. května 1668 složil u jezuitů vyznání víry a byl přijat do katolické církve. V roce 1669 byl vysvěcen na kněze. Není jasné, co se stalo s jeho ženou (zřejmě zemřela). Nejdříve byl poslán na děkanství v Kamenici, posléze se stal přísedícím biskupské konzistoře v Litoměřicích. V roce 1671 se stal kancléřem a oficiálem litoměřického biskupství.\n\nV roce 1680 však na kanonikát rezignoval a vstoupil do premonstrátské kanonie v Praze na Strahově a přijal řeholní jméno Ondřej. K němu se připojili i jeho dva synové, z nichž první přijal jméno Cyril a druhý Metoděj, kteří se též stali členy premonstrátského řádu. Fromm se stal oblíbeným kazatelem a na jeho kázání přicházeli lidé z celé Prahy i okolí. Jeho dcera se stala řeholnicí v Doksanech.\nUž jako protestant a posléze jako katolík rozdával chudým desátek ze svých příjmů. Díky tomuto učenci vděčí knihovna strahovského kláštera za vzácný soubor náboženských knih, které jí odkázal.\n\nDochovalo se jen málo Frommových skladeb.\n\n\n\n\n"}
{"id": "769778", "url": "https://cs.wikipedia.org/wiki?curid=769778", "title": "Knoflíková aféra", "text": "Knoflíková aféra\n\nKnoflíková aféra je označení pro události z října 1915, které vedly k prozrazení české protirakouské konspirační sítě Maffie.\n\n28. července vyhlásilo Rakousko-Uhersko válku Srbsku a rozpoutalo tak první světovou válku. České země a český národ se tak jako součást Habsburské monarchie dostal do války na straně Trojspolku/ústředních mocností. I přes projevy loajality k Habsburkům a jejich monarchii v nastalé válce se od počátku projevoval nesouhlas a odpor. S vypuknutím konfliktu byla v českých zemích zavedena vojensko-úřednická diktatura, přičemž se výrazně omezil politický život i práva občanů.\n\nOd podzimu 1914 odcházela řada významných osobností do exilu, aby zde navázala kontakty se zahraničními českými a slovenskými krajanskými obcemi a představiteli vlád dohodových mocností. V prosinci 1914 opustil zemi Tomáš Garrigue Masaryk, který se přes Itálii přesunul do Švýcarska. Ze Ženevy poté organizoval své akce. Zároveň bylo nutné zůstat v kontaktu s domácím prostředím, kde se postupně rodil „první odboj“.\n\nDomácí odboj – Maffie – se zrodil také v prosinci 1914 po odjezdu T. G. Masaryka. Do března 1915 se pak upevnila organizace a bylo ustaveno předsednictvo, jehož členy byli Edvard Beneš, Karel Kramář, Alois Rašín, Josef Scheiner a Přemysl Šámal. Hlavním úkolem Maffie byla politicko-zpravodajská činnost a udržování kontaktu s T. G. Masarykem v zahraničí. Masaryk vedení domácího odboje zpočátku přisoudil hlavní roli, zatímco organizaci odboje zahraničního viděl pouze jako podpůrnou a pomocnou. Udržování kontaktu spočívalo ve vysílání a přijímání kurýrů, kteří většinou překračovali rakousko-švýcarskou hranici.\n\nV září 1915 jednal Edvard Beneš ve Švýcarsku o vyslání dalšího kurýra. Pro tento úkol byla vybrána Aloisie Linhartová, manželka jednoho z členů zdejšího krajanského spolku. E. Beneš připravil zprávu pro Maffii, která se skládala ze třinácti vzkazů, které se z bezpečnostních důvodů Linhartová naučila zpaměti. Bylo ale potřeba vytvořit a převézt přes hranice určitý „identifikační důkaz“, kterým se měla prokázat, aby jí adresáti v Čechách věřili. Linhartová měla tudíž doručit zašifrovanou zprávu na malém kousku papírku, která byla ukryta do dutiny jednoho z knoflíků na jejích šatech.\n\nDne 4. října 1915 překročila Aloisie Linhartová hranici a dospěla do Prahy. Zde měla vyhledat jistého Bohumila Mareše, příbuzného jednoho z emigrantů. Ten se měl poté spojit s redaktory \"Času\" Janem Hájkem a Cyrilem Duškem. Pokud by neuspěl, měl kontaktovat sociálně demokratického poslance Františka Soukupa, což bylo doporučení od Edvarda Beneše, který do Švýcarska přinesl zprávu, že někteří sociální demokraté se přidali k Maffii. Jak se však ukázalo, byl to osudový omyl. Linhartová svůj kontakt skutečně navštívila a sdělila mu heslo a předala knoflík se zašifrovanou zprávou. Mareš poté pravděpodobně pokusil kontaktovat zmíněné redaktory, ale pravděpodobně neuspěl. Vydal se proto do redakce sociálně demokratického deníku \"Právo lidu\", kde hledal Františka Soukupa.\n\nSoukup však nebyl v redakci přítomen. Zde se projevila chyba výběru konspirátora Mareše, všem přítomným v redakci vysvětlil, že přináší tajné poselství ze Švýcarska. Jeho vyprávění vyslechl i Bohumír Šmeral, tehdejší vůdce strany. Spolu s Františkem Soukupem se poté vypravili pátrat a ověřit Marešovo tvrzení a navštívili řadu lidí, mezi nimi i Přemysla Šámala, jednoho z nejvýznamnějších mužů Maffie. Nikdo však Mareše neznal, a tak se posílila falešná obava, že se pravděpodobně jedná o policejní provokaci. Soukup se Šmeralem poté vše nahlásili pražskému policejnímu ředitelství. Málokdo si v tu chvíli uvědomoval, že kdyby se opravdu jednalo o policejní provokaci, prozradili by Soukup se Šmeralem většinu lidí napojených na Maffii.\n\nPolicejní akce se naplno rozběhla. Byl zatčen Mareš, Aloisie Linhartová, Jan Hájek, Cyril Dušek, dvorní rada Václav Olič (zde byly objeveny Masarykovy písemnosti), Hana Benešová, Alice Masaryková a také František Soukup. Knoflík, který byl předmětem vyšetřování, byl poslán do Vídně, kde byla zpráva rozšifrována. Text mimo jiné uváděl, že Linhartová umí vzkazy nazpaměť, proto byla podrobena výslechům. Vždy uváděla texty pouze s krycími jmény a tvrdila, že neví o koho se jedná. Tím bylo vyšetřování a pátrání po dalších členech Maffie neúspěšné a zatýkání se postupně zastavilo.\n\nAkce vyvrcholila v listopadu 1915, kdy se celá zpráva o aféře dostala až k samotnému císaři Františku Josefovi I.\n\nBohumír Šmeral, který zůstal na svobodě, se snažil dostat z vyšetřovací vazby Františka Soukupa. V listopadu předal policii rozsáhlý rozklad o vztahu sociální demokracie k habsburskému státu, kde hájil její loajální pozici. Na základě těchto tvrzení byl pak Soukup 2. prosince 1915 propuštěn. Většina ostatních zatčených však zůstala uvězněna a byla propuštěna až po vyhlášení amnestie císaře Karla dne 2. července 1917.\n\n\n"}
{"id": "769780", "url": "https://cs.wikipedia.org/wiki?curid=769780", "title": "Zlínská integrovaná doprava", "text": "Zlínská integrovaná doprava\n\nZlínská integrovaná doprava (ZID) je název pro zapojení železniční trat 331 Otrokovice – Vizovice do pásmového/zónového tarifního systému městské hromadné dopravy Zlína a Otrokovic. Do systému jsou zapojeni dva dopravci, Dopravní společnost Zlín-Otrokovice, s. r. o. a České dráhy a. s., přičemž první z nich plní fakticky roli organizátora integrovaného systému. Několika jednotlivými spoji jsou do systému začleněni i dva další autobusoví dopravci.\n\nSpecifikum zlínské dopravy je dáno jeho podélným rozložením v údolí říčky Dřevnice, kterým vede jak silnice I/49, tak jediná zlínská železniční trať, jednokolejná a neelektrifikovaná. Do poloviny 90. let 20. století hrála tato trať v místní osobní dopravě jen malou roli, dopravu mezi Gottwaldovem (později Zlínem) a Otrokovicemi zajišťovaly převážně souběžné meziměstské trolejbusové linky, jejichž pravidelnost však trpěla silničními zácpami. Proto se v 90. letech začala dopravní zátěž přenášet na železnici, na níž bylo v té době vybudováno několik nových zastávek (na území Zlína je nyní 9 stanic a zastávek na úseku o délce 11 tarifních kilometrů). Limitujícím faktorem však je jednokolejnost trati a nedostatek výhyben (případné zpoždění se přenáší na další vlaky) a špatné dynamické vlastnosti užívaných motorových vozů (810, Regionova). Záměr elektrifikace trati je ve fázi EIA, plánuje se rovněž zdvojkolejnění trati nebo jejích částí a modernizace nádraží.\n\nJiž od roku 1983 byly zavedeny kupóny k předplatním časovým jízdenkám MHD Dopravního podniku města Gottwaldova, které platily i na železnici v úseku Gottwaldov – Otrokovice – Příluky a na příměstskou autobusovou dopravu. To je považováno za první implementaci myšlenek integrovaného dopravního systému v socialistickém Československu.\n\nVznik Zlínské integrované dopravy je datován rokem 2002. Původně byla do MHD plně integrována. K 1. květnu 2010 byla z MHD železniční trať vyčleněna a platí na ní pouze speciální jednopřestupové jízdenky pro jednotlivou jízdu a speciálně označené časové jízdenky, k témuž datu bylo dosavadní pásmo D rozděleno na dvě pásma, D a E.\n\nKoordinátor veřejné dopravy Zlínského kraje s. r. o. (KOVED) má za jeden ze svých cílů implementovat projekt KORIS - Komplexní odbavovací, řídící a informační systém veřejné hromadné dopravy ve Zlínském kraji, jehož součástí je i rozvoj integrovaného dopravního systému v kraji. Na vypracování druhé etapy projektu vyhlásil kraj výběrové řízení 27. září 2010.\n\nDo ZID je začleněna trolejbusová a autobusová městská hromadná doprava ve Zlíně a Otrokovicích, provozovaná Dopravní společností Zlín-Otrokovice, s. r. o., a osobní vlaky na železniční trat 331 Otrokovice – Vizovice. Do systému nejsou zařazeny spěšné vlaky ani Zlínský expres (IC 522/523).\n\nPodle Drdly (2008) jsou do Zlínské integrované dopravy začleněny i regionální linky čtyř autobusových dopravců (ČSAD BUS Uherské Hradiště a. s., KRODOS BUS a. s., Karel Housa - HOUSACAR, Kroměřížské technické služby, s. r. o. provozující MHD v Kroměříži) a MHD ve Vsetíně, postupně se rozšiřuje a snahou je pokrytí celého území kraje tímto systémem. Zveřejněné aktuální smluvní přepravní podmínky a tarif ZID však žádné další dopravce mimo DSZO a ČD nezmiňují a oblast Vsetína nezahrnují. Drdlou zmiňovaný rozsah linek a dopravců odpovídá nikoliv systému ZID, ale dohodě o vzájemném uznávání čipových karet mezi dopravci, kterou zprostředkovala organizace KOVED s. r. o.\n\nPodle KOVED s. r. o. byly v roce 2000 do Zlínské integrované dopravy začleněny vybrané posilové školní spoje a první a poslední spoje na linkách dopravce ČSAD Vsetín a. s., a to pouze na území MHD Zlín - Otrokovice:\n\nOd 1. listopadu 2011 byly do Zlínské integrované dopravy začleněny první a poslední spoje linky 820022 (Zlín – Malenovice – Holešov) dopravce Karel Housa – HOUSACAR, a to pouze v úseku Zlín, Malenovice, křiž. – Zlín, Chlum.\n\nDo oblasti Otrokovic zasahuje též IDS Napajedla.\n\nTarif ZID je pásmový/zónový (přepravní podmínky používají někde termín pásmo, jinde oba termíny takto oddělené lomítkem), oblast je rozdělena do pěti pásem/zón označených A, B, C, D, E. Pásmo A je centrální pásmo Zlín, B a C jsou tzv. výběhová pásma (pásmo C zahrnuje Otrokovic). D a E jsou pásma pouze pro železniční trať pro opačný směr od Zlína, a to pro úsek za zlínskou stanici Příluky směrem na Vizovice (autobusové linky do oblasti Lužkovic a Želechovic spadají do pásma A).\n\nPro dopravu v rámci ZID se používá speciální druh jízdenky pro jednotlivou jízdu, která má dvě místa pro označení a v případě přestupu se označuje jak ve vlaku, tak v prostředku MHD. V rámci MHD je tato jízdenka nepřestupní. Vlaky jsou vybaveny označovačem jízdenek. Stanovena je jednak platnost jízdenky v konkrétním dopravním prostředku od doby, kdy v něm byla označena (ve vlaku 30 minut, v MHD 20 minut), a také celková platnost jízdenky od jejího prvního označení (70 minut, o sobotách, nedělích a svátcích prodloužena na 85 minut). V roce 2012 je cena obyčejné jízdenky 20 Kč a cena zlevněné 10 Kč (Stejná cena platí ještě i v r.2019). Na jednotlivé jízdenky se uplatňuje pouze časové omezení, pásma nehrají roli.\n\nKrom toho existují ve zlínské MHD od roku 2012 ještě nepřestupní jízdenky s platností 20 minut a přestupní jízdenky s platností 30 minut, 50 minut, 24 hodin a 7 dní, žádné z těchto jízdenek však neplatí na železniční trati. Do roku 2011 existovaly nepřestupní jízdenky s platností 20 minut a přestupní jízdenky s platností 40 minut, 24 hodin, 3 dny a 7 dní. Všechny tyto jízdenky mají platnost omezenou jen časově, nikoliv pásmově.\n\nPředplatní jízdenka sestává z nepřenosného kmenového listu, na němž je označeno jméno držitele a typ jízdného (občanská, žákovská, studentská, mateřská, důchodcovská) a časového kupónu. Kupóny se vydávají na dobu 1 měsíce nebo na dobu 3 měsíců. Časový kupón lze zakoupit pro dvě až pět navazujících pásem (jednopásmové neexistují), přičemž tarif stanoví ceny pro každou přípustnou kombinaci pásem samostatně. Neexistují jízdenky pro kombinaci DE. Aby předplatní časová jízdenka platila i ve vlaku, musí být označena písmenem „i“.\n\nČeských drahám platí Dopravní společnost Zlín-Otrokovice podíl z jízdného podle počtu prodaných speciálních jízdenek pro jednotlivou jízdu a počtu vydaných předplatních kuponů označených písmenem „i“. Na integrovaný systém prostřednictvím společnosti Koordinátor veřejné dopravy Zlínského kraje (KOVED) a DSZO přispívá i Zlínský kraj.\n\n\n"}
{"id": "769781", "url": "https://cs.wikipedia.org/wiki?curid=769781", "title": "Vojtěch Černý (kněz)", "text": "Vojtěch Černý (kněz)\n\nVojtěch Černý (24. dubna 1877 Radimovice u Tábora – 6. srpna 1970 Horky u Tábora) byl český římskokatolický kněz, čestný kanovník Katedrální kapituly u sv. Štěpána v Litoměřicích.\n\nKatolický kněz vysvěcený v roce 1902, od roku 1914 farář v Loučni v okrese Nymburk. Byl literátem a autorem homiletických promluv. Již jako kaplan psal do časopisů \"Kazatel\", \"Rádce duchovní\" a \"Krátké řeči duchovní\". Později byl literárně činný v \"Katolických novinách\". Byl oblíbeným kazatelem a mnoho z jeho kázání bylo uveřejněno.\nZa svou dlouholetou homiletickou činnost byl jmenován čestným kanovníkem litoměřické katedrální kapituly. Stal se biskupským vikářem, konzistorní radou v Litoměřicích a osobním arciděkanem v Loučeni. Zemřel v 93 letech ve svém rodném kraji v Horkách u Tábora, kde byl také pohřben.\n\n\n\n"}
{"id": "769783", "url": "https://cs.wikipedia.org/wiki?curid=769783", "title": "Mistrovství Evropy juniorů v plavání 2010", "text": "Mistrovství Evropy juniorů v plavání 2010\n\nMistrovství Evropy juniorů v plavání 2010 proběhlo od 14. do 18. července 2010 ve finských Helsinkách. Na tomto mistrovství startovali děvčata narozená v roce 1994 nebo 1995 a chlapci narozeni v letech 1992 a 1993. Šampionát byl organizován evropskou plaveckou federací LEN.\n\nTéto soutěže se zúčastnilo 521 plavců (279 chlapců, 242 dívek) ze 44 zemí. Týmy byly následující, (v závorce je uveden počet plavců):\nPět zemí bylo evidováno jako zúčastněných, ale bez jediného plavce: Albánie, Ázerbájdžán, Lichtenštejnsko, Moldavsko a Černá Hora.\n\nRozplavby začínali v 9:00; finále v 17:00. Závody na 50m se plavaly systémem rozplavby-semifinále-finále v jeden den. Závody na 100 a 200m se plavaly systémem rozplavby-semifinále v jeden den, finále den následující. Závody na 400m na rozplavby a finále v jeden den. Program finálových bloků:\nTato stránka je upraveným překladem 2010 European Junior Swimming Championships\n\n"}
{"id": "769784", "url": "https://cs.wikipedia.org/wiki?curid=769784", "title": "National Football League 2011", "text": "National Football League 2011\n\nSezóna NFL 2011 byla 92. sezónou NFL. Začala ve čtvrtek 8. září 2011 a vyvrcholila v neděli 5. února 2012 Superbowlem. Vítězem Superbowlu XLVI se stal počtvrté ve své historii tým New York Giants.\n"}
{"id": "769787", "url": "https://cs.wikipedia.org/wiki?curid=769787", "title": "Trojitá aliance (1668)", "text": "Trojitá aliance (1668)\n\nTrojitá aliance utvořená v roce 1668 Anglií, Švédskem a Spojenými provinciemi, byla zformována k tomu, aby zastavila rozšiřování Francie Ludvíka XIV. za devoluční války. Spojenci se sice nikdy nezapojili do válečných akcí a nepostavili se Francii v poli, ale byli společně Ludvíkovi XIV. dostatečnou hrozbou, aby zastavil postup svých vojsk a podepsal v Cáchách mír se Španělskem.\n\n\n"}
{"id": "769794", "url": "https://cs.wikipedia.org/wiki?curid=769794", "title": "Pavel Hruška", "text": "Pavel Hruška\n\nPavel Hruška (* 11. únor 1941, Zlín) je bývalý československý atlet, běžec, který se specializoval na střední tratě. V současnosti je stále spoludržitelem českého rekordu ve štafetě na 4×800 metrů (7:19,6 – 22. červen 1966, Londýn).\n\nS atletikou začínal ve Spartaku Uherské Hradiště (1959 – 1963), poté byl členem oddílů Dukla Praha (1963 – 1964), TJ Gottwaldov (1965). Působil také ve VŠ Praha (1966 – 1967) a v klubu TŽ Třinec (1968). V roce 1967 reprezentoval v jednom mezistátním utkání.\n\nZúčastnil se druhého a třetího ročníku evropských halových her (předchůdce halového ME v atletice), kde zaznamenal své největší úspěchy. V roce 1967, kdy se evropské halové hry konaly v Praze na Výstavišti, ve sportovní hale (dnes Tipsport arena) získal bronzovou medaili v kombinované štafetě na 1500 metrů (1+2+3+4 kola). Společně s Pavlem Pěnkavou a Petrem Bláhou vybojoval stříbrné medaile také ve štafetě na 3×1000 metrů.\n\nO rok později na EHH v Madridu uspěl znovu ve štafetě na 3×1000 metrů, kde vybojoval s Janem Kasalem a Miroslavem Jůzou bronzové medaile.\n\n"}
{"id": "769796", "url": "https://cs.wikipedia.org/wiki?curid=769796", "title": "Eva Putnová", "text": "Eva Putnová\n\nEva Putnová, provdaná Vykypělová (* 28. května 1950, Brno), je bývalá československá atletka, běžkyně, jejíž specializací byly sprinty. V současnosti je stále spoludržitelkou českého rekordu ve štafetě na 4×200 metrů (1:39,9 – 10. září 1968, Brno).\n\nS atletikou začínala ve VP Frýdek – Místek (1963 – 1965) a později závodila za Zbrojovku Brno (1966 – 1974).\n\nPrvní mezinárodní zkušenosti posbírala na druhém ročníku evropských juniorských her (předchůdce mistrovství Evropy juniorů v atletice) v Oděse v roce 1966, kde se zúčastnila závodu na 100 metrů. Z úvodního rozběhu však nepostoupila. 5. místo obsadila ve finále štafety na 4×100 metrů.\n\nZúčastnila se druhého, třetího a posledního ročníku evropských halových her (předchůdce halového ME v atletice), kde zaznamenala své největší úspěchy. V roce 1967, kdy se evropské halové hry konaly v Praze na Výstavišti, ve sportovní hale (dnes Tesla Arena) získala stříbrnou medaili ve štafetě na 4×150 metrů.\n\nO rok později na EHH v Madridu vybojovala společně s Vlastou Seifertovou, Libuší Macounovou a Emílií Ovádkovou stříbrné medaile v kombinované štafetě na 1820 metrů (1+2+3+4 kola).\n\nV roce 1969 obsadila na posledních evropských halových hrách v Bělehradě ve finále běhu na 50 metrů 7. místo. V roce 1971 na druhém halovém ME v Sofii postoupila z rozběhu do semifinále běhu na 60 metrů.\n\nV letech 1966 – 1974 reprezentovala ve dvaceti mezistátních utkáních, z toho čtyřikrát v Evropském poháru.\n\n"}
{"id": "769798", "url": "https://cs.wikipedia.org/wiki?curid=769798", "title": "Těžký život dobrodruha", "text": "Těžký život dobrodruha\n\nTěžký život dobrodruha je česká filmová krimikomedie, natočená v roce 1941 režisérem Martinem Fričem. Film je detektivní parodií, v níž je spisovatel detektivních románů \"Karel Kryšpín\" (Ladislav Pešek) pronásledován mužem, který se vydává za hrdinu jeho knih \"Freda Floka\" (Otomar Korbelář). V průběhu děje se Kryšpín seznámí s \"Helenou Rohanovou\" (Adina Mandlová). Jako jeden z mála filmů té doby se promítal v kinech i v 50. letech.\n\nKarel Kryšpín (Ladislav Pešek), spisovatel detektivních románů, je pronásledován mužem, který se vydává za zločince Freda Floka (Otomar Korbelář), fiktivní postavy z knih hlavního hrdiny. Kryšpín je vtažen do \"skutečného\" světa zločinu. Při svých dobrodružstvích se seznámí s Helenou Rohanovou (Adina Mandlová), kterou musí zachránit, protože je Flokovou bandou unesena. V samém závěru filmu, kdy Kryšpín třikrát vystřelí po Fredu Flokovi a domnívá se, že jej zabil, se ukazuje, že náboje byly slepé a Flok je ve skutečnosti policejní komisař Niklas. Ten tak chtěl dát společně s policejním inspektorem Tichým (Jaroslav Marvan) spisovatelovi lekci, aby ve svých románech nedělal ze záporných zločinců hrdiny.\n\n"}
{"id": "769807", "url": "https://cs.wikipedia.org/wiki?curid=769807", "title": "Wertheimer", "text": "Wertheimer\n\nPříjmení Wertheimer má více osob:\n\n"}
{"id": "769810", "url": "https://cs.wikipedia.org/wiki?curid=769810", "title": "Mstislav Vladimírovič", "text": "Mstislav Vladimírovič\n\nMstislav Vladimírovič (1. června 1076 – 14. dubna 1132) byl kyjevský kníže z rodu Rurikovců, vládl v letech 1125 až 1132. Byl synem Vladimíra II. Monomacha a jeho první ženy Gity z Wessexu. Původně spravoval Novgorod, kde se zasloužil o obnovu vyhořelého Novgorodského dětince. Jako jeho otec dokázal ještě udržet jednotný ruský stát, který se začal po jeho smrti rozpadat.\n"}
{"id": "769811", "url": "https://cs.wikipedia.org/wiki?curid=769811", "title": "Československo na Zimních olympijských hrách 1936", "text": "Československo na Zimních olympijských hrách 1936\n\nČeskoslovensko na Zimních olympijských hrách v Garmisch-Partenkirchen v roce 1936 reprezentovalo 44 sportovců, z toho 5 žen. Nejmladší účastnicí byla krasobruslařka Věra Hrubá (15 let, 214 dní), nejstarším pak hokejista Jan Peka (41 let, 193 dní). Reprezentanti nevybojovali žádnou medaili.\n"}
{"id": "769812", "url": "https://cs.wikipedia.org/wiki?curid=769812", "title": "Československo na Zimních olympijských hrách 1948", "text": "Československo na Zimních olympijských hrách 1948\n\nČeskoslovensko na Zimních olympijských hrách v St. Moritz v roce 1948 reprezentovalo 47 sportovců, z toho 6 žen. Nejmladší účastnicí byla krasobruslařka Jiřina Nekolová (16 let, 36 dní), nejstarším pak bobista Max Ippen (41 let, 266 dní). Reprezentanti vybojovali 1 stříbrnou medaili.\n"}
{"id": "769814", "url": "https://cs.wikipedia.org/wiki?curid=769814", "title": "Věrdunk", "text": "Věrdunk\n\nVěrdunk (též věrduňk, věrdung nebo ferto) byla středověká jednotka hmotnosti. Měla rozdílnou míru podle materiálu k němuž se vztahovala.\n\n1 věrdunk stříbra = 63,285 gramu (= 16 grošů pražských)\n\n\n"}
{"id": "769822", "url": "https://cs.wikipedia.org/wiki?curid=769822", "title": "Vsevolod I. Jaroslavič", "text": "Vsevolod I. Jaroslavič\n\nVsevolod I. Jaroslavič (1030 – 13. dubna 1093) byl kyjevský kníže z rodu Rurikovců, vládl v letech 1076 až 1077 a 1078 až 1093. Byl synem Jaroslava Moudrého a švédské princezny Ingigerd.\n\nVsevolod vládl dlouhá léta Perejaslavli, kterou mu odkázal ve své závěti otec. V té době úzce spolupracoval se svými staršími bratry, kyjevským knížetem Izjaslavem a černigovským knížetem Svjatoslavem, což jim umožnilo kontrolovat v podstatě celé území ruského státu. Historici proto často píší o triumvirátu. Roku 1073 získal na základě stařešinského práva po svém bratru Svjastoslavovi II., který vyhnal Izjaslava z Kyjeva a usedl na knížecí stolec, Černigov a dosadil sem svého syna Vladimíra.\n\nPo Svjatoslavově smrti roku 1076 se stal kyjevským knížetem, ale trůn brzy přenechal staršímu Izjaslavovi, který se vrátil z ciziny. Izjaslav však již roku 1078 zahynul a Vsevolod znovu usedl na knížecí stolec v Kyjevě. Jeho vláda byla vyplněna množícími se dynastickými rozbroji a sílícími útoky kočovných Polovců, kterým se snažil čelit s pomocí svých synů, především nejstaršího Vladimíra.\n\nVsevolodovou ženou byla byzantská princezna, dcera nebo neteř císaře Konstantina IX. Monomacha. Podle pozdější ruské tradice poslal prý císař s nevěstou knížeti panovnickou korunu, tzv. Monomachovu čapku, kterou používala ke své korunovaci veliká knížata moskevská od roku 1498. Ve skutečnosti však šlo o zlatou přilbu egyptské provenience, kterou ve 14. století získal Ivan I. Kalita od tatarského chána.\nV tomto manželství se kromě dalších dětí narodil kyjevský kníže Vladimír II. Monomach.\n"}
{"id": "769823", "url": "https://cs.wikipedia.org/wiki?curid=769823", "title": "Československo na Zimních olympijských hrách 1952", "text": "Československo na Zimních olympijských hrách 1952\n\nČeskoslovensko na Zimních olympijských hrách v Oslu v roce 1952 reprezentovalo 22 sportovců, z toho ani jedna žena. Nejmladším účastníkem byl hokejista Vlastimil Bubník (20 let, 335 dní), nejstarším pak běžec na lyžích František Balvín (36 let, 106 dní). Reprezentanti nevybojovali žádnou medaili.\n"}
{"id": "769827", "url": "https://cs.wikipedia.org/wiki?curid=769827", "title": "Československo na Zimních olympijských hrách 1956", "text": "Československo na Zimních olympijských hrách 1956\n\nČeskoslovensko na Zimních olympijských hrách v Cortina d'Ampezzo v roce 1956 reprezentovalo 41 sportovců, z toho 6 žen. Nejmladší účastnicí byla krasobruslařka Jindra Kramperová (15 let, 124 dní), nejstarším pak běžec na lyžích Jaroslav Cardal (36 let, 321 dní). Reprezentanti nevybojovali žádnou medaili.\n"}
{"id": "769832", "url": "https://cs.wikipedia.org/wiki?curid=769832", "title": "Wilhelm Wirsam", "text": "Wilhelm Wirsam\n\nWilhelm Wirsam (22. srpna 1914 Dolní Poustevna – 15. prosince 2007 Rimsting, Německo) byl katolickým knězem, čestným kanovníkem litoměřické kapituly.\n\nPocházel z Dolní Poustevny, ze šluknovského výběžku, kde jeho otec vlastnil pekárnu. Po ukončení filozofických a teologických studií byl v roce 1939 vysvěcen na kněze pro litoměřickou diecézi. Nejdříve byl kaplanem v Jizerských horách (\"Neustadt\").\n\nV roce 1946 po odsunu působil nejdříve v arcidiecézi Vídeň, kde od 15. ledna 1946 působil jako kaplan a od 24. září 1947 navíc také jako nemocniční kaplan ve farnosti sv. Leopolda ve Vídni II.. Ke dni 1. září 1950 opustil z vlastního rozhodnutí Vídeň a uchýlil se do diecéze Eischstätt v Německu, kde nejdříve působil jako kaplan katedrály.\n\nV roce 1952 se začal také z jeho iniciativy v Nürnberg-Langwasser v bývalém prostoru nacistických stranických sjezdů (\"Nürnberg-Märzfeld\") stavět nový kostel, škola a mateřinec řádových sester. Byl zde od roku 1964 ustanoven jako prvofarář. Celkem v této farnosti sloužil 16 let. Poté byl farářem v Salzburg-Gneis.\n\nOd roku 1971 převzal farnost v Riedering a sloužil zde pět let. V roce 1976 se ujal křesťanské diaspory v Leinburg u Norimberku.\n\nV roce 1982 odešel do důchodu a přestěhoval se do Rimsting. Zde sloužil až do smrti jako výpomocný duchovní s ochotou na zavolání kdykoliv přijít a vypomoci. V Rimsting oslavil 90. narozeniny a v roce 2004 výročí 65 let kněžství. Při této příležitosti mu byla udělena medaile za zásluhy (\"Bürgermedaille\"). Za pomoc litoměřické diecézi, z níž pocházel, byl jmenován čestným kanovníkem litoměřické kapituly.\n\n\n"}
{"id": "769839", "url": "https://cs.wikipedia.org/wiki?curid=769839", "title": "Adolf Dassler", "text": "Adolf Dassler\n\nAdolf Dassler, přezdívaný Adi Dassler (3. listopadu 1900, Herzogenaurach – 6. září 1978, Herzogenaurach), byl německý podnikatel, zakladatel společnosti Adidas. Je považován za jednoho z nejlepších světových designérů sportovní obuvi. \n\nVlastnil kolem 700 patentů a další průmyslová práva po celém světě. Byl prvním podnikatelem, který využil sportovní propagace, aby upozornil veřejnost na své inovace. Začal využívat známých atletů v reklamě na své produkty. Mnoho známých atletů, jako např. Jesse Owens, Muhammad Ali, Max Schmeling, Sepp Herberger a Franz Beckenbauer se počítalo do okruhu přátel jeho rodiny.\n\nByl synem obuvníka Christopha Dasslera a jeho ženy Pauliny. Po vyučení pekařem a po návratu z 1. světové války si splnil svůj dávný sen a v prádelně své matky vytvořil z plátna ve 20 letech svoji první sportovní obuv. V roce 1920 převzal podnik svého otce, který se do té doby specializoval na výrobu filcových pantoflů. Od té doby vyráběl sportovní obuv, což jeho otec podporoval. Soustředil se zejména na výrobu lehkoatletické obuvi. \n\nVe 20. letech začal experimentovat se špičkami. V roce 1924 se do podniku zapojil i jeho bratr Rudolf Dassler a podnik byl přejmenován na „Gebrüder Dassler“ (tj. Bratři Dasslerové). V roce 1925 uvedli na trh první obuv na fotbal a běžecké boty s tretrami. \n\nAtleti nosili speciální obuv z jejich dílny poprvé na Olympijských hrách v Amsterdamu v roce 1928. Ve 30. letech vyráběli téměř 30 odlišných druhů obuvi pro 11 sportů a zaměstnával 100 zaměstnanců. Na Olympijských hrách v Berlíně roce 1936 nosilo modely od Adolfa Dasslera už mnohem více atletů, mimo jiné i Jesse Owens.\n\nAdolf Dassler se stal příznivcem nacismu, proto se stejně jako jeho bratr Rudolf od května 1933 stal členem NSDAP.\nNa začátku 2. světové války nastoupil do Wehrmachtu, ale už po roce se směl vrátit ke své firmě. Po skončení války byl vyslýchán americkými jednotkami údajně z důvodu zásobování amerických sportovců sportovním vybavením na Olympijských hrách v roce 1936. Jeho bratr Rudolf byl po jednoletém věznění americkou armádou rovněž nakonec propuštěn. Od tohoto okamžiku začala nevraživost mezi bratry. Rudolf se ve vězení dozvěděl, že byl udán někým ze svého blízkého okolí. Měl podezření, že udavačem byl jeho bratr Adolf, aby mohl získat firmu. K tomu se přidalo i napětí a spory kolem majetkového vypořádání, k čemuž přispěly i jejich manželky. Podle výpovědi Adolfa to naopak byl Rudolf, kdo Adolfa udal vojenským úřadům. Nebylo možné rozhodnout, kdo lže a kdo mluví pravdu, proto byli oba nakonec propuštěni.\n\nPo vzájemném oslabení důvěry se bratři rozhodli firmu rozdělit. A tak se stalo, že vznikly společnosti dvou z největších výrobců sportovního vybavení na světě a sídlí jen kousek od sebe. Zatímco Adolf si svoji společnost pojmenoval Adidas, Rudolf svůj podnik pojmenoval \"Puma\".\n\nPo 2. světové válce tedy Adolf začal budovat novou společnost. V roce 1947 se s 47 zaměstnanci pustil znovu do výroby - vyráběl první poválečnou sportovní obuv ze stanoviny a gumy z amerických vojenských zásob. V roce 1948 uvedl Adidas jako název společnosti – jakož kombinaci zkratek jeho jména a příjmení. Rok poté si nechal zaregistrovat jako obchodní značku \"tři proužky\", které jsou pro Adidas charakteristické dodnes. \n\nPostupně Adolf Dassler vyvinul obuv pro skoro každý sport. Spolu se synem Horstem vytvořil mezinárodní společnost, která byla a stále je přítomna na všech světových sportovních událostech.\n\nDassler zemřel ve věku nedožitých 78 let v roce 1978. Po jeho smrti společnost převzali manželka Käthe a syn Horst. Pod jeho vedením se Adidas stal světovým lídrem v sektoru inovací ve sportovním marketingu.\n\n\n\n"}
{"id": "769843", "url": "https://cs.wikipedia.org/wiki?curid=769843", "title": "Leitenbergerové", "text": "Leitenbergerové\n\nLeitenbergerové byla úspěšná podnikatelská rodina na severu Čech. Rod pocházel z Telče, kde na náměstí vlastnili dům jako Litohorští. a živili se barvením textilu. Tato činnost je také přivedla na sever Čech, kde změnili příjmí do současného německého tvaru. Leitenbergerové vybudovali řadu továren na potisk látek i kartonů, stáli u zrodu prvního hasičského spolku v Čechách, uplatnili se v politice, byli povýšeni do rytířského stavu.\n\nNarodil se 27. března 1730 v Levíně na Litoměřicku do rodiny, která se barvení textilu věnovala od poloviny 17. století. Jeho otec František se až roku 1750 dokázal vykoupit z nevolnictví. Měl 12 dětí. Po ukončení obecné školy se Johann učil v barvířské dílně svého otce a pak odešel na tehdy obvyklý tovaryšský vandr pro získání zkušeností. Procestoval země rakouského mocnářství, Německo, Švýcarsko, Nizozemí a byl i ve Španělsku. Pak se nechal zaměstnat jako dělník v Augsburgu v dílnách barvení látek Johanna Heinricha Schüleho. Po získání zkušeností se vrátil do Čech. Zvolil Verneřice u Děčína, kde v domě č. 131 založil svou první barvírnu s potiskem látek. Byl úspěšný, prodej barvených látek měl odbyt. Zde se i roku 1758 oženil s Marií Elisabet Reitländerovou, dcerou jeho domácího, původem z Levína. Od tchána převzal roku 1764 dílnu. V roce 1770 si ve Verneřicích postavil svou první manufakturu. Místo modrotisku začal tisknout barevně na kartony, prodeje zboží mu rostly. Při požáru městečka roku 1774 mu manufaktura shořela. O rok později se rozhodl si postavit větší továrnu se sušárnou a sklady. Látky získával přes faktory od domácích tkalců, přízi odebíral v řadě přádelen. Jednu z přádelen pro 500 dělníků si postavil i v Praze, další měl v řadě měst po Čechách. Ve své verneřické továrně zaměstnával stovku dělníků a také děti, pro které nechal zřídit tovární večerní školu. Jeho úspěšnou továrnu navštívil i císař Josef II. Zaváděl zde v roce 1797 nové anglické stroje i nové výrobní postupy (nový stroj se nazýval Leitenbergerina) pro omezení ruční výroby. O jeho výrobcích se vyjadřoval pochvalně český tisk. Byl prvním v Čechách, kdo zvládl vícebarevný a stálý tisk. Roku 1792 pro své továrny získal tzv. tovární privilegium. Na továrnách měl znak – císařského orla a nápis C. a k. privilegovaná továrna. Aby omezil svou závislost a finanční náročnost, založil si i svou kolonii tesařů, kteří mu vyráběli tkalcovské stavy a tiskařské stoly.\n\nTovárna ve Verneřicích měla nedostatek vody, nedala se více rozšiřovat a proto se rozhodl postavit si jinde novou. Navíc měl syny. Zvolil nejdříve dvůr Zelená louka u Úštěku, kde si roku 1773 postavil druhou barvírnu, pak se (roku 1786) rozhodl pro Zákupy. Najal si zprvu budovy předzámčí, kde založil další barvírnu. Sloužila mu do roku 1799. Krátce po roce 1786 koupil dvůr v 2 km vzdálených Nových Zákupech, budovy přestavěl a už roku 1788 zde zahájil výrobu na 24 tiskařských stolech. V Nových Zákupech postavil i rodinné sídlo. Tři roky po zahájení výroby zde měl 50 tiskařských stolů s 400 dělníky. Navíc zadával práci pro 5000 domácích tkalců a předláků. Pro své dělníky ve Verneřicích a Zákupech vymohl osvobození od vojenské služby. Od mocnářství měl daňové úlevy. \nÚspěšný podnikatel získal další privilegovanou továrnu roku 1793 v Kosmonosích a Josefově Dole u Mladé Boleslavi. Výrobu z Kosmonos převedl do Josefova Dolu a svěřil ji synovi Francovi (Františkovi). Zákupskou továrnu svěřil svému synovi Ignácovi, sám zůstával ve Verneřicích. Jeho rodina se tak stala koncem 18. století největšími průmyslníky v Čechách. Zemřel ve Verneřicích 30. května 1802 ve věku 72 let. \n\nJeho otcem byl Johann Josef Leitenberger. Narodil se 29. června 1761 ve Verneřicích. V roce 1796 převzal od otce textilní továrnu v Josefově Dole, kterou rozšířil o budovy piaristického kláštera v Kosmonosech. I on byl úspěšný, dokázal své výrobky prodávat po Evropě. Od roku 1804 vedl továrnu se svým švagrem Ignácem z Orlanda a roku 1820 mu ji předal. O pět let později 7. dubna 1825 v Kosmonosích zemřel.\n\nNarodil se 5. listopadu 1837 ve Vídni. Získal od otce roku 1854 továrnu, kterou později pojmenoval „Franz Leitenberger in Cosmanos“ v Josefově Dolu u Mladé Boleslavi. Dokázal ji rozšířit, prosperoval, skoupil v obci všechny pozemky a nemovitostí, sídlem mu byl zámek s velkým parkem. Postavil zde i rodinnou hrobku. Roku 1869 si nechal postavit svou plynárnu, vybudoval dvoutřídní školu s opatrovnou, byty pro zaměstnance, obchod, závodní jídelnu. V roce 1868 obdržel od císaře Řád železné koruny 3. třídy a rok poté byl jím povýšen do rytířského stavu. Roku 1873 se stal členem stavu svobodných pánů. Měl v modrém erbu zlaté kosmé dřevo s třemi modrými hvězdami V roce 1880 si postavil v Josefově Dole vedle továrny dodnes architektonicky ceněnou vilu. V roce 1884 postavil úzkorozchodnou železniční vlečku, která se napojila na trať Kralupy – Turnov. Zřídil pro své zaměstnance nemocenskou a penzijní pokladnu.\n\nV roce 1890 koupil Bedřich František Josef Leitenberger pro svého syna JUDr. Bedřicha Josefa Leitenbergera panství Lysá nad Labem.\n\nZemřel zde 26. října 1899 ve věku necelých 62 let.\n\nByl mladším synem Johanna Josefa. Narodil se 18. dubna 1764 ve Verneřicích. Když jeho otec zemřel, převzal roku 1802 i formálně továrnu v Nových Zákupech a také byl úspěšný. V roce 1829 získala jeho nová metoda rytí válců tiskařských strojů zlatou medaili, roku 1831 byl oceněn na průmyslové výstavě v Praze. Jen v Nových Zákupech továrna na barevný tisk kartounů zaměstnávala 650 osob, část z nich pracovala ještě na ruční výrobě. V Nových Zákupech začal zaučovat i svého syna, Eduarda. Další jeho syn Ferdinand se stal vojákem z povolání. Ignác Leitenberger zemřel 26. prosince 1829 v Nových Zákupech.\n\nNarodil se 30. června 1799 v Nových Zákupech. Jeho otcem byl továrník Ignác, bratrem Eduard Leitenberger.\n\nZvolil si dráhu vojenskou mimo Zákupy a dosáhl hodnost rytmistra. Když již byl důstojníkem v záloze, požádala ho roku 1850 městská rada v Zákupech o založení a zorganizování hasičského sboru. Byl založen jako první svého druhu v zemích Rakousko-Uherské monarchie. \nV roce 1855 vydal tiskem příručku \"Dobrovolné hasičské sbory\" (Freiwilige Pompierskorps), která se stala návodem pro zakládání a vedení dalších jednotek v Čechách.\n\nZemřel v Zákupech 3. září 1869 a byl pochován na zákupském hřbitově. \n\nByl vnukem Josefa a synem Ignáce Leitenbergera. Narodil se 6. září 1794 v Nových Zákupech. Byl úspěšný jako chemik v oboru barviv, proto i oceněn roku 1833 členstvím v Jednotě pro povzbuzování průmyslu v Čechách. Svůj výzkum vydal knižně roku 1845. \n\nNedařilo se mu na poli obchodním, v konkurenci neobstál. Získal sice další továrnu v Mimoni, ale pak se natolik zadlužil, že továrnu v Nových Zákupech musel roku 1852 prodat J. F. Feldnerovi. Ten ve výrobě nepokračoval.\n\nÚspěšný byl Eduard jako politik. Stal se poradcem rakouského ministerstva zemědělství, průmyslu a obchodu a jednal na půdě frankfurtského parlamentu v roce 1848. Byl členem Průmyslového spolku v Liberci, kde zastupoval zájmy německých průmyslníků. V září 1848 byl v Liberci zvolen náhradníkem do frankfurtského sněmu. \nZemřel ve svých 75 letech 25. ledna 1871 v Praze na Malé Straně. \n\n\n"}
{"id": "769850", "url": "https://cs.wikipedia.org/wiki?curid=769850", "title": "Okres Kluczbork", "text": "Okres Kluczbork\n\nOkres Kluczbork (polsky \"Powiat kluczborski\") je okres v polském Opolském vojvodství. Rozlohu má 851,59 km² a v roce 2005 zde žilo 70 519 obyvatel. Sídlem správy okresu je město Kluczbork.\n\nMěstsko-vesnické:\n\nVesnická:\n\n"}
{"id": "769855", "url": "https://cs.wikipedia.org/wiki?curid=769855", "title": "Jan Pehel", "text": "Jan Pehel\n\nJan Pehel (16. května 1852 Husinec – 28. února 1926 Praha) byl český varhaník, vojenský kapelník a skladatel.\n\nOtec skladatele byl vesnickým kantorem v Husinci. Stal se členem orchestru šlechtického rodu Krakovských z Kolovrat v Hrobech. V roce 1872 vystudoval v Soběslavi učitelský ústav a učil na vesnických školách. V letech 1875–1880 byl varhaníkem a ředitelem kůru v chrámu Nanebevzetí Panny Marie v Chrudimi a v následujících pěti letech působil ve stejné funkci v Chocni. V Chocni založil a řídil sokolskou hudbu. \n\nV roce 1884 se stal vojenským kapelníkem v Hradci Králové. V tomto povolání dosáhl největších úspěchů. Působil u vojenských kapel v Terezíně, Terstu a v Praze. V Praze se stal kapelníkem granátnické hudby a byl zvolen i starostou \"Společenstva kapelníků\". Byl považován za jednoho z nejlepších vojenských kapelníků Rakousko-Uherska. Jeho skladby byly vydávány i v Německu, v Itálii a v Anglii.\n\nZkomponoval velké množství pochodů a tanců. V Čechách mezi nejznámější patřily pochody:\nKomponoval však i písně, sbory a větší hudebně dramatická díla díla:\n\n\n"}
{"id": "769856", "url": "https://cs.wikipedia.org/wiki?curid=769856", "title": "Okres Olesno", "text": "Okres Olesno\n\nOkres Olesno (polsky \"Powiat oleski\") je okres v polském Opolském vojvodství. Rozlohu má 973,62 km² a v roce 2005 zde žilo 68 269 obyvatel. Sídlem správy okresu je město Olesno.\n\nMěstsko-vesnické:\n\nVesnické:\n\n"}
{"id": "769858", "url": "https://cs.wikipedia.org/wiki?curid=769858", "title": "Pětiměstí", "text": "Pětiměstí\n\nPětiměstí je volné sdružení pěti českých a německých (saských) obcí a měst, které v době vzniku tvořily Šluknov a Jiříkov na české straně a Neusalza-Spremberg, Friedersdorf a Oppach na straně saské. Jejich katastry vzájemně sousedí a rozděluje je jen státní hranice mezi Českou republikou a Spolkovou republikou Německo. Společné území leží na severu Šluknovského výběžku v okrese Děčín a v části Horní Lužice, v dnešním kraji Görlitz (Zhořelec).\n\nV roce 2008 se stal Friedersdorf částí města Neusalza-Spremberg a v Pětiměstí tak vzniklo jedno volné místo. To bylo nabídnuto Sohlandu nad Sprévou a na společné akci \"Hudba spojuje\" byl podepsán veřejný dokument vyjadřující vůli ke vzájemné spolupráci mezi všemi zúčastněnými městy. Starostu Sohlandu stálo zápisné 20 €, a to za pivo pro všechny starosty.\n\nNa začátku roku 2012 byla na zámku ve Šluknově pokřtěna brožurka \"Kronika Pětiměstí\", která shrnuje prvních 10 let tohoto sdružení.\n\n"}
{"id": "769871", "url": "https://cs.wikipedia.org/wiki?curid=769871", "title": "Mistrovství světa v plavání v krátkém bazénu 2010", "text": "Mistrovství světa v plavání v krátkém bazénu 2010\n\n10. Mistrovství světa v plavání v krátkém bazénu 2010 se konalo v Dubaji od 15. do 19. prosince. Soutěž se pořádala v Dubai Sport Complexu pouze v plavání a na krátkém (25m) bazénu.\n\nDubaj byla zvolena o pouhý bod při hlasování FINA (11 ku 10) na úkor tureckého Istanbulu.\n\nMistrovství světa se zúčastnilo 153 států a nejúspěšnějším státem se staly Spojené státy americké se ziskem 25 medailí. Bylo zde pokořeno celkem 57 rekordů šampionátu a 4 světových rekordů. Nejlepšími plavci soutěže byli zvoleni Ryan Lochte (USA) a Španělka Mireia Belmonte García.\n\nRyan Lochte zde zaplaval první světové rekordy (200 a 400 polohový závod) po zákazu polyuretanových plavek. Také se stal prvním plavcem, který na krátkém světě získal sedm medailí (6 zlatých, jedna stříbrná).\n\n\nRekordy naleznete na 2010 FINA World Swimming Championships (25m) – Records na anglické Wikipedii.\n\nTato stránka je upraveným překladem 2010 FINA World Swimming Championships (25m) na anglické Wikipedii.\n"}
{"id": "769873", "url": "https://cs.wikipedia.org/wiki?curid=769873", "title": "Marocké královské námořnictvo", "text": "Marocké královské námořnictvo\n\nMarocké královské námořnictvo je součástí marockých královských ozbrojených sil.\n\n\n\n\n\n\n\n\n\n\n\n\n\n\n\n\nV červnu 2016 byla u francouzské loděnice Piriou objednána stavba 72m víceúčelové hydrografické lodě BHO2M (Bâtiment Hydro-Océanographique Multi-Missions) \"Dar al Beida\" (804).\n\n"}
{"id": "769874", "url": "https://cs.wikipedia.org/wiki?curid=769874", "title": "Merkurova kašna (Brno)", "text": "Merkurova kašna (Brno)\n\nMerkurova kašna nebo též kašna Čtyř živlů byla kašna v Brně, která stávala na náměstí Svobody poblíž ulic Běhounská a Kobližná. Vybudována byla v letech 1693–1699 sochařem Ignácem Janem Bendlem a nahradila původní renesanční kašnu od Jiřího Gialdiho.\n\nByla polygonálního tvaru o průměru 7,5 m a uprostřed bylo umístěno sousoší o výšce 5,5 m. To znázorňovalo dvě mužské postavy, pravděpodobně symboly řek Svitavy a Svratky, protékajících Brnem, nymfu, držící roh hojnosti jak symbol bohatství, a úplně nahoře byla postava Merkura, jakožto symbolu obchodu. Jiný výklad ale hovoří o čtyřech živlech: Vulkán má být symbolem ohně, Neptun vody, Ceres země a Merkur vzduchu.\n\nKašna trpěla především v zimních obdobích, kdy bývala i přes obložení v důsledku mrazů a povětrnostních podmínek poškozena. Opravy proběhly v letech 1766, 1835 a naposledy v roce 1850, ovšem už o šest let později bylo nutné provést další opravu. Ta se však již neuskutečnila a roku 1867 byla celá kašna zrušena. Město materiál z nádrže prodalo a sousoší věnovalo Františkovu muzeu, dnes Moravské zemské muzeum, na jehož nádvoří v Biskupském dvoře je umístěno dodnes.\n"}
{"id": "769878", "url": "https://cs.wikipedia.org/wiki?curid=769878", "title": "Kodér", "text": "Kodér\n\nKodér je kombinační logický obvod, který na základě kombinační tabulky z kombinace vstupních dat (x), vstupního kódu vytváří na výstupu (y) kód jiný. Funkce kodéru je inverzní k funkci dekodéru.\n\nKodér má n vstupních signálů x … x jejichž kombinace vytváří na k výstupech y … y jinou kombinaci signálů. Obecně platí, že n > k. Volitelně je možno použít strobovací výstup s pro vzorkování signálu nebo signál e pro uvolnění.\nJako příklad je uveden kodér pro převod (identifikaci) stisknutého tlačítka jednoduché klávesnice kódového zámku nebo platebního terminálu. Při stisknutí tlačítka vyhodnotí kodér tuto informaci a přiřadí výstupním signálům kód odpovídající stisknutému tlačítku.\n\nStatický dekodér má na vstupy I až I přivedeny signály od jednotlivých tlačítek klávesnice. Každé tlačítko je vybaveno kontakty, které vodič připojený na vstup kodéru spojí s nulovým potenciálem. Pro zajištění potřebné napěťové úrovně je každý vodič ošetřen odporem připojeným na napájecí napětí. Při stisknutí tlačítka se změní úroveň napětí na vstupu kodéru ze stavu log. 1 na log. 0. Kodér vyhodnocuje stav vstupů a je-li stisknuto tlačítko, přiřadí výstupním signálům Q až Q odpovídající kód.\n\nPoužitá klávesnice obsahuje 12 tlačítek, ke generování kódu podle stisknutého tlačítka jsou potřeba 4 signály (n=4, 2 = 2 = 16 > 12). Vzhledem k tomu, že je nutno používat i tlačítko \"0\" (nula), kterému se standardně taktéž přiřazuje hodnota \"0\", která je pomocí 4 signálů binárně vyjádřena jako 0000, je nutno zajistit detekci tohoto stavu na výstupech.\n\nJednou z možností je generovat výstupní kód s \"posunutím\", například m+1, kde \"m\" odpovídá hodnotě stisknutého tlačítka. Hodnota pro tlačítko \"0\" pak bude binárně na výstupech vyjádřena jako 0001. V případě, že je využíváno pouze 12 možných stavů ze 16, tato situace nevadí. V případě, že by bylo potřeba využívat stejný počet tlačítek jako je možných kombinací na 4 výstupních signálech, tj. 16, není již toto řešení vhodné, protože by bylo nutno počet možných kombinací redukovat právě o posunutí, tedy o 1, maximálně možný počet tlačítek by byl v tomto případě pouze 15.\n\nNevýhodou takovéhoto kodéru je to, že každé tlačítko musí být připojeno samostatně jedním vodičem s odporem. Takové řešení je sice principiálně jednoduché, ale je vhodné pouze pro klávesnice s malým počtem tlačítek. Pro klávesnice, které se používají u PC s více jak 100 tlačítky již toto řešení není vhodné.\n\nDruhou možností je využití strobovacího signálu se zachováním možnosti využití všech kombinací, které je možno na 4 výstupech vyjádřit, i když v konkrétním případě se využívá pouze 12 tlačítek ze 16 možných kombinací na výstupech Q až Q. Výstupní strobovací signál je generován právě tehdy, je-li stisknuto právě jedno tlačítko. V případě stisknutí více tlačítek není signál strobování generován, jakoby nebylo stisknuto tlačítko žádné a tím je ošetřen nežádoucí stav současného stisknutí několika tlačítek. Při použití strobovacího signálu je možno dále rozšířit počet generovaných kódů na 4 výstupních signálech až na 16 i na klávesnici s 12 tlačítky tak, že jednomu tlačítku bude přiřazena funkce přepínače (v příkladu \"#\"). Pro použití funkce přepínače platí, že tlačítko přepínače musí být stisknuto první a drženo.\n\nŘízený dekodér je použit ve spojení s maticovou klávesnicí, tedy takovou klávesnicí, kde jsou tlačítka zapojena mezi řádkové a sloupcové vodiče v tzv. matici. Každé tlačítko, při stisku, propojí odpovídající vodiče, nad kterými je umístěno. V porovnání s předchozím příkladem je toto zapojení úspornější v počtu potřebných vodičů a odporů. Zapojení pro svoji funkci potřebuje demultiplexor respektive dekodér s otevřeným kolektorem, který řídí stavové signály řádků a spíná je na společný potenciál, tedy na definovanou hodnotu log. 0. Řídící signály jsou zapojeny nejen na řádkový dekodér, ale i na vstupy kodéru, aby mohl pracovat s informací o tom, který řádek je aktuálně zvolen a podle změny stavu signálu ve sloupci mohl generovat správný kód. Na vstupních signálech A a A se cyklicky mění stav 0-3 (dekadická soustava), tj. 00-11 (binární soustava) v poměrně vysoké frekvenci, aby nedocházelo k čekání na vyhodnocení stavu. Dekodér během cyklu, kdy jsou aktivovány jednotlivé řádky Q-Q, sleduje stav na řádkových I-I a sloupcových I-I vstupů. Na konci cyklu vyhodnotí stav signálů a podle výsledku přiřadí výstupním signálům kódovou informaci, kterou potvrdí \"impulsem\" na výstupu S. Vyhodnocování až na konci cyklu je nutné z toho důvodu, aby bylo možno detekovat stav stisknutí více tlačítek, který je zpravidla nežádoucí. Stejně jako v předchozím případě je využíváno pouze 12 tlačítek ze 16 možných. Opět je možno jednomu z tlačítek přiřadit funkci přepínače a využít všech 16 kombinací na výstupu. V příkladu je jako přepínače použito tlačítko \"#\" a tlačítka v pravém sloupci (detekuje se pouze 15 stavů). Logika kodéru dále vyhodnocuje zakázané stavy současného stisknutí více tlačítek v řádku i ve sloupci a v takovém případě není generován impuls na výstupu S, pro použití tlačítka \"#\" jako přepínače platí, že musí být stisknuto jako první a následně k němu stisknuto jedno ze zvolených tlačítek \"OK\", \"3\", \"6\", \"9\" (obdobně jako se používá například klávesa SHIFT na PC klávesnici).\n\nV dnešní praxi je pro obsluhu klávesnice místo kodéru používán řadič klávesnice, který sdružuje všechny potřebné funkce a ošetření stavů včetně opakování znaků.\n\nEnkodér je elektronická součástka, která převádí polohu pohyblivé části na kombinaci elektrických binárních signálů číselně vyjadřující absolutní polohu. Podle konstrukce se dělí na rotační absolutní enkodér, který poskytuje přímou informaci o úhlu natočení, a na lineární absolutní enkodér, který poskytuje přímou informaci o vzdálenosti.\n\nOdměřování polohy je realizováno tak, že je odměřovaná vzdálenost rozdělena na N úseků, které určují přesnost odměřování. Vlastní dělení je realizováno na disku nebo na pravítku tak, že je úsek vzdálenosti rozdělen na opticky propustné a nepropustné díly, jejichž postavení vzhledem k pevné (nepohyblivé) části je snímáno (čteno) pomocí optických prvků jako je fototranzistor, fotodioda. Vlastní rozdělení obvodu nebo vzdálenosti pouze na N dílků je pro určení absolutní polohy nedostačující, proto je takových to dělení obvodu nebo vzdálenosti realizováno několik s různou hustotou dělení v takzvaných stopách. Tyto stopy odpovídají binárnímu kódování čísla, které odpovídá poloze. Z hlediska přesnosti je u rotačních enkodérů stopa s nejjemnějším N dělením umístěna na vnějším obvodu.\n\nPoužití dvojkové soustavy pro kódování není vhodné, protože v jednom okamžiku změny hodnoty dochází od stopy s váhou bitu 2 až 2 ke změně stavu na několika bitech současně (m je počet výstupních bitů a 2 je počet možných stavů). Chyba synchronizace změny na jednotlivých bitech tak může způsobit chybu v rozsahu několik řádů. Z tohoto důvodu se používají enkodéry, jejichž výstup je kódován v některém z následujících bezpečnostních kódů eliminující hazardní stavy, kdy chyba nepřesáhne hodnotu ±1 dílku odměřování. Johnsonův kód je sice absolutně bezpečný, má však vyšší požadavky na počet přenášených bitů (signálů). V tomto případě je používán Grayův kód, který má stejné nároky na počet bitů jako dvojková soustava ale eliminuje hazardní stavy. I přes použití bezpečných kódů eliminující chyby na změnách jednotlivých váhových bitů se provádí ještě takzvané posunutí, kdy se k aktuální hodnotě připočte konstanta, například +3. Toto opatření umožňuje detekci prostého utržení nebo zkratu kabelu protože hodnota \"0\" se nikdy při správné činnosti nepřenáší.\n\nProgramový kodér převádí oblast dat vyjádřenou jedním kódem na jiný kód. Podle funkce se může jednat o kódování za účelem utajení obsahu - šifrování nebo za účelem komprese dat, případně obojího.\n\n\n"}
{"id": "769879", "url": "https://cs.wikipedia.org/wiki?curid=769879", "title": "Zalaegerszegi TE", "text": "Zalaegerszegi TE\n\nZalaegerszegi Torna Egylet je maďarský fotbalový klub z města Zalaegerszeg. Založen byl roku 1920, největších úspěchů však dosáhl až v 21. století. Jednou se stal mistrem Maďarska (2002), jednou skončil v maďarské lize třetí (2007).\n\nVe finále maďarského fotbalového poháru v sezóně 2009/10 podlehl výsledkem 2:3 klubu Debreceni VSC.\n\n"}
{"id": "769880", "url": "https://cs.wikipedia.org/wiki?curid=769880", "title": "Okres Kłobuck", "text": "Okres Kłobuck\n\nOkres Kłobuck (polsky \"Powiat kłobucki\") je okres v polském Slezském vojvodství. Rozlohu má 889 km² a v roce 2010 zde žilo 84 975 obyvatel. Sídlem správy okresu je město Kłobuck.\n\nMěstsko-vesnické:\n\nVesnické:\n\n"}
{"id": "769881", "url": "https://cs.wikipedia.org/wiki?curid=769881", "title": "Daviscupový tým Japonska", "text": "Daviscupový tým Japonska\n\nDaviscupový tým Japonsko reprezentuje Japonsko v Davisově poháru od roku 1921 pod vedením národní federace Japonského tenisového svazu (japonsky 日本テニス協会).\n\nNejlepšího výsledku tým dosáhl při premiérové účasti v roce 1921. Ve vyzývacím finále však Japonci podlehli obhájci salátové mísy Spojeným státům 0:5 na zápasy. Ve světové skupině družstvo hrálo od jejího vzniku v roce 1981 až do roku 1985, kdy ji na sedmnáct ročníků opustilo.\n\nV roce 2012 se vrátilo do světové skupiny poprvé od roku 1985. V úvodním kole však podlehlo Chorvatsku 2:3 na zápasy a následně nezvládlo ani zážijovou baráž s Izraelem. Po ročním setrvání v asijskopacifické zóně, se opět do světové skupiny probojovalo v roce 2014, kdy v ní zaznamenalo historicky premiérové vítězství. V úvodním kole porazilo Kanadu 4:1 na zápasy za přispění hráče elitní světové desítky Keie Nišikoriho. V tokijském čtvrtfinále však Japonci neuhráli ani bod na Českou republiku. Do sezóny 2017 pak asijské družstvo nejvyšší úroveň soutěže neopustilo po zvládnutých barážích v letech 2015 a 2016.\n\n\n"}
{"id": "769888", "url": "https://cs.wikipedia.org/wiki?curid=769888", "title": "Sven III. Dánský", "text": "Sven III. Dánský\n\nSven III. Dánský (\"Svend III Grathe\") (asi 1125 – 23. říjen 1157) byl králem Dánska v letech 1146 až 1157. O moc v zemi bojoval s Knutem V. a Valdemarem I. V roce 1157 se trojice dohodla, že si Dánsko rozdělí na tři části, ale Sven se pokusil své dva rivaly zabít během slavnosti, poté však byl Valdemarem I. poražen.\n\nSven byl nemanželský syn Erika II. a jeho konkubíny Thunny. Když Erik II. v roce 1137 zemřel, jeho nástupcem se stal Erik III. Dánský a Sven byl poslán ke dvoru římskoněmeckého krále Konráda III., kde se spřátelil s Konrádovým synovcem, pozdějším císařem Fridrichem Barbarossou.\n\nZpět v Dánsku se společně se svým bratrancem Valdemarem (I.) v roce 1146 pokoušel kanonizovat Valdemarova otce a svého strýce Knuta Lavarda. Proti tomu se však postavil Eskil, arcibiskup z Lundu. Po abdikaci Erika III. v roce 1146 byl Sven zvolen králem mágnáty v Sjællandu, zatímco Knut V. byl zvolen Jutsku.\n\nV příštích letech Sven bojoval o moc s Knutem, zatímco Valdemar (I.) ho podporoval. Knuta podporoval arcibiskup Eskil, ale Sven si zajistil Eskilovu loajalitu, když věnoval arcibiskupství v Lundu pozemky. Poté byla Knutova moc omezena na Jutsko.\n\nPo několika bitvách Sven dobyl ostrov Fyn a části Jutska a Valdemara stanovil šlesvickým vévodou. V roce 1152 se římskoněmeckým králem stal Fridrich Barbarossa. Ten Svena stanovil \"hlavním králem\", Knut měl získat část Dánska a Valdemar si měl podržel Šlesvicko. Sven však Knutovi přidělil jen malé území.\n\nV roce 1154 byl Sven svržen aliancí Knuta a Valdemara, který byl jmenován Knutovým spoluvládcem. Eskil a velká část Svenových dalších spojenců ho opustila a byl tedy nucen odejít do německého exilu. Vrátil se až po třech letech, když získal podporu vévody Jindřicha Lva. To přinutilo dánské magnáty rozdělit zemi na Jutsko, Sjælland a Skåne. Sven se stal vládcem Skåne.\n\nBěhem slavnosti v Roskilde 9. srpna 1157 měl Sven v plánu zavraždit další dva dánské spoluvládce, to se mu však podařilo jen v případě Knuta. Valdemar utekl do Jutska a 23. října 1157 Svena a jeho armádu porazil u Grathe Hede. Svena zřejmě zabili rolníci, kteří ho našli, zatímco byl i s koněm uvězněný v bažině.\n\nSvenovou manželkou byla od roku 1152 Adéla Míšeňská, se kterou měl dvě děti:\n\n"}
{"id": "769892", "url": "https://cs.wikipedia.org/wiki?curid=769892", "title": "Březina (příjmení)", "text": "Březina (příjmení)\n\nPříjmení Březina nosí více osobností:\n\n\n\n"}
{"id": "769894", "url": "https://cs.wikipedia.org/wiki?curid=769894", "title": "Pieszyce", "text": "Pieszyce\n\nPieszyce (do roku 1945 Peterswaldau) je polské město ve Dolnoslezském vojvodství, v okrese Dzierżoniów, na silnici spojující města Dzierżoniów a Walzbrych. V roce 2010 zde žilo 9 342 obyvatel. Město tvoří samostatnou městskou gminu (obec).\n\nObec vznikla z původně zemědělské osady ve 13. století. Mezi lety 1900 - 1977 měla i železniční spojení. V současné době se nejbližší nádraží nachází v Dzierżoniówě.\n\n\n\n"}
{"id": "769896", "url": "https://cs.wikipedia.org/wiki?curid=769896", "title": "Jan Březina", "text": "Jan Březina\n\nJméno a příjmení Jan Březina nosí více osobností:\n\n"}
{"id": "769900", "url": "https://cs.wikipedia.org/wiki?curid=769900", "title": "Vestax", "text": "Vestax\n\nVestax je výrobce speciální elektroniky, označované v odborných kruzích jako profesionální djská technika. Hlavní centrála korporace se nachází v japonském Tokiu. Své pobočky měla společnost do roku 2014 také v USA a Evropě.\n\nVestax byl založen v roce 1977 v Tokiu jako Shiino Musical Instruments. Název Vestax byl inspirován římskou mytologií - Vesta byla římská bohyně posvátného ohně rodinného krbu. Design loga firmy kombinuje písmena V a X a pochází z japonské herecké tradice Kabuki. Firma zaměřená z počátku jen na výrobu hudebních nástrojů (například elektrických kytar a kytarových předzesilovačů) se postupně rozrostla v nadnárodní společnost zabývající se výrobou profesionální zvukové a nahrávací techniky. V roce 1982 firma zahájila prodej značky Teac (Tascam), o pár let později založila vlastní pobočku Vestax Fire v USA a od té doby používá stávající ochrannou známku Vestax. V roce 1987 zahájila výrobu OEM produktů pro Akai, Clarion, Yamaha a další. Ve stejném roce také založila další pobočku, tentokrát v Anglii, kde se prosadila se svým mixážním pultem PMC-20. V prosinci bylo oznámeno a od ledna 2015 prochází společnost Vestax Corporation Ltd. insolvenčním řízením. V lednu 2016 zveřejnil původní zakladatel společnosti Vestax Hidesato Shiino oficiální tiskovou zprávu o rebrandu značky Vestax a uvolnění nových produktů pod názvem stpVx na jaře 2016. \n\nDo povědomí širokého okruhu diskžokejů a hudebníků se Vestax v minulosti zapsal především svými mixážními pulty a gramofony. V roce 2000 v době největší slávy vinylových desek Vestax na trh uvedl záznamový přístroj VRX-2000, který umožňoval profesionální vytvoření vinylové desky s vlastní nahrávkou. Přístroj byl vybaven karuselem s přesným nástrojem pro vytvoření přímého řezu (záznamové drážky) gramofonové desky do prázdné vinylové matrice. \nGramofony Vestax řady PDX jsou charakteristické elektromotorem s vysokým točivým momentem, technologií DirectDrive. Tato technologie představuje elektromotor s přímým pohonem. Princip spočívá v tom, že elektromotor je nedílnou součástí talíře gramofonu. Tím odpadají starosti s řemenovým pohonem, s řemenicí, prokluzy či s brzděním a nestabilitou otáček. Otáčky elektromotoru jsou upravovány elektronickým oscilátorem, řízeným krystalem a tento způsob bývá označován jako tzv. Quartz system. Gramofony Vestax řady PDX umožňují regulaci rychlosti v rozpětí ± 60 %, antiskatingem, systémem tlačítek s funkcí start/stop, elektromagnetickou brzdou, umožňující okamžité zastavení otáček talíře gramofonu a výstupem pro připojení k MIDI. Dalšími významnými gramofony jsou Vestax QFO s originálním designem. QFO byl vlastně hybridní gramofon kombinovaný s mixážním pultem PMC-05Pro. Jiný gramofon, Vestax Controller ONE obsahuje MIDI oktávové klávesy. Je to gramofon s MIDI ovládáním, s osmi oktávovými klávesami a možností reverzního chodu motoru. Je zde pitch control fader, umožňující měnit rychlost otáček v rozsahu ±60 %. Tento gramofon lze díky oktávovým klávesám používat jako hudební nástroj. Hlavním konkurentem na poli gramofonů pro DJe byla značka Technics, která však výrobu gramofonů ukončila.\n\nS rozvojem digitálního zpracování zvuku a ukládáním zvukových záznamů do nových formátů a současně s úpadkem klasických CD nosičů s hudební produkcí nastala éra digitálního djingu a kontrolerů. Kontroler je přístroj, nahrazující dva až čtyři CD přehrávače a mixážní pult - to vše v jediném šasí. Kontroler je připojen k počítači pomocí USB kabelu a prostřednictvím protokolu MIDI pak ovládá v počítači nainstalovaný djský software. Tak lze mixovat a různě upravovat hudební tracky v digitálním formátu MP3. Kontrolery mají také integrovanou zvukovou kartu. Jsou výhodné pro ty diskžokeje, kteří upřednostňují pouze jedno jediné zařízení a počítač namísto několika CD přehrávačů a mixážního pultu. Tento fenomén se rozšířil jako digitální djing. Vestax v této oblasti pronikl v roce 2007 kdy uvedl na trh USB MIDI kontroler VCI-100, který umožnil diskžokejům pracovat živě s hudebními nahrávkami uloženými na počítačích ve zvukovém formátu MP3. Dalším technologickým skokem byly hardwarové USB MIDI kontrolery VCI-300 a VCM-600 umožňující propojení se softwarovými programy Traktor, Ableton, Serato, djay a VirtualDJ. Tyto kontroléry umožňují diskžokejům pohodlné mixování a podstatnou úpravu hudebních tracků pomocí různých efektových plug-inů, které jsou součástí programové výbavy. Kontrolér VCI-400 patří k novinkám roku 2012 a umožňuje djům současně mixovat a upravovat hudební tracky ze čtyřech nezávislých zdrojů. O rok později na trh uvádí performance DJ kontrolér VCI-380, který jako jeden z prvních v sobě kombinoval výhody digitálního mixážního pultu a MIDI kontroléru. Tento model DJ kontroléru se ještě během roku 2013 dočkal několika modifikací.\n\nDalší skupinou produktů Vestaxu jsou mixážní pulty kategorie „battle“, které jsou určené hlavně pro soutěžní klání djů. Pult PMC-05Pro se díky své oblibě v kategorii hip hop vyrábí v různých obměnách již mnoho let: první verze mixážního pultu PMC-05MKII byla uvedena na trh v roce 1990, aktuální verze se prodává pod označením PMC-05ProIV. Jiným mixážním pultem z kategorie „battle“ je digitální PMC-08Pro. Dále Vestax vyrábí mixážní pulty pro kluby a diskotéky. K zajímavým výrobkům patří digitální mixážní pult PMC-580Pro nebo klubový mixážní pult PMC-CX. Tento mixážní pult pomáhal navrhnout společně s japonskými vývojáři světově uznávaný DJ Carl Cox; proto nese model ve svém označení přívlastek \"CX\".\n\nZákladní filosofií jsou inovace, vysoká technická kvalita, hodnotný design, spolehlivost a kvalitní zvuk. Při návrhu, vývoji a testování svých produktů firma Vestax spolupracuje s předními světovými diskžokeji, podle návrhů Carla Coxe byl vyvinut mixážní pult PMC-CX a mixážní pult PMC-580Pro; DJ Qbert se podílel na vzniku gramofonu Vestax QFO. Na vývoji gramofonu Controller One se podíleli D-Styles a Ricci Rucker. Dalším významným partnerem je společnost Apple, pro kterou byl sestaven djský kontrolér Vestax Spin kompatibilní s operačním systémem Mac OS X. Později byl pro společnost vyvinut djský kontrolér 2. generace pro iOS a Mac pod označením Vestax Spin2. Tento model byl vyráběn od roku 2014 také jako OEM verze pro společnost Casio.\n\nVestax se těší velké oblibě mezi diskžokeji (např. DJ Qbert, Tigerstyle, Carl Cox a DJ Unkut). Gramofony PDX-2000 si mimo jiné oblíbil i DJ a člen kapely Linkin Park Joe Hahn, který je používá při živých vystoupeních kapely. USB MIDI kontrolér VCM-600 používal na svých turné diskžokej a hudební producent Paul Van Dyk. V České republice značku Vestax používají například DJ Taktik, DJ Maniac nebo DJ Honan . K posílení technologického rozvoje se Vestax snaží udržovat úzký kontakt s DJ scénou, ať už výše zmíněnou přímou spoluprací při vývoji nových produktů, pořádáním vlastní celosvětové soutěže Vestax Extravaganza či aktivní účastí na světových hudebních veletrzích, například na NAMM Show v USA nebo evropském Musikmesse ve Frankfurtu n/Mohanem. V České republice se účastnil Vestax se svojí scénou několika ročníků festivalu Hip Hop Kemp v Hradci Králové, festivalu Creamfields v Břeclavi a tanečního festivalu Summer Of Love v Hradci Králové. Nově se značka Vestax objevuje se svojí stage na multižánrovém hudebním festivalu Rock for People, pořádaném každoročně v Hradci Králové.\n\n"}
{"id": "769903", "url": "https://cs.wikipedia.org/wiki?curid=769903", "title": "Arrondissement Le Blanc", "text": "Arrondissement Le Blanc\n\nArrondissement Le Blanc (fr. \"Arrondissement du Blanc\") je správní územní jednotka ležící v departementu Indre a regionu Centre-Val de Loire ve Francii. Člení se dále na šest kantonů a 56 obcí.\n\n"}
{"id": "769904", "url": "https://cs.wikipedia.org/wiki?curid=769904", "title": "FK Škendija 79 Tetovo", "text": "FK Škendija 79 Tetovo\n\nFK Škendija 79 Tetovo, makedonsky \"ФК Шкендија 79 Тетово\", je severomakedonský fotbalový klub z města Tetovo. Založen byl roku 1979 albánským obyvatelstvem a dodnes je klub rivalem mnoha severomakedonských a srbských klubů pro své albánsko-nacionální zázemí. V časech Jugoslávie kvůli němu byla dokonce pozastavena činnost klubu. Po získání samostatnosti Severní Makedonie byla obnovena. Jednou se klub stal severomakedonským mistrem (sezóna 2010/11). V sezóně 2011/12 se zúčastnil Ligy mistrů UEFA, v předkole vypadl s Partizanem Bělehrad. Jeho domácím stadionem je Gradski stadion Tetovo s kapacitou 15 000 diváků.\n\nPrva makedonska fudbalska liga\nSeveromakedonský fotbalový pohár\nSuperkup na Makedonija\n\n"}
{"id": "769905", "url": "https://cs.wikipedia.org/wiki?curid=769905", "title": "Arrondissement Blois", "text": "Arrondissement Blois\n\nArrondissement Blois (fr. \"Arrondissement de Blois\") je správní územní jednotka ležící v departementu Loir-et-Cher a regionu Centre-Val de Loire ve Francii. Člení se dále na 13 kantonů a 121 obcí.\n\n"}
{"id": "769906", "url": "https://cs.wikipedia.org/wiki?curid=769906", "title": "Arrondissement Bourges", "text": "Arrondissement Bourges\n\nArrondissement Bourges (fr. \"Arrondissement de Bourges\") je správní územní jednotka ležící v departementu Cher a regionu Centre-Val de Loire ve Francii. Člení se dále na 16 kantonů a 131 obcí.\n\n"}
{"id": "769907", "url": "https://cs.wikipedia.org/wiki?curid=769907", "title": "Arrondissement Dreux", "text": "Arrondissement Dreux\n\nArrondissement Dreux (fr. \"Arrondissement de Dreux\") je správní územní jednotka ležící v departementu Eure-et-Loir a regionu Centre-Val de Loire ve Francii. Člení se dále na devět kantonů a 109 obcí.\n\n"}
{"id": "769909", "url": "https://cs.wikipedia.org/wiki?curid=769909", "title": "Arrondissement Châteaudun", "text": "Arrondissement Châteaudun\n\nArrondissement Châteaudun (fr. \"Arrondissement de Châteaudun\") je správní územní jednotka ležící v departementu Eure-et-Loir a regionu Centre-Val de Loire ve Francii. Člení se dále na pět kantonů a 80 obcí.\n\n"}
{"id": "769911", "url": "https://cs.wikipedia.org/wiki?curid=769911", "title": "Arrondissement Châteauroux", "text": "Arrondissement Châteauroux\n\nArrondissement Châteauroux (fr. \"Arrondissement de Châteauroux\") je správní územní jednotka ležící v departementu Indre a regionu Centre-Val de Loire ve Francii. Člení se dále na 11 kantonů a 82 obce.\n\n"}
{"id": "769914", "url": "https://cs.wikipedia.org/wiki?curid=769914", "title": "Knut V. Dánský", "text": "Knut V. Dánský\n\nKnut V. Dánský (\"Knud V Magnussen\") (asi 1129 – 9. srpen 1157) byl králem Dánska v letech 1146 a 1157. O moc v zemi bojoval se Svenem III. a Valdemarem I.\n\nKnut byl synem Magnusse Nilsona, dánského prince a krátce také švédského krále, a jeho manželky Richenzy Polské.\n\nPo abdikaci Erika III. v roce 1146 byl Sven III. zvolen králem mágnáty v Sjælland, zatímco Knut byl zvolen Jutsku.\n\nV příštích letech Knut bojoval o moc se Svenem, přičemž Knuta podporoval arcibiskup Eskil z Lundu. Sven si však zajistil Eskilovu loajalitu, když věnoval arcibiskupství v Lundu pozemky. Poté byla Knutova moc omezena na Jutsko.\n\nPo několika bitvách Sven dobyl ostrov Fyn a části Jutska. Sven a třetí z uchazečů o trůn, Valdemar I., porazili Knuta v Jutsku v roce 1150 a Knut zvolil exil u dvora manžela své matky, švédského krále Sverkera I.\n\nV roce 1152 se římskoněmeckým králem stal Fridrich I. Barbarossa. Ten Svena stanovil \"hlavním králem\", Knut měl získat část Dánska a třetí z uchazečů o trůn, Valdemar I., si měl podržel Šlesvicko. Sven však Knutovi přidělil jen malé území.\n\nV roce 1154 byl Sven svržen aliancí Knuta a Valdemara, který byl jmenován Knutovým spoluvládcemm. Knut nyní měl za spojence také švédského krále Sverkera, s jehož dcerou Helenu se měl oženit.\n\nEskil a velká část Svenových dalších spojenců ho opustila a byl tedy nucen odejít do německého exilu. Vrátil se až po třech letech, když získal podporu vévody Jindřicha Lva. To přinutilo dánské magnáty rozdělit zemi na Jutsko, Sjælland a Skåne. Knut se stal vládcem Sjællandu.\n\nBěhem slavnosti v Roskilde 9. srpna 1157 měl Sven III. v plánu zavraždit další dva dánské spoluvládce, to se mu však podařilo jen v případě Knuta. Valdemar utekl do Jutska a 23. října 1157 Svena a jeho armádu porazil u Grathe Hede. Svena zřejmě zabili rolníci, kteří ho našli, zatímco byl i s koněm uvězněný v bažině.\n\nJediný přeživší ze spoluvládců Valdemar se tak stal jediným králem Dánska. V roce 1157 se oženil s Knutovu nevlastní sestrou Sofií.\n\nMéně než rok před smrtí se Knut oženil s Helenou Švédskou, neměli však spolu žádné děti. Mimo Knut zplodil řadu potomků.\n"}
{"id": "769917", "url": "https://cs.wikipedia.org/wiki?curid=769917", "title": "Arrondissement La Châtre", "text": "Arrondissement La Châtre\n\nArrondissement La Châtre (fr. \"Arrondissement de La Châtre\") je správní územní jednotka ležící v departementu Indre a regionu Centre-Val de Loire ve Francii. Člení se dále na pět kantonů a 58 obcí.\n\n"}
{"id": "769918", "url": "https://cs.wikipedia.org/wiki?curid=769918", "title": "Arrondissement Chartres", "text": "Arrondissement Chartres\n\nArrondissement Chartres (fr. \"Arrondissement de Chartres\") je správní územní jednotka ležící v departementu Eure-et-Loir a regionu Centre-Val de Loire ve Francii. Člení se dále na 11 kantonů a 162 obce.\n\n"}
{"id": "769920", "url": "https://cs.wikipedia.org/wiki?curid=769920", "title": "Arrondissement Chinon", "text": "Arrondissement Chinon\n\nArrondissement Chinon (fr. \"Arrondissement de Chinon\") je správní územní jednotka ležící v departementu Indre-et-Loire a regionu Centre-Val de Loire ve Francii. Člení se dále na sedm kantonů a 87 obcí.\n\n"}
{"id": "769921", "url": "https://cs.wikipedia.org/wiki?curid=769921", "title": "Arrondissement Issoudun", "text": "Arrondissement Issoudun\n\nArrondissement Issoudun (fr. \"Arrondissement de Issoudun\") je správní územní jednotka ležící v departementu Indre a regionu Centre-Val de Loire ve Francii. Člení se dále na čtyři kantony a 51 obcí.\n\n"}
{"id": "769922", "url": "https://cs.wikipedia.org/wiki?curid=769922", "title": "Arrondissement Loches", "text": "Arrondissement Loches\n\nArrondissement Loches (fr. \"Arrondissement de Loches\") je správní územní jednotka ležící v departementu Indre-et-Loire a regionu Centre-Val de Loire ve Francii. Člení se dále na šest kantonů a 67 obcí.\n\n"}
{"id": "769923", "url": "https://cs.wikipedia.org/wiki?curid=769923", "title": "Pavel Čížek", "text": "Pavel Čížek\n\nPavel Čížek (* 20. dubna 1964 Plzeň) je český politik a agronom, v letech 2000 až 2004 a znovu od roku 2012 zastupitel Plzeňského kraje (od roku 2016 navíc náměstek hejtmana), bývalý dlouholetý starosta města Spálené Poříčí, člen hnutí STAN.\n\nMezi roky 1978 a 1982 vystudoval Gymnázium Blovice. Poté začal studovat obor fytotechnika na Agronomické fakultě Vysoké školy zemědělské v Praze, promoval roku 1986 a získal titul Ing.\n\nPo absolvování základní vojenské služby pracoval v letech 1986 až 1990 jako agronom zemědělského podniku. Byl i ředitelem Církevní odborné školy ve Spáleném Poříčí, kde stále učí v rámci univerzity třetího věku předmět Ochrana památek. Kromě toho je registrován jako soukromě hospodařící rolník.\n\nPavel Čížek je ženatý, s manželkou Věrou mají tři děti: Jiřího, Barboru a Jakuba.\n\nV roce 1990 byl zvolen místostarostou města Spálené Poříčí, ve volbách v roce 1994 mandát zastupitele města obhájil jako nezávislý na kandidátce subjektu \"Sdružení ODS, NK\" a následně byl zvolen starostou města. Funkce zastupitele a starosty města pak obhájil ve volbách v roce 1998 (nestraník za KDU-ČSL, lídr kandidátky), v roce 2002 (nestraník za Sdružení nezávislých, lídr kandidátky), v roce 2006 (nezávislý za \"Sdružení SNK ED, NK\", lídr kandidátky), v roce 2010 (nestraník za STAN v rámci subjektu \"Sdružení nezávislých Spálenopoříčska, sdružení politického hnutí \"STAROSTOVÉ a NEZÁVISLÍ\" a nezávislých kandidátů\", lídr kandidátky) a v roce 2014 (člen STAN v rámci subjektu \"Sdružení nezávislých Spálenopoříčska, lídr kandidátky).\n\nV letech 1993–2000 působil v Okresním shromáždění Plzeň-jih, kde byl členem dopravní a finanční komise. V roce 1999 byl zakládajícím členem Sdružení měst a obcí Plzeňského kraje a stal se zástupcem okresu Plzeň-jih ve správním výboru.\n\nV letech 2000 až 2004 zastával funkci zastupitele Plzeňského kraje, kandidoval jako nestraník za hnutí NEZÁVISLÍ. Současně byl taktéž předseda Komise životního prostředí Plzeňského kraje a člen Výboru pro školství a vzdělávání. Mandát krajského zastupitele se pokoušel znovu získat i ve volbách v roce 2004 (nestraník za SNK) a v roce 2008 (nestraník za SNK ED v rámci \"Koalice pro Plzeňský kraj\"), ale ani jednou neuspěl. Do krajského zastupitelstva se vrátil až po volbách v roce 2012, kdy uspěl jako člen STAN v pozici lídra kandidátky \"TOP 09 a Starostové pro Plzeňský kraj\".\n\nTřikrát také neúspěšně kandidoval v Plzeňském kraji do Poslanecké sněmovny PČR, nejprve v roce 2002 jako nestraník za SNK, po druhé v roce 2010 jako nestraník za TOP 09 a po třetí v roce 2013 jako člen STAN na kandidátce TOP 09. Je členem STAN, předsedou tohoto hnutí v Plzeňském kraji a členem předsednictva a celostátního výboru STAN.\n\nV krajských volbách v roce 2016 byl z pozice člena hnutí STAN lídrem kandidátky subjektu \"\"Starostové a Patrioti s podporou Svobodných a Soukromníků\"\" v Plzeňském kraji. Mandát krajského zastupitele se mu podařilo obhájit. Dne 21. listopadu 2016 byl navíc zvolen náměstkem hejtmana pro oblast dopravy.\n\nNa IX. republikovém sněmu STAN v Praze dne 25. března 2017 byl zvolen členem předsednictva hnutí. V komunálních volbách v roce 2018 obhájil jako člen hnutí STAN post zastupitele města Spálené Poříčí, když kandidoval za subjekt s názvem \"\"SDRUŽENÍ NEZÁVISLÝCH SPÁLENOPOŘÍČSKA\"\". Neusiloval už však o funkci starosty města, v níž jej dne 1. listopadu 2018 nahradil stranický kolega Jindřich Jindřich. On sám se stal místostarostou města.\n\nV krajských volbách v roce 2020 je lídrem hnutí STAN v Plzeňském kraji.\n\n"}
{"id": "769924", "url": "https://cs.wikipedia.org/wiki?curid=769924", "title": "Arrondissement Nogent-le-Rotrou", "text": "Arrondissement Nogent-le-Rotrou\n\nArrondissement Nogent-le-Rotrou (fr. \"Arrondissement de Nogent-le-Rotrou\") je správní územní jednotka ležící v departementu Eure-et-Loir a regionu Centre-Val de Loire ve Francii. Člení se dále na čtyři kantonů a 52 obce.\n\n"}
{"id": "769925", "url": "https://cs.wikipedia.org/wiki?curid=769925", "title": "Ilona Švihlíková", "text": "Ilona Švihlíková\n\nIlona Švihlíková (* 1. října 1977 Praha) je česká ekonomka.\n\nAbsolvovala Vysokou školu ekonomickou v Praze, kde vystudovala obor mezinárodní obchod a komerční jazyky. Ve své diplomové práci se věnovala tématu \"„Postavení Německa ve vývoji evropské ekonomické integrace“\". Doktorát obhájila v roce 2006 na Katedře politologie Fakulty mezinárodních vztahů VŠE disertační prací \"„Politické aspekty globalizace“\".\n\nPůvodně působila na VŠE jako asistentka, a to v týmech germanistky Věry Höppnerové a politoložky Vladimíry Dvořákové.\n\nDnes působí na Institutu globálních studií UJAK Praha, kde mj. spolupracuje s politologem Oskarem Krejčím. Jejím hlavním oborem jsou mezinárodní ekonomické vztahy, různé aspekty globalizace, měnové otázky, energetická bezpečnost a obecně souvislosti mezi ekonomikou a politikou (především daňová problematika).\n\nV roce 2011 úspěšně dokončila habilitační řízení na slovenské \"Fakultě politických věd a mezinárodních vztahů Univerzity Matěje Bela\" v Banské Bystrici a získala hodnost docent.\n\nV roce 2010 byla vydána její první monografie \"„Globalizace a krize“\".\n\nPublikovala a publikuje v internetových mediích, jako např. v Britských listech, E15, Pro a Proti nebo Deníku Referendum. Publikuje také i v zahraničí (Slovensko, Německo, Rakousko, Velká Británie). Ve svých příspěvcích a vystoupeních mj. kritizuje globalizaci světové ekonomiky.\n\nIlona Švihlíková, Adam Votruba a Veronika Sušová-Salminen společně založili a vedou webový časopis \"!Argument\" (casopisargument.cz).\n\nJe koordinátorkou občanské iniciativy \"Alternativa Zdola\", která která mimo jiné hledá alternativní ekonomické systémy, klade si za cíl podporu komunitního hnutí a vznik novodobých družstev.\n\nDále je také jednou z mluvčích Spojenectví práce a solidarity (SPaS).\n\nV září 2013 se stala lídrem kandidátky Strany Práv Občanů ZEMANOVCI v předčasných parlamentních volbách 2013 v kraji Vysočina, ale neuspěla.\n\nKonfesně je „orientována husitsky“.\n\nO čtyřech ženách, stojících podle podtitulku, tak trochu nalevo, natočil David Vondráček pro ČT v r. 2012 časosběrný dokument \"Rozhořčené 2012\", který dává kromě zaměstnání a kariéry, také trochu nahlédnout i do jejich soukromého života. Kromě ní je zde možné uvidět i Terezu Stöckelovou, Sašu Uhlovou a Alenu Jiřičnou.\n\nAlena Wagnerová srovnává\n\nv \"„nové generaci českých intelektuálů“\" dva z nich – Tomáše Sedláčka, jemuž atestuje \"„mediální zručnost“\", a Ilonu Švihlíkovou. O které píše, že\n\"„Větší pozornosti se ale dostává jeho kolegyni Iloně Švihlíkové, a to pro její podstatnou, sociálně-politicky angažovanou kritiku neoliberální ekonomie, povyšující trh nade vše, a pro její angažmá v hledání alternativ.“\"\nK publikaci Švihlíkové \"Přelom\" Wagnerová poznamenává,\nže se v ní věnuje: \"„Rozporům ekonomismu, hrozícím že povedou ke kolapsu, neboť politické elity nejsou schopny odvodit z krize konsekvence a vést společnost k novým řešením. Tím se autorka zařazuje k řadě významných, varovných hlasů, jako např. Jean Ziegler nebo nositel Nobelovy ceny Joseph E. Stieglitz a Paul Krugman.“\" Wagnerová dále píše, že: \"„Kritický až odmítavý postoj k radikální víře v trh je charakteristický pro mladší generaci českých intelektuálů narozených mezi polovinou sedmdesátých a polovinou osmdesátých let.“\"\n\n\nTV, rozhlas / audio, video\nČlánky online\n"}
{"id": "769926", "url": "https://cs.wikipedia.org/wiki?curid=769926", "title": "Arrondissement Montargis", "text": "Arrondissement Montargis\n\nArrondissement Montargis (fr. \"Arrondissement de Montargis\") je správní územní jednotka ležící v departementu Loiret a regionu Centre-Val de Loire ve Francii. Člení se dále na 12 kantonů a 126 obcí.\n\n"}
{"id": "769927", "url": "https://cs.wikipedia.org/wiki?curid=769927", "title": "Arrondissement Orléans", "text": "Arrondissement Orléans\n\nArrondissement Orléans (fr. \"Arrondissement d'Orléans\") je správní územní jednotka ležící v departementu Loiret a regionu Centre-Val de Loire ve Francii. Člení se dále na 24 kantony a 122 obce.\n"}
{"id": "769928", "url": "https://cs.wikipedia.org/wiki?curid=769928", "title": "Routa", "text": "Routa\n\nRouta může být:\n\n\n\n\n"}
{"id": "769929", "url": "https://cs.wikipedia.org/wiki?curid=769929", "title": "Arrondissement Pithiviers", "text": "Arrondissement Pithiviers\n\nArrondissement Pithiviers (fr. \"Arrondissement de Pithiviers\") je správní územní jednotka ležící v departementu Loiret a regionu Centre-Val de Loire ve Francii. Člení se dále na pět kantonů a 86 obcí.\n\n"}
{"id": "769930", "url": "https://cs.wikipedia.org/wiki?curid=769930", "title": "Drinopolský mír", "text": "Drinopolský mír\n\nDrinopolský mír byl uzavřen mírovou smlouvou dne 14. září 1829 ve městě Drinopol (dnes Edirne) mezi Ruskem a Tureckem. Smlouva ukončovala rusko-tureckou válku probíhající od roku 1828. \n\nRusko podpisem míru získalo dobytá území v Zakavkazsku, ovládlo území v okolí ústí Dunaje, právo svobodného obchodu v Osmanské říši a volný průjezd lodí Bosporem a Dardanelami z Černého do Středozemního moře. Turecko se zavázalo uznat autonomii Valašska, Srbska, Řecka a Moldavska, i uznat ruský protektorát na valašském a moldavském území. Dále Osmanská říše \nsouhlasila s podmínkami Londýnské smlouvy z roku 1827, která Řecku poskytla autonomii.\n\n"}
{"id": "769931", "url": "https://cs.wikipedia.org/wiki?curid=769931", "title": "Arrondissement Romorantin-Lanthenay", "text": "Arrondissement Romorantin-Lanthenay\n\nArrondissement Romorantin-Lanthenay (fr. \"Arrondissement de Romorantin-Lanthenay\") je správní územní jednotka ležící v departementu Loir-et-Cher a regionu Centre-Val de Loire ve Francii. Člení se dále na osm kantonů a 63 obce.\n\n"}
{"id": "769932", "url": "https://cs.wikipedia.org/wiki?curid=769932", "title": "Arrondissement Saint-Amand-Montrond", "text": "Arrondissement Saint-Amand-Montrond\n\nArrondissement Saint-Amand-Montrond (fr. \"Arrondissement de Saint-Amand-Montrond\") je správní územní jednotka ležící v departementu Cher a regionu Centre-Val de Loire ve Francii. Člení se dále na 11 kantonů a 116 obcí.\n\n"}
{"id": "769933", "url": "https://cs.wikipedia.org/wiki?curid=769933", "title": "HŠK Zrinjski Mostar", "text": "HŠK Zrinjski Mostar\n\nHrvatski športski klub Zrinjski Mostar je fotbalový klub z Bosny a Hercegoviny, z města Mostar, podporovaný chorvatským obyvatelstvem města. Chorvatská symbolika je i ve znaku klubu. Založen byl roku 1905 a je tak nejstarším fotbalovým klubem v Bosně a Hercegovině. V letech 1945–92 měl zakázánu činnost kvůli nacionalistickému zázemí klubu. Obnoven byl po odtržení Bosny a Hercegoviny. Pětkrát vyhrál bosenskou ligu (2004/05, 2008/09, 2013/14, 2015/16, 2016/17), jednou vyhrál bosenský pohár (2007/08).\n\nPozn.: V sezóně 2007/08 sice v 1. předkole výrazně prohrál s Partizanem Bělehrad, avšak Partizan byl vyloučen ze soutěže po nepokojích svých fanoušků v Mostaru.\n\n"}
{"id": "769934", "url": "https://cs.wikipedia.org/wiki?curid=769934", "title": "Arrondissement Tours", "text": "Arrondissement Tours\n\nArrondissement Tours (fr. \"Arrondissement de Tours\") je správní územní jednotka ležící v departementu Indre-et-Loire a regionu Centre-Val de Loire ve Francii. Člení se dále na 24 kantony a 123 obce.\n"}
{"id": "769935", "url": "https://cs.wikipedia.org/wiki?curid=769935", "title": "Arrondissement Vendôme", "text": "Arrondissement Vendôme\n\nArrondissement Vendôme (fr. \"Arrondissement de Vendôme\") je správní územní jednotka ležící v departementu Loir-et-Cher a regionu Centre-Val de Loire ve Francii. Člení se dále na devět kantonů a 107 obcí.\n\n"}
{"id": "769936", "url": "https://cs.wikipedia.org/wiki?curid=769936", "title": "Arrondissement Vierzon", "text": "Arrondissement Vierzon\n\nArrondissement Vierzon (fr. \"Arrondissement de Vierzon\") je správní územní jednotka ležící v departementu Cher a regionu Centre-Val de Loire ve Francii. Člení se dále na osm kantonů a 43 obce.\n\n"}
{"id": "769937", "url": "https://cs.wikipedia.org/wiki?curid=769937", "title": "Průša", "text": "Průša\n\nČeské příjmení Průša a Průšová nosí více různých osobností:\n\n\n"}
{"id": "769938", "url": "https://cs.wikipedia.org/wiki?curid=769938", "title": "Arrondissement Alençon", "text": "Arrondissement Alençon\n\nArrondissement Alençon (fr. \"Arrondissement d'Alençon\") je správní územní jednotka ležící v departementu Orne a regionu Normandie ve Francii.\n\n"}
{"id": "769939", "url": "https://cs.wikipedia.org/wiki?curid=769939", "title": "Arrondissement Argentan", "text": "Arrondissement Argentan\n\nArrondissement Argentan (fr. \"Arrondissement d'Argentan\") je správní územní jednotka ležící v departementu Orne a regionu Normandie ve Francii. Člení se dále na 11 kantonů a 185 obcí (v květnu 2016).\n\n"}
{"id": "769940", "url": "https://cs.wikipedia.org/wiki?curid=769940", "title": "Arrondissement Cherbourg", "text": "Arrondissement Cherbourg\n\nArrondissement Cherbourg (fr. \"Arrondissement de Cherbourg\") je správní územní jednotka ležící v departementu Manche a regionu Normandie ve Francii.\n\n"}
{"id": "769944", "url": "https://cs.wikipedia.org/wiki?curid=769944", "title": "Advokát chudých", "text": "Advokát chudých\n\nAdvokát chudých je české filmové drama z roku 1941 v režii Vladimíra Slavínského na námět romaneta Jakuba Arbese \"Advokát chuďasů\".\n\nSuspendovaný právník, písař Kypr (Otomar Korbelář) je poradce chudiny na pražském předměstí. Hlavního hrdinu dostihne jeho dávná vina a tajemství zrovna ve chvíli, kdy (jak se zdá) konečně dosáhne životního štěstí. Jeho schovanku, která se učí zpěvu, hraje Lenka Podhajská.\n\n"}
{"id": "769945", "url": "https://cs.wikipedia.org/wiki?curid=769945", "title": "Marysville (Michigan)", "text": "Marysville (Michigan)\n\nMarysville je město, které se nachází na západním břehu Řeky svaté Kláry ve Spojených státech amerických, ve státě Michigan, okrese St. Clair, na hranicích s Kanadou. Na druhém břehu řeky leží kanadské město Corunna. Podle sčítání lidu v roce 2000 mělo město 9684 obyvatel a rozlohu 20,6 km.\n\nPrvní zmínka o osídlení oblasti města je již z roku 1786, kdy si zde jistý Antoin Morass založil pilu. Později v roce 1817 Zephanius Bunce připlul po Řece svaté Kláry a usadil se na místě pily, které pojmenoval Bunce Creek. Na dnešním bulváru Huron se zase usadil jistý Edward Vickery, podle jehož jména se místu začalo říkat Vicksburg. Protože však v Michiganu už byla jiná vesnice s názvem Vicksburg, nechali městečko přejmenovat na Marysville, podle jména jeho ženy. Oficiálně bylo Marysville ustanoveno v roce 1919 ještě jako vesnice a v roce 1924 získalo statut města.\n\n"}
{"id": "769948", "url": "https://cs.wikipedia.org/wiki?curid=769948", "title": "FK Šachtěr Salihorsk", "text": "FK Šachtěr Salihorsk\n\nFutbolny klub Šachcjor Salihorsk, bělorusky \"футбольны клуб Шахцёр Салігорск\", je běloruský fotbalový klub z města Salihorsk. Založen byl roku 1961. Roku 1971 byl sloučen s kluby \"Chimik Salihorsk\" a \"Gorňak Salihorsk\". Jednou se stal vítězem běloruské ligy (2005), jednou získal běloruský pohár (2004).\n\n"}
{"id": "769949", "url": "https://cs.wikipedia.org/wiki?curid=769949", "title": "Třída Bajan", "text": "Třída Bajan\n\nTřída Bajan byla třída ruských pancéřových křižníků, sloužících v ruském carském námořnictvu. Celkem byly postaveny čtyři jednotky této třídy. Plavidla této třídy byla nasazena jak v rusko-japonské válce, tak v první světové válce. Během bojů byl ztracen prototypový křižník \"Bajan\".\n\nTřídu tvořily celkem čtyři jednotky – \"Bajan\", \"Admiral Makarov\", \"Pallada\" a \"Bajan\". Křižníky byly zkonstruovány francouzskou loděnicí Forges et Chantiers de la Méditerranée v La Seyne-sur-Mer (součást Toulonu). Ve Francii byly postaveny první dva křižníky, přičemž druhý pár postavila ruská loděnice v Petrohradu. Poslední jednotka nahrazovala stejnojmenný křižník ztracený v rusko-japonské válce. První \"Bajan\" byl do služby zařazen roku 1902, \"Admiral Makarov\" roku 1908, \"Pallada\" a druhý \"Bajan\" roku 1911.\n\nJednotky třídy \"Bajan\":\n\"Bajan\" byl vyzbrojen dvěma 203mm kanóny, osmi 152mm kanóny, dvaceti 75mm kanóny, osmi 47mm kanóny, dvěma 37mm kanóny a dvěma pevnými 381mm torpédomety. Výzbroj ostatních plavidel se lišila. Tvořily ji dva 203mm kanóny, osm 152mm kanónů, dvacet dva 75mm kanónů a dva 457mm torpédomety. Pohonný systém měl výkon 16 500 hp. Skládal se z trojčinných parních strojů a 26 kotlů Belleville. Nejvyšší rychlost dosahovala 21 uzlů. Dosah byl 2100 námořních mil při rychlosti 14 uzlů.\n\nRoku 1916 byla výzbroj zbývajících křižníků \"Admiral Makarov\" a \"Bajan\" upravena tak, že ji tvořily tři 203mm kanóny, dvanáct 152mm kanónů a dva 457mm torpédomety.\n\nPrototypový křižník \"Bajan\" bojoval v rusko-japonské válce. Během obléhání ruské základny Port Arthur ho japonská palba dne 8. prosince 1904 potopila na rejdě přístavu. Japonci křižník vyzvedli, opravili a zařadili do služby jako \"Aso\".\n\nZbylé tři křižníky se zúčastnily první světové války v baltském loďstvu. Křižník \"Pallada\" potopila 11. října 1914 německá ponorka \"U 26\". \"Pallada\" byla zřejmě zasažena torpédem do muničního skladu, protože se potopila po obrovském výbuchu. Zahynula celá posádka. Byl to jediný ruský pancéřový křižník potopený za celou první světovou válku.\n\n\"Admiral Makarov\" a druhý \"Bajan\" válku přečkaly. \"Bajan\" se zúčastnil bitvy v Rižském zálivu a byl vlajkovou lodí admirála Bachireva. Spolu s \"Makarovem\" byl vyřazen roku 1922. Po vyřazení byly oba křižníky sešrotovány.\n"}
{"id": "769951", "url": "https://cs.wikipedia.org/wiki?curid=769951", "title": "Helena Švédská", "text": "Helena Švédská\n\nHelena Švédská (1130–1140 – † po r. 1158) byla rodem švédská princezna a jako manželka dánského krále Knuta V. dánská královna.\n\nHelena nebo také Elin byla dcerou švédského krále Sverkera I. Datum jejího narození není známo, není ani jisté, kdo byl její matkou. Mohla to být Sverkerova první manželka nebo královna Ulvhild Håkansdotter.\n\nJejí otec byl ženatý s matkou Knuta V., který bojoval o moc v Dánsku. Díky jejímu zasnoubení se Sverker stal Knutovým spojencem. V roce 1156 se Helena za Knuta provdala. V roce 1157 byl Knut zavražděn Svenem III. na slavnosti v Roskilde a bezdětná Helena se vrátila do Švédska. V roce 1158 vstoupila do kláštera Vreta kde byla jeptiškou její sestra Ingegerd.\n"}
{"id": "769952", "url": "https://cs.wikipedia.org/wiki?curid=769952", "title": "Josip Šoljić", "text": "Josip Šoljić\n\nJosip Šoljić (* 18. června 1987, Záhřeb, SFR Jugoslávie) je chorvatský fotbalový obránce či záložník, od července 2013 bez angažmá.\n\nAktuální ke 3. srpnu 2013\n"}
{"id": "769958", "url": "https://cs.wikipedia.org/wiki?curid=769958", "title": "Jan Nepomuk Řehák", "text": "Jan Nepomuk Řehák\n\nJan Nepomuk Řehák, něm. \"Joan. Ržehak\" (8. května 1811 Mnichovo Hradiště – 18. května 1901 Litoměřice), byl český římskokatolický duchovní a sídelní kanovník Katedrální kapituly u sv. Štěpána v Litoměřicích.\n\nJan Nepomuk Řehák pochází z Mnichova Hradiště, kde se v roce 1811 narodil. Na kněze byl vysvěcen 4. srpna 1834. Byl znám svou obsáhlou znalostí teologie a kanonického práva. V roce 1841 byl ustanoven městským děkanem v Litoměřicích, a v roce 1855 jmenován čestným kanovníkem litoměřické kapituly. V roce 1860 došlo ke změně a stal se sídelním kanovníkem schleinitziánským. Jako sídelní kanovník byl v roce 1868 jmenován, na základě naplnění ustanovení Tridentského koncilu, historicky prvním kanovníkem-teologem litoměřické kapituly v této funkci. V roce 1879 se stal děkanem kapituly, předseda konzistoře a generálním vikářem litoměřické diecéze.\nByl papežem oceněn titulem papežský prelát a posléze apoštolský protonotář. Biskup pak ocenil jeho zásluhy titulem senior diecéze a emeritní generální vikář. Státní úřady ocenily jeho činnost jmenováním rytířem rakouského řádu císaře Františka Josefa.\nAč ve vysokých funkcích, choval se tiše a ušlechtile; známý byl láskou k české vlasti, nicméně nestranil českému živlu, ale ctěn byl od německy i česky mluvících obyvatel litoměřické diecéze.\n\n\n\n"}
{"id": "769959", "url": "https://cs.wikipedia.org/wiki?curid=769959", "title": "Michal Novotný (snowboardista)", "text": "Michal Novotný (snowboardista)\n\nMichal Novotný (* 1. července 1981 Praha) je bývalý český snowboardista, který závodil především v snowboardcrossu.\n\nSe snowboardingem začal v patnácti letech, nejprve jezdil slalom, později se specializoval na snowboardcross, i když příležitostně se objevoval i v jiných disciplínách. Je členem Dukly Liberec.\n\nV roce 2000 vybojoval na Mistrovství světa juniorů stříbrnou medaili a brzy se začal objevovat ve Světovém poháru. V pohárových závodech vybojoval dvakrát první místo – v roce 2006 ve Furanu a v roce 2009 ve Valmalencu, jednou byl druhý. Na vrcholných akcích výraznějšího úspěchu nedosáhl, na mistrovství světa ani na olympijských hrách se do finále neprobojoval.\n\nV lednu 2014 se v závodě Světového poháru v Andoře zranil a nemohl tak absolvoval Zimní olympijské hry v Soči. K závodění se již nevrátil, výjimkou byl jediný start v lednu 2015.\n\nSnowboarding na zimních olympijských hrách\n\nMistrovství světa\n\n"}
{"id": "769960", "url": "https://cs.wikipedia.org/wiki?curid=769960", "title": "Adéla Míšeňská", "text": "Adéla Míšeňská\n\nAdéla Míšeňská († 23. říjen 1181) byla dánská královna, manželka Svena III. Byla dcerou markraběte Konráda Míšeňského a Luitgardy z Ravensteinu.\n\nZa Svena se provdala v roce 1152. Jako královna nebyla v Dánsku oblíbená, byla kritizována za to, že navádí manžela, aby opustil dánské obyčeje ve prospěch zvyků německých. Její manžel v roce 1157 prohrál bitvu proti Valdemarovi I. a na útěku byl zřejmě rolníky zabit.\n\nJejím druhým manželem se stal Adalbert III. z Ballenstedtu.\n\nS prvním manželem měla Adéla dvě děti:\n\n\nS druhým manželem měla dceru Gertrudu.\n"}
{"id": "769962", "url": "https://cs.wikipedia.org/wiki?curid=769962", "title": "Bill Hinzman", "text": "Bill Hinzman\n\nBill Hinzman (* jako Scott William Hinzman; 24. října 1936 – 5. února 2012) byl americký filmový režisér a herec. Nejvíce se proslavil rolí ve filmu \"Noc oživlých mrtvol\" z roku 1968. Zemřel na rakovinu ve věku 75 let.\n\n"}
{"id": "769964", "url": "https://cs.wikipedia.org/wiki?curid=769964", "title": "Třída Deutschland (1904)", "text": "Třída Deutschland (1904)\n\nTřída Deutschland byla třída predreadnoughtů německého císařského námořnictva. Konstrukčně navazovala na předcházející třídu \"Braunschweig\". Tvořilo jí celkem pět jednotek. Byly to poslední německé predreadnoughty. Účastnily se první světové války a roku 1916 byly nasazeny do bitvy u Jutska. Po válce zůstaly ve výzbroji německé reichsmarine. \"Schlesien\" a \"Schleswig-Holstein\" byly potopeny za druhé světové války. \n\nV letech 1903–1908 bylo postaveno celkem pět bitevních lodí této třídy.\n\nJednotky třídy \"Deutschland\":\nVýzbroj byla slabší než u britských predreadnoughtů. Tvořily ji čtyři 283mm kanóny (oproti 305mm kanónům britským), doplněné čtrnácti 173mm kanóny, dvaceti 88mm kanóny, čtyřmi 7,9mm kulomety a šesti 450mm torpédomety. Pohon zajišťovalo 12 kotlů Marine a trojčinné parní stroje o výkonu 20 540 hp, pohánějící tři šrouby. Nejvyšší rychlost dosahovala až 19 uzlů. Dosah činil 4800 námořních mil při rychlosti 10 uzlů.\n\n\"Schlesien\" a \"Schleswig-Holstein\" byly ve 20. letech modernizovány. Osm kotlů bylo upraveno na naftu. Původní 173mm kanóny nahradilo dvanáct 150mm kanónů a původní 88mm kanóny nahradily čtyři modernější protiletadlové 88mm kanóny. Ve 30. letech byly upraveny na cvičné lodě.\n\n"}
{"id": "769965", "url": "https://cs.wikipedia.org/wiki?curid=769965", "title": "Komerční rada", "text": "Komerční rada\n\nKomerční rada (něm. \"Kommerzienrat\" nebo \"Kommerzialrat\") je čestný titul, který může být udělen osobnostem, jež se nějakým způsobem zasloužily o „společné dobro“ v hospodářství či v obchodu. V Německu byl tento čestný titul zrušen roku 1919, v Rakousku ale může být udílen dodnes. Vyšší úrovní tohoto titulu také dříve býval tajný komerční rada (\"Geheime Kommerzienrat\"), jež nositele i jeho rodinu zařadil do „vyšší společnosti“.\n\nV jiném významu byl komerční rada označení odborného přísedícího u obchodního soudu či obchodního senátu krajského nebo vrchního soudu. Je tomu tak stále také v Rakousku, v Československu šlo dříve o označení tzv. „odborných soudců laiků“, tedy přísedících, kteří byli vybírání z řad obchodníků a kteří tak díky tomu zaručovali nejen právní, ale i odborné posouzení daného obchodního sporu soudem.\n"}
{"id": "769967", "url": "https://cs.wikipedia.org/wiki?curid=769967", "title": "Cyril Pecháček", "text": "Cyril Pecháček\n\nCyril Pecháček, pseudonym Ivo Milič (17. března 1899 Dolní Čermná – 11. května 1949 Praha), byl český dirigent a skladatel.\n\nPocházel z rodiny obchodníka. Poté co dokončil základní školní vzdělání, studoval na Pražské konzervatoři hru na housle a dirigování. Po dokončení studia se stal roku 1918 dirigentem divadla Marie Zieglerové, divadla s převážně operetním repertoárem. Řídil i amatérský soubor ve svém rodišti.\n\nV roce 1920 se vrátil ke studiu skladby na konzervatoři. Byl žákem Josefa Bohuslava Foerstra. V roce 1921 odešel do Chorvatska a tam přijal pseudonym \"Ivo Milič\". V Nová Gradišce byl nejprve sbormistrem pěveckého souboru \"Graničar\". Koncem roku 1921 se stal kapelníkem městského divadla ve Varaždině a pořádal koncerty v blízkém lázeňském městě Varaždinská Teplice. Po roce přesídlil do Subotice, kde nastoupil jako dramaturg a dirigent místního divadla.\n\nV roce 1923 se vrátil do vlasti a stal se šéfem opery v Pardubicích. Zde nastudoval nejen opery Bedřicha Smetany, ale i dalších významných českých skladatelů. Soubor pravidelně hrál i v okolních městech, Hradci Králové, Náchodě, Chrudimi ale zajížděl i do Olomouce a Prostějova. V roce 1924 Pecháček přešel do Olomouce. Zde byl dirigentem v \"Městském divadle\" a učil na místní hudební škole. Od roku 1927 byl také sbormistrem \"Pěveckého hudebního sdružení Žerotín\". Pro doprovod sborových koncertů založil samostatný symfonický orchestr \"Filharmonie Žerotínu\", který pod jeho vedením uváděl i samostatné koncerty symfonické hudby. V letech 1936 až 1939 vedle toho ještě dále studoval na mistrovské škole u Jaroslava Křičky.\n\nVe válečných letech musel Olomouc opustit a odešel do Dvora Králové nad Labem, kde se stal ředitelem městské hudební školy a dirigentem pěveckých sborů \"Dvořák\" a \"Záboj\". V roce 1945 byl jmenován jedním z uměleckých vedoucích Armádního uměleckého souboru Víta Nejedlého a v roce 1946 se stal prvním sbormistrem pěveckého spolku Hlahol (po Václavu Smetáčkovi). Současně působil na pražské konzervatoři jako profesor houslového oddělení.\n\n\n\n\n\n\n\n"}
{"id": "769970", "url": "https://cs.wikipedia.org/wiki?curid=769970", "title": "Modrá pyramida", "text": "Modrá pyramida\n\nModrá pyramida stavební spořitelna, a. s., je bankovní společností podnikající na území České republiky. Původně se specializovala na finanční produkty určené k financování bydlení (stavební spoření, úvěry ze stavebního spoření, překlenovací úvěry, hypoteční úvěry aj.), postupem času se však portfolio služeb rozšířilo a z čistě stavební spořitelny se stala poskytovatelem finančních služeb a finančního poradenství včetně pojistných produktů a produktů investičních.\n\nAkciová společnost, která dnes působí pod značkou Modrá pyramida, zahájila obchodní činnost 16. prosince 1993 jako Všeobecná stavební spořitelna, a.s. Byla založena třemi akcionáři: Komerční bankou, a.s., BHW Holding AG Německo a Českou pojišťovnou, a.s. Roku 2005 došlo k přejmenování společnosti a její plný název od té doby zní Modrá pyramida stavební spořitelna, a.s. V roce 2006 se výhradním akcionářem Modré pyramidy stala Komerční banka, člen bankovní skupiny Société Générale. Za dobu existence společnosti bylo jejím prostřednictvím uzavřeno okolo 2 000 000 smluv o stavebním spoření a poskytnuto přes 500 000 úvěrů v hodnotě 115 miliard korun.\n\nModrá pyramida uplatňuje při poskytování finančních služeb v České republice relativně ojedinělý přístup akcentující poradenský servis založený na vztahu poradce-klient. Společnost disponuje sítí 1500 finančních poradců působících v rámci 242 poradenských center. Na českém trhu jsou unikátním projektem také Hypocentra specializovaná na poradenství v oblasti financování bydlení a realit.\n\nModrá pyramida je zatím jedinou finanční institucí v historii České republiky, která šestkrát za sebou obdržela nejvyšší ocenění v soutěži Banka roku pořádané společností Fincentrum. Několik produktů Modré pyramidy uspělo v soutěži Zlatá koruna. Její Hypoúvěr získal dvě Zlaté a dvě Stříbrné koruny, Stříbrnou korunou byl odměněn také Renovační program. Modrá pyramida se umístila na 2. místě v soutěži Hospodářských novin – Nejlepší banka a pojišťovna 2011, a to v kategorii Bankovní inovátor za produkt Moudré spoření.\n\nOd roku 2006 podporuje Modrá pyramida neziskovou organizaci Škola SPMP Modrý klíč, která pomáhá dětem i dospělým s mentálním a kombinovaným postižením. Modrý klíč sídlí v Modřanech a snaží se o to, aby se lidé s postižením začlenili co nejvíce do běžného života. Modrá pyramida je také od roku 2011 partnerem programu Cirkus Paciento, jednoho z projektů občanského sdružení Zdravotní klaun, které se v České republice od roku 1998 stará o psychickou pohodu\nhospitalizovaných dětí, geriatrických pacientů a seniorů.\n\n\n"}
{"id": "769971", "url": "https://cs.wikipedia.org/wiki?curid=769971", "title": "Savannah (seriál)", "text": "Savannah (seriál)\n\nSavannah je americký dramatický seriál natáčený v letech 1996 až 1997. Seriál pojednává o životních osudech několika přátel, kteří vyrůstali v americkém městě Savannah v Georgii.\n\nSeriál má dvě řady. První série se natáčela v roce 1996, druhou sérií, natočenou o rok později, seriál končí. Scénář napsala Constance M. Burge. Během vzniku se u natáčení vystřídalo celkem sedm režisérů (Eleanor Lindo – 9 epizod, Richard Lang – 5 epizod, Harvey Frost – 5 epizod, James Darren – 4 epizody, Richard Denault – 2 epizody, Parker Stevenson – 2 epizody, Stefan Scaini – 2 epizody).\n\n"}
{"id": "769976", "url": "https://cs.wikipedia.org/wiki?curid=769976", "title": "Československo na Zimních olympijských hrách 1960", "text": "Československo na Zimních olympijských hrách 1960\n\nČeskoslovensko na Zimních olympijských hrách v Squaw Valley v roce 1960 reprezentovalo 21 sportovců, z toho 1 žena. Nejmladším účastníkem byla krasobruslařka Jana Mrázková (19 let, 138 dní), nejstarším pak lední hokejista Karel Gut (32 let,157 dní). Reprezentanti vybojovali 1 stříbrnou medaili.\n"}
{"id": "769979", "url": "https://cs.wikipedia.org/wiki?curid=769979", "title": "Archaboilus musicus", "text": "Archaboilus musicus\n\nArchaboilus musicus byl druh pravěkého rovnokřídlého hmyzu, který žil v období druhohorní jury (asi před 165 miliony let). Tento dávný příbuzný dnešních kobylek a sarančat obýval území současné severovýchodní Číny v době dinosaurů.\n\nNa základě skvěle zachované fosílie tohoto hmyzu byl britskými vědci zrekonstruován zvuk, který kdysi samečci archaboila vydávali. Má mít frekvenci 6,4 kHz a délku trvání 16 milisekund. Po 165 milionech let tak znovu zazněl zvuk tohoto dávného hmyzu, což představuje jakýsi nepsaný rekord.\n\n"}
{"id": "769980", "url": "https://cs.wikipedia.org/wiki?curid=769980", "title": "Lukáš Michna", "text": "Lukáš Michna\n\nLukáš Michna (* 28. dubna 1990, Brno, Československo) je český fotbalový záložník, momentálně působící v prvoligovém týmu FC Zbrojovka Brno.\n\nAktuální k 6. září 2011\n"}
{"id": "769983", "url": "https://cs.wikipedia.org/wiki?curid=769983", "title": "Holešovická přístavní dráha", "text": "Holešovická přístavní dráha\n\nHolešovická přístavní dráha byla železniční vlečka spojující nádraží Praha-Bubny a Holešovický přístav. Byla uvedena do provozu 6. června 1910 a zrušena mezi 25. červnem a 16. červencem v roce 1998. V roce 2013 byla část dráhy obnovena.\n\nŽeleznice vycházela se severní části Bubenského nádraží, kde se v Plynární ulici křížila s tramvajovou tratí k vozovně Centrála v Holešovické elektrárně. Poté, co roku 1936 byla vybudována tramvajová trať procházející Argentinskou ulicí, přes Trojský most (dnes most Barikádníků) na Vychovatelnu, se vlečka křížila s tramvají ještě podruhé. Dále pokračovala Jankovcovou ulicí k přístavu. Ze severního bubenského zhlaví vedla ještě jedna větev do panelárny Prefa. Při budování nového nádraží Praha-Holešovice byla vlečka do Prefy propojena spojovací tratí s tímto nádražím. Na druhém konci tratě pokračovalo Nádraží Holešovice - překladiště úvratí a pod Libeňským mostem jako vlečka Tesly Holešovice.\n\nDráha sice sloužila především k dopravě nákladu z Holešovického přístavu, ale byly na ni napojeny i vlečky z ostatních přilehlých podniků. Počátkem osmdesátých obsluhovala podniky Pergamenka, Hutní odbytová základna, Správa spojů, SUPRO, Pražské pekárny a mlýny, Čisticí stanice osiv, Prefa, Tesla Holešovice, Rybena a Domácí potřeby.\n\nPro větší bezpečnost obě křížení s tramvajovou tratí hlídali dva železniční zřízenci, kteří praporkem nebo lampou zastavovali provoz při průjezdu vlaku po trati. Ty pro vzrůstající silniční provoz nahradila v druhé polovině šedesátých let světelná signalizace.\n\nOd roku 1986, kdy byla vlečka z přístavu zakončena na Holešovickém nádraží ztrácel úsek mezi Bubenským nádražím a Argentinskou ulicí na významu. Křížení v Argentinské ulici bylo zalito asfaltem a poté i v Plynární. K poslednímu využití části vlečky mezi Argentinskou a Plynární došlo v roce 1991, kdy na ní byl vystaven salónní vůz prezidenta republiky T.G.Masaryka. v rámci Všeobecné Československé výstavy. V roce 1998, když bylo při rekonstrukce tramvajové tratě křížení rozebráno. V roce 2002 byla při opravě vozovky část kolejí křížení s Argentinskou ulici.\nV září 2004 vydal Drážní úřad povolení ke zrušení vlečky na území se změněným územním plánem. Poté bylo zrušeno kolejiště v přístavu a vlečka Prefy. V roce 2013 bylo kolejiště v přístavu obnoveno.\n\n"}
{"id": "769984", "url": "https://cs.wikipedia.org/wiki?curid=769984", "title": "Martin Doležal (1990)", "text": "Martin Doležal (1990)\n\nMartin Doležal (* 3. května 1990, Valašské Meziříčí, Československo) je český fotbalový útočník momentálně působící v českém prvoligovém týmu FK Baumit Jablonec. Profesionální kariéru zahájil v dresu SK Sigma Olomouc, odkud začátkem roku 2014 přestoupil za podivných okolností do Jablonce.\n\nDoležal je olomouckým odchovancem, se Sigmou získal dorostenecký titul. Do A-týmu byl zařazen v létě 2008, později hostoval v Třinci a ve Zbrojovce Brno (která hrála v sezoně 2011/12 druhou ligu).\n\nV prvním ligovém zápase Olomouce v jarní části sezóny 2012/13 24. února 2013 proti hostující Slavii Praha jedním gólem přispěl k výhře 2:1. 9. března se v 19. ligovém kole podílel jedním gólem na výhře 3:0 nad Vysočinou Jihlava.\n\nV lednu 2014 propukla v souvislosti s jeho osobou fotbalová aféra. Doležal měl podepsat dvě smlouvy, jednu se Sigmou Olomouc (v říjnu 2013) a druhou poté s Baumitem Jablonec, přičemž ta první se Sigmou nebyla registrována na FAČR. V kauze se angažoval předseda FAČR a Jablonce Miroslav Pelta a záležitost skončila přestupem hráče do Jablonce již v lednu 2014. K prvnímu ligovému zápasu za Jablonec nastoupil 22. února 2014 proti domácímu celku 1. FC Slovácko (porážka 0:1).\n\nAktuální k únoru 2014\nNastupoval za české reprezentační výběry U18 a U19.\n\nV roce 2018 si Martin Doležal odbyl premiéru v A-týmu české reprezentace, kdy v 78. minutě střídal Patrika Schicka v přátelském utkání proti Polsku. Další minuty nasbíral v kvalifikačním utkání Ligy národů proti Slovensku, když opět střídal Schicka, tentokrát v 82. minutě. Oba zápasy český tým vyhrál 1:0, díky gólům, které padly před příchodem Doležala na hřiště.\n\n"}
{"id": "769986", "url": "https://cs.wikipedia.org/wiki?curid=769986", "title": "Farm Aid", "text": "Farm Aid\n\nFarm Aid je hudební festival, jehož první ročník se konal v roce 1985 v Champaign ve státě Illinois. Festival založili Willie Nelson, John Mellencamp a Neil Young. Od založení na něm vystoupili například Bon Jovi, John Fogerty, Johnny Cash, Lou Reed, Tom Petty, Jason Mraz, Jerry Lee Lewis, Arlo Guthrie, Matisyahu a mnoho dalších.\n\n"}
{"id": "769987", "url": "https://cs.wikipedia.org/wiki?curid=769987", "title": "Kostel Notre-Dame-de-l'Arche-d'Alliance", "text": "Kostel Notre-Dame-de-l'Arche-d'Alliance\n\nKostel Notre-Dame-de-l'Arche-d'Alliance (tj. \"Panny Marie z Archy úmluvy\") je katolický farní kostel v 15. obvodu v Paříži, v ulici \"Rue d'Alleray\" postavený v letech 1986–1998.\n\nNávrh na nový kostel prosadil kardinál a tehdejší pařížský arcibiskup Jean-Marie Lustiger, který pocházel z židovské rodiny a konvertoval ke katolicismu. Kostel zasvěcený současně Panně Marii a Arše úmluvy má symbolizovat kontinuitu mezi tradicemi judaismu a křesťanství, a proto odkazuje na Starý i Nový zákon.\n\nZdejší farnost byla založena 15. srpna 1996 dekretem Jeana Marie Lustigera. Vysvěcení kostela proběhlo 20. června 1998, ale všechny práce byly dokončeny až v roce 2001 (dvě skleněné desky s malbami představující Navštívení Panny Marie a Davida před Archou úmluvy.\n\nProjekt kostela vypracovala architektonická kancelář \"Architecture-Studio\" v roce 1986, výzdobu vitráží provedl francouzský umělec Martial Raysse.\n\nKostel má podobu krychle s délkou strany 18 metrů obklopené kovovou sítí. Stejné rozměry (délka, šířka a výška) má symbolizovat nebeský Jeruzalém. Kostku stojící uprostřed zahrady, podpírá 12 sloupů – stejně jako 12 apoštolů. Stěny křtitelnice nesou jména 12 izraelských kmenů, zatímco sloupy nesou jména 12 apoštolů. U jedné strany stavby je 37 m vysoká zvonice zakončená křížem.\n\nOltář stejně jako křtitelnice je vyroben z bílého mramoru z řeckého Thassosu. Kostel má kapacitu 350 osob.\n\n"}
{"id": "769991", "url": "https://cs.wikipedia.org/wiki?curid=769991", "title": "Vlajka Českého Krumlova", "text": "Vlajka Českého Krumlova\n\nVlajka Českého Krumlova, přesněji nová vlajka, byla městu Český Krumlov udělena 14. června 2001 tehdejším předsedou Poslanecké sněmovny Parlamentu České republiky Václavem Klausem rozhodnutím č. 62. \n\nPůvodní zelenobílý městský prapor totiž nebyl z heraldického hlediska správný. Jeho nová, modrobílá podoba s pětilistou rožmberskou růží vychází z historického městského znaku, jehož podobu stvrdil v roce 1671 Jan Kristián z Eggenbergu. Tento znak byl na vlajce poněkud upraven, aby nedocházelo k záměnám s praporem města Hodonína, který je podobný. \n\nNová vlajka sestává ze tří vodorovných pruhů v poměru 1:4:1, přičemž ve středu prostředního pruhu je červená růže se žlutým semeníkem a zelenými kališními lístky. Poměr stran vlajky je 2:3. Podle doporučení podvýboru pro heraldiku a vexilologii by růže měla mít průměr 1/2 či 2/3 šířky vlajky. \n\n\n"}
{"id": "769992", "url": "https://cs.wikipedia.org/wiki?curid=769992", "title": "Josef Katolický", "text": "Josef Katolický\n\nJosef Katolický (16. března 1920 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za Jihomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. V roce 1964 se uvádí jako major Pohraniční stráže. K roku 1968 jako důstojník z obvodu Znojmo. Měl hodnost podplukovníka.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Znojmo), kde setrval do konce volebního období, tedy do voleb roku 1971.\n\n"}
{"id": "769993", "url": "https://cs.wikipedia.org/wiki?curid=769993", "title": "Marysville", "text": "Marysville\n\nMarysville může být:\n\n\n"}
{"id": "769996", "url": "https://cs.wikipedia.org/wiki?curid=769996", "title": "Franz Viehböck", "text": "Franz Viehböck\n\nFranz Viehböck (* 24. srpna 1960 Perchtoldsdorf, Dolní Rakousy, Rakousko) je rakouský manažer a bývalý a jediný rakouský kosmonaut. Při kosmickém letu v říjnu 1991 strávil ve vesmíru necelých 8 dní v sovětské lodi Sojuz TM-13 a na stanici Mir.\n\nFranz Viehböck se narodil v Perchtoldsdorfu v Dolních Rakousích nedaleko Vídně, (je uváděn i jako vídeňský rodák). Roku 1978 dokončil reálné gymnázium, roku 1985 Technickou univerzitu Vídeň (\"Technischen Universität Wien\"), zde studoval obor průmyslová elektronika a regulační technika. Poté pracoval ve společnosti Siemens.\n\nRoku 1987 rakouská vláda přijala sovětskou nabídku na týdenní kosmický let Rakušana na orbitální stanici Mir, dohodu o letu vlády podepsaly v říjnu 1988, program letu byl nazván „AustroMir 91“. Už v dubnu 1988 rakouská kosmická agentura (\"Österreichischen Gesellschaft für Weltraumfragen\") vyhlásil konkurs na místo rakouského kosmonauta. Viehböck se přihlásil a v říjnu 1989 se společně s Clemensem Lothallerem stal vítězem konkurzu.\n\nV lednu 1990 oba zahájili výcvik ve Středisku přípravy kosmonautů ve Hvězdném městečku. V květnu 1991 se při zformování posádek Viehböck dostal do hlavní posádky, Lothaller do záložní. V září dokončil výcvik a získal kvalifikaci „kosmonaut-výzkumník“.\n\nDo vesmíru odstartoval z kosmodromu Bajkonur 2. října 1991 v lodi Sojuz TM-13, lodi velel sovětský kosmonaut Alexandr Volkov, dalším členem posádky byl sovětský zkušební letec kazašského původu Toktar Aubakirov. Po spojení s Mirem se kosmonauti společně se základní posádkou věnovali experimentům, Viehböck především pokusům programu AustroMir 91 připravenými rakouskými vědci. Po týdnu pobytu na stanici se Aubakirov a Viehböckem (členové 8. návštěvní expedice) pod velením Anatolije Arcebarského (vracející se člen 9. základní expedice) vrátili v Sojuzu TM-12 zpět na Zem. Přistáli v Kazachstánu, nedaleko Arkalyku. \n\nDva roky po letu se věnoval popularizaci prvního kosmického letu Rakušana, poté ze státních služeb odešel. Od začátku roku 1994 pracoval ve společnosti Rockwell, kde se věnoval rozvoji programů spolupráce s evropskými a ruskými partnery společnosti. Po přechodu Rockwellu do Boeingu zastával i zde funkci ředitele pro mezinárodní spolupráci (\"Director for International Business Development\"), roku 1999 se stal evropským zástupcem \"Space & Communications Group\" Boeingu a ředitelem Boeingu pro Rakousko. Roku 2002 stanul v čele rakouské společnosti \"Berndorf Band GesmbH & Co\", od počátku roku 2008 je členem její správní rady.\n\n"}
{"id": "769997", "url": "https://cs.wikipedia.org/wiki?curid=769997", "title": "Jaroslav Kavalský", "text": "Jaroslav Kavalský\n\nJaroslav Kavalský (18. ledna 1923 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "769998", "url": "https://cs.wikipedia.org/wiki?curid=769998", "title": "Okres Lubliniec", "text": "Okres Lubliniec\n\nOkres Lubliniec (polsky \"Powiat lubliniecki\") je okres v polském Slezském vojvodství. Rozlohu má 822,13 km² a v roce 2005 zde žilo 76 692 obyvatel. Sídlem správy okresu je město Lubliniec.\n\nMěstská:\n\nMěstsko-vesnická:\n\nVesnické:\n\n"}
{"id": "770000", "url": "https://cs.wikipedia.org/wiki?curid=770000", "title": "Jiří Hanych", "text": "Jiří Hanych\n\nJiří Hanych (* 19. červenec, 1958) je český reklamní režisér.\n\nV roce 1984 se oženil s českou herečkou Veronikou Žilkovou, kterou poznal jako studentku DAMU a se kterou má dceru Agátu. Po čtyřech letech, v roce 1988, se manželství rozpadlo. Po rozvodu se oženil s Veroničinou kamarádkou Barborou, se kterou má dnes syna a dceru a vychovává ještě dvě další děti z Barbořina prvního manželství s tanečníkem Martinem Čumpelíkem.\n\n"}
{"id": "770001", "url": "https://cs.wikipedia.org/wiki?curid=770001", "title": "František Kejda", "text": "František Kejda\n\nFrantišek Kejda (15. prosince 1926 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770004", "url": "https://cs.wikipedia.org/wiki?curid=770004", "title": "Emanuela Kícová", "text": "Emanuela Kícová\n\nEmanuela Kícová (1. ledna 1903 – ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Středočeský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "770006", "url": "https://cs.wikipedia.org/wiki?curid=770006", "title": "Karel Klas", "text": "Karel Klas\n\nKarel Klas (3. února 1902 – 23. dubna 1971) byl český a československý politik Československé strany socialistické, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nPůsobil v kovoprůmyslu v Mladé Boleslavi a Plzni. V roce 1957 byl zvolen do Ústředního výboru Československé strany socialistické.\n\nVe volbách roku 1960 byl zvolen za ČSS do Národního shromáždění ČSSR za Západočeský kraj. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968. K roku 1968 se uvádí důchodce z obvodu Plzeňsko.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Liberec-venkov). Zde zasedal do své smrti v dubnu 1971.\n"}
{"id": "770008", "url": "https://cs.wikipedia.org/wiki?curid=770008", "title": "Alexander Kleč", "text": "Alexander Kleč\n\nAlexander Kleč (24. září 1907 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\nV roce 1958 se uvádí jako účastník plenárního zasedání Ústředního výboru Komunistické strany Slovenska.\n\n"}
{"id": "770010", "url": "https://cs.wikipedia.org/wiki?curid=770010", "title": "Komprimované snímání", "text": "Komprimované snímání\n\nKomprimované snímání (anglicky compressed sensing nebo také compressive sampling) je metoda snímání a rekonstrukce signálu, která za předpokladu řídkosti signálu ve vhodné reprezentaci vede ke snížení počtu měření . Z pohledu matematiky se jedná o řešení nedourčené soustavy lineárních rovnic se snahou o nalezení řešení s co nejmenším počtem nenulových koeficientů.\n\nOproti obvyklému přístupu ke snímání dat, kdy nejprve musíme nasbírat veškerá data, poté provést vhodnou transformaci a následně zachovat jen ty koeficienty, které nesou dostatečné množství informace, při komprimovaném snímání stačí snímat signál pouze tolikrát, kolik je skutečně třeba pro následnou rekonstrukci (snímání a komprimace jsou tedy jediným nedělitelným procesem). Signál z předpokládáme řídký v nějakém slovníku (bázi či framu) Ψ (z = Ψx, x je řídké) a provedeme malý počet měření, které mají charakter lineárních kombinací složek signálu. Proces snímání lze tedy zapsat jako y = Pz = PΨx. Zde P je tzv. \"měřicí matice\" rozměru \"m×N\", kde \"m ≪ N\". Fáze rekonstrukce signálu je pak řešením problému:\n\nTento problém je již nelineární a časově velmi náročný, dokonce NP-těžký , a proto jej nelze řešit přímo. Jednou z možností je nahradit formula_2-normu nějakou jinou (např. formula_3), takové metody se pak nazývají \"relaxační\" a patří mezi ně především \"Basis Pursuit\" (BP), \"Least Angle Regression homotopy method (LARS)\" a \"Iterative Reweighted Least Squares (IRLS)\". Druhou skupinu metod tvoří hladové (\"greedy\") algoritmy, které iterativně aproximují signál hledáním nejvýznamnějších atomů ze slovníku. Výhodou těchto metod je nízká složitost, bohužel však není zaručeno dosažení globálního minima. Zástupci této kategorie jsou \"Matching Pursuit (MP)\", \"Orthogonal Matching Pursuit (OMP)\" a další modifikace. Mimo tyto dvě kategorie existují algoritmy \"hybridní\", využívající rysy obou předchozích skupin (např. \"A*OMP\") .\n\nAplikace komprimovaného snímání zahrnují zpracování obrazu (např. rychlé snímání v magnetické rezonanci nebo tzv. jednopixelová kamera ), odšumování signálů (denoising), odstraňování rozmazání (deblurring), doplňování chybějící informace v signálu (inpainting) , nové metody radiolokace , optimalizace ekvalizace v bezdrátových OFDM kanálech , korekční kódování v komunikačních technologiích nebo pokusy o konstrukci nových typů A/D převodníků .\n\n"}
{"id": "770012", "url": "https://cs.wikipedia.org/wiki?curid=770012", "title": "Dezider Kmecko", "text": "Dezider Kmecko\n\nDezider Kmecko (18. května 1915 – ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Východoslovenský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770014", "url": "https://cs.wikipedia.org/wiki?curid=770014", "title": "Anna Kobosilová", "text": "Anna Kobosilová\n\nAnna Kobosilová (27. ledna 1910 – ???) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1960 byla zvolena za KSČ do Národního shromáždění ČSSR za Východočeský kraj. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. K roku 1968 se profesně uvádí jako dělnice-důchodkyně z Turnova.\n\nCoby předsedkyně školské a kulturní komise ONV a vedoucí kádrového oddělení ve Sklářských strojírnách v Turnově byla během pražského jara terčem kritiky. 9. srpna 1968 byla po čtyřhodinové diskusi veřejností v Turnově donucena k rezignaci na post poslankyně Národního shromáždění. Po invazi vojsk Varšavské smlouvy do Československa její politická kariéra pokračovala.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Turnov), kde setrvala do konce volebního období, tedy do voleb roku 1971.\n\n"}
{"id": "770015", "url": "https://cs.wikipedia.org/wiki?curid=770015", "title": "Napoleonův dub", "text": "Napoleonův dub\n\nNapoleonův dub je označení používané pro několik památných stromů, v jejichž blízkosti (podle pověsti nebo historických záznamů) tábořil nebo bojoval Napoleon Bonaparte:\n"}
{"id": "770016", "url": "https://cs.wikipedia.org/wiki?curid=770016", "title": "Růžena Kolářová", "text": "Růžena Kolářová\n\nRůžena Kolářová (11. srpna 1915 – ???) byla česká a československá politička Komunistické strany Československa, poúnorová poslankyně Národního shromáždění ČSSR a poslankyně Sněmovny lidu Federálního shromáždění a České národní rady za normalizace.\n\nVe volbách roku 1960 byla zvolena za KSČ do Národního shromáždění ČSSR za Jihočeský kraj. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968.\n\nK roku 1964 se profesně uvádí jako zaměstnankyně podniku Koh-i-noor v obci Žirovnice. K roku 1968 se uvádí jako dělnice z obvodu Pelhřimov.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Pelhřimov). Mandát obhájila ve volbách roku 1971 a v parlamentu setrvala do konce volebního období, tedy do voleb roku 1976. V letech 1969-1971 rovněž byla poslankyní České národní rady.\n"}
{"id": "770020", "url": "https://cs.wikipedia.org/wiki?curid=770020", "title": "A New Day Yesterday (album, Joe Bonamassa)", "text": "A New Day Yesterday (album, Joe Bonamassa)\n\nA New Day Yesterday je debutové sólové studiové album Joe Bonamassy. Album vyšlo na podzim roku 2000, jeho producentem byl Tom Dowd.\n\n"}
{"id": "770029", "url": "https://cs.wikipedia.org/wiki?curid=770029", "title": "Winds of Change (album, Eric Burdon &amp; The Animals)", "text": "Winds of Change (album, Eric Burdon &amp; The Animals)\n\nWinds of Change je studiové album britské skupiny Eric Burdon & The Animals, vydané v roce 1967 u MGM Records. Album produkoval Tom Wilson.\n\n"}
{"id": "770036", "url": "https://cs.wikipedia.org/wiki?curid=770036", "title": "Češi ve Spojeném království", "text": "Češi ve Spojeném království\n\nČeská emigrace do Spojeného království je pojem, jenž se vztahuje k Čechům, kteří emigrovali do Spojeného království z Československa nebo ze státních útvarů, jež mu předcházely. Ve Velké Británii dnes žije poměrně značný počet lidí, kteří se buď narodili na území dnešní České republiky, nebo mají české předky.\n\nV rámci britského sčítání lidu v roce 2001 bylo ve Velké Británii napočítáno 12 220 obyvatel, kteří se narodili na území dnešní České republiky. Tento údaj je však poněkud zavádějící, neboť do něj byli zahrnuti i občané ČR, kteří do Británie přišli po vstupu České republiky do Evropské unie v roce 2004 a získali zde právo pobytu.\n\nPodle Centrálního statistického úřadu Velké Británie žilo v roce 2009 v Británii asi 24 000 lidí, kteří se narodili na území dnešní České republiky.\n\n"}
{"id": "770038", "url": "https://cs.wikipedia.org/wiki?curid=770038", "title": "Krajská liga Jihočeského kraje 2011/2012", "text": "Krajská liga Jihočeského kraje 2011/2012\n\nKrajská liga Jihočeského kraje 2011/2012 je společně s dalšími krajskými přebory čtvrtou nejvyšší hokejovou soutěží v Česku. Soutěž, které se účastní 12 celků, se v základní části hraje systémem doma-venku (celkem 22 kol). Následuje play off, do kterého postoupí nejlepších osm týmů.\n\nOproti předešlé sezoně nenastoupil do soutěže rezervní tým HC Tábor, ale jeho A-tým, který se z finančních důvodů musel vzdát účasti v 1. hokejové lize.\n\n\n\n"}
{"id": "770039", "url": "https://cs.wikipedia.org/wiki?curid=770039", "title": "Arrondissement Mortagne-au-Perche", "text": "Arrondissement Mortagne-au-Perche\n\nArrondissement Mortagne-au-Perche (fr. \"Arrondissement de Mortagne-au-Perche\") je správní územní jednotka ležící v departementu Orne a regionu Normandie ve Francii.\n\n"}
{"id": "770042", "url": "https://cs.wikipedia.org/wiki?curid=770042", "title": "Arrondissement Vire", "text": "Arrondissement Vire\n\nArrondissement Vire (fr. \"Arrondissement de Vire\") je správní územní jednotka ležící v departementu Calvados a regionu Normandie ve Francii. Jeho území je dále rozděleno do 3 kantonů (některé z nich zasahují částečně i do okolních arrondissementů), které jsou tvořeny jednotlivými obcemi.\n\n"}
{"id": "770046", "url": "https://cs.wikipedia.org/wiki?curid=770046", "title": "Budova Elektrických podniků", "text": "Budova Elektrických podniků\n\nBudova Elektrických podniků hl. m. Prahy, později známá též jako budova Dopravních podniků, se nachází na holešovickém předmostí Hlávkova mostu na začátku Bubenské ulice. Nachází se v blízkosti stanice metra Vltavská, Strossmayerova náměstí a Bubenského nádraží. Byla postavena v letech 1927 až 1935 podle návrhu Adolfa Benše a Josefa Kříže na pozemcích bývalé továrny na klobouky bratří Böhmů. Výstavbou nové budovy vzniklo 33 000 m kancelářských ploch. Stavba je chráněna jako kulturní památka České republiky. Elektrické podniky byly předchůdcem několika pozdějších městských podniků, například dnešního Dopravního podniku hl. m. Prahy, Elektropodniku hl. m. Prahy, Správy veřejného osvětlení (dnes soukromá firma ELTODO, a. s.), Pražské energetiky atd. Dopravní podnik hl. m. Prahy zde měl sídlo až do svého přestěhování do nové budovy v Sokolovské ulici ve Vysočanech (v obchodním rejstříku byla změna zapsána k 24. srpnu 2000, odštěpný závod Elektrické dráhy zde měl sídlo až do 30. ledna 2002). Státní podnik Elektropodnik Praha zde sídlil do 8. března 1991, kdy změnil sídlo do Vladislavovy ulice na Novém Městě. Budovu v Bubenské nyní vlastní a pronajímá ORCO Property Group.\n\nSeverní křídlo s tzv. drážní dvoranou sloužilo dopravní divizi Elektrických podniků. Jižní křídlo, tzv. elektrárenské, sloužilo energetické divizi.\n\nV suterénu se nachází několik přednáškových sálů a kinosál, původně sloužící k propagaci Elektrických podniků. Dvůr v úrovni suterénu byl manipulační prostor garáží provozních aut, která byla spouštěna výtahem. Dále zde byly lázně pro zaměstnance.V současné době se v suterénu nachází audiovizuální studio &FLUX.\n\nVelká vstupní hala prochází čtyřmi hlavními patry. Je komunikačním středem celé budovy. Schodiště je umístěno proti vchodu. Byly zde výdejny předplatních lístků. Postranní a zadní vchod byly určeny pro zaměstnance a byly hlídány vrátnými.\n\nZde byly veliké souvislé sály, rozdělené nízkými příčkami, které sloužily jako účtárny. Byly zde též telefonní ústředna. První patro zadní části přímo nesouvisí s hlavní budovou. Byly tu elektrotechnické dílny a úřadovny magistrátu. Tato část (dříve zdravotní středisko) má samostatný vchod od kostela.\n\nV těchto patrech se nacházely další kanceláře Elektrických podniků. Jsou zde galerie okolo vstupní haly s hlavním schodištěm a výtahy, celou budovou procházejí čtyři šachty, soustřeďující větrání, elektrické kabely, potrubní poštu a odpady.\n\nPáté patro bylo rezerva pro nově vznikající oddělení a kanceláře. Terasa nad čtvrtým patrem byla zamýšlena jako oddychový prostor. V pátém patře vyúsťovala vzduchotechnika. Místnost s kuchyní v šestém patře sloužila k osvěžení.\n\n"}
{"id": "770049", "url": "https://cs.wikipedia.org/wiki?curid=770049", "title": "Exponenciální rozdělení", "text": "Exponenciální rozdělení\n\nExponenciální rozdělení či exponenciální pravděpodobnostní rozdělení je v teorii pravděpodobnosti a matematické statistice spojité rozdělení pravděpodobnosti. Exponenciální rozdělení vyjadřuje rozdělení délky intervalu mezi náhodně se vyskytujícími událostmi, jejichž pravděpodobnost výskytu má Poissonovo rozdělení. Využívá se například v pojistné matematice při určování (pravděpodobnostního) rozdělení výše pojistného plnění nebo času mezi nastalé pojistné události, dále například ve fyzice při modelování času radioaktivního rozpadu a v systémech hromadné obsluhy.\n\nSpojitá náhodná proměnná formula_1 má exponenciálně rozdělení s parametrem formula_2 právě tehdy, jestliže její hustota pravděpodobnosti má následující tvar:\n\nOznačujeme:\n\nStřední hodnota:\n\nRozptyl:\n\nKoeficient šikmosti:\n\nMomentová vytvořující funkce:\n\nDistribuční funkce:\n\n\n"}
{"id": "770051", "url": "https://cs.wikipedia.org/wiki?curid=770051", "title": "Ondrej Koráň", "text": "Ondrej Koráň\n\nOndrej Koráň (24. prosince 1926 – 1999) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770054", "url": "https://cs.wikipedia.org/wiki?curid=770054", "title": "Sugarcult", "text": "Sugarcult\n\nSugarcult je americká pop punková hudební skupina, která vznikla v Santa Barbaře v Kalifornii v roce 1998. V dnešní čtyřčlenné sestavě jsou Tim Pagnotta (zpěv, rytmická kytara), Airin Older (basová kytara, doprovodný zpěv), Marko DeSantis (běžně známý jako Marko 72) (hlavní kytarista), a Kenny Livingston (bicí nástroje). Kapela dodnes vydala pět studiových alb, tři EP alba a dvě live alba. Posledním studiovým albem skupiny je \"Lights Out\" z roku 2006. Kapela je nejznámější díky hitu „Bouncing Off The Walls“, který byl součástí soundtracku k filmu Sexy Párty a přezpívané verzi hitu kapely The Beatles „A Hard Day's Night“.\n\nKapelu založili Tim Pagnotta a Ben Davis, kteří se potkali při kouření o školní přestávce. Pagnotta obstarával zpěv a Davis hrál na basovou kytaru. Vzápětí přibrali Airina Oldera na pozici baskytaristy a Davis se přesunul k bubnům. Marko DeSantis se do kapely připojil poté, co se sešel s Pagnottou v zákulisí při vystoupení se skupinou Superdrag. Dnes zastává pozici vedoucího kytaristy. Jméno kapela získala podle přezdívky, kterou dali členové svým lesbickým sousedům\n\nPrvní EP album s názvem \"Five\" vydala kapela v roce 1998. Obsahovalo pět písní, které byly všechny znovu vydány, některé na prvním, zbývající na druhém studiovém albu. Své debutové studiové album s názvem \"Eleven\" vydala skupina v roce 1999. Druhé album s názvem \"Wrap Me Up in Plastic\" bylo vydáno nejprve v roce 2000 a obsahovalo většinu hitů, které pak byly vydány na třetím studiovém albu. V roce 2002 bylo vydáno znovu, v novém vydání ovšem s jinými písněmi, které byly převzaty z předchozích alb kapely. Třetí album s názvem \"Start Static\" vydala skupina v roce 2001. Toto album obsahuje hity jako „Pretty Girl“(30. v žebříčku US Alternative Songs), „Bouncing Off The Walls“ (40. v žebříčku US Alternative Songs, 98. v žebříčku UK Singles Chart a „Stuck in America“ (91. v žebříčku UK Singles Chart). V roce 2003 kapelu opustil zakládající člen a bubeník Ben Davis kvůli svým problémům s alkoholismem. Pagnotta po jeho odchodu napsal píseň „Champagne“, ve které zpívá o Davisových problémech, kvůli kterým musel kapelu opustit. Na jeho pozici přišel Kenny Livingston, který hrál původně v kapele Lefty. V březnu roku 2005 doprovodila kapela skupinu Green Day na její cestě po Japonsku. Kytarista DeSantis ale musel vynechat závěrečný koncert, protože jeho manželka právě přivedla na svět jejich první dítě.\n\n13. dubna 2004 vydala skupina Sugarcult svoje čtvrté studiové album s názvem \"Palm Trees and Power Lines\". Album obsahuje dva MTV hity „She's the Blade“ a „Memory“, který se objevil ve videohrách a NHL 2005. V roce 2004 se kapela účastnila turné Warped Tour, znovu vyrazili se skupinou Green Day, tentokrát na turné k albu \"American Idiot\". Se skupinou blink-182 jeli na jejich evropské turné. V roce 2005 vydali EP s názvem \"A Hard Day's Night\", na kterém přezpívali stejnojmennou písničku od kapely The Beatles. Ve stejném roce vydali i své první live album s názvem \"Back to the Disaster\". 12. září 2006 vydali své zatím poslední album s názvem \"Lights Out\", které obsahuje dva singly „Do It Alone“ a „Los Angeles“. Hned po vydání alba vyrazila kapela na dvě turné, podzimní a zimní. Na podzimní koncertní sérii je doprovázely kapely So They Say, Maxeen, Halifax, a The Spill Canvas, na zimním turné zase Meg and Dia, Damone, The Pink Spiders, All Time Low, and The Adored. V roce 2008 se kapela účastnila turné Soundwave Tour v Austrálii.\nPo desátém výročí od založení kapely oznámili členové období neaktivity skupiny a věnují se svým bočním projektům. Není známo, že by se rozpadli, ovšem není ani známo, zda již pracují na dalším materiálu. Na konci roku 2010 vystoupila kapela dvakrát ve Spojeném království a v dubnu roku 2011 zavítala do Belgie na festival Groezrock. 10. prosince 2011 vystoupili v Anaheimu, aby oslavili desáté výročí vydání alba \"Start Static\", a přidal se k nim i bývalý bubeník Ben Davis.\n\n\n"}
{"id": "770055", "url": "https://cs.wikipedia.org/wiki?curid=770055", "title": "Arrondissement Bar-sur-Aube", "text": "Arrondissement Bar-sur-Aube\n\nArrondissement Bar-sur-Aube (fr. \"Arrondissement de Bar-sur-Aube\") je správní územní jednotka ležící v departementu Aube a regionu Grand Est ve Francii. Člení se dále na tři kantony a 104 obce.\n\nod roku 2015:\n\npřed rokem 2015:\n"}
{"id": "770059", "url": "https://cs.wikipedia.org/wiki?curid=770059", "title": "Mistrovství Evropy juniorů v ledním hokeji 1989", "text": "Mistrovství Evropy juniorů v ledním hokeji 1989\n\nMistrovství Evropy juniorů v ledním hokeji 1989 byl 22. ročník této soutěže. Turnaj hostilo od 2. do 10. dubna sovětské město Kyjev. Hráli na něm hokejisté narození v roce 1971 a mladší.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji.\n\n – 2:0 na zápasy (12:4 a 5:0)\n\nBrankáři: Sergej Tkačenko, Sergej Zvjagin\nObránci: Oleg Davydov, Dmitrij Filimonov, Dmitrij Juškevič, Boris Mironov, Dmitrij Motkov, Jevgeni Namestnikov, Vjačeslav Timčenko\nÚtočníci: Pavel Bure, Jan Kaminski, Valerij Karpov, Vjačeslav Kozlov, Alexej Kudašov, Oleg Petrov, Sergej Zolotov, Sergej Martiňuk, Vladimir Těrechov, Valentin Olevkij, Jegor Baškatov.\n\nBrankáři : Roman Čechmánek, Marcel Kučera\nObránci: Jiří Vykoukal, Jiří Šlégr, Miloš Holaň, Jaroslav Modrý, Jiří Malinský, Tomáš Bološ, Ján Paška\nÚtočníci: Jaromír Jágr, Robert Reichel, Robert Holík, Branislav Jánoš, Martin Madový, Marián Uharček, Jaromír Kverka, Jaroslav Brabec, Petr Trávník, Radim Haupt, Pavel Vachovec.\n\nŠampionát B skupiny se odehrál v Klagenfurtu ve Rakousku, postup na mistrovství Evropy juniorů 1990 si vybojovali Poláci. Naopak sestoupili Bulhaři\n\n1. Polsko\n2. Francie\n3. Rakousko\n4. Dánsko\n5. Nizozemí\n6. Itálie\n7. Jugoslávie\n8. Bulharsko\n\nŠampionát C skupiny se odehrál v Puigcerdě ve Španělsku, vyhráli jej domácí.\n\n1. Španělsko\n2. Velká Británie\n3. Maďarsko\n"}
{"id": "770060", "url": "https://cs.wikipedia.org/wiki?curid=770060", "title": "Seznam hlav států v roce 1939", "text": "Seznam hlav států v roce 1939\n\nPředstavitelé států a závislých území v roce 1939. Spojené státy americké se v této době skládaly pouze ze 48 států.\n"}
{"id": "770064", "url": "https://cs.wikipedia.org/wiki?curid=770064", "title": "RNáza", "text": "RNáza\n\nRNáza (též ribonukleáza) je enzym ze skupiny nukleáz, který štěpí řetězce ribonukleové kyseliny (RNA). Umožňuje hydrolytické štěpení fosfodiesterové vazby v RNA. Byla popsána celá řada RNáz s různými vlastnostmi, několik z nich se používá v laboratoři. RNázy jsou obvykle proteinové povahy, pouze RNáza P je ribozym. Dají se rozdělit na exoribonukleázy, které štěpí od volného 5' nebo 3' konce, a endoribonukleázy, které štěpí uvnitř molekul.\n\nRNázy plní v tělech organismů široké spektrum funkcí. Např. RNáza A je trávicí enzym přítomný v pankreatické šťávě, který umožňuje rozklad ribonukleových kyselin přítomných v potravě. V buňkách se spousta RNáz podílí na sestřihu pre-rRNA (u bakterií celá plejáda enzymů, jako je RNáza III, RNáza P, RNáza E, RNáza F, RNáza D, M16, M23 a M5). Podobné RNázy se uplatňují i ve výrobě tRNA. RNáza L se účastní interferonové imunitní odpovědi; po aktivaci této RNázy dojde k degradaci veškeré buněčné mRNA, což zastaví veškerou syntézu bílkovin. RNázy H štěpí RNA v DNA/RNA duplexech, tuto aktivitu má mimo jiné retrovirální reverzní transkriptáza.\n\nNa trhu je celá řada RNáz. RNáza A (izolovaná např. z hovězího pankreatu) se používá k odstranění RNA balastu při izolaci DNA nebo při jiné práci s DNA, či k tzv. ribonuclease protection assay. RNáza I a RNáza T1 mají podobné použití. RNáza H umožňuje degradaci RNA v DNA/RNA hybridních duplexech (např. po prvním kroku reverzní transkripce nebo poté, co byla na speciální úsek RNA připevněna nějaká sonda).\n\nRNázy jsou všudypřítomné – nachází se na všem, co přichází do kontaktu s prostředím: jsou na pylových zrnech, v prachu i na mastné stopě po otisku prstu. Jsou navíc velmi odolné, mohou proto kazit výsledky laboratorních experimentů, při nichž se pracuje s RNA. Proto se v RNA laboratořích dodržuje celá řada preventivních opatření proti RNázám. Pro práci s RNA se vyčleňuje speciální sada automatických pipet, které se pro jiné činnosti nepoužívají. Stejné pravidlo platí i pro chemikálie, pufry, laboratorní sklo a náčiní na elektroforézu, které se v RNA experimentech používají. Všechny chemikálie se obvykle rozdělují do malých alikvotů, aby nebylo nutno je opakovaně otevírat a zavírat (což by zvyšovalo riziko kontaminace RNázami). Do vody pro práci s RNA se přidává DEPC (diethylpyrokarbonát), jenž deaktivuje RNázy. Mnohdy se nasazují i další inhibitory RNáz. Nádobí nestačí jen autoklávovat, je vhodné ohřát ho na 300 °C po dobu až 4 hodin. Všechno plastové jednorázové nádobí musí být přísně čisté a certifikované pro práci s RNA.\n"}
{"id": "770066", "url": "https://cs.wikipedia.org/wiki?curid=770066", "title": "Mladší římská kurzíva", "text": "Mladší římská kurzíva\n\nMladší římská kurzíva (někdy označovaná jako minuskulní) je písmo užívané od 3. do 6. století na území bývalé Římské říše. Jedná se o velmi důležitou vývojovou fázi písma, která se zasloužila o vznik nejen polounciály a národních písem, ale také malé abecedy současnosti.\n\nMladší římská kurzíva se vyvinula ve 3. století ze starší římské kurzívy pod vlivem soudobého knižního písma. Podle některých badatelů se podílela na vzniku minuskulní kurzívy i řecká abeceda. Tento fakt však v dnešní době není všeobecně přijímán. Za základ vývoje písma v antickém období považují Jean Mallon či Giorgio Cencetti právě kurzívu. Naopak zavrhují úvahy o kvadratické kapitále, která dle nich směřuje k jisté strnulosti a dekadenci, tím se tak dostává mimo hlavní proud vývoje písma a je chápána spíše jako písmo vyznačovací. V dnešní době je jejich názor v upravené formě přijímán. Mallon založil svůj výzkum na několika papyrusových ukázkách z 2. a 3. století. Cencetti zahrnul do svého souboru především listiny úřední a profesionálních písařů, jejichž písmo ale také v jistém smyslu směřuje ke strnulosti. Proto vydal Emmanuele Casamassima novou publikaci, ve které provádí rozbor nejen dokumentů úřední povahy, ale také neúředního charakteru. Dle něj se právě písmo neúřední, užitkové formy podstatně podílelo na vývoji mladší římské kurzívy. Dalším autorem, který se vyjádřil ke vzniku minuskulové kurzívy je Jan-Olof Tjäder, který tvrzení, že se mladší římská kurzíva vyvinula ze starší římské kurzívy, nepovažuje za příliš přesvědčivé. Poukazuje především na to, že majuskulní forma nezanikla a existovala ještě v 7. století v kanceláři římských císařů . Přesto lze říci, že starší římská kurzíva měla značný vliv na vývoj minuskulní formy.\n\nPrvní, ještě spíše přechodný, nevyvinutý doklad nám poskytují císařské reskripty z přelomu 3. a 4. století. V některých lze sledovat postupné proměny písmen, jinde se zase vyskytují nové i staré formy jednotlivých liter vedle sebe. Objevují se náběžné tahy a smyčky na horních dotažnicových délkách. Například litera „c“ je již opatřena smyčkou a protažena nad střední linku. Moderní formu má pak „e“, zmenšené „m“ či až téměř miniaturní „o“. Četnost ligatur tu dodává písmu reskriptů kurzívnější ráz. Se stabilizovanou mladší římskou kurzívou se lze běžně setkat již ve 4. století v císařské kanceláři. Z této doby se dochovalo velmi málo památek. K nejznámějším se řadí kurzíva štrasburského listu, datovaného někdy před rok 362. I přes majuskulní podobu grafému „N“ se řadí toto písmo k plně vyvinuté formě minuskulní kurzívy. Stejně jako v přechodné formě císařských reskriptů nejvíce reprezentují zběžný duktus protažené horní dotažnicové délky se smyčkami a četné ligatury. Ty zapříčiňují, že jedno písmeno může mít různé varianty v závislosti na tom, s jakým grafémem je svázáno. Litera „a“ se zde nachází ve své otevřené jednobříškové kurzívní formě, přičemž fakultativně se lze setkat i s uzavřeným bříškem. Dále se v abecedě mladší kurzívy vyskytují „c“ a „d“ blízké dnešní podobě. Zvláštní tvar má „b“, jehož bříško oproti dnešním zvyklostem směřuje vlevo. Dalším dokladem tohoto písma je ostrakon z Kartága, hlásící se do roku 373. Zde se již lze setkat s minuskulní formou „n“. Poslední etapu vývoje mladší římské kurzívy dokládají tzv. ravennské listiny. Litera „a“ se jen velmi těžko odlišuje od „u“, neboť se zde vyskytuje ve své otevřené formě. U „a“ je však druhý dřík ohýbán a téměř vždy svázán s následujícím písmenem, na rozdíl od „u“, které má druhý dřík rovný a vždy stojící samostatně. Z ravenských listin je doložena ještě jedna obdoba kurzívního „a“, jehož bříško se nachází zavěšené na dříku v horní části čtyřlinkového psacího systému. Vedle běžného minuskulního „d“ se lze fakultativně setkat i s unciální formou. Podobné litery „f“ a „s“, psané v celé výšce čtyřlinkového systému, se od sebe liší pouze smyčkou u horní dotažnice litery „f“. Dnešní minuskulovou formu mají „h“, „m“, „n“ či „l“. Vývoji se vcelku úspěšně bránila litera „t“, která se v celém průběhu existence mladší římské kurzívy vyskytovala především ve své majuskulní podobě. Mladší římská kurzíva v podstatě zanikla až ve 13. století, neboť její podstata přežívala v národních písmech, které byly jistými teritoriálními variantami minuskulní kurzívy. I v dnešní malé abecedě lze sledovat vliv tohoto písma.\n\n"}
{"id": "770068", "url": "https://cs.wikipedia.org/wiki?curid=770068", "title": "Vůz Bd264 ČD", "text": "Vůz Bd264 ČD\n\nVozy Bd, číslované v intervalech 50 54 29-41 a 50 54 20-41, jsou řadou osobních vozů z vozového parku Českých drah. Všech 50 vozů vzniklo úpravou 49 vozů B a jednoho vozu B, ve kterých byl v ATECO Bubny v letech 2009 až 2011 vytvořen prostor pro přepravu až osmi jízdních kol. Vozům zůstala původní pořadová čísla.\n\nPrvní vůz této řady vznikl v roce 2009 úpravou jednoho vozu B, při které byla jedna umývárna a WC přebudována na prostor pro přepravu až čtyř jízdních kol. Po úpravě měl vůz stále označení B, přeznačení na Bd došlo až v roce 2011. V roce 2010 došlo k podobné úpravě 44 vozů B, na rozdíl od prototypového vozu byl prostor pro přepravu jízdních kol vytvořen nejen z WC a umývárny, ale i z přilehlého oddílu. Tím se kapacita zvýšila až na osm jízdních kol. Posledních pět vozů B bylo upraveno v roce 2011.\n\nJsou to neklimatizované vozy typu UIC-Y o délce 24 500 mm. Jejich nejvyšší povolená rychlost je 140 km/h. Mají podvozky \"Görlitz V\", příp. \"Görlitz Va\" (prototyp) se špalíkovými brzdami DAKO.\n\nVnější nástupní dveře jsou zalamovací, vnitřní přechodové jsou manuálně posuvné. Vozy mají polospouštěcí okna.\n\nVe vozech se nachází devět (v prototypovém voze deset) oddílů s dvěma čtyřmístnými lavicemi potažené červenou koženkou, celkem tedy mají 72 (80) míst k sezení. V některých vozech byly lavice přečalouněny látkovým potahem.\n\nPro zásobování vozů elektrickou energií jsou na podvozcích nainstalovány nápravové generátory. Provozní osvětlení vozů je zářivkové, provozní a nouzové je žárovkové. Vytápění vozů je teplovzdušné, horký vzduch je ohříván buď elektrickou energií z topného kabelu nebo párou, a následně je rozháněn pomocí větráků po voze.\n\nPůvodní nátěr vozů je přes okna světle zelený a zbytek bílý, některé vozy byly přelakovány do nového modro-bílého korporátního stylu Najbrt.\n\nV roce 2012 byl v některých vozech vyměněn původní 12žilový UIC kabel za 18žilový z důvodu provozu vozů ve vratných soupravách s řídicím vozem Bfhpvee.\n\nPrvní neprototypový vůz této řady byl Českých drahám předán 15. července 2010.\n\nVozy jezdí především na rychlících Brno – Břeclav – Olomouc, na kterých nejsou řazeny vozy se službou „\"Úschova během přepravy\"“. Dále je lze potkat na rychlících Jeseník / Šumperk – Olomouc – Brno a Brno – Česká Třebová – Pardubice – Praha a Brno - České Budějovice - Plzeň.\n\n"}
{"id": "770070", "url": "https://cs.wikipedia.org/wiki?curid=770070", "title": "Arrondissement Châlons-en-Champagne", "text": "Arrondissement Châlons-en-Champagne\n\nArrondissement Châlons-en-Champagne (fr. \"Arrondissement de Châlons-en-Champagne\") je správní územní jednotka ležící v departementu Marne a regionu Grand Est ve Francii. Člení se dále na šest kantonů a 100 obcí.\n\nod roku 2015:\n\npřed rokem 2015:\n"}
{"id": "770071", "url": "https://cs.wikipedia.org/wiki?curid=770071", "title": "Napoleonův dub (Suchohrdly)", "text": "Napoleonův dub (Suchohrdly)\n\nNapoleonův dub (německy Napoleonseiche nebo Napoleons-Eiche) u Suchohrdel (též uváděný jako u Znojma nebo u Dobšic) byl památný strom, pod kterým tábořil císař Napoleon Bonaparte. Zanikl v první třetině 20. století.\nPod dubem měl v létě 1809 stan císař Napoleon a řídil od něj bitvu u Znojma. Ve skutečnosti nešlo o jediný dub, ale dvojici rostoucí těsně u sebe. Strom existoval až do roku 1931, kdy byl (jako suchý) poražen. K jeho konci přispělo několik zásahů bleskem. Část kmene je uložena v depozitáři znojemského muzea, v roce 2009 u výstavy při příležitosti 200 let bitvy u Znojma se tento exponát stal středobodem jednoho z výstavních sálů.\n\nPodoba stromu je zachycena na několika dobových fotografiích, objevil se na pohlednici \"Gruss aus Zuckerhandl\" z přelomu 19. a 20. století, na olejomalbě jej kolem roku 1920 zachytil Nestarovitz - Götz. Po zániku původního stromu roku 1931 byl v místě vysazen nový dub. Pro lokalitu se vžil se pomístní název \"U Napoleonova dubu\" a je jednou ze zastávek \"Vinařké stezky „Po stopách Napoleona“\", kterou společně zbudovala vinařství Lahofer a vinařství Hort.\n\n"}
{"id": "770072", "url": "https://cs.wikipedia.org/wiki?curid=770072", "title": "Arrondissement Charleville-Mézières", "text": "Arrondissement Charleville-Mézières\n\nArrondissement Charleville-Mézières (fr. \"Arrondissement de Charleville-Mézières\") je správní územní jednotka ležící v departementu Ardensko a regionu Grand Est ve Francii. Člení se dále na 11 kantonů a 160 obcí.\n\nod roku 2015:\n\npřed rokem 2015:\n"}
{"id": "770073", "url": "https://cs.wikipedia.org/wiki?curid=770073", "title": "Arrondissement Épernay", "text": "Arrondissement Épernay\n\nArrondissement Épernay (fr. \"Arrondissement d'Épernay\") je správní územní jednotka ležící v departementu Marne a regionu Grand Est ve Francii. Člení se dále na 6 kantonů a 184 obce.\n\nod roku 2015:\n\npřed rokem 2015:\n"}
{"id": "770074", "url": "https://cs.wikipedia.org/wiki?curid=770074", "title": "HC David Servis České Budějovice", "text": "HC David Servis České Budějovice\n\nHC David Servis České Budějovice (celým názvem: Hockey Club David Servis České Budějovice) je český klub ledního hokeje, který sídlí v Českých Budějovicích v Jihočeském kraji. Založen byl v roce 1990 pod názvem SKP České Budějovice. Svůj poslední název nese od roku 1999. V jeho týmu působí bývalí hráči extraligového klubu HC České Budějovice Martin Štrba a Luboš Rob. Od sezóny 2016/17 působí ve 2. lize, třetí české nejvyšší soutěži ledního hokeje. Klubové barvy jsou modrá a červená.\n\nSvé domácí zápasy odehrává v hokejovém centru Pouzar s kapacitou 300 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "770076", "url": "https://cs.wikipedia.org/wiki?curid=770076", "title": "Vinylalkohol", "text": "Vinylalkohol\n\nVinylalkohol, vinyl alkohol či ethenol je velice nestabilní alkoholický derivát uhlovodíku. Jedná se o nejjednodušší alkenol (alkohol odvozený od alkenu). Tato látka je poměrně významná v průmyslu, užívá se při výrobě acetaldehydu. Ke změření vlastností této látky nemůže dojít, jelikož se rychle rozpadá.\n\nPrůmyslově se tato látka vyrábí adicí molekuly vody na molekulu acetylenu (ethynu). Aby reakce probíhala, je potřeba přítomnost kyseliny sírové a rtuťnatých solí:<br>\nHCCH + HO —→ CH=CHOH<br>\nTeplota potřebná pro průběh reakce je asi 47 °C.\n\nTato látka krátce po vzniku zaniká a dochází k přesmyku atomu vodíku:<br>\n<br>\nPři této reakcí vzniká acetaldehyd. Tato reakce probíhá i zpětně, ale jen v malém měřítku až do dosažení rovnovážného stavu (koncentrace vinylalkoholu a acetaldehydu se již nemění, ale zpětná i přímá reakce stále probíhá).\n"}
{"id": "770083", "url": "https://cs.wikipedia.org/wiki?curid=770083", "title": "Tramvajová smyčka Bílá Hora", "text": "Tramvajová smyčka Bílá Hora\n\nTramvajová smyčka Bílá Hora je hlavová tramvajová smyčka ležící v pražské tramvajové síti.\n\nSmyčka leží na konci tramvajové tratě Chotkovy sady – Bílá Hora. Trať vede Karlovarskou ulicí, ze které se odpojuje doprava ve směru jízdy do smyčky. Smyčka je dvojkolejná s dvojicí nástupních a výstupních zastávek.\n\nV běžném provozu byla v roce 2018 smyčka obsluhována linkami 22 a 25, v nočním provozu linkou 97.\n\n\n"}
{"id": "770084", "url": "https://cs.wikipedia.org/wiki?curid=770084", "title": "Chris Evans", "text": "Chris Evans\n\nChristopher Robert „Chris“ Evans (* 13. června 1981, Boston, Massachusetts) je americký herec a režisér. Mezi jeho nejvýznamnější role patří Johnny Storm ve filmech \"Fantastická čtyřka\" a \"Fantastická čtyřka a Silver Surfer\" a Kapitán Amerika ve filmové sérii Marvel Cinematic Universe.\n\nNarodil se v Bostonu, vyrůstal v bostonském předměstí Sudbury. Jeho matka Lisa, napůl italského a napůl irského původu, je umělecká ředitelka v divadle Concord Youth Theater, otec Bob je zubařem. Evans má sestry Carly, učitelku dramatické výchovy a angličtiny, a Shannu a mladšího bratra Scotta, rovněž herce. Jejich strýc Mike Capuano, bratr jejich matky, je politik působící ve Sněmovně reprezentantů USA. Evans, který byl vychováván jako katolík, absolvoval Lincoln-Sudbury Regional High School.\n\nPo filmu \"Bulšit\" (2001) si zahrál hlavní role ve filmech \"Perfektní skóre\" a \"Cellular\". Následně se objevil ve dvou nezávislých chicagských snímcích: \"Nelítostná rasa\", ve kterém si zahrál postavu Bryce, a \"London\", kde hrál drogově závislého, jenž má problém se vztahy. V roce 2005 se jako Johnny Storm představil v superhrdinském filmu \"Fantastická čtyřka\", přičemž tuto roli si zopakoval i o dva roky později ve snímku \"Fantastická čtyřka a Silver Surfer\". Tentýž rok si zahrál astronauta Mace ve filmu \"Sunshine\".\n\nRoku 2008 se objevil ve filmu \"Street Kings\" a ve snímku \"Ztráta diamantové slzy\" podle scénáře Tennesseeho Williamse. V následujícím roce hrál ve sci-fi thrilleru \"Push\", v němž sám absolvoval i bojové scény.\n\nOd roku 2011 hraje Kapitána Americu v superhrdinských filmech od Marvel Studios. Poprvé se v této roli objevil ve snímku \"\", později si tuto postavu zahrál v navazujících filmech \"Avengers\", \"\", \"\", \"\", \"Ant-Man\", \"\", \"\", \"\", \"Captain Marvel\" a \"\".\n\nV roce 2011 se společně s Annou Faris objevil v hlavní roli v romantické komedii \"Co ty jsi za číslo?\". Roku 2013 nahradil Jamese Franca ve filmu \"The Iceman\" a zahrál si také v jihokorejském filmu \"Ledová archa\". V roce 2014 natočil svůj režijní celovečerní debut \"Before We Go\", který měl premiéru na Filmovém festivalu v Torontu. Následující rok se objevil po boku Michelle Monaghan v romantické komedii \"Kdo věří na lásku\".\n\nV roce 2017 si zahrál ve filmu \"Velký dar\", kde si zahrál strýce nadané dívky, o kterou musel pečovat.\n\nBěhem let 2004 až 2006 měl vztah s herečkou Jessicou Biel. Od září 2012 do října 2013 byla jeho přítelkyní herečka Minka Kelly, se kterou již krátce chodil v roce 2007.\n\nPodporuje práva LGBT skupin. I když byl vychován katolíky, tak vyjádřil panteistické vidění světa a velmi se zajímá o buddhismus.\n\nJe fanouškem fotbalového týmu New England Patriots a figuroval jako vypravěč v jejich dokumentárním snímku s názvem \"\".\n\n"}
{"id": "770090", "url": "https://cs.wikipedia.org/wiki?curid=770090", "title": "Mistrovství Evropy juniorů v ledním hokeji 1988", "text": "Mistrovství Evropy juniorů v ledním hokeji 1988\n\nMistrovství Evropy juniorů v ledním hokeji 1988 byl 21. ročník této soutěže. Turnaj hostila od 9. do 17. dubna československá města Frýdek-Místek, Olomouc, Přerov a Vsetín. Hráli na něm hokejisté narození v roce 1970 a mladší.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji\n\n - 2:1 na zápasy (7:3, 1:6, 3:2 po pr.)\n\nBrankáři: Roman Turek, Robert Horyna, Zdeněk Orct\nObránci: Jiří Vykoukal, Richard Šmehlík, Ján Varholík, Martin Bakula, Daniel Stanček, Pavol Sýkorčin, Matej Bukna\nÚtočníci: Robert Reichel, Robert Holík, Luboš Rob, Pavol Zůbek, Peter Zůbek, Roman Kontšek, Ladislav Karabín, Miroslav Mach, David Čermák, Petr Bareš, Marián Uharček, Vratislav Kupka, Josef Vimmer.\n\nŠampionát B skupiny se odehrál v Briançonu ve Francii, postup na mistrovství Evropy juniorů 1989 si vybojovali Západní Němci. Naopak sestoupili Britové.\n\n1. SRN\n2. Rakousko\n3. Jugoslávie\n4. Dánsko\n5. Itálie\n6. Francie\n7. Nizozemí\n8. Velká Británie\n\nŠampionát C skupiny se odehrál v San Sebastiánu ve Španělsku, vyhráli jej Bulhaři.\n\n1. Bulharsko\n2. Španělsko\n3. Maďarsko\n4. Belgie\n"}
{"id": "770091", "url": "https://cs.wikipedia.org/wiki?curid=770091", "title": "František Kotrba", "text": "František Kotrba\n\nFrantišek Kotrba (17. ledna 1910 – ???) byl český a československý politik, poúnorový bezpartijní poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1960 byl zvolen do Národního shromáždění ČSSR za Středočeský kraj jako bezpartijní kandidát. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968. K roku 1968 se uvádí profesně jako směnový mistr svařovny z obvodu Slaný.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Slaný). Zde zasedal do konce volebního období parlamentu, tedy do voleb roku 1971.\n"}
{"id": "770092", "url": "https://cs.wikipedia.org/wiki?curid=770092", "title": "Helena Kovářová", "text": "Helena Kovářová\n\nHelena Kovářová (19. srpna 1921 – ???) byla česká a československá politička Komunistické strany Československa a poúnorová poslankyně Národního shromáždění ČSSR a poslankyně Sněmovny lidu Federálního shromáždění za normalizace.\n\nVe volbách roku 1960 byla zvolena za KSČ do Národního shromáždění ČSSR za Jihomoravský kraj. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. K roku 1968 se profesně uvádí jako mechanička kancelářských strojů z obvodu Brno III.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Brno III). Mandát obhájila ve volbách roku 1971 (volební obvod č. 86 - Brno-město-jih, Jihomoravský kraj). Ve FS zasedala až do konce funkčního období, tedy do voleb roku 1976.\n\nK roku 1971 se profesně uvádí jako dělnice.\n\n"}
{"id": "770095", "url": "https://cs.wikipedia.org/wiki?curid=770095", "title": "Arrondissement Nogent-sur-Seine", "text": "Arrondissement Nogent-sur-Seine\n\nArrondissement Nogent-sur-Seine (fr. \"Arrondissement de Nogent-sur-Seine\") je správní územní jednotka ležící v departementu Aube a regionu Grand Est ve Francii. Člení se dále na pět kantonů a 82 obce.\n\nod roku 2015:\n\npřed rokem 2015:\n"}
{"id": "770097", "url": "https://cs.wikipedia.org/wiki?curid=770097", "title": "Mária Kraková", "text": "Mária Kraková\n\nMária Kraková (* 11. února 1933) byla slovenská a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Západoslovenský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "770101", "url": "https://cs.wikipedia.org/wiki?curid=770101", "title": "Arrondissement Reims", "text": "Arrondissement Reims\n\nArrondissement Reims (fr. \"Arrondissement de Reims\") je správní územní jednotka ležící v departementu Marne a regionu Grand Est ve Francii. Člení se dále na 14 kantonů a 156 obcí.\n\nod roku 2015:\n\npřed rokem 2015:\n"}
{"id": "770102", "url": "https://cs.wikipedia.org/wiki?curid=770102", "title": "Vilma Kramárová", "text": "Vilma Kramárová\n\nVilma Kramárová (23. dubna 1923 - ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Západoslovenský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "770105", "url": "https://cs.wikipedia.org/wiki?curid=770105", "title": "Arrondissement Rethel", "text": "Arrondissement Rethel\n\nArrondissement Rethel (fr. \"Arrondissement de Rethel\") je správní územní jednotka ležící v departementu Ardensko a regionu Grand Est ve Francii. Člení se dále na tři kantony a 101 obcí.\n\nod roku 2015:\n\npřed rokem 2015:\n"}
{"id": "770108", "url": "https://cs.wikipedia.org/wiki?curid=770108", "title": "Marie Kratochvílová", "text": "Marie Kratochvílová\n\nMarie Kratochvílová (* 1. února 1930) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1960 byla zvolena za KSČ do Národního shromáždění ČSSR za Severomoravský kraj. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. K roku 1968 se profesně uvádí jako dělnice z obvodu Hranice.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Hranice), kde setrvala do prosince 1970, kdy rezignovala na poslanecký post.\n\n"}
{"id": "770109", "url": "https://cs.wikipedia.org/wiki?curid=770109", "title": "Arrondissement Saint-Dizier", "text": "Arrondissement Saint-Dizier\n\nArrondissement Saint-Dizier (fr. \"Arrondissement de Saint-Dizier\") je správní územní jednotka ležící v departementu Haute-Marne a regionu Grand Est ve Francii. Člení se dále na 8 kantonů a 115 obcí.\n\nod roku 2015:\n\npřed rokem 2015:\n"}
{"id": "770110", "url": "https://cs.wikipedia.org/wiki?curid=770110", "title": "Arrondissement Sainte-Menehould", "text": "Arrondissement Sainte-Menehould\n\nArrondissement Sainte-Menehould (fr. \"Arrondissement de Sainte-Menehould\") je správní územní jednotka ležící v departementu Marne a regionu Grand Est ve Francii. Člení se dále na jeden kanton a 67 obcí.\n\nod roku 2015:\n\npřed rokem 2015:\n"}
{"id": "770111", "url": "https://cs.wikipedia.org/wiki?curid=770111", "title": "Arrondissement Sedan", "text": "Arrondissement Sedan\n\nArrondissement Sedan (fr. \"Arrondissement de Sedan\") je správní územní jednotka ležící v departementu Ardensko a regionu Grand Est ve Francii. Člení se dále na pět kantonů a 79 obcí.\n\nod roku 2015:\n\npřed rokem 2015:\n"}
{"id": "770112", "url": "https://cs.wikipedia.org/wiki?curid=770112", "title": "Martin Harich", "text": "Martin Harich\n\nMartin Harich (* 29. srpna 1995 Liptovský Mikuláš) je slovenský zpěvák. Proslavil se v soutěži \"Česko Slovenská Superstar\", kde se dostal do finále, skončil na 4.místě a díky tomu získal spoustu fanoušků. Ale již před Superstar se dostali s Markem Masarikem do povědomí fanoušků díky MiniTalent Show. Hned na podzim roku 2011 vydal své první album s názvem Príbeh Snov, které je téměř celé autorské. V hudebních cenách TV Óčko se stal objevem roku 2011 a jeho videoklip ke skladbě Nezvestná se stal klipem roku 2011 a Videoklip ke skladbě Posledná pieseň se stal videoklipem roku 2012. V roce 2013 vydal druhé album s názvem \"Nech\". V roce 2016 vyšlo třetí album \"Pátram\". V roce 2016 byl zároveň jedním z osmy soutěžících televizní show Tvoja tvár znie povedome. V roce 2017 vyšlo album \"Mapy\" , které na hudebním webu iREPORT získalo čtyři hvězdičky z pěti a celkově bylo velmi pochváleno.\n\nŽije v Liptovském Mikuláši na Slovensku. Má mladší sestru Lenku. Už odmalička zpíval ve folklorním souboru, ale když se tam muselo i tancovat, moc se mu to nelíbilo. Poprvé vystoupil s kapelou svého otce bubeníka Ladislava Haricha v deseti letech. Na kytaru se naučil hrát sám ale nyní umí hrát i na klavír a bicí. Vystudoval osmileté gymnázium M. M. Hodžu v Liptovském Mikuláši. Odmaturoval když mu bylo 17. Zajímavost: Martin miluje kytary a tak už má doma pěknou sbírku a na koncertech má co střídat.\n\nPo absolvování poutě do Santiago de Compostely, pobytu v Číně a úspěchu v Britském X-Factoru přichází Martin po téměř tříletém odstupu od posledního studiového alba se zcela novou atmosférou.\n\nNyní vystupuje s kapelou Musitany Hope která vznikla v roce 2009. Nejprve se skládala ze dvou členů – Martina Haricha a Marka Masarika. Později se zúčastnili Mini talent show kde se dostali do povědomí diváků. O dva roky později se Martin Harich přihlásil na Košický kasting do Česko-slovenské superstar 2. Postoupil do semifinále, později do finále a nakonec si \"vybojoval\" 4. místo i přes to že už byl jednou vyřazen, ale od poroty dostal divokou kartu. Po skončení soutěže kapela přidala dva členy, baskytaristu Martina Ilka a bubeníka Mateje Richtarčíka. Ty odehráli s Martinem a Markem velké množství koncertů po celém Slovensku a České republice. Ovšem na konci roku kapelu opustili a na začátku roku 2012 je nahradil nový bubeník Michal Bartánus a baskytarista Vikiel Mydlo a toto je kapela Musitany Hope, která má koncertní plán velmi nabitý a koncertuje po celém Česku a Slovensku. Např. v červnu roku 2012 odehrál Martin Harich s kapelou něco přes 21 koncertů a tudíž byli téměř každý den na cestách.\n\nJeho debutové album 'Príbeh snov' má 11 skladeb a vyšlo v září 2011.\n\nSkladby:\n\n1. Od začiatku po koniec 2. Stále 3. V Observatoriu 4. Nezvestná (k této skladbě je videoklip) 5. Sme tu zase 6. Príbeh snov (k této skladbě je videoklip) 7. Ja ťa nájdem (k této skladbě je videoklip) 8. Najmenej milión 9. Lucienne 10. Cesty 11. Čajky\n\nZ toho 10 (kromě skladby \"Nezvestná\") si všechny složil sám.\n\nDruhé album vyšlo v květnu 2013 a nese název 'Nech' . Martin Harich je autorem všech jedenácti skladeb z alba.\n\nSkladby:\n\n1. Asi mi horí tvár (k této skladbě je videoklip) 2. Čo ti mám povedať 3. Jin a Jang 4. Spiaca princezná 5. Čakám čo sa stane (k této skladbě je videoklip) 6. V nebi som nikdy nebol 7. Dokonalá 8. Nech 9. Časovrat 10. Posledná pieseň (k této skladbě je videoklip) 11. Ďakujem náhodám.\n\nRoku 2016 vyšlo EP s výstižným názvem 'Pátram' , právě pro toto toulavé období Martinova života. Kompletně slovenská nahrávka se nese v klidné, pocitové a večerní náladě.\n\nSkladby:\n\n1. Pátram 2. Kam sa to podelo 3. Čo potom 4. Tichý večer 5. Kde bolo tam bolo. Ke všem skladbám vydal i videoklip.\n\nKromě skladby Tichý večer, při níž Martin vycházel z básně povstaleckého básníka Marcela Herze, je deska kompletně autorská. Textově, hudebně a tentokrát i producentsky. Martin si všechny skladby nahrál ve svém pokoji. Finální master svěřil do rukou svému kamarádovi – zvukovému nadšenci – Jankovi Zborovjanovi, se kterým dříve spolupracoval i na singlovce Under the lamps.\n\nV roce 2017 vydal album 'Mapy'\n\nNa album Celeste Buckingham s názvem Don't Look Back z roku 2013 Martin přispěl duetem z vlastní tvorby, píseň má název \"Mám ťa málo\".\n\nPřed Vánoci roku 2013 spolu s VOXELEM složili píseň Vianočna. Tu nazpívali a natočili k ní videoklip, který se točil za normálního dění v Praze. Píseň Vianočna je československý duet.\n\nV dubnu roku 2014 vydal videoklip k písni \"Keby náhodou.\"\n\nV květnu roku 2015 vydal videoklip k písni \"Dance 'n' Roll\".\n\nV červnu roku 2015 nazpíval a natočil klip společně s Peterem Cmorikem, anglickou píseň Oh my bro.\n\nV květnu roku 2016 vydal videoklip k anglické písni Under the lamps, společně s Jánem Zborovjanem.\n\nV srpnu roku 2016 vydal videoklip k písni \"Tisíc slov\". Skladba vznikla na počest padlého povstaleckého básníka Marcela Herza. Text básně upravil a zhudebnil právě Martin. Nikdy nevyšla na žádném albu.\n\n"}
{"id": "770113", "url": "https://cs.wikipedia.org/wiki?curid=770113", "title": "Arrondissement Troyes", "text": "Arrondissement Troyes\n\nArrondissement Troyes (fr. \"Arrondissement de Troyes\") je správní územní jednotka ležící v departementu Aube a regionu Grand Est ve Francii. Člení se dále na 14 kantonů a 247 obcí.\n\nod roku 2015:\n\npřed rokem 2015:\n\n"}
{"id": "770114", "url": "https://cs.wikipedia.org/wiki?curid=770114", "title": "Kateřina z Lancasteru", "text": "Kateřina z Lancasteru\n\nKateřina z Lancasteru (angl. \"Catherine of Lancaster\", šp. \"Catalina de Lancáster\", 1372/3 hrad Hertford – 2. června 1418 Valladolid) byla kastilská královna, regentka Kastilského království a také nositelka Podvazkového řádu.\n\nNarodila se v rozmezí června 1372 a března 1373jako dcera Jana z Gentu a jeho druhé choti Konstancie, dcery kastilského krále Petra Krutého. Jan z Gentu chtěl přes svou manželku uplatnit nárok na uvolněný kastilský trůn, který se podařilo získat Jindřichovi z Trastamáry.\n\nV září 1388 byla Kateřina provdána za devítiletého kastilského infanta Jindřicha, který byl vnukem Jindřicha z Trastamáry. Jejich sňatek měl upevnit legitimitu dynastie Trastamára a pomohl ukončit španělskou epizodu stoleté války. Jindřich zdědil královskou korunu již roku 1390 a o tři roky později, po dosažení zletilosti, začal skutečně vládnout.\n\nKrál zemřel v prosinci 1406 a pověřil svého mladšího bratra Ferdinanda společně s Kateřinou regentstvím nad nezletilým následníkem. Neměli vždy stejné politické cíle. Ferdinand se zabýval vnitřní politikou království, zatímco Kateřina udržovala vztahy s Anglií a Portugalskem, kde byla královnou její nevlastní sestra Filipa z Lancasteru. Roku 1412 se švagr stal králem Aragonie a již roku 1416 zemřel. Kateřina zůstala na správu země sama. Dle současníků byla královna vdova velmi urostlá a trápila ji tloušťka a láska k alkoholu. Regentství se kvůli svému zdravotnímu stavu vzdala a zemřela v červnu 1418. Byla pohřbena v královské kapli v katedrále v Toledu.\n"}
{"id": "770115", "url": "https://cs.wikipedia.org/wiki?curid=770115", "title": "Arrondissement Vitry-le-François", "text": "Arrondissement Vitry-le-François\n\nArrondissement Vitry-le-François (fr. \"Arrondissement de Vitry-le-François\") je správní územní jednotka ležící v departementu Marne a regionu Grand Est ve Francii. Člení se dále na tři kantony a 113 obcí.\n\nod roku 2015:\n\npřed rokem 2015:\n"}
{"id": "770117", "url": "https://cs.wikipedia.org/wiki?curid=770117", "title": "Vítězslav Krejčí", "text": "Vítězslav Krejčí\n\nVítězslav Krejčí (4. července 1924 – 13. prosince 1979) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1960 byl zvolen za KSČ do Národního shromáždění ČSSR za Jihomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda JZD z obvodu Kroměříž. V roce 1959 se zmiňuje jako předseda JZD v obci Slížany.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kroměříž), kde setrval do května 1971, kdy rezignoval. V stejném období zasedal i v České národní radě.\n\n"}
{"id": "770118", "url": "https://cs.wikipedia.org/wiki?curid=770118", "title": "ANF Les Mureaux 115", "text": "ANF Les Mureaux 115\n\nANF Les Mureaux 110 a letouny odvozené o tohoto typu byly francouzské průzkumné letouny vyvinuté ve 30. letech 20. století. Byly to celokovové dvoumístné hornoplošníky s tandemovým otevřeným kokpitem. Letouny byly široce využívány během bitvy o Francii v roce 1940, ale brzy poté byly vyřazeny.\n\nLetoun ANF Les Mureaux 110 navržen pro splnění požadavků francouzského ministerstva letectví na dodání letounu, který by nahradil letoun Breguet 19 a sloužil by v roli průzkumného letounu („R2“). Byly postaveny dvě mírně odlišné varianty označené 110 a 111, které byly představeny letectvu k testování. Brzy následovaly objednávky sériových strojů.\n\nPrvní masově vyráběnou variantou byla od roku 1933 verze 113, které bylo objednáno 49 strojů. Tato verze byla ve výrobě nahrazena variantou 115 v roce 1935 a posléze i verzí 117. Obě tyto verze mohly působit i v roli lehkých bombardérů.\n\nLetouny verze 113 vstoupily do služby u francouzského letectva (\"Armée de l'Air\") v průzkumných skupinách (\"Groupes\"), následovaly skupiny pozorovací a nakonec nahrazovaly i letouny Potez 25 u rezervních jednotek (\"Groupes Aériens Régionaux\"). Tyto letouny následovaly posléze letouny verze 117 a 115. V letech 1934–35 bylo 40 původních letounů verze 113 přizpůsobeno do role nočních stíhacích letounů, kde měly nahradit stroje Breguet 19.\n\nV době vypuknutí 2. světové války bylo letouny 115 vybaveno 9 průzkumných skupin (\"Groupes Aériens d'Observation\") a dalších 9 skupin bylo vybaveno letouny 117. V dubnu 1940 bylo 11 letounů ztraceno v akci a v době vypuknutí bitvy o Francii bylo k dispozici ještě 228 letounů. Při uzavírání příměří 25. června 1940 bylo k dispozici již jen 62 strojů, z toho některé v severní Africe.\n\n110\n111\n112 R2\n113 R2\n114 CN\n115 R2B2\n117 R2B2\n119\n200A.3\n\n\n\n\n Francie\n\n"}
{"id": "770119", "url": "https://cs.wikipedia.org/wiki?curid=770119", "title": "Arrondissement Vouziers", "text": "Arrondissement Vouziers\n\nArrondissement Vouziers (fr. \"Arrondissement de Vouziers\") je správní územní jednotka ležící v departementu Ardensko a regionu Grand Est ve Francii. Člení se dále na dva kantony a 123 obce.\n\nod roku 2015:\n\npřed rokem 2015:\n"}
{"id": "770124", "url": "https://cs.wikipedia.org/wiki?curid=770124", "title": "Arrondissement Les Andelys", "text": "Arrondissement Les Andelys\n\nArrondissement Les Andelys (fr. \"Arrondissement des Andelys\") je správní územní jednotka ležící v departementu Eure a regionu Normandie ve Francii. Člení se dále na 12 kantonů a 75 obcí.\n\n"}
{"id": "770125", "url": "https://cs.wikipedia.org/wiki?curid=770125", "title": "Arrondissement Bernay", "text": "Arrondissement Bernay\n\nArrondissement Bernay (fr. \"Arrondissement de Bernay\") je správní územní jednotka ležící v departementu Eure a regionu Normandie ve Francii. Člení se dále na 16 kantonů a 263 obcí.\n\n"}
{"id": "770126", "url": "https://cs.wikipedia.org/wiki?curid=770126", "title": "Plesná (Šumava)", "text": "Plesná (Šumava)\n\nPlesná (též \"Debrník\", ) je 1337 m vysoká hora na severozápadní Šumavě, v Železnorudské hornatině. Vrchol se nachází na hranici mezi Českem a Bavorskem, 5 km západně od Prášil.\n\nPlesná ma podobu širokého strukturního hřbetu z pararul a granodioritů s plochým vrcholem. Na jejím severovýchodním svahu se nachází široký a mělký rulový kar jezera Laka.\n\nZnačené turistické stezky na Plesnou nevedou a jelikož je součástí území „Plesná a Poledník“, do nějž je nařízením Správy NP a CHKO Šumava vstup možný pouze po turistických značených trasách, je z české strany nepřístupná.\n\n\n"}
{"id": "770130", "url": "https://cs.wikipedia.org/wiki?curid=770130", "title": "Arrondissement Dieppe", "text": "Arrondissement Dieppe\n\nArrondissement Dieppe (fr. \"Arrondissement de Dieppe\") je správní územní jednotka ležící v departementu Seine-Maritime a regionu Normandie ve Francii. Člení se dále na 20 kantonů a 350 obcí.\n\n"}
{"id": "770133", "url": "https://cs.wikipedia.org/wiki?curid=770133", "title": "Jozef Kríž", "text": "Jozef Kríž\n\nJozef Kríž (26. ledna 1917 Finčice – 11. října 1979 Trenčín) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nPo absolvování reálného gymnázia začal studovat ČVUT v Praze, ale po uzavření českých vysokých škol nacisty se vrátil na Slovensko, kde byl zaměstnán na stavební správě pro stavbu hydrocentrál v Bratislavě. V roce 1945 vstoupil do Komunistické strany Slovenska. V letech 1945–1948 byl členem OV KSS v Ilavě, poté vedoucím oddělení pro průmysl a obchod na KV KSS v Žilině. V letech 1951-52 byl náměstkem pověřence pro obchod.\n\nVe volbách roku 1954 byl zvolen do Slovenské národní rady. Ve volbách roku 1960 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal do konce volebního období parlamentu, tedy do voleb v roce 1964.\n\nV letech 1953-1966 se uvádí jako náhradník (kandidát), člen a tajemník Ústředního výboru Komunistické strany Slovenska. Na sjezdu KSS v roce 1955 se stal jedním ze dvou tajemníků Komunistické strany Slovenska. Zastával i posty v celostátní komunistické straně. XI. sjezd KSČ ho zvolil za Ústředního výboru Komunistické strany Československa. XII. sjezd KSČ ho zvolil kandidátem ÚV KSČ. Patřil do mocenské skupiny okolo předních slovenských funkcionářů jako Karol Bacílek a Pavol David v době kampaní proti buržoaznímu nacionalismu. V roce 1956 doporučoval ideově rozdrtit a přimět k poslušnosti členy Svazu slovenských spisovatelů.\n\nVe volbách roku 1964 se stal poslancem Slovenské národní rady, v níž zastával po celé volební období, tedy do roku 1968, funkci místopředsedy (post místopředsedy zastával do prosince 1968). V SNR zasedal i v prodlouženém volebním období 1969-1971. Počátkem roku 1968 byl zvolen předsedou státoprávní komise Slovenské národní rady, která se zabývala změnou postavení slovenských orgánů. V roce 1969 odešel na ministerstvo zahraničních věcí a téhož roku vyslán do Norska jako velvyslanec akreditovaný také pro Island. V dubnu 1973 byl předčasně odvolán (jedním z důvodů byl i emigrace jeho dcery) a byl zařazen do 5. západoevropského odboru MZV, v roce 1974 však z ministerstva zahraničních věcí odešel a vrátil se do Bratislavy.\n\n"}
{"id": "770134", "url": "https://cs.wikipedia.org/wiki?curid=770134", "title": "Arrondissement Évreux", "text": "Arrondissement Évreux\n\nArrondissement Évreux (fr. \"Arrondissement d'Évreux\") je správní územní jednotka ležící v departementu Eure a regionu Normandie ve Francii. Člení se dále na 15 kantonů a 237 obcí.\n\n"}
{"id": "770135", "url": "https://cs.wikipedia.org/wiki?curid=770135", "title": "Zvoňte, zvonky", "text": "Zvoňte, zvonky\n\nZvoňte, zvonky je první dlouhohrající deska slovenské beatové skupiny Prúdy. Vyšla poprvé v roce 1969 v Supraphonu (Su 013 0740), podruhé byla (ještě jako vinylová deska) reeditovaná ve slovenském Opusu v roce 1990 (9013 2237). V roce 1993 byla deska poprvé reeditovaná na CD a MC, a to u firmy Pavian Records (Pavian PM 0007-2311). Ke třicátému výročí vydání desky vyšlo remastrované CD u firmy Sony Music/Bonton (495360 2), které bylo doplněno řadou bonusových písní. Bez bonusů vyšlo též celé album v roce 2007 jako příloha hudební edice deníku Sme, nazvané \"Slovenské legendárné albumy\".\n\nDeska je kompilací rozhlasových nahrávek, vznikajících od zimy roku 1968, doplněné třemi skladbami staršího data. Skladby pořizovala skupina Prúdy v bratislavském studiu Československého rozhlasu. LP bylo nahráno víceméně celé v obsazení Marián Varga – klavír, Pavol Hammel – zpěv, kytara, Peter Saller – sólová kytara, Fedor Frešo – baskytara a Vlado Mallý – bicí, perkuse a hoboj. V písničkách číslo 3 (\"Balada o smutnom Jánovi\") a číslo 12 (\"Čierna ruža\") figurovali dřívější hráči kapely, totiž Vladimír Kaššay – baskytara a Peter Petro – bicí. Pouze skladba číslo 5 (\"Strašidlo\") je ještě staršího data (jedná se o mix dvou různých nahrávek), a na ní na bicí hraje Ľubor Dolinský. Při vydání desky v roce 1969 už původní obsazení kapely neexistovalo (Varga a Frešo odešli do nově založené kapely Collegium Musicum).\nAlbum samotné produkoval Pavol Zelenay, o hudební režii se starali Leoš Komárek a Jiří Pekárek. Zvukovou režii obstarávali Vlado Marko a Peter Hubka, dramaturgii celého alba měl na starosti Ľudovít Štassel. Obal vytvořil Peter Puškár.\n\nK remasterovanému vydání na CD bylo přidáno několik bonusů, které vznikaly v době, kdy byly nahrány původní písně alba, tj. na sklonku roku 1968 ve studiích Československého rozhlasu v Bratislavě a též v pražském studiu FYSIO. Písně 13 a 14 (\"Tam v Massachusetts\" a \"Spievam si pieseň\") vyšly původně na SP v roce 1968 (Supraphon 0 43 0447 h). Písně 15 a 17 (\"Biela holubica\" a \"Po písmenku\") pochází z kompilačního dvojalba \"Pavol Hammel a Prúdy 1966-1975\", které vyšlo v roce 1982 u slovenské nahrávací firmy Opus (9113 1328/9). Píseň číslo 16 (\"Zaklínač hadov\") byla B stranou supraphonského singlu z roku 1968 (0 43 0554 h), jehož A strana, píseň \"Čierna ruža\", je v jiné verzi obsažena na této LP a tato verze vyšla již dříve na CD kompilaci nazvané \"Bigbít 1968–1969\" (71 0606-4 Bonton Music). Píseň číslo 18 (\"Keď zomrie lev\") pochází původně z LP kompilace \"Beatová horúčka 1965–1970\" (Opus 9013 2113), která později vyšla i na CD. Poslední čtyři písně jsou poněkud staršího data (pocházejí z let 1969–1970). Všechny čtyři vyšly na EP ve vydavatelství Panton (33 0262) v roce 1971. Nahrála je zčásti nová sestava Prúdů (v čele s Františkem Griglákem), přičemž na poslední skladbě \"Ráno\" hostuje víceméně inkognito skupina Collegium Musicum. Omylem se při masteringu bonusového alba stalo, že v první vydané verzi CD jsou přehozené poslední dvě skladby (\"Ráno\" a \"Mama\"). V další dolisované sérii jsou už písně opravené podle bookletu.\nEditorem celého remasterovaného alba byl Peter Pišťanek, o samotný remastering nahrávek se staral Alexander Soldán. Výtvarnou podobu CD měl na starosti Peter Sedlák.\n\n\n\n\n\n"}
{"id": "770138", "url": "https://cs.wikipedia.org/wiki?curid=770138", "title": "Josef Kruntorád", "text": "Josef Kruntorád\n\nJosef Kruntorád (2. září 1922 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770139", "url": "https://cs.wikipedia.org/wiki?curid=770139", "title": "Arrondissement Le Havre", "text": "Arrondissement Le Havre\n\nArrondissement Le Havre (fr. \"Arrondissement du Havre\") je správní územní jednotka ležící v departementu Seine-Maritime a regionu Normandie ve Francii. Člení se dále na 20 kantonů a 176 obcí.\n\n"}
{"id": "770142", "url": "https://cs.wikipedia.org/wiki?curid=770142", "title": "Vladimír Křižka", "text": "Vladimír Křižka\n\nVladimír Křižka (23. září 1922 – ???) byl český a československý politik Československé strany socialistické a poúnorový poslanec Národního shromáždění ČSSR.\n\nVe volbách roku 1960 byl zvolen za ČSS do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu, tedy do voleb v roce 1964.\n"}
{"id": "770143", "url": "https://cs.wikipedia.org/wiki?curid=770143", "title": "Arrondissement Rouen", "text": "Arrondissement Rouen\n\nArrondissement Rouen (fr. \"Arrondissement de Rouen\") je správní územní jednotka ležící v departementu Seine-Maritime a regionu Normandie ve Francii. Člení se dále na 29 kantonů a 219 obcí.\n"}
{"id": "770145", "url": "https://cs.wikipedia.org/wiki?curid=770145", "title": "Vladimír Kubánek", "text": "Vladimír Kubánek\n\nVladimír Kubánek (19. září 1923 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770147", "url": "https://cs.wikipedia.org/wiki?curid=770147", "title": "Libuše Kubešová", "text": "Libuše Kubešová\n\nLibuše Kubešová (* 16. dubna 1929) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1960 byla zvolena za KSČ do Národního shromáždění ČSSR za Západočeský kraj. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. K roku 1968 se profesně uvádí jako členka JZD z obvodu Přeštice-Stod.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Přeštice-Stod), kde setrvala až do konce volebního období, tedy do voleb roku 1971.\n\n"}
{"id": "770149", "url": "https://cs.wikipedia.org/wiki?curid=770149", "title": "Jakub Škoda", "text": "Jakub Škoda\n\nJakub Škoda (30. dubna 1835 Počátky — 28. října 1885 Přerov) byl český středoškolský profesor, překladatel a komunální politik. Vyučoval na středních školách v Chebu, Litoměřicích, Jindřichově Hradci a Olomouci; roku 1870 byl jmenován ředitelem nově zřízeného gymnázia v Přerově. Ve volbách 1873-74 tam organizoval úspěšnou kampaň národní strany proti proněmeckým kandidátům a jako obecní zastupitel měl zásluhy o zachování a rozvoj českojazyčných středních škol. Psal učebnice a pod pseudonymem Počátecký překládal divadelní hry z francouzštiny. Stal se čestným občanem Přerova (1880) a na jeho počest bylo pojmenováno tamní Gymnázium Jakuba Škody (1993).\n\nNarodil se 30. dubna 1835 v Počátkách. V deseti letech byl přijat na gymnázium v Jindřichově Hradci. Po maturitě r. 1853 absolvoval filosofii, klasickou filologii a češtinu na pražské univerzitě; během studia vyučoval klasické jazyky v soukromých ústavech.\n\nRoku 1857 se stal suplentem na gymnáziu v Chebu, odkud se o rok později přestěhoval do Litoměřic. V roce 1858 byl jmenován skutečným učitelem na gymnáziu v Jindřichově Hradci. Ve městě strávil devět let. Aktivně se účastnil veřejného života a vlasteneckých podniků, z nichž nejdůležitější bylo ochotnické divadlo. Roku 1867 se stal profesorem českého státního gymnázia v Olomouci, které řídil Jan Evangelista Kosina.\n\nV roce 1870 společně s poslancem Ignátem Wurmem a farářem Arnoštem Vychodilem organizoval založení českého gymnázia v Přerově a po jeho otevření v říjnu téhož roku byl jmenován ředitelem.\n\nVe městě se zapojil do veřejného a politického života. Krátce po jeho příchodu padla Hohenwartova vláda a centralisté se snažili toho využít k posílení německého vlivu na Moravě. V komunálních volbách v letech 1873 a 1874 organizoval Škoda kampaň národní strany (tj. zastánců českého jazyka) a po vyhraných volbách zasedl v obecním zastupitelstvu. Stal se zpravodajem školního, stavebního a finančního odboru. Usiloval zejména o rozvoj českojazyčného školství. Pod jeho vedením bylo reálné gymnázium rozšířeno o vyšší ročníky a byla pro něj postavena nová budova. Později bylo doplněno o vyšší gymnázium a vyšší reálku. Rolnická škola, v jejímž čele rovněž stál, byla na jeho návrh změněna na zemskou hospodářskou střední školu. Snažil se rovněž o zřízení strojnické školy; podnikl cestu do Chomutova, aby získal více informací, jejího otevření se ale nedožil. Úsilí o udržení a rozšiřování českojazyčných škol naráželo na silný odpor proněmeckých občanů a politiků („ústaváků“); bylo Škodovou zásluhou, že přerovské školy nepodlehly poněmčení, jako se to v téže době stalo v Hranicích, Třebíči a Valašském Meziříčí.\n\nByl rovněž v čele záložny a okrašlovacího spolku. Inicioval také zřízení obecní spořitelny a české knihtiskárny.\n\nZemřel 28. října 1885 v Přerově po čtrnáctidenní nemoci.\n\nJakub Škoda byl svými současníky vysoce ceněn pro svou činnost ve prospěch Přerova a pro prosazování českých národních zájmů v tomto městě. Roku 1880 byl jmenován čestným občanem; při té příležitosti byl uspořádán pochodňový průvod a banket za účasti místních obyvatel i hostů z Brna, Olomouce a dalších měst. Velkolepé byly i oslavy jeho 50. narozenin, k nimž dostal od města zlatý pohár a ochotnický spolek uspořádal na jeho počest slavnostní večer.\n\nRoku 1993 po něm bylo pojmenováno přerovské Gymnázium Jakuba Škody.\n\nBěhem pobytu v Jindřichově Hradci překládal divadelní hry z francouzštiny, s cílem rozšířit repertoár nově otevřeného pražského Prozatímního divadla. Většina jeho prací z té doby vyšla pod pseudonymem Počátecký. Později psal středoškolské učebnice.\n\nKnižně vyšly:\n\nPřeklady:\n\n"}
{"id": "770150", "url": "https://cs.wikipedia.org/wiki?curid=770150", "title": "Seznam hvězd v souhvězdí Chameleona", "text": "Seznam hvězd v souhvězdí Chameleona\n\nToto je seznam významných hvězd v souhvězdí Chameleona (\"Chamaeleon\"). Hvězdy jsou seřazeny podle zdánlivé hvězdné velikosti.\n\n\n"}
{"id": "770151", "url": "https://cs.wikipedia.org/wiki?curid=770151", "title": "Margaret Woodwardová", "text": "Margaret Woodwardová\n\nMargaret H. Woodwardová (* 1960) je aktivní příslušnice Letectva Spojených států amerických s hodností generálmajora.\n\nV současnosti (2012) působí jako velitelka 17. letecké armády ( Seventeenth Air Force) se sídlem na Letecké základně Ramstein v Německu a je zodpovědná za veškeré americké vzdušné operace týkající se afrického kontinentu. V březnu 2011 tak v rámci vojenské intervence v Libyi velela americkým vzdušným operacím s kódovým názvem „\"Operation Odyssey Dawn\"“. Díky tomu se stala historicky první ženou, která velela vzdušné bojové kampani amerického letectva.\n\n"}
{"id": "770154", "url": "https://cs.wikipedia.org/wiki?curid=770154", "title": "Ferdinand I. Aragonský", "text": "Ferdinand I. Aragonský\n\nFerdinand I. Aragonský (šp. \"Fernando I de Aragón\", \"Fernando de Trastámara\" a \"Fernando de Antequera\", 27. listopadu 1380 Medina del Campo– 2. dubna 1416 Igualada) byl volený král Aragonie, Sicílie, Mallorky a Valencie v letech 1412 až 1416.\n\nNarodil se jako mladší syn kastilského krále Jana a Eleonory, dcery aragonského krále Petra IV. Již v mládí se oženil s Eleonorou z Alburquerque, vnučkou kastilského krále Alfonse XI.\n\nRoku 1406 zemřel jeho starší bratr, král Jindřich III. a ve své závěti stanovil Ferdinanda společně se svou chotí, královnou Kateřinou regenty nezletilého následníka. Ferdinand s královnou vdovou neměl vždy stejné politické cíle, věnoval se převážně vnitřní politice království. Roku 1410 se mu podařilo ve válce s granadským královstvím získat Antequeru, čímž si zvýšil svůj politický kredit.\n\nO dva roky později, v roce 1412 byl po skonu bezdětného aragonského strýce Martina tzv. kompromisem z Caspe zvolen z několika kandidátů aragonským králem. Zemřel po čtyřech letech vlády a byl pohřben v klášteře Poblet. Jeho následníkem se stal syn Alfons.\n"}
{"id": "770159", "url": "https://cs.wikipedia.org/wiki?curid=770159", "title": "Štítonos", "text": "Štítonos\n\nŠtítonos (\"Chionis\") je rod dlouhokřídlých ptáků z monotypické čeledě štítonosovití (Chionididae) žijících v Antarktidě a na nepříliš od ní vzdálených ostrovech v Jižním, Atlantském a Indickém oceánu.\n\nRozeznávají se dva druhy štítonose:\nNa prvý pohled se od sebe odlišují jen barvou zobáků a lysých míst v jeho okolí, štítonos černozobý je také drobet menší.\n\nNejjižněji hnízdí štítonosi světlezobí v oblasti Antarktického poloostrova a přilehlých ostrovech (hlavně Jižní Shetlandy, Jižní Orkneje, Jižní Georgie a Jižní Sandwichovy ostrovy). Výrazně menší část jich tam po vyvedení mláďat zůstává, ale většina migruje severněji, na Falklandské ostrovy, Ohňovou zemí či dokonce na ostrovy u jižní Afriky, kde se do příští sezony snáze uživí. Naopak štítonosi černozobí z ostrovů prince Edwarda, Crozetových, Kerguelenových a Heardova a McDonaldových ostrovů, kde jsou pro přežití tamního zimního období snazší podmínky, neodlétají.\nMísta rozmnožování štítonosů jsou vázána na hnízdící kolonie ostatních mořských ptáků nebo místa vyvádění mláďat ploutvonožci, které jim poskytují možnosti dostatku vydatné potravy.\n\nBílí ptáci o délce těla asi 40 cm, váží přes 0,5 kg a v rozpětí křídel mají až 80 cm. Poznávacím znamením rodu jsou rohovité štítky překrývající nosní otvory na horní části silného, kuželovitého zobáku a lysá bradavičnatá místa v okolí. Mají robustní postavu se silnými nohami a celou stavbou těla jsou předurčení spíše k běhání než k létání. Přitom je zjištěno, že při migraci po vyhnízdění přeletí až 750 km bez přestávky. Mají jen částečně vyvinuty plovací blány a na vodní hladinu usedají jen zřídka, častěji je lze spatřit na ledové kře. Do vody vstupují jen při koupeli.\n\nJednotlivé páry mají navzájem vymezená místa pro sběr potravy a hnízdní teritoria, svůj nárok na území si ale musí získat a obhájit. Vzájemná potyčka probíhá jen rituálně, ptáci se proti sobě snaží co nejvíce napřímit a kývají přitom hlavou nahoru a dolů. Jen málokdy se ozývají nelibými skřeky. Při ohrožení hnízda nebo svých mláďat napadají útočníka zobáním (lidí klovou do nohou).\n\nSvou potravu si nehledají ve vodě, ale na pevnině; jsou to všežravci. Mimo \"sezonu\" přebírají funkci mrchožroutů, požírají uhynulé živočichy z pevniny i mořem vyplavené a při odlivu oceánu ozobávají mořské řasy z přílivové zóny. Přicházejí pravidelně do míst kde se vyhazují odpadky z polárních stanic. Při hledání potravy pobíhají usilovně po terénu a prohledávají i ty nejmenší škvíry, jen málokdy popolétavají. Žerou všechno co je jen trochu poživatelné, i výkaly ptáků nebo savců.\n\nDostatek potravy mají jen v období hnízdění kolonie, kdy se zcela volně procházejí mezi hnízdícími ptáky nebo mezi ploutvonožci. Tehdy se projevuje jejich nevídaná smělost a netečnost olupovaných. Tučňákům kradou společně s chaluhami a racky vejce a jsou schopni ulovit a sežrat čerstvě vylíhlá osamělá ptáčata. Při krmení mláďat doráží beztrestně na krmícího tučňáka a snaží se mu nějaké to sousto ukrást, případně vyskočí na hřbet krmeného a snaží se mu sebrat něco přímo ze zobáku. Obdobně to probíhá i v jiných koloniích, např. u buřňáků.\n\nObdobím hojnosti je i doba, kdy se začínají rodit malí ploutvonožci. Samice připlouvají k ostrovům těsně před ukončením březosti a štítonosi ihned po vrhu drze zobou do pupeční šňůry mláděte i matky a případně pijí vytékající krev. A to do doby, až matka vypudí placentu na kterou štítonosi čekají.\n\nZačátek hnízdění spadá do listopadu a prosince. Svá nenápadná hnízda si páry stavějí z nejrůznějšího materiálu ve skalních štěrbinách kde je chráněno proti predátorům i nepřízni počasí. Je vždy skryté a umístěno odděleně od ostatních.\n\nDo hnízda snášejí 2 až 3 vejce o rozměrech asi 5,5 x 4 cm. V sezení na vejcích se oba ptáci střídají, inkubace trvá 28 až 32 dnů. Ptáčata mají nejprve skvrnitý prachový šat tmavě hnědé barvy. Za 12 dnů se počínají objevovat prvá bílá pírka a ve věku asi 8 týdnů se přepeřují do šatu dospělců a jsou již schopná vzlétnout. Oba rodiče, kteří se dosud střídali v krmení, je počínají učit vyhledat si potravu. Z hnízda je většinou úspěšně odchován jediný potomek. Odrostlá mláďata se zdržují v blízkosti rodičů někdy i 6 měsíců a škemrají o potravu. Uhájit si teritorium a založit vlastní hnízdo jsou schopná ve věku 3 až 5 let.\n"}
{"id": "770165", "url": "https://cs.wikipedia.org/wiki?curid=770165", "title": "Gmina Jordanów Śląski", "text": "Gmina Jordanów Śląski\n\nGmina Jordanów Śląski je polská vesnická gmina v okrese Wrocław v Dolnoslezském vojvodství. Sídlem gminy je ves Jordanów Śląski. V roce 2010 zde žilo 3 062 obyvatel.\n\nGmina má rozlohu 56,62 km² a zabírá 5,07% rozlohy okresu. Skládá se ze 13 starostenství.\n\n\n"}
{"id": "770167", "url": "https://cs.wikipedia.org/wiki?curid=770167", "title": "Plovací blána", "text": "Plovací blána\n\nPlovací blána je pružná kožní řasa natažená mezi prsty nohou, vyskytuje se u živočichů žijících trvale nebo přechodně ve vodním prostředí. Někdy se k plovací bláně počítá i kožní lem narostlý okolo jednotlivých prstů.\n\nPlovací blána usnadňuje plavání, zvětšuje plochu končetiny a tím zesiluje její účinek, působí stejně jako ploutve potápěče. Kožní lem ulehčuje chůzi po nepevném, bahnitém podkladu, zvětšuje plochu došlapujícího chodidla obdobně jako sněžnice. Porovnání s ploutvemi i sněžnicemi samozřejmě pokulhává. Zvířata dokáži při zpětném pohybu prsty ohnout a sevřít, takže blána ani lem při něm nekladou téměř žádný odpor.\n\nNejznámější je plovací blána u ptáků, kteří ji mají srostlé 3 nebo 4 prsty (dlouhokřídlí, plameňáci, potápky, potáplice, trubkonosí, tučňáci, veslonozí, vrubozobí) nebo mají na prstech kožovité lemy (brodiví, krátkokřídlí). Plovací blány nebo kožní lemy dále mají krokodýli, vodní želvy, mnohé žáby a někteří čolci, buď na jednom nebo obou párech končetin. Žába létavka šíronohá má mezi prsty blány tak veliké, že jich využívá ke klouzavém letu při skoku.\n\nZe savců mají plovací blány překvapivě i jedni z největších, jako hroch obojživelný, medvěd lední nebo pes novofoundlandský. Z těch menších a známějších to jsou bobr, norek, nutrie, ondatra a vydra. Ploutvonožci mají svých pět dlouhých prstů tak pevně stostlých tuhou plovací blánou, že se proměnily v orgán podobný ploutví.\n\nNěco na způsob plovací blány mají i někteří gekoni, kteří ji využívají při chůzi po sypkém písku a pro rychlé zahrabání. Zvláštní plovací blánu má i ptakopysk, ten ji nemá přirostlou k prstům, nýbrž k dlani a při chůzi po souši nebo hrabání ji skládá. \n\n"}
{"id": "770172", "url": "https://cs.wikipedia.org/wiki?curid=770172", "title": "Arrondissement Ajaccio", "text": "Arrondissement Ajaccio\n\nArrondissement Ajaccio (fr. \"Arrondissement d'Ajaccio\") je správní územní jednotka ležící v departementu Corse-du-Sud a regionu Korsika ve Francii. Člení se dále na 14 kantonů a 80 obcí.\n\n"}
{"id": "770173", "url": "https://cs.wikipedia.org/wiki?curid=770173", "title": "Arrondissement Bastia", "text": "Arrondissement Bastia\n\nArrondissement Bastia (fr. \"Arrondissement de Bastia\") je správní územní jednotka ležící v departementu Haute-Corse a regionu Korsika ve Francii. Člení se dále na 10 kantonů a 27 obcí.\n\n"}
{"id": "770174", "url": "https://cs.wikipedia.org/wiki?curid=770174", "title": "Daviscupový tým Austrálie", "text": "Daviscupový tým Austrálie\n\nDaviscupový tým Austrálie reprezentuje Austrálii v Davisově poháru od roku 1905. Řídící organizací reprezentace je národní tenisový svaz Tennis Australia. V letech 1905–1922 hráli Australané s Novozélanďany ve společném týmu Australasie.\n\nAustrálie představuje po Spojených státech druhé nejúspěšnější družstvo v soutěži. Salátovou mísu získala celkově 28krát, poprvé v roce 1907 především díky Normanu Brooksovi a naposledy v sezóně 2003. Jako poražený finalista odešla 19krát.\n\nTýmovým statistikám vévodí bývalý první hráč žebříčku Lleyton Hewitt, jenž zaznamenal nejvyšší počet 59 vyhraných zápasů, 42 vítězných dvouher a 43 odehraných mezistátních utkání v 19 sezónách. Od roku 2016 působí jako nehrající kapitán družstva. Nejlepším deblovým párem je Mark Woodforde a Todd Woodbridge se 14 výhrami.\n\nRoy Emerson vyhrál jako hráč osm titulů, což představuje absolutní rekord soutěže. Rovněž šestnáct trofejí Harryho Hopmana v roli kapitána je daviscupovým rekordem. \n\nMezi lety 1905–1914 startovali australští tenisté ve společném družstvu s Novým Zélandem pod hlavičkou Australasie. Kombinovaná sestava si připsala pět trofejí v ročnících 1907, 1908, 1909, 1911 a 1914. Ačkoli byli novozélandští tenisté způsobilý ke startu za tým, této možnosti využil pouze jediný Novozélanďan Tony Wilding. Sportovci z obou států vytvářeli v prvních dekádách 20. století australasijské výběry ve více sportech.\n\nPo skončení první světové války nastoupili Australané roku 1919 premiérově jako samostatné družstvo, které danou sezónu vybojovalo trofej. Mezinárodní tenisová federace pak Austrálii připisuje všechny výsledky, které dosáhla v rámci Australásie.\n\nRoku 1951 se zformovala australská dvojice Frank Sedgman a Ken McGregor, která položila základ nové australské éře. Následná dominantnost Australanů se projevila v letech 1950–1967, když z 18 ročníků vyhráli patnáctkrát. Během tohoto období australský tým postavil pět různých sestav, v nichž nastoupilo postupně sedm wimbledonských vítězů. Po celou dobu 1950–1968 byl trenérem a nehrajícím kapitánem družstva Harry Hopman, bývalý aktivní účastník soutěže. Poté co Sedgman a McGregor přestoupili k profesionálům, nasadil Hopman v roce 1953 dva nezkušené devatenáctileté tenisty Lew Hoada a Kena Rosewalla, kteří dokázali titul obhájit. Další ročník 1954 salátovou mísu ztratili s Američany Vicem Seixasem a Tonym Trabertem, ale následné dva roky opět vyhráli bez ztráty setu. Po jejich odchodu k profesionálům je v družstvu vystřídali Ashley Cooper a Malcom Anderson.\n\nV roce 1959 byl tým obměněn Fraserem a Laverem. Ve svém prvním finále Laver nevyhrál ani jednu dvouhru, ovšem Austrálie díky Fraserovi uhájila mísu. V dalších ročnících se právě Laver stal základním kamenem týmu, když dokázal vyhrát všechna svá utkání. V roce 1963 obhajovalo titul nově uspořádané družstvo, v němž vedle Roye Emersona nastupoval devatenáctiletý John Newcombe, jenž v další dekádě třikrát vyhrál Wimbledon. Ročník 1963 ovládly Spojené státy, ale následující sezónu 1964 opět vyhrála Austrálie, když dvouhry za ni odehráli Roy Emerson a Fred Stolle a ve čtyřhře nastupoval pár Newcombe a Roche. Do roku 1967 pak tým získal čtyři trofeje v řadě.\n\nŽebříček ATP je uveden k týdnu finálového turnaje 2019.\n\n\n"}
{"id": "770175", "url": "https://cs.wikipedia.org/wiki?curid=770175", "title": "Arrondissement Calvi", "text": "Arrondissement Calvi\n\nArrondissement Calvi (fr. \"Arrondissement de Calvi\") je správní územní jednotka ležící v departementu Haute-Corse a regionu Korsika ve Francii. Člení se dále na šest kantonů a 51 obcí.\n\n"}
{"id": "770176", "url": "https://cs.wikipedia.org/wiki?curid=770176", "title": "Ulf Dahlén", "text": "Ulf Dahlén\n\nUlf R. Dahlén (* 21. ledna 1967 v Östersundu) je bývalý švédský hokejový útočník, trenér a skaut. Působil jako hlavní trenér švédského klubu Frölunda HC a později HV71.\n\nProfesionální kariéru mezi seniory začal v rodném městě, v klubu Östersunds IK, který hrál druhou nejvyšší švédskou ligu Division 1. V klubu hrával do ročníku 1984/85 a po úspěšné štace v Mistrovství Evropy juniorů v roce 1985 byl vyhlášen nejlepším juniorským hráčem švédska. V létě roku 1985 byl draftován týmem New York Rangers v prvním kole ze 7. místa. Po draftu se rozhodl zůstat ještě dva roky ve Švédsku, kde hrával v nejvyšší soutěži Elitserien za klub IF Björklöven, se kterým v ročníku 1986/87 vyhrál Le Matův pohár.\n\nPrvní sezónu v zámoří načal 1987/88, za klub New York Rangers, který si ho vybral v draftu. V sezóně odehrál dva zápasy v nižší zámořské lize IHL za klub Colorado Rangers, kde si připsal dva góly a dvě asistence. S klubem Rangers si v prvním ročníku nezahrál playoff. Za Rangers hrával do sezóny 1989/90, v březnu 1990 byl vyměněn do týmu Minnesota North Stars za kanadského útočníka Mike Gartner. V týmu Minnesota North Stars strávil čtyři sezóny, ve kterých si připsal svůj osobní rekord v kanadských bodech, ve vstřelených gólech a nasbíraných asistencí za jednu sezónu. V sezóně 1990/91 si s týmem zahrál finále playoff, ve kterém prohráli 2:4 nad týmem Pittsburgh Penguins.\n\nPo sezóně 1992/93 se klub Minnesota North Stars přestěhoval do města Dallas, který nesl název Dallas Stars. V březnu 1994 byl vyměněn do týmu San Jose Sharks za amerického obránce Douga Zmolka a Mike Lalora. Za Shrarks se trápil ze zraněním a tím šli jeho statistiky a výkon dolu. To vedlo na konci ledna 1997 na následující změny, které se týkalo Dahléna a dalších dvou spoluhráčů, kteří byli vyměněni do týmu Chicago Blackhawks za kanadského brankáře Eda Belfoura. Za Blackhawks však dohrál sezónu 1996/97 a s týmem si zahrál playoff.\n\nPo deseti letech v zámoří se vrátil do rodné země, podepsal dvouletou smlouvu s klubem HV71 působící v nejvyšší švédské lize Elitserien. V prvním ročníku pomohl týmu k postupu do playoff ale Dahlén nenastoupil. Za svoje výkony byl odměněn do All-Star Team a vyhrál trofej zlatý puk (pro nejlepšího hráče ligy). Později si zahrál s reprezentaci první olympijské hry a mistrovství světa, kde s reprezentací vybojovali zlaté medaile. Ve druhém ročníku za klub HV71 se neprobojovali do playoff.\n\nPo skončení smlouvy se vrátil zpět do zámoří, podepsal smlouvu s klubem Washington Capitals. Za Capitals strávil tři sezóny a před posledním ročním v organizací Capitals 2001/02, přišel do klubu český útočník Jaromír Jágr, se kterým hrál nejvíce na ledě společně ještě s Adamem Oatesem. Po skončení sezóny dal management Capitals najevo, že je pro klub přebytečný a neprodlouží mu smlouvu. Jeho hráčsky agent mu sehnal staronové místo v Dallasu Stars, kde podepsal jednoletou smlouvu . Jeho poslední klub v hráčské kariéře odehrál celkem s playoff 83 zápasů. Po dokončené sezóně a jeho smlouvy mu generální manažer klubu Doug Armstrong sdělil, že mu nenabídne novou smlouvu a chce se zaměřit na mladší hráče . Po neprodloužení smlouvy se rozhodl ukončit hráčskou kariéru.\n\nPo jeho odchodu z hráčské kariéry působil dva roky jako asistent trenéra švédské reprezentace . S reprezentací získal v mistrovství světa 2004. V roce 2005 se vrátil do organizace Dallas Stars, pracoval pro klub sledování hráčů v evropských zemích. Od sezóny 2006/07 působil v Dallasu jako asistent hlavního trenéra Dave Tippett. Po třech letech v zámoří se vrátil zpět do rodné země, působil v týmu Frölunda HC jako hlavní trenér. Ve své první sezoně dovedl tým na třetí místo v základní sezóně, ale tým nedokázal v semifinále playoff porazit klub HV71. V následujícím ročníku se klub umístil v základní části na sedmém místě, tým Frölunda HC prohrál hned v prvním fázi čtvrtfinále playoff nad týmem Linköpings HC 3:4 na série. V dubnu 2010 byl propuštěn z klubu. V sezóně 2011/2012 se vrátil zpět do role hlavního trenéra v lize Elitserien. Trenérem v klubu HV71 působil v letech 2011-2014. 15. prosince 2013 byl odvolán, byl nahrazen švédským trenérem Torgnym Bendelinem.\n\n\n\n"}
{"id": "770177", "url": "https://cs.wikipedia.org/wiki?curid=770177", "title": "Arrondissement Corte", "text": "Arrondissement Corte\n\nArrondissement Corte (fr. \"Arrondissement de Corte\") je správní územní jednotka ležící v departementu Haute-Corse a regionu Korsika ve Francii. Člení se dále na 14 kantonů a 158 obcí.\n\n"}
{"id": "770178", "url": "https://cs.wikipedia.org/wiki?curid=770178", "title": "Arrondissement Sartène", "text": "Arrondissement Sartène\n\nArrondissement Sartène (fr. \"Arrondissement de Sartène\") je správní územní jednotka ležící v departementu Corse-du-Sud a regionu Korsika ve Francii. Člení se dále na osm kantonů a 44 obce.\n\n"}
{"id": "770179", "url": "https://cs.wikipedia.org/wiki?curid=770179", "title": "Jan Mucska", "text": "Jan Mucska\n\nJan Mucska (* 23. června 1978, Mladá Boleslav), uměleckým jménem \"2046\", je český multimediální umělec, aktivista a spolutvůrce uměleckého portálu Artyčok.TV. Ve svých projektech zkoumá vztahy mezi technologií, člověkem a narůstající vliv technologie na lidstvo. Zabývá se problematikou autorství a organizuje projekty (\"CELL\", \"OnePicture.org\"), které mají za úkol podpořit mladé umělce, a opustit zdi galerijních prostorů a institucí. Provozuje internetové rádio \"Monkey On The Orb\" a společně s Erikem Sikorou tvoří umělecké duo ne \"I, dále s Nikolou Brabcovou\" art-pop experiment NIKOLA 2046. V roce 2015 vytvořil unikátní dřevěný rám kola s názvem \"Avokádo\".\n\nMucska se narodil v Mladé Boleslavi. Mezi roky 1991-1994 studoval Škoda a.s. Střední odborné učiliště strojírenské obor modelář. Následně studoval v Praze na Akademii Výtvarných Umění v ateliéru klasických malířských technik prof. Zdenka Berana. Po dvou letech studia malby se přesouvá do ateliéru Nových médií prof Michaela Bielického, kde zůstává do konce svého studia. V roce 2004 začíná pracovat jako technický asistent v tomtéž ateliéru, kde také vyučoval v oblasti digitálních médií. Vyučoval na Pedagogické fakultě Univerzity Karlovy v Praze, jako externí učitel 3D grafiky, svůj oblíbený Open Source program Blender. Ve stejnou dobu spolupracoval s firmou Alien technik ve vývoji EEG biofeedback 3D her. V roce 2006 studuje na San Francisco Art Institute, kde se získává další zkušeností v oblasti digitálních médií a mediálních studií. Setkavá se s Johnem Phillipsem (Creative Commons), M.C. Schmidtem (Matmos) a Faustem z Shirley & Spinoza, kteří mají později zasadní vliv na jeho tvorbu. V roce 2007 dává výpověď a končí práci technického asistenta v ateliéru Nových médií. Od roku 2006 do dnes vyučuje v DigiLabu na Akademii výtvarných umění v oblasti Internetových publikačních platforem a vývoje her.\n\nZačínal tradiční malbou a airbrushem inspirován švýcarským malířem a sochařem H. R. Gigerem. Později opouští malbu jako neaktuální medium pro sdílení svých myšlenek a začíná se věnovat interaktivní zvukové tvorbě. Jeden z jeho významnějších zvukových projektu je \"Parallels\", který, jak vysvětluje, vznikl v důsledku hledání ideálního zvukového nástroje, pomocí kterého by mohl vyjádřit hudbu celým svým tělem, jak mentálně, tak i fyzicky. Vytvořil také skladbu pro animaci Yael Benhorin \"Insomnia\". Zvuk je vytvořen především hudebním nástrojem Thereminem .\n\nJako podklad pro další zkoumání a bližší pochopení Mucskových děl nám mohou posloužit dvě citace z jeho internetových stránek, v niž se vyjasňuje o dvou nejdůležitějších aspektech jeho tvorby:\n\n\"\"Myslím si, že nejdůležitější \"věc\" v našem životě je čas. Čas je důležitý proto, že je to objem, který můžeme vyplnit pocity. Na ničem jiném nezáleží, vše ostatní je nahraditelné.\"\" \n\n\"Nevěřím, že něco jako tzv. autor nebo vlastník existuje, všechny plody mé práce jsou proto otevřeny a zdarma pro všechny, kteří je chtějí vnímat jakýmkoliv způsobem.\"\n\nJako reflexi, na obecně aplikované autorské pravo vytvořil \"Aggressive Copyright\", ve kterém stojí: \"J\"akékoliv dílo pod Aggressive Copyright patří bez výjimky autorovi a jenom autorovi samotnému. Jakýkoli počitek, nebo úvaha o díle nevyhnutelně vede k nedovolenému zaznamenání díla a jeho modifikaci a tedy porušení autorského prava\"\".\n\nZvukové tvorbě se věnuje se speciálním zaujetím, jelikož tvrdí, že zvuk jako jeden z mála vjemů dokáže vyvolat pocity a to jak na psychické, tak fyzické úrovni. Hledá zvuky, které jsou pro něj zajímavé, zvuky rozbité, rytmické i arytmické. Skladba se, podle něj může skládat pouze z jednoho tónu. S kamarádem a kolegou umělcem Erikem Sýkorou založil umělecký duet s názvem ne \"I\". Jedno z vystoupení této alternativní zvukové skupiny se jmenuje \"\"Gentle man pole dance\"\". Mucska tancuje okolo tyče a Sýkora ho doprovází na \"super-citlivých\" zvukových nástrojích.\n\n\"Monkey On The Orb\" je internetové rádio. Mucska se patrně inspiroval undergroundovým rádiem Fausta Caceresa \"Shirley & Spinoza\", který vznikal již od konce 90. let. Na stránce se nachází dlouhý seznam umělců, jejichž výtvory je možno si na rádiu poslechnout. Seznam jmen tvoří různí nezprofanovaní interpreti a zvukové skupiny, kteří vytvářejí hudbu netradičními způsoby, jako například matematicky generované skladby, noise, hledání zvukového materiálu v běžných předmětech apod. Většina skladeb je v rámci intencí rádia volná ke stažení.\n\nJedná se o umisťování obrázků se zeleninou na internetové stránky obsahující chybovou hlášku \"error 404\" (HTTP 404). \"Nic neříkající\" chybová hláška se běžně zobrazuje na internetových stránkach bez obsahu. Účel tohoto projektu je neagresivním přístupem připomenout duležitost zeleniny obecně. \"\"Vážně, když se podíváte na obrovské množství peněz, které firmy utrácejí na reklamy na různé věci, které ve skutečnosti nikdo nepotřebuje. Začíná to Viagrou, mixérem, silnějšími pracími prášky, pokračuje Coca Colou, hamburgery a dalšími nepotřebnými a nezdravými věcmi. Kdy jste si uvědomili, že jste nikdy neviděli reklamu na zeleninu?\"\" Projekt \"404-carrot\" využívá jinak bezobsažný internetový prostor pro smysluplnou reklamu, reklamu na zeleninu.\n\n\"BFight\" je počítačová hra založena na brazilském bojovém umění Capoeira, na které pracuje Muscska společně s Martinem Schrimplem a Johnem Phillipsem, ale i s dalšíma lidmi, kteří se můžou aktivně zapojit do tohoto projektu. Hra se vytváří v programu \"Blender\".\n\nDva hráči se snaží provést účinně trik, jak zaútočit a možná i úspěšně reagovat a bránit se. Pokud se jim to podaří, získávají více bodů. Tím se \"BFight\" liší od ostatních bojových her, kde vítězí většinou ten který svého protihráče porazí. Cílem je vytvořit hru, která nebude podporovat současné herní trendy, kde převládává násilí a zabíjení. Hra nabízí alternativní cestu jak pro vývoj hry, tak pro hru samotnou.\n\nNomádská galerie \"CELL\" přinášela současné mladé umění z galerií přímo do ulic. Projekt byl organizován společně s Gabrielou Jurkovičovou v rámci o.s. OUTPUT.\n\n\"One picture.org\" nabízí prostor pouze pro jednu prezentaci uměleckého díla v limitovaném čase. Tento projekt demonstruje nesouhlas se současnými kvantitativními trendy a zdůrazňuje význam aktuálně prezentovaného díla.\n\nMucska navrhl kolekci pánských sukní a šatů. Jde o genderové narušení současných stereotypů. Projekt tematicky navazuje na feminismus, tentokráte z mužského pohledu rovnoprávnosti (Maileism).\n\nReflexe, na obecně aplikované autorské pravo. Absolutní autorské právo na dílo definující zákaz jakéhokoli styku druhé osoby s dílem s cílem zamezit nedovolenému záznamu a modifikaci díla.\n\nOriginální konstrukční řešení rámu vychází z transformace kruhu s cílem vytvořit pevný základ pro další funkční části kola. Tělo rámu je vyrobeno z dřeveného kompozitu jako kompaktní celek beze spojů a přerušení.\n\n"}
{"id": "770183", "url": "https://cs.wikipedia.org/wiki?curid=770183", "title": "Open GDF Suez 2012", "text": "Open GDF Suez 2012\n\nTenisový turnaj Open GDF Suez 2012 se konal ve dnech 4. – 12. února ve francouzském hlavním městě Paříži, v hale Stade Pierre de Coubertin na kurtech s tvrdým povrchem. Turnaj patřil do kategorie WTA Premier Tournaments. Odměny činily 700 000 USD.\n\nObhájkyně titulu ve dvouhře Petra Kvitová se rozhodla nestartovat. Němka Angelique Kerberová zdolala ve finále hráčku první desítky žebříčku Francouzku Marion Bartoliovou po setech 7–6, 5–7, 6–3 a získala první titul na okruhu WTA.\n\nDvě nejvýše nasazené hráčky měly v 1. kole volný los.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "770184", "url": "https://cs.wikipedia.org/wiki?curid=770184", "title": "Stade Pierre de Coubertin", "text": "Stade Pierre de Coubertin\n\nStade Pierre-de-Coubertin je krytá sportovní aréna, která se nachází v 16. obvodu francouzského hlavního města Paříže. Je pojmenovaná po zakladateli moderního olympismu Francouzi Pierru de Coubertinovi.\n\nStadion byl otevřen v roce 1937 v rámci konání Světové výstavy. Přestavěn byl po druhé světové válce v roce 1946 a znovu roku 1990. Maximální kapacita centrálního dvorce (Court 1) činí 4 835 sedících diváků, druhý (Court 2) a třetí (Court 3) dvorec shodně pojmou 263 osob.\n\nV aréně se každoročně koná tenisový turnaj Open GDF Suez ženského profesionálního okruhu WTA. Jako domácí palubovku ji využívá profesionální basketbalový klub Paris-Levallois Basket. Do jeho vzniku v roce 2007 zde hrál předchůdce Paris Basket Racing.\n\nVždy v prvních dvou měsících se zde uskutečňují dva turnaje Grand Prix v šermu. Nejdříve lednový Challenge International de Paris a druhý únorový Challenge Monal. V tenisové sezóně 1971 se zde odehrál závěrečný mužský turnaj mistrů – Masters Cup, v němž triumfoval Ilie Năstase.\n\nStadion sloužil jako místo pro zadržené v rámci pařížského masakru v roce 1961.\n"}
{"id": "770190", "url": "https://cs.wikipedia.org/wiki?curid=770190", "title": "Československo na Zimních olympijských hrách 1964", "text": "Československo na Zimních olympijských hrách 1964\n\nČeskoslovensko na Zimních olympijských hrách v Innsbrucku v roce 1964 reprezentovalo 46 sportovců, z toho 10 žen. Nejmladším účastníkem byl krasobruslař Ondrej Nepela (13 let, 12 dní), nejstarším pak lední hokejista Stanislav Sventek (33 let, 79 dní). Reprezentanti vybojovali 1 bronzovou medaili.\n\nHry jsou někdy připomínané kvůli účasti sportovního komentátora a spisovatele Oty Pavla. Tehdy u něj propukla duševní nemoc, v jejímž důsledku se nejprve pokusil zapálit statek u Innsbrucku a po dalších devíti letech strádání předčasně zemřel.\n"}
{"id": "770191", "url": "https://cs.wikipedia.org/wiki?curid=770191", "title": "Pavol Hammel a Prúdy", "text": "Pavol Hammel a Prúdy\n\nPavol Hammel a Prúdy je oficiálně druhá dlouhohrající deska slovenské beatové skupiny Prúdy. Místo ní měla původně vyjít již nahraná a naplánovaná deska \"Pokoj vám\", ta ovšem byla na počátku 70. let zakázána a mohla vyjít až v roce 1998 na CD. Místo ní bylo připraveno k vydání toto LP, vydané v roce 1970 v Pantonu (01 0257).\n\nPodruhé vyšla deska s dvěma bonusy v roce 1995 na CD a MC ve vydavatelství Bonton (71 0318-2).\n\nNa desce se zcela vyměnilo obsazení skupiny – po vydání předchozí desky odešla část Prúdů do nově založené skupiny Collegium Musicum. Pavol Hammel se obrátil na mladší hudebníky z amatérské kapely Inside of Fire. Příchodem mladého kytaristy Františka Grigláka se do Prúdů dostává ostřejší, místy až hardrockový zvuk. Griglák se stal pro Hammela velmi potřebným a důležitým spolupracovníkem, který se výrazně podílel na řadě skladeb (na desce jich polovinu složil on). Každopádně je celé album \"Pavol Hammel a Prúdy\" opět souborem rozhlasových nahrávek, které vznikaly v roce 1970. Místy je album nekompaktní, ale jsou na něm znát všemožné hudební vlivy, které v té době v Prúdech rezonovaly. Můžeme se tu setkat s výrazným ovlivněním The Beatles (například skladby \"Neraď mi, prosím ťa\" nebo \"Princezná Zlatovláska\" s krásným harrisonovským sólem na kytaru), s psychedelickým a hardrockovým zvukem (závěrečná píseň \"Stromy\") a s popovými, bubblegumovými písničkami (\"Hermína\", \"Koče plné ruží\"). S písní \"Lúčny dom\" se Hammel účastnil na světovém hudebním festivalu ve Viňa del Mar v Chile. Osm skladeb z celkových čtrnácti vyšlo v roce 1970 původně na SP nebo na EP ve vydavatelství Panton. Jednalo se o singly \"Koče plné ruží\" a \"Kráľ slnečných hodín\" (04 0298), \"Hermína\" a \"Lúčny dom\" (04 0335) a EP obsahující písně \"Abraka dabraka\", \"Baladuška\", \"Mechanická bábika\" a \"Pieseň pre nikoho\" (03 0243).\n\nNa album byly přidány dva bonusy, které příliš s albem samotným nesouvisí – první z nich, píseň \"Zaklínač hadov\", byla nahraná v roce 1968 jinou sestavou Prúdů a byla vydaná původně jako B-strana singlu \"Čierna ruža\" z roku 1968 (Supraphon 0 43 0554 h). Druhý bonus je píseň \"Biely anjel\", která je sólová nahrávka Pavola Hammela, nahraná 24. 4. 1970 v pražském studiu Dejvice za asistence Festivalového orchestru. Píseň vyšla v roce 1970 jako A strana singlu (Panton 04 0293).\n\n\n\n\n\n"}
{"id": "770196", "url": "https://cs.wikipedia.org/wiki?curid=770196", "title": "Bavorák", "text": "Bavorák\n\nBavorák může být:\n\n\n"}
{"id": "770201", "url": "https://cs.wikipedia.org/wiki?curid=770201", "title": "Československo na Zimních olympijských hrách 1968", "text": "Československo na Zimních olympijských hrách 1968\n\nČeskoslovensko na Zimních olympijských hrách v Grenoble v roce 1968 reprezentovalo 48 sportovců, z toho 7 žen. Nejmladším účastníkem byla krasobruslařka Liana Drahová (14 let, 285 dní), nejstarším pak sáňkař Horst Urban (31 let, 279 dní). Reprezentanti vybojovali 1 zlatou, 2 stříbrné a 1 bronzovou medaili.\n\n"}
{"id": "770202", "url": "https://cs.wikipedia.org/wiki?curid=770202", "title": "Arrondissement Aubusson", "text": "Arrondissement Aubusson\n\nArrondissement Aubusson (fr. \"Arrondissement d'Aubusson\") je správní územní jednotka ležící v departementu Creuse a regionu Nová Akvitánie ve Francii. Člení se dále na 1129 obcí.\nArrondissement existuje od r. 1800. V r. 1926 anektoval části arrondissementů Bourganeuf (žluté) a Boussac (modré).\n\n"}
{"id": "770203", "url": "https://cs.wikipedia.org/wiki?curid=770203", "title": "Arrondissement Bellac", "text": "Arrondissement Bellac\n\nArrondissement Bellac (fr. \"Arrondissement de Bellac\") je správní územní jednotka ležící v departementu Haute-Vienne a regionu Limousin ve Francii. Člení se dále na osm kantonů a 63 obce.\n\n"}
{"id": "770204", "url": "https://cs.wikipedia.org/wiki?curid=770204", "title": "Arrondissement Limoges", "text": "Arrondissement Limoges\n\nArrondissement Limoges (fr. \"Arrondissement de Limoges\") je správní územní jednotka ležící v departementu Haute-Vienne a regionu Limousin ve Francii. Člení se dále na 28 kantonů a 108 obce.\n"}
{"id": "770205", "url": "https://cs.wikipedia.org/wiki?curid=770205", "title": "Johnny Otis", "text": "Johnny Otis\n\nIoannis Alexandros Veliotes (28. prosince 1921 − 17. ledna 2012) byl americký hudebník, skladatel, producent a diskžokej. Jeho syn Shuggie Otis je také hudebník. V roce 1994 byl uveden do Rock and Roll Hall of Fame a v roce 2000 do Blues Hall of Fame. Za svou dlouhou kariéru spolupracoval například s Ettou James, která zemřela tři dny po Otisovi.\n"}
{"id": "770206", "url": "https://cs.wikipedia.org/wiki?curid=770206", "title": "Arrondissement Rochechouart", "text": "Arrondissement Rochechouart\n\nArrondissement Rochechouart (fr. \"Arrondissement de Rochechouart\") je správní územní jednotka ležící v departementu Haute-Vienne a regionu Limousin ve Francii. Člení se dále na šest kantonů a 30 obce.\n\n"}
{"id": "770207", "url": "https://cs.wikipedia.org/wiki?curid=770207", "title": "Arrondissement Guéret", "text": "Arrondissement Guéret\n\nArrondissement Guéret (fr. \"Arrondissement de Guéret\") je správní územní jednotka ležící v departementu Creuse a regionu Nová Akvitánie ve Francii. Člení se dále na 129 obce.\nArrondissement existuje od r. 1800. V r. 1926 anektoval části arrondissementů Bourganeuf (žluté) a Boussac (modré).\n"}
{"id": "770212", "url": "https://cs.wikipedia.org/wiki?curid=770212", "title": "SMS Karlsruhe (1912)", "text": "SMS Karlsruhe (1912)\n\nSMS Karlsruhe byl lehký křižník Kaiserliche Marine stejnojmenné třídy, kterou mimo něj tvořila ještě sesterská jednotka \"Rostock\". \"Karlsruhe\" se za první světové války aktivně zapojil do křižníkové války na oceánech.\n\nPlavidlo postavila loděnice Germaniawerft v Kielu. Kýl křižníku byl založen v září roku 1911 a v roce následujícím byl jeho trup spuštěn na vodu. Do služby \"Karlsruhe\" vstoupil 15. ledna 1914.\n\nPosádka zahrnovala 373 mužů. Výzbroj plavidla tvořilo dvanáct kanónů, pro německé lehké křižníky té doby obvyklé, ráže 105 mm. Nesl také dva 500mm torpédomety. Bok křižníku kryl až 100mm silný pancéřový pás, stejnou sílu měl i pancíř chránící velitelskou věž a pancéřová paluba měla sílu 50 mm. Křižník poháněla dvě turbínová soustrojí. Mohl dosáhnout rychlosti až 27,6 uzlu.\n\nNa začátku první světové války byl \"Karlsruhe\" dislokován v Západní Indii. Dne 6. srpna 1914 se západně od Baham setkal s německou pasažérskou lodí \"Kronprinz Wilhelm\" a začali ji vyzbrojoval, aby mohla sloužit jako pomocný křižník. Při této akci byli Němci zaskočeni britským pancéřovým křižníkem HMS \"Suffolk\", ale díky své rychlosti jim \"Karlsruhe\" unikl. Dostal se přitom do přestřelky s britským lehkým křižníkem HMS \"Bristol\", kterému ale rovněž unikl díky své větší rychlosti.\n\n\"Karlsruhe\" se 9. srpna přesunul do San Juanu, ovšem již 11. srpna ho opustil a vydal se na Curaçao, aby tam doplnil uhlí. Potopil přitom britský parník \"Bowes Castle\". Potkal se s německou zásobovací lodí \"Patagonia\", od které získal 2000 tun uhlí. Poté se \"Karlsruhe\" zmocnil britské obchodní lodě \"Strathroy\" s nákladem 6000 tun uhlí. Dne 3. září potopil obchodní lodě \"Maple Branch\" a \"Highland Hope\". Dne 17. září \"Karlsruhe\" zajal velký britský parník \"Indrani\" vezoucí 6000 tun uhlí a potom též nizozemskou obchodní loď \"Maria\", britskou \"Cornish city\" a dále též \"Rio Igassu\". Dne 5. října Němci zajali \"Farn\" se 700 tun uhlí a zařadili ho jako pomocnou jednotku. V říjnu \"Karlsruhe\" potopil následující lodě: \"Nicetode Larrinaga\", \"Lynrowan\", \"Cervantes\", \"Pruth\", \"Condor\", \"Glanton\" a \"Hurstdale\". Problém nastal, když Němci zajali pasažérskou loď \"Van Dyck\", na níž bylo 210 cestujících, většinou občanů USA. Němci nalodili posádku na loď \"Asuncion\".\n\nDne 4. listopadu 1914 došlo na \"Karlsruhe\", operujícímu v oblasti Malých Antil, k obrovskému výbuchu, který zcela zničil jeho příď a křižník se potopil. Zahynulo 263 mužů včetně korvetního kapitána Köhlera. Křižník během své krátké bojové činnosti potopil 72213 BRT a stal se tak nejúspěšnějším lehkým křižníkem první světové války. Britové se o zkáze křižníku \"Karlsruhe\" dozvěděli až 19. března 1915.\n\n\n"}
{"id": "770213", "url": "https://cs.wikipedia.org/wiki?curid=770213", "title": "Jaroslav Pejša", "text": "Jaroslav Pejša\n\nJaroslav Pejša (3. listopadu 1909 Jilemnice – 24. července 1973 Mladá Boleslav) byl český hudební skladatel\n\nOtec skladatele byl vesnickým kapelníkem. Studoval na Pražské konzervatoři hru na varhany u Bedřicha Antonína Wiedermanna a skladbu u Jaroslava Křičky a Karla Boleslava Jiráka. Na mistrovské škole pak byl žákem Vítězslava Nováka.\n\nPo absolvování konzervatoře byl varhaníkem v Mnichovicích a v Dolních Počernicích. V roce 1939 přesídlil do Mladé Boleslavi, kde již zůstal až do své smrti. Byl zde ředitelem kůru, učil hudební výchovu na místních školách a vyučoval na hudební škole. Založil a řídil velký sbor, se kterým podnikal úspěšné zájezdy do severočeských měst a vystupoval i v rozhlase. Komponoval především vokální hudbu a to jak chrámovou, tak i světskou. \n\nVše podle \"Kytice\" Karla Jaromíra Erbena\n\n\n\n\n\n"}
{"id": "770214", "url": "https://cs.wikipedia.org/wiki?curid=770214", "title": "De Generace", "text": "De Generace\n\nDe Generace je páté studiové album skupiny Hudba Praha, vydané v roce 2010. Autory obalu jsou Karel Haloun a Luděk Kubík. Album vydalo vydavatelství 100PROmotion. Jedná se o první studiové album od roku 1996, kdy vyšlo album \"Divoký srdce\".\n\n"}
{"id": "770215", "url": "https://cs.wikipedia.org/wiki?curid=770215", "title": "Bianca Lawsonová", "text": "Bianca Lawsonová\n\nBianca Jasmine Lawsonová (* 20. března 1979 Los Angeles, Kalifornie, USA) je americká filmová a televizní herečka.\n\nNarodila se v Los Angeles v Kalifornii. Je dcerou herců Denise (za svobodna Gordyové) a Richarda Lawsonových. Po rozvodu si její otec vzal v roce 2015 Tinu Knowles a stala se tak nevlastní sestrou Beyoncé a Solange Knowles. Navštěvovala Stella Adler Studio of Acting a absolvovala elitní katolickou školu Marymount High School v Los Angeles. Poté šla studovat film a psychologii na Univerzitu Jižní Kalifornie.\n\nLawsonová začala s hraním ve svých devíti letech. Objevila se v reklamách na Barbie a Revlon a v několika televizních pořadech. V seriálu \"Buffy, přemožitelka upírů\" si zahrála Kendru Youngovou.\n\nObjevila se v seriálu \"Dawsonův svět\", kde si zahrála Nikki Greenovou. Měla role v seriálu \"Konečně zazvonilo, nová třída\" a ve filmech jako \"Nežádej o svůj poslední tanec\" a \"Překročit všechna pravidla\". Také se objevila v seriálech \"Sister, Sister\" jako Ronda Coley, \"The Parent Hood\" a \"The Steve Harvey Show\". V létě roku 1996 hrála v seriálu \"Goode Behavior\".\n\nV letech 2010–2012 hrála postavu Mayi St. Germainové v televizním seriálu \"Prolhané krásky\", který je založený na knižní sérii od Sary Shepard. Také ztvárnila roli Emily Bennetové v seriálu \"Upíří deníky\", hraje také v seriálu \"Vlčí mládě\".\n\nV roce 2014 získala vedlejší roli v seriálu \"Witches of East End\". V roce 2016 získala roli v seriálu \"Queen Suger\".\n\n"}
{"id": "770217", "url": "https://cs.wikipedia.org/wiki?curid=770217", "title": "Kąty Wrocławskie", "text": "Kąty Wrocławskie\n\nKąty Wrocławskie je polské město ve Dolnoslezském vojvodství, v okrese Wrocław. V roce 2010 zde žilo 5 678 obyvatel.. Město je sídlem městsko-vesnické gminy Kąty Wrocławskie.\n"}
{"id": "770222", "url": "https://cs.wikipedia.org/wiki?curid=770222", "title": "Tomáš Vorbes", "text": "Tomáš Vorbes\n\nTomáš Antonín Vorbes (3. ledna 1815 Dnešice — 10. května 1888 Hradec Králové) byl český učitel a odborný spisovatel. Zprvu vyučoval v opatrovnách (mateřských školách), v letech 1851-85 pak v učitelském ústavu v Hradci Králové. Napsal několik článků a knih v oboru didaktiky a pedagogických dějin. Roku 1877 byl oceněn zlatým záslužným křížem.\n\nNarodil se 3. ledna 1815 v Dnešicích u Přeštic. Až do šestnácti let se učil doma — nejprve u dědečka, později u strýce Tomáše Kovaříka. Roku 1831 absolvoval dva ročníky na piaristické hlavní škole a jeden na c. k. vzorní hlavní škole v Praze, vše s výborným prospěchem. V roce 1834 úspěšně absolvoval zkoušku učitelské způsobilosti pro hlavní školy.\n\nJeho první zaměstnání bylo v opatrovně na Hrádku, kde se pod vedením Jana Svobody učil předškolní výchově. V roce 1835 složil zkoušku a následujícího roku se stal Svobodovým pomocníkem. Roku 1837 byl přijat jako učitel do nově zřízené opatrovny v Hradci Králové, jedné z prvních na venkově. Velkým úsilím dosáhl, že jeho školka patřila k nejlepším.\n\nRoku 1850 navštěvoval v Hradci Králové jednoroční učitelský kurs. Následujícího roku, po reorganizaci pedagogického vzdělání, byl přijat jako skutečný učitel kandidátů v královéhradeckém ústavu. Zaměřil se především na didaktiku a němčinu, vyučoval ale i jiné předměty. Od roku 1867 přednášel i bohoslovcům. Po změně studijního plánu z dvouletého na čtyřletý byl roku 1870 jmenován hlavním učitelem. Čtyři roky (1869-73) také pracoval jako okresní školní inspektor a deset let (1874-84) zasedal ve zkušební komisi pro školy obecné a měšťanské.\n\nByl oceňovaný za svůj aktivní, nadšený přístup. Samostatně se naučil latinsky a francouzsky. Neustále si zdokonaloval vzdělání studiem odborné literatury. Své znalosti pak předával prostřednictvím přednášek na učitelských poradách, článků v časopisech i vlastních publikací. Za svůj přínos byl roku 1877 oceněn zlatým záslužným křížem.\n\nV roce 1885 odešel do důchodu. Zemřel 10. května 1888 v Hradci Králové na marasmus (sešlost věkem), pohřben byl na Pouchově.\n\nVorbes byl autorem řady článků v časopisech — populárních (\"Květy\", \"Polaban\", \"Dalibor\") i odborných (\"Posel z Budče\", \"Školník\", \"Škola a život\", \"Učitelské listy\", \"Věstník\").\n\nKnižně vyšly:\n\n"}
{"id": "770229", "url": "https://cs.wikipedia.org/wiki?curid=770229", "title": "Gmina Kobierzyce", "text": "Gmina Kobierzyce\n\nGmina Kobierzyce je polská vesnická gmina v okrese Wrocław v Dolnoslezském vojvodství. Sídlem gminy je ves Kobierzyce. V roce 2010 zde žilo 15 781 obyvatel.\n\nGmina má rozlohu 149,11 km² a zabírá 13,71% rozlohy okresu. Skládá se z 31 starostenství.\n\nBąki, Bielany Wrocławskie, Biskupice Podgórne, Budziszów, Chrzanów-Magnice, Cieszyce, Dobkowice, Domasław, Damianowice, Jaszowice, Kobierzyce, Królikowice-Nowiny, Krzyżowice, Księginice, Kuklice, Małuszów, Owsianka, Pełczyce, Pustków Wilczkowski, Pustków Żurawski, Rolantowice, Solna, Ślęza, Szczepankowice, Tyniec Mały, Tyniec nad Ślęzą, Wysoka, Wierzbice, Żerniki Małe-Racławice Wielkie, Żurawice\n"}
{"id": "770230", "url": "https://cs.wikipedia.org/wiki?curid=770230", "title": "Wubbo Ockels", "text": "Wubbo Ockels\n\nWubbo Johannes Ockels (28. března 1946 Almelo, Nizozemsko – 18. května 2014) byl nizozemský fyzik, univerzitní profesor a astronaut. Zúčastnil se jednoho kosmického letu, mise STS-61-A raketoplánu Challenger roku 1985. Po letu pracoval v Evropské kosmické agentuře, od roku 2003 přednášel na Technologické univerzitě v Delftu (\"Delft University of Technology\").\n\nWubbo Ockels se narodil v nizozemském Almelu, dětství prožil v Groningenu. Roku 1973 dokončil studia matematiky a fyziky na Univerzitě v Groningenu. Poté pracoval v groningenském Institutu nukleárních urychlovačů (\"Kernfysisch Versneller Instituut / Nuclear Physics Accelerator Institute\"), zde roku 1978 obhájil disertaci a získal titul Ph.D.\n\nRoku 1977 se přihlásil do prvního náboru astronautů Evropské kosmické agentury (ESA), v srpnu 1977 postoupil mezi pětici nizozemských finalistů a v květnu 1978 byl zařazen mezi úspěšnou trojici prvních astronautů ESA (Ockels, Ulf Merbold a Claude Nicollier). Budoucí astronauti zahájili výcvik v Evropě i Spojených státech, společnou přípravu s astronauty 9. náboru NASA v letech 1980–1981 Ockels završil získáním kvalifikace letového specialisty.\nPři letu evropské laboratoře Spacelab při misi STS-9 v listopadu–prosinci 1983 byl náhradníkem Ulfa Merbolda. V únoru 1985 byl zařazen do posádky letu STS-61-A. Do vesmíru vzlétl v raketoplánu Challenger 30. října 1985, přistál po 7 dnech a 44 minutách letu 6. listopadu. Společně s německými astronauty Reinhardem Furrerem a Ernstem Messerschmidem se během letu soustředil na experimenty v laboratorním modulu Spacelab D-1.\n\nPo letu odešel z oddílu astronautů ESA. Pracoval ve výzkumném a technologickém středisku ESA v Noordwijku (\"ESTEC, European Space Research & Technology Center\"), podílel se na vývoji modulu Columbus. Později vedl vzdělávací úřad střediska ESA taméž. Současně začal přednášet na Technologické univerzitě v Delftu v oboru letectví a kosmonautky. Roku 2003 odešel z ESA a soustředil se na výuku na univerzitě.\n\nWubbo Ockels byl ženatý, měl dvě děti.\n\nRoku 2008 prodělal operaci, byl mu odebrán rakovinný nádor na ledvinách, po pěti letech se mu rakovina ledvin vrátila a 18. května 2014 zemřel na komplikace s ní spojené.\n\n"}
{"id": "770234", "url": "https://cs.wikipedia.org/wiki?curid=770234", "title": "Real Illusions: Reflections", "text": "Real Illusions: Reflections\n\nReal Illusions: Reflections je studiové album Stevea Vaie, vydané v roce 2005. Jedná se o první studiové album od roku 1999, kdy vyšlo album \"The Ultra Zone\" a zároveň poslední až do roku 2012.\n\nAutorem všech skladeb je Steve Vai.\n"}
{"id": "770235", "url": "https://cs.wikipedia.org/wiki?curid=770235", "title": "FC Rustavi Metallurgist", "text": "FC Rustavi Metallurgist\n\nFC Rustavi Metallurgist je gruzínský fotbalový klub z města Rustavi (vzdáleného asi 25 km od metropole Tbilisi). Vznikl roku 2006 sloučením klubů \"FC Tbilisi\" (původním názvem \"Merani-91 Tbilisi\") a \"Olimpi Tbilisi\". Vznikl tak klub jménem Olimpi Rustavi, roku 2011 byl však přejmenován na Metalurgi Rustavi. Dvakrát se stal mistrem Gruzie (2006–07, 2009–10).\n\n"}
{"id": "770237", "url": "https://cs.wikipedia.org/wiki?curid=770237", "title": "Donna Woolfolk Crossová", "text": "Donna Woolfolk Crossová\n\nDonna Woolfolk Crossová (* 1947) je americká spisovatelka, autorka románu \"Papežka Jana\", který pojednává o ženské katolické papežce. Ta vládla od roku 855 do 858. Je dcerou Dorothy Woolfolkové a romanopisce Williama Woolfolka.\n\nDonna studovala Pensylvánskou univerzitu. Poté pracovala v Londýně jako asistentka. Napsala čtyři knihy ve stylu literatury faktu a jeden román.\n\n\n\n"}
{"id": "770248", "url": "https://cs.wikipedia.org/wiki?curid=770248", "title": "Marguerite MacIntyre", "text": "Marguerite MacIntyre\n\nMarguerite MacIntyre (* 11. května 1965, Detroit, Michigan, Spojené státy americké) je americká herečka.\n\nPoprvé hrála v divadle ve svých šestnácti letech a objevovala se v představeních v regionálním divadle jako \"451 stupňů Fahrenheita\" a \"South Pacific\". Také se objevovala v broadwayských a mimo broadwayských představeních jako \"Jana Eyrová\", \"Město andělů\", \"No Way to Treat a Lady\", \"Annie Warbucks\", \"Weird Romance\" a \"Mata Hari\".\n\nZačala se objevovat v televizních komediích a dramatech. Ztvárnila mnoho rolí jako třeba v seriálech \"Show Jerryho Seinfelda\" (kde si zahrála soutěžící Miss America bez hudebního sluchu), \"Ally McBealová\", \"Veroničiny svůdnosti\" nebo \"Two Guys and a Girl\". Také si zahrála vedlejší roli v dramatickém seriálu \"Policejní odznak\" a hostovala mimo jiné v seriálech \"Pohotovost\", \"Advokáti\" a \"Chameleon\" a v mnoha dalších. V letech 2006 až 2009 hrála v seriálu \"Kyle XY\". V současné době má vedlejší roli šerifky Forbes v televizním seriálu \"Upíří deníky\".\n\nMacIntyre má titul bakalář umění z University of Southern California a studovala herectví na londýnské královské akademii dramatických umění.\n\n"}
{"id": "770250", "url": "https://cs.wikipedia.org/wiki?curid=770250", "title": "Nicola Pietrangeli", "text": "Nicola Pietrangeli\n\nNicola „Nicky“ Pietrangeli (* 11. září 1933, Tunis) je bývalý italský tenista a tenisový trenér, nejlepší evropský hráč na antuce druhé poloviny 50. let se silnými údery od základní čáry.\n\nNejvýše ve dvouhře byl klasifikován v roce 1959 na 3. místě.\n\nV roce 1986 byl uveden do Mezinárodní tenisové síně slávy.\n\nZahrál si čtyři singlová finále na grandslamu, všechny na French Championships, v letech 1959 a 1960 získal titul, ze zbylých dvou v letech 1961 a 1964, odešel poražen. Na Roland Garros získal v roce 1959 také titul s Orlandem Sirolou v mužské čtyřhře a roku 1958 spolu s Britkou Shirley Bloomerovou výhru ve smíšené čtyřhře. Ve Wimbledonu se nejdále probojoval v roce 1960 do semifinále, kde podlehl Rodu Laverovi v pěti setech. V letech 1957 a 1961 získal tituly na mezinárodním mistrovství Itálie. V letech 1961, 1967 a 1968 triumfoval na antukovém Monte Carlo Open.\n\nV období 1954 až 1972 reprezentoval italský tým v Davisově poháru. Je držitelem několika historických rekordů celé soutěže, konkrétně nejvíce odehraných zápasů (164), nejvíce celkových výher (120) a nejvíce vítězství ve dvouhře (78). V letech 1960 a 1961 nastoupil do finále v boji o salátovou mísu, která se odehrála na trávě v Austrálii. Itálie z obou odešla poražena, když součástí silného australského družstva byli Rod Laver, Roy Emerson a Neale Fraser.\n\npo skončení aktivní kariéry se stal nehrajícím kapitánem národního daviscupového mužstva, které dovedl k zisku prvního titulu v soutěži v roce 1976.\n\nV den 73. narozenin byl tenisový stadion na Rome Masters v římském Foro Italico pojmenován jeho jménem.\n\n"}
{"id": "770251", "url": "https://cs.wikipedia.org/wiki?curid=770251", "title": "Papežka Jana (román)", "text": "Papežka Jana (román)\n\nPapežka Jana je román americké spisovatelky Donny Woolfolk Crossové, který vyšel roku 1996.\n\nJe založen na středověké legendě o papežce Janě. Příběh je o mladé ženě, která touží po vzdělání, a proto se musí převlékat za muže, poněvadž ve středověku se vzdělávají jen muži. Seznámí se s papežem, ten však brzy umírá a Jana se ve svém převleku stává novým papežem. Vše se prozradí, až porodí dítě.\n\n"}
{"id": "770256", "url": "https://cs.wikipedia.org/wiki?curid=770256", "title": "Wrecking Ball", "text": "Wrecking Ball\n\nWrecking Ball může znamenat:\n"}
{"id": "770258", "url": "https://cs.wikipedia.org/wiki?curid=770258", "title": "Ark (album, The Animals)", "text": "Ark (album, The Animals)\n\nArk je poslední studiové album skupiny The Animals. Album vyšlo během reunionu klasické sestavy této skupiny v roce 1983.\n\n"}
{"id": "770261", "url": "https://cs.wikipedia.org/wiki?curid=770261", "title": "Benoît Assou-Ekotto", "text": "Benoît Assou-Ekotto\n\nBenoît Pierre David Assou-Ekotto (* 24. březen 1984) je ve Francii narozený kamerunský fotbalový obránce a reprezentant. V současnosti hraje za klub FC Metz.\n\nJeho otec David byl profesionálním hráčem fotbalu, který přišel do Francie z Kamerunu. Ten oba své syny přivedl k tomuto sportu. S fotbalem začínal Benoît ve francouzském týmu Racing Lens. V roce 2004 se propracoval do A týmu. V sezóně 2005/06 odehrál za Lens 34 ligových zápasů a dopomohl týmu k 4. místu v tabulce. Poté v létě přestoupil do anglického Tottenhamu.\n\nV červenci 2015 přestoupil z Tottenhamu do francouzského AS Saint-Étienne. Zde odehrál pouze jednu sezónu, aby 16. srpna 2016 přestoupil do klubu FC Metz.\n\nAčkoliv se narodil ve Francii, rozhodl se reprezentovat Kamerun. S touto reprezentací se zúčastnil jak Afrického poháru národů 2010, tak Mistrovství světa ve fotbale 2010, kde odehrál všechny tři prohrané kamerunské zápasy základní skupiny E (prohra s Japonskem 0:1, s Dánskem 1:2 a Nizozemskem 1:2). Assou-Ekotto odehrál plný počet minut v každém utkání.\n\nNěmecký trenér Kamerunu Volker Finke jej vzal na Mistrovství světa 2014 v Brazílii, kde byl Kamerun vyřazen v základní skupině A (rozhodlo se o tom již po dvou prohrách - s Mexikem 0:1 a Chorvatskem 0:4).\n\n"}
{"id": "770264", "url": "https://cs.wikipedia.org/wiki?curid=770264", "title": "Farní sbor Českobratrské církve evangelické v Krabčicích", "text": "Farní sbor Českobratrské církve evangelické v Krabčicích\n\nFarní sbor Českobratrské církve evangelické v Krabčicích je územní sbor Českobratrské církve evangelické v Krabčicích. Je jedním ze sborů, které tvoří Ústecký seniorát. Používá novorenesanční kostel z roku 1885.\n\nFarářkou je Martina V. Šeráková, kurátorkou sboru je Anna Beranová.\n\nV obci působí také středisko Diakonie Českobratrské církve evangelické, která zde provozuje Domov odpočinku ve stáří.\n\n\n\n"}
{"id": "770265", "url": "https://cs.wikipedia.org/wiki?curid=770265", "title": "Tung-jing", "text": "Tung-jing\n\nTung-jing ( , pchin-jinem \"Dōngyíng\") je městská prefektura v Čínské lidové republice, kde patří k provincii Šan-tung. Celá prefektura má rozlohu 7 923 čtverečních kilometrů a žije v ní zhruba 1,75 milionu obyvatel.\n\nTung-jing leží na severním okraji provincie Šan-tung, na břehu Pochajského moře u ústí Žluté řeky. Na západě hraničí s prefekturou Pin-čou, na jihozápadě s prefekturou C'-po a na jihu s Wej-fangem. Východní a severní hranici tvoří pobřeží Lajčouské zátoky, respektive Pochajské zátoky.\n\nDnešní město bylo založeno v roce 1983 jako centrum delty Žluté řeky a také jako základna pro těžbu na ropném poli Šeng-li, v Číně druhém největším. To bylo objeveno už v roce 1961 u vesnice Tung-jing, podle které bylo posléze pojmenováno město.\n\nVe městě se stále rozvíjí s ohledem na blízkost ropných zásob průmysl, například firma DuPont investovala v roce 2005 v Tung-jingu 5 miliard jüanů do továrny na oxid titaničitý.\n\n"}
{"id": "770266", "url": "https://cs.wikipedia.org/wiki?curid=770266", "title": "Tobol Kostanaj FK", "text": "Tobol Kostanaj FK\n\nTobol Kostanaj FK, kazašsky Тобыл Қостанай Футбол Клубы, je kazašský fotbalový klub z města Kostanaj založený roku 1967. Od založení kazašské Premjer Ligasy v roce 1992 byl jejím pravidelným účastníkem (s výjimkou lett 1997 a 1998). Vyhrál ji jednou, a to v roce 2010. V roce 2007 vyhrál kazašský fotbalový pohár a také Pohár Intertoto, když porazil postupně gruzínský klub FC Zestafoni, český FC Slovan Liberec a řecký OFI Kréta a postoupil tak do Poháru UEFA.\n\nKlubové barvy jsou žlutá a zelená.\n\n\n\nPozn.: chybí účast v Poháru Intertoto\nSeznam českých hráčů, kteří ve své kariéře působili v Tobolu Kostanaj:\n\n"}
{"id": "770269", "url": "https://cs.wikipedia.org/wiki?curid=770269", "title": "Farní sbor Českobratrské církve evangelické v Libkovicích pod Řípem", "text": "Farní sbor Českobratrské církve evangelické v Libkovicích pod Řípem\n\nFarní sbor Českobratrské církve evangelické v Libkovicích pod Řípem je sborem Českobratrské církve evangelické v Libkovicích pod Řípem. Sbor spadá pod Ústecký seniorát.\n\nSbor administruje farář Joel Ruml, kurátorkou je Alena Illichová.\n\n\n"}
{"id": "770270", "url": "https://cs.wikipedia.org/wiki?curid=770270", "title": "Mezistátní utkání české hokejové reprezentace v sezóně 2011/2012", "text": "Mezistátní utkání české hokejové reprezentace v sezóně 2011/2012\n\nMezistátní utkání české hokejové reprezentace v sezóně 2011/2012\n\n\n"}
{"id": "770272", "url": "https://cs.wikipedia.org/wiki?curid=770272", "title": "Fragments of a Rainy Season", "text": "Fragments of a Rainy Season\n\nFragments of a Rainy Season je čtvrté koncertní album velšského hudebníka a skladatele Johna Calea. Vydalo jej v září roku 1992 hudební vydavatelství Hannibal Records. Jeho producenty byli John Cale a Jean-Michel Reusser. Většina písní pochází z koncertu, který se odehrál 12. dubna 1992 v koncertní síni Palais des beaux-arts v Bruselu. Cale zde vystupoval sám pouze s klavírem a akustickou kytarou. Roku 2016 vyšla rozsáhlá reedice alba s několika bonusy.\n\nJohn Cale v roce 1992 absolvoval krátké turné po Evropě, při němž hrál bez doprovodné skupiny, pouze sám s akustickou kytarou a klavírem značky Steinway & Sons (při všech koncertech hrál na stejný klavír, který si sebou vozil v zadní části nákladního vozu). Naprostá většina písní, která vyšla na této desce, pochází z koncertu, který se odehrál dne 12. dubna 1992 v bruselském sále Palais des beaux-arts.\n\nAlbum vydalo dne 25. září 1992 vydavatelství Hannibal Records, a to na kompaktním disku a audiokazetě. Autorem obalu alba je výtvarník Joseph Kosuth. Téhož roku rovněž vyšlo CD nazvané \"More Fragments\" (bylo zdarma k dostání s časopisem \"Les Inrockuptiles\"), které obsahuje čtyři další písně. Záznam vyšel rovněž na VHS, přičemž režisérem videa byl Jacquemin Piel. V roce 2003 vyšel záznam také na DVD.\n\nDne 9. prosince 2016 vyšla reedice alba, a to jako dvojité CD a dvojité LP. Rovněž vyšla limitovaná edice (trojLP) obsahující několik bonusových písní. Album vydala společnost Double Six Records. Původní bílý obal alba byl pro tuto edici nahrazen totožným, avšak ztmaveným. Nahrávka byla remasterována a resekvenována, zvukovým inženýrem byl Caleův dlouholetý spolupracovník Dustin Boyer. Výkonnými producenty reedice byli Cale a jeho manažerka Nita Scott. Autorem poznámek v bookletu alba (tzv. \"\") byl Barney Hoskyns.\n\nJiž 2. listopadu toho roku byl na podporu reedice představen videoklip k písni „Hallelujah“, jehož režisérkou byla Caleova častá spolupracovnice Abigail Portner. Kromě Calea v klipu vystupovala Arlene Deradoorian, sestra zpěvačky Angel Deradoorian. Cale zde sedí převážně za klavírem. V místnosti jsou také miniaturní klavíry a různý hmyz, který Caleovi mimo jiné leze po obličeji. Cale také ve videu rozbíjí jeden z malých klavírů sekerou.\n"}
{"id": "770273", "url": "https://cs.wikipedia.org/wiki?curid=770273", "title": "Katolický", "text": "Katolický\n\nKatolický je přídavné jméno zpravidla vyjadřující souvislost s katolickou církví nebo katolicismem:\n\n\n\n\n\n\n\n\nKatolický je také české příjmení:\n\n"}
{"id": "770274", "url": "https://cs.wikipedia.org/wiki?curid=770274", "title": "Farní sbor Českobratrské církve evangelické v Litoměřicích", "text": "Farní sbor Českobratrské církve evangelické v Litoměřicích\n\nFarní sbor Českobratrské církve evangelické v Litoměřicích je sborem Českobratrské církve evangelické v Litoměřicích. Sbor spadá pod Ústecký seniorát. Byl založen roku 1947.\n\nDlouholetým farářem sboru byl disident a senátor Zdeněk Bárta.\n\n\n"}
{"id": "770275", "url": "https://cs.wikipedia.org/wiki?curid=770275", "title": "Corrado Barazzutti", "text": "Corrado Barazzutti\n\nCorrado Barazzutti (* 19. února 1953 Udine) je bývalý italský profesionální tenista. Na profesionálních okruzích vyhrál pět turnajů ve dvouhře a jeden ve čtyřhře, když spolu s Panattou triumfovali v roce 1978 ve Florencii. Pětkrát hrál finále deblové události.\n\nV roce 2001 se stal nehrajícím kapitánem italského daviscupového týmu a roku 2002 zároveň kapitánem fedcupového družstva Italek, s nímž získal čtyři tituly v letech 2006, 2009, 2010 a 2013.\n\nNa žebříčku ATP byl nejvýše ve dvouhře klasifikován v srpnu 1978 na 7. místě a ve čtyřhře pak v červenci 1984 na 372. místě. Na juniorském žebříčku ITF byl nejvýše hodnocen na 5. místě.\n\nV roce 1971 vyhrál juniorský Orange Bowl a také juniorku na French Open. O rok dříve debutoval v italském daviscupovém týmu, za který odehrál celkem 44 zápasů. V roce 1976 byl členem vítězného družstva, které získalo salátovou mísu. V letech 1977, 1979 a 1980 pak pomohl týmu do finále soutěže.\n\nNejlepším výsledkem na Grand Slamu jsou dvě semifinálové účasti na US Open 1977 a French Open 1978. V prvním případě jej porazil Jimmy Connors, ve druhém pak Björn Borg. Na Turnaji mistrů si zahrál základní skupinu v roce 1978. Z druhého závěrečného turnaje sezóny, World Championship Tennis Finals 1978, odešel poražen v semifinále.\n\nV roce 1980 hrál ve finále Davis Cupu v Praze za Itálii proti tehdejšímu Československu, které Itálie prohrála 4:1.\n\n"}
{"id": "770284", "url": "https://cs.wikipedia.org/wiki?curid=770284", "title": "Paavo Lipponen", "text": "Paavo Lipponen\n\nPaavo Tapio Lipponen (23. dubna 1941, Turtola) je finský politik a bývalý premiér Finska.\n\nPaavo Lipponen vystudoval filozofii a literaturu na Dartmouth College v USA a po návratu do Finska v roce 1961 mezinárodní vztahy na Helsinské univerzitě. V USA poznal také Ailu-Marju Nikupeteriovou, se kterou se roku 1963 oženil a o rok později se jim narodila dcera, Paulamaria. V těchto letech pracoval jako novinář na volné noze.\n\nV roce 1979 se stal sekretářem tehdejšího finského premiéra a pozdějšího prezidenta, Mauna Koivista. V letech 1983–1987 a 1991–2007 byl členem finského parlamentu. V roce 1993 se stal předsedou Sociálně demokratické strany Finska. O dva roky později jeho strana zvítězila ve volbách, a stal se tak premiérem Finska. Díky tvrdé fiskální politice Lipponenovy vlády se Finsko stalo členem Evropské měnové unie a v roce 1999 přijalo euro.\n\nBěhem devadesátých se let se jeho manželství rozpadlo a v roce 1997 se rozvedl. O rok později se oženil podruhé, s o 26 let mladší Päivi Hertzbergovou (rozená Hiltunenová). Narodily se jim dvě dcery, Emilia (nar. 1998) a Sofia (nar. 2000).\n\nV roce 2012 se zúčastnil prezidentských voleb ve Finsku, kde získal v prvním kole 6,7 % hlasů.\n\nMezi jeho koníčky patří literatura, architektura a vodní pólo.\n\n\n"}
{"id": "770287", "url": "https://cs.wikipedia.org/wiki?curid=770287", "title": "Přestřelka v Palermu", "text": "Přestřelka v Palermu\n\nPřestřelka v Palermu je film německého režiséra Wima Wenderse z roku 2008. Hlavní roli zde hraje Campino, zpěvák německé skupiny Die Toten Hosen. První část filmu se odehrává v rodném městě režiséra Wima Wenderse, v Düsseldorfu, následně se přesune do Palerma.\n"}
{"id": "770291", "url": "https://cs.wikipedia.org/wiki?curid=770291", "title": "Premiér Austrálie", "text": "Premiér Austrálie\n\nPremiér Austrálie je předseda australské vlády. Jmenuje jej generální guvernér Austrálie, a to od vzniku federalizovaného Australského svazu v roce 1901. \n\nSoučasným premiérem je od 24. srpna 2018 Scott Morrison za Liberální stranu Austrálie, jenž nahradil Malcolma Turnbulla.\n"}
{"id": "770293", "url": "https://cs.wikipedia.org/wiki?curid=770293", "title": "Zbinsko", "text": "Zbinsko\n\nZbinsko (též \"Zbynsko, Zbiny, Zbyny\", ) byla poustevna, jejíž do skály vytesané zbytky se nacházejí v oboře Židlov, na katastrálním území Svébořice, asi 3,5 km na východ od vsi Hvězdov, v bývalém vojenském prostoru Ralsko. Zbytky poustevny, vytesané do stěny v Divokém údolí (německy \"Wildtal\"), bývají často nesprávně považovány za zbytky hradu Zbyny, který se ve skutečnosti nacházel asi 200 m na jihozápad.\n\nPoustevnu nechal v 2. polovině 18. století vybudovat hrabě Adam Hartig, přičemž část nechal vysekat do pískovcové skalní stěny. V blízkosti pak přibyl lovecký zámeček se zahradou, po kterých se nedochovaly vůbec žádné stopy. Jménem známe pouze poustevníka fratera \"Jodocuse\", v minulosti hraběcího myslivce, který zde žil minimálně od roku 1760 do své smrti roku 1777. V rámci josefínských reforem došlo Josefem  II. roku 1781 ke zrušení všech poustevnických řádů a poustevna byla opuštěna. Kolem poloviny 19. století objekt zámečku vyhořel a následně zanikl.\n\nV Divokém údolí, patrně kolem poustevny a pod hradem, se dříve nacházela ves Zbyny, jež je v psaných historických pramenech poprvé uváděna roku 1293. Další zpráva pochází až z roku 1582, kdy je zmiňován pouze les Zbinsko (či Zbynsko), který náležel ke Svébořicím.\n\nSkalní místnosti mohly i po zrušení poustevny sloužit jako obydlí různým nemajetným osobám. Poslední osídlení Zbynského lesa představovala Zbynská hájovna (byla zde uložena pamětní kniha poustevny), která zanikla po 2. světové válce v souvislosti se vznikem vojenského prostoru.\n\nDo současnosti se dochovala pouze čtveřice vytesaných místností s chodbou a schodištěm. V místnostech se nachází čtvercová okna a v hlavní místnosti je dochované topeniště s komínem.\n\n\n"}
{"id": "770297", "url": "https://cs.wikipedia.org/wiki?curid=770297", "title": "Seznam památných stromů v okrese Brno-město", "text": "Seznam památných stromů v okrese Brno-město\n\nToto je seznam památných stromů v okrese Brno-město, v němž jsou uvedeny památné stromy na území okresu Brno-město.\n\n\n"}
{"id": "770300", "url": "https://cs.wikipedia.org/wiki?curid=770300", "title": "Krogh", "text": "Krogh\n\nKrogh je příjmení více osob:\n\n"}
{"id": "770302", "url": "https://cs.wikipedia.org/wiki?curid=770302", "title": "Alifatické aldehydy", "text": "Alifatické aldehydy\n\nAlifatické aldehydy jsou aldehydy s alifatickým (rovným nebo rozvětveným) uhlíkovým řetězcem.\n\n\n"}
{"id": "770303", "url": "https://cs.wikipedia.org/wiki?curid=770303", "title": "Alifatické ketony", "text": "Alifatické ketony\n\nAlifatické ketony jsou ketony s alifatickým (rovným nebo rozvětveným) uhlíkovým řetězcem.\n\n"}
{"id": "770304", "url": "https://cs.wikipedia.org/wiki?curid=770304", "title": "Gustav Buder", "text": "Gustav Buder\n\nMsgre. Gustav Buder (17. března 1860, Jiříkov, čp. 361 – 24. května 1934 Liberec) byl český římskokatolický kněz, čestný kanovník Katedrální kapituly u sv. Štěpána v Litoměřicích a infulovaný arciděkan v Liberci.\n\nJeho otec Johann Buder – měšťan, byl synem Johanna Budera – tkadlece a Theresie, dcery Franze Diesnera; jeho matka Theresie, byla dcera Antona Jauermanna – tkadlece a Magdaleny, dcery Gottfrieda Hentsche. Gymnaziální studia absolvoval na Gymnáziu v Litoměřicích, kde absolvoval i filozoficko-teologická studia. Na kněze vysvěcený v roce 1882. Po vysvěcení, poté co krátce působil jako farář ve Vsi u Frýdlantu, se stal farářem v Hrádku nad Nisou, 19. července 1903 byl instalován na arciděkanství v Liberci. 3. ledna 1904 se stal okrskovým vikářem libereckého vikariátu. 18. srpna 1910 se stal nositelem vyznamenání \"Ritter des Ordens der Eisernen Krone\". Před rokem 1912 byl jmenován čestným kanovníkem litoměřické kapituly. Stal se též konzistorním radou litoměřické biskupské kurie. Za svého působení na arciděkanství v Liberci založil farní věstník liberecký, zbudoval kapucínský klášter, opatřil nové zvony do arciděkanského kostela a obnovil liberecké chrámy. Byl vážený pro svou lidumilnost a obětavost. Za svou službu získal, kromě čestného kanonikátu v Litoměřicích také titul papežský prelát a infulovaný arciděkan v Liberci. Zemřel 24. května 1934.\n\n\n\n"}
{"id": "770305", "url": "https://cs.wikipedia.org/wiki?curid=770305", "title": "Sofía Vergara", "text": "Sofía Vergara\n\nSofía Vergara, celým jménem Sofía Margarita Vergara (* 10. července 1972, Barranquilla, Atlántico, Kolumbie) je kolumbijsko-americká herečka, komička, televizní moderátorka a modelka.\n\nNa konci devadesátých let se zapsala do širokého povědomí diváků, když spolu moderovala dva televizní pořady pro španělský televizní kanál v USA s názvem Univisión. Její první známější film, ve kterém se objevila a kde si ji diváci pamatovali, byl film z roku 2003 s názvem \"Všechny chtějí Papiho\".\n\nNásledně se začala objevovat ve filmech, včetně dvou filmů od Tylera Perryho, \"Meet the Browns\" (2008) a \"Madea Goes to Jail\" (2009), za který získala podruhé nominaci na cenu ALMA. Její úspěch v televizi ji přinesl filmové role ve filmech \"Šmoulové\" (2011), \"Šťastný Nový rok\" (2011), \"Happy Feet 2\" (2011) a \"Tři moulové\" (2012).\n\nV současné době má jednu z hlavních rolí v úspěšném seriálu \"Taková moderní rodinka\", kde hraje roli Glorie Delgado-Pritchett. Za svou roli byla čtyřikrát nominována na Zlatý glóbus, čtyřikrát na Cenu Emmy a sedmkrát na Screen Actors Guild Awards v kategorii nejlepší komediální herečka. Touto rolí se dostala do povědomí diváků na celém světě.\n\nNarodila se ve městě Barranquilla v Kolumbii. Její matka Margarita Vergara Dávila de Vergara je žena v domácnosti a její otec Julio Enrique Vergara Robayo produkoval dobytek pro masný průmysl. \"Toti\" je přezdívka, kterou Sofíe dalo jejich pět sourozenců a mnoho bratranců a sestřenic. Vyrůstala ve svém rodném městě Barranquilla, byla vychovávána jako katolička ve zbožné a dobře situované rodině a navštěvovala soukromou bilingvní španělsko-anglickou školu.\n\nPoté co se rozvedla, začala po tři roky studovat stomatologii na univerzitě v Kolumbii. Poté ji mnoho příležitostí dovedlo k práci v modelingu a showbyznysu a dva semestry před absolvováním se rozhodla školu opustit. Brzy se rozhodla přestěhovat se do Miami na Floridě a využila tak příležitosti, aby se vyhnula nepokojům v Kolumbii (její bratr byl v roce 1998 zavražděn, když se ho pokoušeli unést). Spolu s ní do Spojených států cestoval její syn, matka a sestra. Její sestra Sandra je nyní filmová a televizní herečka v Americe.\n\nVergaru objevil fotograf, když se procházela na kolumbijské pláži. Brzy získala nabídky na práci v televizi a modelingu a ona je schválila i přesto, že byla zvýšeně konzervativně a nábožensky vychovávána. Podle článku z roku 2002 uveřejněném v časopise Maxim byla Vergara „vystrašená při dělání její první televizní reklamy dokud ji její katoličtí učitelé ze školy nedali osobní povolení, aby mohla podepsat smlouvu.“ Poprvé se objevila ve svých sedmnácti letech v reklamě na Pepsi, která byla široce vysílána v Latinské Americe.\n\nVe dvaceti letech se přestěhovala do Bogoty, kde pracovala v televizi a jako modelka. V letech 1995 až 1998 uváděla společně s Fernandem Fioreonem \"Fuera de serie\", cestovatelský pořad, který ji poslal do různých exotických míst po celém světě. Pořad se vysílal na mezinárodním španělsky mluvícím televizním kanále Univisión, což z ní udělalo hvězdu latinskoamerického trhu. Pořad jí dal také příležitost navštívit Spojené státy, kde se nachází stanice Univisión. Spolu uváděla další pořad nazvaný \"A que no te atreves\". Hostovala v prvním díle čtvrté série seriálu HBO s názvem \"Vincentův svět\".\n\nMimo přehlídková mola a focení do modelingových katalogů také dělala nezávislé projekty. V letech 1998, 2000 a 2002 byla fotografována na plakáty a kalendáře plavek.\n\nVergara je 170 centimetrů (5 stop a 7 palců) vysoká a přirozeně má blonďaté vlasy (pro filmy a televizní pořady je někdy požádána, aby si je obarvila na hnědo, aby vypadala jako typická latinoameričanka). Po několik let byla pod smlouvou od Univision a po vypršení smlouvy přijala role ve vysílání amerického televizního kanálu ABC, kde se objevila v seriálech \"Hot Properties\" a \"Zastánci blahobytu\". V současné době hraje v sitcomu televize ABC s názvem \"Taková moderní rodinka\" jako Gloria Delgado-Pritchett, za což byla nominovaná v letech 2010 a 2011 na Cenu Emmy v kategorii nejlepší herečka ve vedlejší roli v komedii, dále získala například dvě nominace na Zlatý glóbus a tři nominace na Screen Actors Guild Award.\n\nHrála roli Alicie Oviedo v televizním seriálu \"Amas de Casa Desesperadas\", kolumbijské verzi seriálu \"Zoufalé manželky\". Její postava je v podstatě kolumbijský protějšek Mary Alice Young z amerického originálu. Také se objevila v dramatickém seriálu \"Dirty Sexy Money\", jako milenka Jeremyho Darlinga. Hostovala v mexické telenovele \"Fuego En La Sangre\".\n\nV roce 2009 se po pět týdnů objevovala v roli „Mámy“ Morton v broadwayském revivalu muzikálu \"Chicago\".\n\nV roce 2011 se měla objevit ve filmu \"The Paperboy\", nezávislém dramatu režiséra Lee Danielse. Kvůli zpoždění bylo ale natáčení posunuto o týden (což bylo ve stejnou dobu jako natáčení třetí sérii \"Takové moderní rodinky\"), takže byla donucena od role ustoupit.\n\nV červenci 2011 skončilo natáčení filmu \"Tři moulové\", kde má svou první hlavní roli ve filmu. O své roli řekla: „Hraji lakomou ženu, která se snaží manipulovat s Three Stooges, když zabije svého manžela a tak dostane všechny peníze.“ \n\nV roce 2017 získala cenu People's Choice Awards v kategorii nejoblíbenější televizní herečka (komedie).\n\nV roce 2011 byla jmenována novou tváří americké kosmetické značky \"CoverGirl\". Je to její první kampaň pro kosmetickou společnost. Reklamy se začaly objevovat od ledna 2012.\n\nV dubnu 2011 se poprvé objevila společně s Davidem Beckhamem v reklamách na Pepsi light. Marketingový ředitel Pepsi light v dubnu 2011 řekl, že Vergara s Pepsi podepsala smlouvu, ale že ještě není známo, kdy se budou reklamy vysílat.\n\nV září 2011 bylo oznámeno, že Vergara navrhuje kolekci dámského oblečení pro americkou oděvní společnost K-Mart.\n\nTaké v roce 2011 se objevila v řadě reklam pro internetové připojení Xfinity od americké společnosti Comcast.\n\nVergara se vdala ve svých osmnácti letech do své školní lásky. 16. září 1992 porodila syna, kterému dala jméno Manolo Gonzalez-Ripoll Vergara.\n\nV roce 1998 byl její starší bratr Rafael zavražděn v ulicích Bogoty v Kolumbii. 9. května 2011 byl její mladší bratr, Julio deportován zpět do Kolumbie, poté, co byl v dubnu zadržen; měl dlouhodobou závislost na drogách a problémy se zákonem. Vergara v rozhovoru pro magazín \"Parade\" řekla: „ Vidět někoho po malých částech umírat více než deset let je ten největší trest. Teď je jako úplně jiná osoba“.\n\nV roce 2000 ji byla diagnostikována rakovina štítné žlázy. Podle doporučení svých lékařů prodělala léčbu (operace, ozáření) a plně se uzdravila.\n\n9. června 2011 se zasnoubila se svým přítelem Nickem Leobem. 23. května 2014 pár své zásnuby odvolal.\n\nV červenci 2014 začala chodit s hercem Joem Manganiellem. Dvojice se zasnoubila o Vánocích téhož roku. V listopadu 2015 si Manganiella vzala. \n\nV prosinci 2014 v pořadu \"Jimmy Kimmel Live!\" prozradila, že se stala americkou občankou poté, co zvládla přijímací test na plný počet bodů. \n\nV roce 2015 magazín Forbes odhadl její roční příjem na 28,5 milionů amerických dolarů. V září 2016 Forbes napsal, že Vergara je nejlépe placenou televizní herečkou, když si v předchozím roce vydělala 43 milionů dolarů. \n\n"}
{"id": "770306", "url": "https://cs.wikipedia.org/wiki?curid=770306", "title": "Košariská", "text": "Košariská\n\nKošariská jsou slovenská kopaničářská obec, která se nachází ve venkovské krajině na rozhraní Myjavské pahorkatiny a Malých Karpat v okrese Myjava. Žije zde  obyvatel.\n\nVesnice patří svojí rozlohou a počtem obyvatel mezi nejmenší obce okresu Myjava. Tvoří ji devět usedlostí – kopanic: U Štefov, Dolné Košariská, U Plačkov, Horné Košariská, U Martinkov, U Šindelov, U Mosnákov, Trvajová a Lopušná.\n\nNejstarším důkazem zdejšího osídlení jsou nálezy kamenné škrabky a úlomků pazourku.\n\nV římských dobách se v katastru obce nacházelo hradiště Hrádek, jež bylo zřejmě předchůdcem dnešních Košarisk. Našlo se zde mnoho úlomků nádob a peníze pocházející z halštatského období mladší doby bronzové.\n\nÚzemí obce Košariská bylo v minulosti součástí obce Brezová pod Bradlom. K prvnímu osamostatnění došlo až v roce 1786 za vlády císaře Josefa II. Z té doby také pochází první písemná zmínka o obci. Roku 1790 však došlo k opětovnému sloučení. Definitivního osamostatnění se občané obce dočkali až v roce 1926.\n\nObcí prochází silnice II. třídy č. II/499 vedoucí z Brezové pod Bradlom do Piešťan.\nV rodném domě generála Milana Rastislava Štefánika sídlí jeho muzeum, které bylo otevřené roku 1990 v bývalé evangelické faře, rekonstrukce prostor proběhla v roce 2014. V šesti místnostech téměř 200 vystavených předmětů dokumentuje jeho životní dráhu, soukromí a záliby, hlavně jeho vojenskou, diplomatickou a politickou činnost. Expozice je doplněná zajímavými myšlenkami a citáty tohoto velkého člověka.\n22. října 1871 byl položený základní kámen kostela. Dokončený s novou farou a osazen třemi zvony byl slavnostně otevřen 17. listopadu 1878.<BR>Pravidelně se zde konají bohoslužby církevního sboru ECAV (Evangelická církev augsburského vyznání).\nPomník repliky stativu a dalekohledu Milana R. Štefánika v Košariskách. Nápis na pomníku:<BR>\"Na počesť Milana R. Štefánika, slovenského astronóma, ktorý na ostrove Vava´u urobil v roku 1911 výskum zatmenia Slnka.\"\n"}
{"id": "770308", "url": "https://cs.wikipedia.org/wiki?curid=770308", "title": "Tchoř tmavý", "text": "Tchoř tmavý\n\nTchoř tmavý (\"Mustela putorius\"), také zvaný kuna tchoř je šelma z čeledi lasicovitých.\nDomestikací byla z tchoře tmavého vyšlechtěna fretka domácí.\n\nVelikostí se řadí mezi kunu a lasici, jde tedy o menší šelmu, dlouhou od 33 do 44 cm, s ocasem o délce 10–18 cm. Váha se pohybuje od 500 do 1200 g, přičemž samice je menší než samec. Svrchní strana těla je tmavohnědá s prosvítající podsadou medové barvy. Spodní strana těla je černá. Okolí čenichu a okraje boltců jsou bělavé.\nMyslivci jej kdysi nazývali \"tchoř žabař\" (zatímco světlejší tchoř stepní byl nazýván \"tchořem mlynářem\").\n\nVyskytuje se v Evropě a západní části Asie, v Alpách až do výšky 2000 m. n. m. Žije u vod, v polích, na okrajích lesů (nikoli v lesích) i poblíž lidských budov. V České republice se v důsledku úbytku vhodných biotopů (vlhká a podmáčená území) vyskytuje už jen vzácně.\n\nPřes den se ukrývá v hromadách kamení či větví, využívá i kůlny a stodoly, rád osidluje opuštěné nory králíků nebo jezevců. Potravu loví zejména v noci. Dobře běhá, lezení po stromech ani plavání mu nečiní potíže.\n\nTchoř je teritoriální; samci si udržují stálý revír o výměře 3–5 km², který brání před jinými samci. Také samice si udržují revíry, ty jsou ale menší než revíry samců a mohou se i překrývat. Hranice teritoria si zvířata značí výměškem análních pachových žláz. Tentýž výměšek používají na svou obranu v případě nebezpečí.\n\nLoví zejména ptáky (do velikosti bažanta) a drobné savce (do velikosti ježka), ale také větší hmyz, u vody pak žáby a ryby (za kořistí se umí i potápět). Upřednostňuje živou potravu před mršinami. Nepohrdne ani plody rostlin.\n\nK páření dochází od března do května. V době námluv jsou tchoři hlasově silně aktivní, jejich hlasité skolení a křičení se rozléhá okolím. Při samotném páření drží sameček samičku zuby za šíji, přičemž samička zůstává nehybná.\n\nSamice tchoře bývá březí 41 až 42 dní a pak rodí jednou ročně tři až sedm mláďat (výjimečně až 12), vážících méně než 10 g. Mláďata jsou po vrhu samicí pečlivě olízána. Mají bílou hedvábnou srst, která v následujících týdnech na příslušných místech tmavne. Rodí se slepá, oči otevírají asi po jednom měsíci. Jeden měsíc trvá též doba kojení. Samostatně žrát umí i dříve. V tuto dobu jsou mláďata pohybově velmi aktivní, samice je jen těžko usměrňuje a opakovaně je stiskem za šíji vrací do hnízda. Samec se na výchově dále nepodílí. Po třech měsících jsou mláďata zcela samostatná a dosahují hmotnosti dospělého jedince. Rodina se v tuto dobu rozpadá.\n\nTchoř se v přírodě stává obětí větších predátorů jako lišky, vlka, kočky divoké, kočky domácí , dravců a sov. Je ohrožen i člověkem. Kvůli kožešině každoročně hyne velký počet tchořů. Ještě více pak následkem ztráty přirozeného prostředí.\n\n"}
{"id": "770315", "url": "https://cs.wikipedia.org/wiki?curid=770315", "title": "Boko Haram", "text": "Boko Haram\n\nBoko Haram (jeden možný český překlad z hauštiny: \"Západní učení je rouhání\", další možné výklady jsou \"\"Knihy jsou hříchem/zakázany\"\"\", \"západní učení je hříchem\"\"\", \" je svatokrádež\"\"\", \"Moderní výchova je hříchem\"\"\", \"předstírání falešných skutečností je hříchem\"\"\")\", dřívějším vlastním jménem Lidé oddaní propagaci Prorokova učení a džihádu je salafistická islamistická povstalecká skupina, operující na území Nigérie, Čadu, Nigeru a Kamerunu. Jejím cílem je z Nigérie vytvořit muslimský stát, založený na striktním výkladu práva šaría. Šaría již platí v muslimských severních státech, na převážně křesťanském jihu nikoliv. Skupina byla původně napojena na teroristickou síť Al Kajdá, v březnu 2015 se však přihlásila k Islámskému státu, jehož vedení slíbila poslušnost a změnila své jméno na Západoafrická provincie Islámského státu.\n\nBoko Haram je známá svými teroristickými útoky, které stály stovky lidí životy. 13. listopadu 2013 označily Spojené státy organizaci za teroristickou. 22. května 2014 přidala Rada bezpečnosti OSN Boko Haram na svůj seznam teroristických organizací.\n\nV prosinci 2010 provedla Boko Haram sérii útoků proti křesťanům ve střední Nigérii. Útoky se odehrály v okolí měst Jos a Maiduguri, cílem byly i kostely a farnosti. Při násilnostech zahynulo 32 osob.\n\nV srpnu 2011 explodovala bomba v budově Organizace spojených národů v hlavním městě Abuja a zabila 16 lidí. Nigerijská vláda obvinila z tohoto útoku Boko Haram. V listopadu téhož roku při útoku proti vojenské základně a velitelství nigerijských tajných služeb, policejním stanicím a jiným, i civilním cílům (kostely, náboženská škola) ve městech Maiduguri a Damaturu zahynulo nejméně 150 lidí.\n\nV lednu 2012 zemřelo po sérii bombových útoků ve městě Kano nejméně 211 lidí. Policie poté zatkla 158 příslušníků Boko Haram. Útok byl údajně odvetou za nepropuštění některých vězněných členů sekty na svobodu. Při útoku se jich neupřesněný počet podařilo osvobodit. Ve stejném týdnu také Boko Haram zaútočila na policejní a armádní stanoviště v provincii Bauči, přičemž zabila 11 členů těchto bezpečnostních složek.\n\nV červenci 2013 zaútočili radikálové z Boko Haram na školu ve městě Mamudu. Školu polili benzínem a zapálili, následně stříleli do prchajících dětí a učitelů. Zahynulo 29 lidí, další byli hospitalizování s popáleninami a střelnými zraněními. V listopadu téhož roku byla organizace Spojenými státy zařazena na jejich seznam teroristických organizací.\n\nDne 14. dubna 2014 explodovala na autobusovém nádraží na předměstí nigerijské metropole Abuja nálož. Podle místní policie zemřelo 88 lidí a dalších 200 utrpělo zranění. Bezpečnostní experti se domnívají, že trhavinu pachatelé nastražili do jednoho z vozidel. K útoku se nikdo nepřihlásil, podezření nicméně padá na islamistickou sektu Boko Haram. Dne 5. května 2014 Boko Haram přepadla město Gamboru, které leží v nigerijském státě Borno na hranicích s Kamerunem. Střelba trvala asi čtyři hodiny. Útočníci podpálili přes 250 domů. Podle odhadů zahynulo kolem 155 až 200 lidí. Řada lidí prý zahynula pod palbou, ale mnozí další uhořeli ve svých domech.\n\nDne 3. ledna 2015 Boko Haram obsadila základnu u města Baga, která byla sídlem mezinárodních sil z Čadu, Nigeru a Nigérie. Ozbrojenci poté vyhnali tisíce místních obyvatel, zapálili město a spáchali masakr civilistů, který vyvrcholil 7. ledna. Kromě Bamy bylo vypáleno ještě šestnáct dalších měst.\n25. ledna zahájila skupina Boko Haram útok na Maiduguri, hlavní město nigerijského státu Borno.\n\n3. února vstoupily po vzájemné dohodě obou zemí jednotky Čadu na nigerijské území s cílem bojovat proti této skupině. 7. února oznámily nigerijské úřady přesunutí termínu voleb ze 14. února na 28. březen. Důvodem byla eskalace násilí na severu země. 9. února podnikla Boko Haram neúspěšný útok na věznici ve městě Diffa v jižním Nigeru s cílem osvobodit své zajaté členy. 21. února oznámila nigerijská armáda, že opětovně dobyla město Baga na břehu Čadského jezera.\n\nHnutí Boko Haram provedlo sérii sebevražedných útoků ve městě Maiduguri ve státě Borno, poté se prohlásilo za součást Islámského státu.\n\n27. března oznámila nigerijská armáda, že dobyla město Gwoza, centrum Boko Haram, zpět. 30. března osvobodila nigerijská armáda pralese Sambisa 160 zajatkyň tohoto hnutí. Následujícího dne osvobodila nigerijská armáda v pralese Sambisa dalších 234 žen a dětí na severovýchodě země. Celkový počet „osvobozených“ tak přesáhl 700 lidí. Některé ženy na své zachránce údajně střílely.\n\n15. července provedla sebevražedná atentátnice oblečená v nikábu útok v čadském hlavním městě N'Djamena, při kterém zemřely desítky lidí. Čad v reakci na útok zakázal nošení nikábu a vydal prohlášení, že bombardoval tábory Boko Haram na nigerijském území, což Nigérie popřela. Ve dnech 1. a 2. června povraždili stoupenci hnutí Boko Haram na ve dvou městech státu Borno 150 muslimů shromážděných ke společným modlitbám.\n\n24. prosince 2015 oznámil nigerijský prezident Muhammadu Buhari „technické vítězství“ nad teroristickou skupinou Boko Haram s tím, že nigerijská armáda a její spojenci zcela zničili schopnost skupiny vést konvenční boj; tedy obsazovat území nebo města. Skupina se podle jeho slov musela uchytil zpět k partyzánskému boji a největší nebezpečí nadále představují její sebevražedné atentáty.\n\n18. května skupina místní domobrany identifikovala u hranic s Kamerunem jednu z 218 dívek unesených v roce 2014 z internátní školy ve městě Chiboku v nigerijském státě Borno. Další jednání mezi vládou a Boko Haram, která zprostředkoval Mezinárodní červený kříž a Švýcarsko, pomohla 13. října 2016 osvobodit dalších 21 školaček. 24. prosince 2016 dobyla Nigerijská armáda poslední tábor povstalecké organizace Boko Haram v pralese Sambisa. 28. prosince 2016 se skupina 30 bojovníků Boko Haram u města Diffa vzdala nigerským úřadům.\n\nBoko Haram má na svědomí mnoho únosů.\n\nV dubnu 2014 Boko Haram unesla přes 274 křesťanských studentek z internátů vládní školy v Chiboku a následně je rozprodala jako „manželky“ a sexuální otrokyně svým členům za cenu asi 240,- Kč za „kus“.\n"}
{"id": "770320", "url": "https://cs.wikipedia.org/wiki?curid=770320", "title": "Papežka", "text": "Papežka\n\nPapežka (něm. \"Die Päpstin\") je muzikál na motiv stejnojmenné knihy \"Papežka Jana\" od spisovatelky Donny W. Crossové. Autorem muzikálu je německý skladatel a spisovatel Dennis Martin. Muzikál měl premiéru v německém městě Fulda dne 3. června 2011. Česká premiéra se uskutečnila v Městském divadle Brno dne 4. února 2012. Hana Holišová, představitelka hlavní role papežky Jany, získala za svůj výkon Cenu Thálie pro rok 2012.\n\nPříběh pojednává o dívce jménem Jana. Ta je pilná, svědomitá a ráda se učí. V 9. století, ve kterém se příběh odehrává, to však ženy nemají lehké. Přesto všechno se Janě dostane dobrého vzdělání v klášterní škole, avšak za velmi velkou oběť, musí se maskovat za muže. Jak Jana dospívá, seznámí se dokonce i se samotným papežem. Ten však brzy umírá a jeho nástupcem má být právě Jana. A tak se také stane – na trůn nastoupí pod jménem Jan Anglicus. Nikdo neprokoukne její převlek až do doby, než Jana porodí své dítě.\n\nV Městském divadle Brno měl muzikál premiéru roku 2012. Na ni dorazila autorka knižní předlohy Donna W. Crossová i autor německé verze muzikálu Dennis Martin. Samotné představení trvá tři hodiny a patnáct minut a má jednu dvacetiminutovou přestávku.\n\n"}
{"id": "770322", "url": "https://cs.wikipedia.org/wiki?curid=770322", "title": "Lucia Klein Svoboda", "text": "Lucia Klein Svoboda\n\nLucia Klein Svoboda (roz. Gažiová) (* 2. února 1979 Levoča) je slovenská scenáristka, režisérka a herečka žijící v České republice.\n\nLucia Klein Svoboda vystudovala VŠMU v Bratislavě obor herectví, dále studovala filmovou režii v Norsku a dokončila malý a velký doktorát v sociálních vědách. Kromě toho, že působí na akademické půdě a má na svém kontě několik odborných publikací, je Lucia Klein Svoboda autorkou a herečkou, roky působila ve slovenském legendárním divadle Astorka Korzo, Studiu L+S nebo Slovenském Národním Divadle, v Čechách potom v Brněnském divadle Bolka Polívky. Lucia Klein Svoboda se také věnuje filmovému herectví a hudební tvorbě, jako je například projekt Malá Zoe nebo album Solitéři. PhDr. Klein Svoboda je autorkou scénáře česko-slovenského filmu PIRKO, který se zabývá nelehkým osudem dívek z dětských domovů. Film PIRKO měl světovou premiéru na prestižním festivalu Tallinn Black Nights v listopadu 2016, PhDr. Klein Svoboda tento film i režírovala a produkovala. Její scénář k filmu Jako v ráji byl v roce 2017 na festivalu v Karlových Varech oceněn první cenou Filmové Nadace. \n\nLucia se narodila v roce 1979 na Slovensku. Její matka Mária Gažiová je docentka psychologie a soudní znalkyně, její otec je švédský hokejista (její nevlastní otec Ladislav Gaži je chemický inženýr). Má nevlastní sestru Ladislavu, která je úspěšná malířka.\n\nV roce 2008 si vzala za manžela producenta Petra Klein Svobodu (syna hudebního skladatele Karla Svobody), se kterým založila filmovou společnost Goodmind a natočila film PIRKO. Seznámili se na natáčení filmu \"Milenci a vrazi\", mají syna Ferdinanda a dceru Gretu. Umí hrát na housle a klavír.\n\n\n"}
{"id": "770323", "url": "https://cs.wikipedia.org/wiki?curid=770323", "title": "Kröger", "text": "Kröger\n\nKröger může být:\n\n\n"}
{"id": "770329", "url": "https://cs.wikipedia.org/wiki?curid=770329", "title": "Luitgarda ze Salzwedelu", "text": "Luitgarda ze Salzwedelu\n\nLuitgarda ze Salzwedelu (1110 – 1152) byla dánská královna, manželka Erika III.\n\nLuitgarda byla dcerou hraběte Rudolfa ze Salzwedelu († 1124) a jeho manželky Richardis. Po smrti otce žila na pozemcích své matky blízko Jerichowa. Jejím prvním manželem byl její strýc, hrabě Fridrich II. ze Sommerschenburgu (asi 1095 – 19. květen 1162). Spolu pak měli čtyři děti, manželství bylo rozvedeno na základě zakázaného stupně příbuzenství.\n\nJejí bratr Hartwig ze Salzwedelu, od roku 1143 probošt katedrály v Brémách, ji v roce 1143 nebo 1144 provdal za dánského krále Erika III. V roce 1144 zemřel její bezdětný starší bratr Rudolf II. ze Salzwedelu a vzhledem k tomu, že její mladší bratr Hartwig sice byl bratrovým dědicem, ale rovněž neměl potomky, byla Luitgarda a její děti konečnými dědici hrabství Salzwedel. V roce 1148 se Hartwig stal brémským arcibiskupem, poté, co přislíbil, že ustanoví svým dědicem arcidiecézi. Erik III. svou manželku donutil k návratu do Německa poté, co byla obviněna z nevěry.\n\nDánský král zemřel v roce 1146. Jejím třetím manželem se v roce 1148 stal ovdovělý hrabě Heřman II. z Winzenburgu-Northeimu. S ním pak měla další tři dcery. Hraběte a těhotnou Luitgardu zřejmě nechal zavraždit biskup Bernard z Rothenburgu. Stalo se tak ve Winzenburgu z noci z 29. na 30. ledna 1152.\n\nS Frederikem II. ze Sommerschenburgu:\n\nS Heřmanen II. z Winzenburgu-Northeimu:\n\n"}
{"id": "770333", "url": "https://cs.wikipedia.org/wiki?curid=770333", "title": "Československo na Zimních olympijských hrách 1972", "text": "Československo na Zimních olympijských hrách 1972\n\nČeskoslovensko na Zimních olympijských hrách v Sapporu v roce 1972 reprezentovalo 43 sportovců, z toho 4 ženy. Nejmladším účastníkem byl skokan na lyžích Leoš Škoda (18 let, 286 dní), nejstarším pak lední hokejista Josef Černý (32 let, 139 dní). Reprezentanti vybojovali 1 zlatou a 2 bronzové medaile.\nHistoricky druhé zlato ze zimní olympiády pro Československo vybojoval v Sapporu krasobruslař Ondrej Nepela. Do dějiště olympiády odjížděl jako mistr světa a tím pádem i největší favorit na olympijské zlato. Vedení se ujal již po povinných cvicích a přes pád ve volné jízdě při pokusu o trojitý odpíchnutý rittberger, si čtvrtou nejlepší volnou jízdou v celkovém součtu první místo udržel.\nPříjemným překvapením pro československou výpravu byly výkony běžkyň a běžců na lyžích. Helena Šikolová vybojovala na pětikilometrové trati první historickou medaili z běžeckých disciplín pro československé barvy a k tomu společně s Bartošovou a Cillerovou přidala šesté místo v závodě štafet.\nTřetí medaili, kterou si československá výprava z Japonska přivezla, byl se štěstím vybojovaný bronz ledních hokejistů. Po nečekané prohře ve finálové skupině s hokejisty Spojených států vykřesali hokejisté se lvíčkem na prsou naději na medaili v dramatickém zápase se Švédskem, ve kterém ještě čtyři minuty před koncem utkání prohrávali 0:1. Zápas se jim podařilo otočit a zvítězit 2:1, ale ani to nemuselo stačit na medaili, protože v posledním utkání turnaje hráli s dosud neporaženým celkem Sovětského svazu. Jistotu medaile jim přitom zaručovala pouze remíza nebo výhra. Ovšem před tímto závěrečným zápasem olympijského hokejového turnaje se zrodilo velké překvapení v dopoledním nedělním zápase mezi Finskem a Švédskem, který skončil výhrou Finů 4:3. V odpoledním utkání pak Sovětský svaz přehrál československé hokejisty a tak se ukázalo, že Finové našemu týmu svou výhrou zajistili alespoň bronzové medaile.\n\n"}
{"id": "770338", "url": "https://cs.wikipedia.org/wiki?curid=770338", "title": "Patent (diplomatika)", "text": "Patent (diplomatika)\n\nPatent (lat. \"litterae patentes\", otevřený, veřejný list) je otevřený list s příkazem panovníka (mandát) adresovaný osobě nebo instituci, případně i s obsahem týkající se širšího okruhu společnosti, v době absolutní monarchie s mocí zákona. Patenty byly opatřeny pečetí, zpravidla také obsahovaly úplnou panovníkovu intitulaci, zprvu byly psané a od druhé poloviny 16. století též tištěné, někdy i v podobě sešitů. \n\nV diplomacii se v tomto smyslu i v současnosti používá termín konzulský patent.\n\nCísařský patent byl v rakouském císařství nejvyšší formou právních aktů a předpisů. Mezi známé císařské patenty patří například robotní patent (1681), Toleranční patent (1781), Patent o zrušení nevolnictví (1781), patent o zrušení poddanství (1848), Ohňový patent (1751) Protestantský patent (1859, 1861), Výpraskový patent (1854) Anenské patenty (1913), zbrojní patent (1852), Nesporný patent (208/1854 ř.z., zákon o soudním řízení v nesporných právních věcech), (formou císařského patentu byl v roce 1849 vydán i Prozatímní zákon obecní. Formou císařského patentu však vydávali císaři i individuální právní akty, například speciální povolení konkrétním osobám, jmenování do funkcí atd. Od roku 1849 byly císařské patenty spolu s dalšími předpisy zveřejňovány v Říšském zákoníku.\n\nKonzulský patent je pověřovací listina pro konzula. Jedná se tedy o konzulární obdobou pověřovacích listin velvyslance. Jde o dokument vydaný ministrem zahraničních věcí vysílající země, který pověřuje konzula zastupovat zájmy země v přijímajícím státě. V angličtině se patent oficiálně nazývá Consular Commission nebo Notification of Appointment. Použití patentu je definováno ve Vídeňské úmluvy o konzulárních stycích.\n\nVýraz patent se doposud zachoval v označení právní ochrany vynálezu, protože se dříve formou patentů povolovala také necechovní a jiná nová výroba. Otevřeným listem byli jmenováni také důstojníci (\"Offizierspatent\").\n"}
{"id": "770339", "url": "https://cs.wikipedia.org/wiki?curid=770339", "title": "Čarodějův učeň (film, 1977)", "text": "Čarodějův učeň (film, 1977)\n\nČarodějův učeň (v Západním Německu uváděný jako Krabat) je československý animovaný film režiséra Karla Zemana z roku 1977. Předlohou filmu bylo knižní zpracování lužickosrbské \"legendy o Krabatovi\" z přelomu 17. a 18. století od libereckého rodáka Otfrieda Preußlera v knize Čarodějův učeň z roku 1971 (ještě o dva roky dříve zpracoval knižně příběh Jurij Brězan jako \"Čarodějný mlýn\").\n\nFilm je zpracován ploškovou animací a žánrově se pohybuje mezi pohádkou a hororem.\n\nChudý lužický chlapec Krabat (Krawat, zřejmě odvozeno od Chorvat) je hladem a zimou dohnán k tomu, aby se stal učněm v Černém mlýně. Tamní mistr se ovšem nevěnuje čistě mlynářství, ale také temné magii.\n\nPříběh je převážně vyprávěn v první osobě samotným Krabatem, kterého v češtině namluvil Luděk Munzar a v němčině Christian Brückner. Mistra namluvil česky Jaroslav Moučka a německy Friedrich Schütter.\n\n"}
{"id": "770342", "url": "https://cs.wikipedia.org/wiki?curid=770342", "title": "Louis Théodore Gouvy", "text": "Louis Théodore Gouvy\n\nLouis Théodore Gouvy (3. června 1819, Goffontaine – 21. dubna 1898, Lipsko) byl francouzský romantický skladatel německého původu.\n\nNarodil se jako nejmladší ze čtyř dětí v rodině bohatého francouzského průmyslníka. Jeho předci pocházeli z Belgie, jeho pradědeček se však usadil v Sársku (Saarland) a v roce 1751 založil východně od Saarbrückenu železnou huť, kterou nazval Goffontaine po své domovské vesnici v Belgii. Théodorův otec provozoval dále tuto huť, zemřel však předčasně v roce 1829 a matka Caroline se pak přestěhovala se svými syny k příbuzným do Metzu.\n\nGouvy studoval nejprve od roku 1836 v Paříži práva. Protože jeho rodné město připadlo tehdy k Prusku, neměl dlouhá léta francouzské občanství, což mu působilo řadu potíží. Nebyl z tohoto důvodu připuštěn ke zkouškám, a proto přerušil studium. Francouzské občanství získal až ve svých 32 letech.\n\nBěhem studia se rozhodl věnovat hudbě, kvůli občanství však nemohlo studovat na francouzské konzervatoři. Byl nucen studovat soukromě u profesorů konzervatoře (Antoine Elwart a Pierre Joseph Zimmermannn). Své první skladby napsal v roce 1841, dva roky poté napsal dvě etudy pro klavír, které nesou opusové číslo 1.\nV roce 1844 pobýval v Římě a byl činný v uměleckém kroužku, jehož členy byli Eduard Franck, Karl Anton Eckert a Wilhelm Gade. Po návratu do Paříže se stal jeho přítelem pianista Karl Halle, jehož prostřednictvím se seznámil s Frédérikem Chopinem a Hectorem Berliozem.\n\nV tvorbě se nejprve soustředil na instrumentální hudbu. Vytvořil pozoruhodné množství komorní hudby a řadu symfonií. Jeno první Sinfonie op.9 byla roku 1847 uvedena v Paříži a byla příznivě hodnocena. V témže roce v Gazette byl Gouvy zařazen mezi největší současné francouzské skladatele v oblasti instrumentální hudby. Gouvy vedl korespondenci se svými francouzskými i německými kolegy, jako byli např. Camille Saint-Saens, Théodore Dubois, Franz Liszt, Ferdinand Hiller a Johannes Brahms.\nGouvy to neměl lehké u pařížských posluchačů a mnoho svých děl musel uvádět na vlastní náklady. Měl však opakovaně příležitost vystupovat v Německu, kde byl vřeleji přijat. Německé noviny ho označily za rodilého Francouze, který dovede ve svém díle spojit německou vážnost s elegancí své vlasti.\nV roce 1862 se Gouvy podřídil vkusu a očekávání pařížského hudebního světa a vytvořil operu v italském hudebním slohu s názvem Cid. V roce 1864 se saské dvorní divadlo zajímalo o provedení tohoto díla. Známý tenorista Ludwig Schnorr von Carolsfeld měl zpívat hlavní roli a požadoval změny v partituře, takže Gouvy musel strávit v Drážďanech celý rok. Krátce před plánovaným provedením opery v roce 1865 však hlavní tenorista náhle a nečekaně zemřel a opera byla stažena z repertoáru. Teprve 11.6. 2011 došlo k její premiéře v Sárském státním divadle, kde ji hudebně režíroval Artur Fangen. Záznam z tohoto představení vysílal Český rozhlas 11.2. 2012.\nVšeobecného uznání v Paříži dosáhl Gouvy až později. V roce 1868 uvedla jeho díla Société des Concerts du Conservatoire, roku 1873 byl zvolen do výboru Národní hudební společnosti (Société Nationale de Musique) a další pocty následovaly. Gouvy však byl zklamán pozdním uznáním své tvorby, a proto roku 1875 odmítl cenu Prix Chartier, udělenou mu za nejlepší smyčcový kvartet.\n\nPo smrti své matky v roce 1868 se skladatel přestěhoval ke svému bratrovi Alexandrovi do vily v městě Hombourg-Haut. Alexander a jeho žena podporovali bratrovu tvorbu a toto přátelství se odrazilo ve skladatelových četných skladbách pro klavír, pro dvě či čtyři ruce .\nBěhem německo-francouzské války našli oba bratři úkryt ve Švýcarsku a po uzavření míru v r.1871 se vrátili zpět do Homburgu-Haut, který tentokrát připadl Německu. V této době se Gouvy soustředil na sborovou tvorbu. V roce 1874 složil Requiem, které se počítá k jeho nejvýznamnějším dílům. Následovaly další skladby: Stabat Mater (1875), Missa brevis (1882) a různé světské kantáty (1881-1894). Protože v té době nemohl svá díla uvádět ve Francii, přesměroval své působení do velkých německých měst, obzvláště jeho světská sborová díla mohla být uváděna v 80. a 90. letech a mohl s nimi hostovat v mnoha městech, v Lipsku, Wiesbadenu, Duisburgu, Halle, Frankfurtu nad Mohanem i Frankfurtu nad Odrou. Do Paříže se vrátil naposledy v roce 1889 u příležitosti Světové výstavy. Zemřel na jedné ze svých koncertních cest 1898 v Lipsku na následky srdečního infarktu a byl pohřben v Hombourgu-Haut.\n\nZa svého života získával Gouvy uznání dosti váhavě a se zpožděním. Po smrti upadlo jeho dílo v zapomenutí na celé století. Jako zdůvodnění tohoto zapomenutí se uvádí autorovo postavení na rozhraní dvou kultur, německé a francouzské, v době, kdy mezi oběma státy, Německem a Francií, vládlo neustálé napětí a docházelo k projevům otevřeného nepřátelství. Nadto se Gouvyho hudební zájmy nesetkaly s vkusem francouzského publika, které nebylo v této době vstřícné vůči instrumentální hudbě. Když později Edouard Lalo slavil úspěchy v této oblasti hudby, Gouvy již psal převážně sborová díla.\n\nKritikové většinou soudí, že skladateli při vší řemeslné a umělecké zručnosti chybí originalita, a vytýkají mu, že nehledal nové cesty ve stylu a formě. Gouvy ve svém instrumentálním díle sleduje ideu absolutní hudby, zatímco mnoho jeho současníků se přiklonilo k hudbě programní a k symfonické básni. Gouvy dával přednost klasickému stylu a jako své vzory jmenoval Josefa Haydna, Ludwiga van Beethovena a Roberta Schumanna. Kromě toho studoval dílo Felixe Mendelsohna-Bartholdyho, a bylo mu předhazováno, že se od něho dostatečně ve své tvorbě neemancipoval. U mnoha jeho současných kritiků mohla hrát svou roli v hodnocení i závist vůči bohatství jeho rodiny, které skladateli umožňovalo sledovat své hudební ideje bez ohledu na finanční výsledky. Dodnes se udrželo hodnocení, že Gouvy zanechal četné dílo \"mistrovsky zpracované\" a \"krásné\" hudby, avšak pro svůj málo inovativní styl nemůže být počítán k \"mistrům, kteří vytvářeli epochu\". Přes toto celkem nepříznivé hodnocení se má za to, že jeho symfonická tvorba, ve Francii tehdy ojedinělá, ještě nebyla patřičně zhodnocena.\n\nV roce 1995 byl ve městě Hombourg-Haut založen Institut Théodor Gouvy, umístěný v dřívější Alexandrově vile. Tento institut považuje Gouvyho dílo za důležitou součást kulturní identity Lotrinska. Připravuje nové vydání skladatelova díla a zásadně přispívá k znovuobjevení jeho hudby. Skladatelovo nejčastěji uváděné dílo je Requiem op. 70, které bylo v roce 1994 znovu uvedeno poprvé po sto letech v Paříži (v tomto díle se kladně hodnotí dynamika v Dies irae, kontrapunktické dílo a dvojitá fuga v Hosana a nadpozemská krása melodie v Agnus Dei).\nTaké některá další, zejména komorní díla, čtyřruční klavírní tvorba a Sinfonietta se začínají těšit větší popularitě.\n\n\n\n\n"}
{"id": "770345", "url": "https://cs.wikipedia.org/wiki?curid=770345", "title": "Victor Bockris", "text": "Victor Bockris\n\nVictor Bockris (* 23. července 1949, Sussex, Anglie) je britský spisovatel. Absolvoval Pensylvánskou univerzitu a v sedmdesátých letech založil nakladatelství Telegraph Books, které vydalo první sbírku básní od Patti Smith. Je například spoluautorem knih \"\" (The Velvet Underground), \"S Williamem Burroughsem: Zpráva z Bunkru\" (William Seward Burroughs), \"Keith Richards: The Biography\" (Keith Richards), \"Warhol: The Biography\" (Andy Warhol) nebo \"\" Johna Calea. Je také autorem knihy o Patti Smith.\n\n"}
{"id": "770348", "url": "https://cs.wikipedia.org/wiki?curid=770348", "title": "Československo na Zimních olympijských hrách 1976", "text": "Československo na Zimních olympijských hrách 1976\n\nČeskoslovensko na Zimních olympijských hrách v Innsbrucku v roce 1976 reprezentovalo 58 sportovců, z toho 11 žen. Nejmladším účastníkem byla krasobruslařka Eva Ďurišinová (14 let, 327 dní), nejstarším pak bobista Jiří Paulát (36 let, 103 dní). Reprezentanti vybojovali 1 stříbrnou medaili.\n\n"}
{"id": "770350", "url": "https://cs.wikipedia.org/wiki?curid=770350", "title": "Rob Nilsson", "text": "Rob Nilsson\n\nRob Nilsson (* 29. října 1939) je americký filmový režisér, herec, básník a filmový producent. Během své kariéry natočil více než tři desítky celovečerních filmů. Přestože ke svým filmům píše scénáře, je zastáncem větší improvizace herců. Řada z jeho filmů je natáčena v noci.\n\nNarodil se ve městě Rhinelander na severu amerického státu Wisconsin a roku 1954 se s rodinou přestěhoval do Kalifornie. Zde docházel na střední školu ve městě Mill Valley a věnoval se hře na trubku. V roce 1957 nastoupil na Harvardovu univerzitu, kterou úspěšně dokončil v roce 1962. Během studií začal psát básně a po ukončenní university se angažoval v hnutí za občanská práva. Následně odjel do Nigérie pracovat jako učitel angličtiny; zde začal natáčet své první filmy. Později, když byl již zpět ve Spojených státech, v této činnosti pokračoval.\n\nMezi jeho nejranější filmy patřil například snímek \"The Country Mouse\" z roku 1968. Jeho prvním výraznějším filmem byl \"Northern Lights\" z roku 1978, režíroval ho spolu s Johnem Hansonem. Snímek pojednávající o zemědělcích v Severní Dakotě byl oceněn Zlatou kamerou na Filmovém festivalu v Cannes. Mezi jeho pozdější díla patří například film \"Heat and Sunlight\" z roku 1988 sledující fotografa během Nigerijské občanské války. V roce 1990 natočil dokumentární film \"Words for the Dying\" sledující hudebníky Johna Calea a Briana Ena během nahrávání stejnojmenného alba.\n\nV letech 2000 až 2007 natočil sérii filmů 9 @ Night; jednalo se o filmy \"Stroke\" (2000), \"Singing\" (2000), \"Scheme C6\" (2001), \"Noise\" (2002), \"Attitude\" (2002), \"Need\" (2004), \"Pan\" (2006), \"Used\" (2007) a \"Go Together\" (2007). Roku 2011 natočil dokumentární film \"What Happened Here?\", jehož tématem byl revolucionář Lev Davidovič Trockij. Rovněž natočil několik snímků ve spolupráci se společností Citizen Cinema; jde například o filmy \"Maelstrom\" (2012), \"A Leap to Take\" (2013) a \"A Bridge to a Border\" (2014). Řada jeho filmů měla premiéru na festivalu Mill Valley Film Festival.\n\nV roce 2013 vydal knihu \"Wild Surmise: A Dissident View\", ve které přibližuje své nápady ve světě kinematografie. V roce 2014 začal vznikat dokumentární film o jeho kariéře a o natáčení nového filmu \"Love Twice\"; režisérem dokumentu je Michael Edo Keane.\n\n\n"}
{"id": "770352", "url": "https://cs.wikipedia.org/wiki?curid=770352", "title": "Mistrovství Evropy juniorů v ledním hokeji 1987", "text": "Mistrovství Evropy juniorů v ledním hokeji 1987\n\nMistrovství Evropy juniorů v ledním hokeji 1987 byl 20. ročník této soutěže. Turnaj hostila od 3. do 12. dubna finská města Tampere, Kouvola a Hämeenlinna. Hráli na něm hokejisté narození v roce 1969 a mladší.\n\nVšech osm týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" SRN sestoupila z elitní skupiny\"\n\nBrankáři: Tommy Söderström, Bo Peterzén\nObránci: Håkan Strömqvist, Rickard Persson, Donald Santesson, Stefan Claesson, Petri Liimatainen, Jan Bergman, Mikael Häggström\nÚtočníci: Ola Rosander, Markus Åkerblom, Patrik Ohlsson, Patric Kjellberg, Johan Hedin, Niklas Eriksson, Thomas Berglund, Daniel Pettersson, Stefan Elvenes, Jens Öhman, Patrick Erickson.\n\nBrankáři : Jaroslav Kameš, Radovan Biegl\nObránci: Petr Molnár, Pavel Weiss, Antonín Balík, Radek Aschenbrenner, Róbert Švehla, Jiří Vykoukal\nÚtočníci: Petr Hrbek, Roman Horák, Zdeno Cíger, Roman Kontšek, Pavol Zúbek, Peter Zúbek, Radek Gardoň, Jiří Cihlář, Filip Myslivec, Marcel Tvrdík, Juraj Halaj, Richard Bayer.\n\nŠampionát B skupiny se odehrál v Bukurešti v Rumunsku, postup na mistrovství Evropy juniorů 1988 si vybojovali domácí. Naopak sestoupili Bulhaři, kteří byli v průběhu turnaje diskvalifikováni kvůli zjištění, že zfalšovali data narození několika hráčů.\n\n1. Rumunsko\n2. Dánsko\n3. Itálie\n4. Francie\n5. Jugoslávie\n6. Rakousko\n7. Velká Británie\n8. Bulharsko (diskvalifikace)\n\nŠampionát C skupiny se odehrál v Zoetermeeru v Nizozemí, vyhráli jej domácí.\n\n1. Nizozemí\n2. Maďarsko\n3. Belgie\n"}
{"id": "770353", "url": "https://cs.wikipedia.org/wiki?curid=770353", "title": "Element of Crime", "text": "Element of Crime\n\nElement of Crime je německá rocková skupina, založená v Berlíně v roce 1985. Skupina se pojmenovala podle filmu \"The Element of Crime\" Larse von Triera. Své první album, které dostalo název \"Basically Sad\", vyšlo roku 1986. Jejich druhé album \"Try to be Mensch\" z roku 1987 produkoval John Cale. Na albu se jako zvukový inženýr podílel také Caleův spolupracovník David Young, který se o několik let později stal členem skupiny.\n\n\n\n"}
{"id": "770354", "url": "https://cs.wikipedia.org/wiki?curid=770354", "title": "PTT Pattaya Open 2012", "text": "PTT Pattaya Open 2012\n\nTenisový turnaj PTT Pattaya Open 2012 se konal ve dnech 5.–12. února v thajské Pattaye venku na kurtech s tvrdým povrchem. Turnaj patřil do kategorie WTA International Tournaments. Odměny činily 220 000 USD.\n\nSlovenka Daniela Hantuchová obhájila singlový titul z předchozího ročníku 2011.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n"}
{"id": "770355", "url": "https://cs.wikipedia.org/wiki?curid=770355", "title": "Dirk Frimout", "text": "Dirk Frimout\n\nDirk Frimout (* 21. března 1941 Poperinge, Belgie), plným jménem Dirk Dries David Damian Frimout, je belgický inženýr, fyzik, manažer a bývalý astronaut. Pracoval v Evropské kosmické agentuře, kde měl na starosti přípravu experimentů v mikrogravitaci, podílel se na vývoji modulu Columbus. Byl jedním z vědců vybraných v programu ATLAS-1 (\"Atmospheric Laboratory for Applications and Science\") pro misi STS-45 amerického raketoplánu Atlantis, která proběhla na přelomu března a dubna 1992. Později přešel do telekomunikační společnosti Belgacom, od roku 1998 pracuje ve fondu „Údolí flanderského jazyka“ (\"Flanders Language Valley\").\n\nDirk Frimout pochází z belgického Poperinge. Roku 1963 obdržel diplom elektroinženýra na Státní univerzitě v Gentu. V letech 1965–1978 pracoval v Belgickém institutu kosmické aeronautiky (\"Institut d'aeronomie spatiale de Belgique\"). Současně roku 1970 obhájil doktorát z aplikované fyziky na univerzitě v Gentu.\n\nRoku 1978 přešel do Evropské kosmické agentury (ESA), podílel se na výcviku evropských astronautů a přípravě experimentů pro Spacelab 1. Od roku 1984 byl hlavním inženýrem ve výzkumném a technologickém středisku ESA v Noordwijku (\"European Space Technology Center, ESTEC\"), od roku 1989 se podílel na vývoji modulu Columbus.\n\nPřihlásil se do náboru astronautů ESA roku 1977, ale neprosadil se. V prosinci 1985 byl mezi čtyřmi vědci vybranými v programu EOM (\"Earth Observation Mission\") pro let Space Shuttlem ve funkci specialisty pro užitečné zatížení. Stal se náhradníkem pro misi STS-61-K plánovanou na podzim roku 1986, ale po výbuchu raketoplánu Challenger při misi STS-51-L v lednu 1986 byl let zrušen. V září 1989 se dostal do záložní posádky mise STS-45 jako specialista pro užitečné zatížení v programu ATLAS-1 (\"Atmospheric Laboratory for Applications and Science\") ATLAS-1 byl do značné míry shodný se zrušeným programem EOM, proto do vesmíru měli letět stejní vědci. Čtveřice zahájila výcvik v Johnsonově středisku NASA v Houstonu. V září 1991 Frimout postoupil do hlavní posádky, kde nahradil Michaela Lamptona odvolaného ze zdravotních důvodů.\n\nDne 24. března 1992 odstartoval k misi STS-45 z Kennedyho vesmírného střediska v raketoplánu Atlantis. Na oběžné dráze se věnoval experimentům programu ATLAS-1, zejména výzkumu atmosféry Země. Raketoplán přistál 2. dubna 1992 po 8 dnech, 22 hodinách a 9 minutách letu.\n\nRoku 1994 přešel do telekomunikační společnosti Belgacom, na místo vedoucího oddělení. V Belgacomu zůstal čtyři roky, poté odešel do fondu „Údolí flanderského jazyka“ (\"Flanders Language Valley\").\n\nDirk Frimout je ženatý, má dvě děti.\n\n"}
{"id": "770358", "url": "https://cs.wikipedia.org/wiki?curid=770358", "title": "Dave's Picks Volume 1", "text": "Dave's Picks Volume 1\n\nDave's Picks Volume 1 je první část série koncertní alb \"Dave's Picks\" skupiny Grateful Dead. Jedná se o koncertní trojalbum, nahrané 25. května 1977 v The Mosque v Richmondu ve státě Virginie. Album vyšlo 1. února 2012.\n\n"}
{"id": "770359", "url": "https://cs.wikipedia.org/wiki?curid=770359", "title": "Stanislav Krupař", "text": "Stanislav Krupař\n\nStanislav Krupař (* 15. dubna 1972 v Pardubicích) je český fotograf. V roce 2011 se stal vítězem 17. ročníku soutěže Czech Press Photo se snímkem z nepokojů na Šluknovsku.\n\nPo studiu na gymnáziu a následně na lesnické a dřevařské fakultě MZLU v Brně pracoval jako vychovatel v pasťáku, učitel ve zvláštní škole a léta i jako nádeník na zemědělských farmách v Anglii. Fotografii se věnuje od roku 2002. Publikuje v českých i zahraničních médiích (Die Zeit, GEO, NZZ, TIME, NYT, National Geographic). Dlouhodobě pracuje na dvou tématech – fotograficky dokumentuje ultrapravicovou scénu (v červnu 2008 byl brutálně napaden při fotografování zakázané akce NPD v Drážďanech, v červnu 2013 znovu v Duchcově) a mapuje obnovu šamanismu na jižní Sibiři, především v ruské Republice Tuva.\n\nNa jaře 2007 krátce pracoval jako fotograf v brněnské redakci \"Lidových novin\", v roce 2008 působil v týdeníku \"Ekonom\" a od roku 2009 byl jedním ze tří kmenových fotografů týdeníku Reflex (vedle Jana Šibíka a Tomáše Tesaře). V srpnu 2013 po vleklých neshodách časopis Reflex opustil. V září 2013 byl, jako jeden z posledních zahraničních reportérů, v syrském Aleppu. Na jaře 2014 podnikl pokus o cestu se syrskými uprchlíky z Egypta do Evropy. V současné době pracuje Stanislav Krupař jako volný fotograf specializující se na reportáž a dokument.\n\n\n"}
{"id": "770360", "url": "https://cs.wikipedia.org/wiki?curid=770360", "title": "Vendula Pizingerová", "text": "Vendula Pizingerová\n\nVendula Pizingerová, dříve Svobodová, rozená Václava Horová (* 18. února 1972 Praha) je prezidentka nadačního fondu Kapka naděje. Za svou činnost byla několikrát oceněna titulem Žena roku, v roce 2014 získala ocenění Řád Vavřínů. Byla manželkou zesnulého hudebního skladatele Karla Svobody.\n\nPochází z Černošic. Po studiu na gymnáziu pracovala v reklamní agentuře a potom ve Straně podnikatelů.\n\nV roce 1995 si vzala za manžela hudebního skladatele Karla Svobodu a žili spolu v Jevanech. V lednu následujícího roku se jim narodila dcera Klárka, která ale ve dvou letech onemocněla leukémií a ve svých čtyřech letech zemřela. Vendula následně založila nadační fond Kapka naděje. V roce 2005 se jim narodil syn Jakub. V roce 2007 spáchal její manžel sebevraždu. V roce 2008 se začala objevovat na veřejnosti s podnikatelem Patrikem Aušem, které ho si v září 2009 vzala, ale později jejich manželství nevydrželo a rozvedli se. \n\nV září 2015 se potřetí vdala, když uzavřela manželství s o 16 let mladším Josefem Pizingerem, synem své kamarádky. \n\n"}
{"id": "770366", "url": "https://cs.wikipedia.org/wiki?curid=770366", "title": "Hector Zazou", "text": "Hector Zazou\n\nHector Zazou (11. července 1948 – 8. září 2008) byl francouzský hudební skladatel a producent. Mezi hudebníky, kteří s ním spolupracovali, patří například Mimi Goese, John Cale, Anne Grete Preus, Laurence Revey a další.\n\n"}
{"id": "770367", "url": "https://cs.wikipedia.org/wiki?curid=770367", "title": "Cale", "text": "Cale\n\nCale může být:\n\n\n\n"}
{"id": "770368", "url": "https://cs.wikipedia.org/wiki?curid=770368", "title": "Fear", "text": "Fear\n\nFear [\"fír\"], (angl. strach) může být:\n\n"}
{"id": "770369", "url": "https://cs.wikipedia.org/wiki?curid=770369", "title": "Helen of Troy", "text": "Helen of Troy\n\nHelen of Troy může být:\n\n\n"}
{"id": "770372", "url": "https://cs.wikipedia.org/wiki?curid=770372", "title": "Ervín Špindler", "text": "Ervín Špindler\n\nErvín Špindler (29. srpna 1843 Choceň – 17. prosince 1918 Roudnice nad Labem) byl český úředník, novinář, básník, spisovatel, překladatel a politik, významný veřejný činitel na Roudnicku. V letech 1868–1903 pracoval jako tajemník okresního úřadu v Roudnici nad Labem. V květnu 1868 spolupořádal tábor lidu na Řípu. Vydával (1870–85) a redigoval (1870–1911) čtrnáctideníky \"Říp\" a \"Podřípan\", r. 1885 spojené do týdeníku. Zasedal za mladočeskou stranu v Českém zemském sněmu (1889–1907) a rakouské Říšské radě (1890–1907). Jako starosta Roudnice (1891–1913) se zasloužil o rozvoj města, zejména o vybudování železného mostu přes Labe. Byl i literárně činný — přispíval do \"Národních listů\", \"Zlaté Prahy\", Vlčkovy \"Osvěty\" a dalších časopisů; psal historické romány a básně, přeložil Wenzigova libreta ke Smetanovým operám \"Libuše\" a \"Dalibor\". Používal i pseudonym Jaroslav Květenský. Současníky byl velmi oceňován, stal se čestným občanem několika měst a obcí a byla po něm pojmenována Městská knihovna Ervína Špindlera v Roudnici.\n\nNarodil se v Chocni jako syn zahradníka. Vystudoval nižší reálku v Moravské Třebové a Poličce, poté vyšší reálku v Praze a dvouletý učitelský kurs. Navštěvoval rovněž národohospodářské přednášky prof. Erbena na pražské technice.\n\nJeho první zaměstnání bylo v týnské reálce, kde zastupoval ředitele Řeháka po dobu jeho nemoci. Dostal však chrlení krve a na doporučení lékaře odešel ze školství. V letech 1864-67 pracoval v redakci \"Národních listů\", od roku 1866 se připravoval na práci v regionální samosprávě. Nejprve pod vedením Františka Braunera studoval agendu okresního úřadu na Smíchově, roku 1867 byl zaměstnán jako praktikant na pražském magistrátu. Na konci ledna 1868 se přestěhoval do Roudnice nad Labem, kde získal místo tajemníka okresního úřadu. Aktivně se podílel na využití místní samosprávy pro národní a národohospodářské účely, což byla jedna z hlavních priorit mladočeského politického proudu té doby. Bohaté regiony Polabí, Mělnicka a Roudnicka se díky tomu staly jednou z opor pozdější mladočeské strany.\n\nV Roudnici se aktivně zapojil i do veřejného života. Jeho první velkou akcí bylo spolupořádání táboru lidu na Řípu 10. května 1868. Rezoluce, přijatá na tomto shromáždění, vyvolala odpor úřadů a tři organizátoři — Václav Kratochvíl, Václav Janda a Ervín Špindler — byli postaveni před soud pro zločin rušení veřejného pokoje. C. k. zemský soud v Praze odsoudil počátkem roku 1869 Kratochvíla a Jandu k šesti měsícům, Špindlera prohlásil za nevinného. Po odvolání jim c. k. vrchní soud zpřísnil trest na deset měsíců pro všechny tři a pokutu; nejvyšší soud ale potvrdil výrok první instance a Špindlera osvobodil.\n\nV roce 1870 založil dva čtrnáctideníky — \"Říp\" a \"Podřípan\", které se mimo jiné zabývaly podporou zahraničních Čechů a pochvalně se zmiňovaly o pruské politice v Německu. Vydával je v této podobě do roku 1885, kdy byla zrušena povinnost nakladatele složit kauci. Téhož roku byly oba časopisy spojeny do týdeníku \"Podřípan\" a jejich vydávání svěřeno družstvu. Špindler ale zůstal jeho redaktorem až do roku 1911.\n\nV časopisech i v další veřejné činnosti podporoval mladočeskou stranu. Když ta roku 1885 prohrála na Roudnicku volby, snažili se vítězní staročeši sesadit jej z funkce okresního tajemníka. To se jim však nepodařilo. Jejich odpor skončil až roku 1889, kdy byl Špindler zvolen na mladočeské kandidátce do Českého zemského sněmu za venkovské obce. Tam zasedal 18 let; roku 1895 však přenechal svůj venkovský mandát zástupci rolnictva a byl místo toho zvolen za skupinu měst Roudnice nad Labem, Mělník, Mšeno a Brandýs nad Labem. Ve sněmu byl náhradníkem přísedícího zemského výboru. Roku 1894 byl rovněž jmenován komisařem Hypoteční banky.\n\nRoku 1890 se poslanec Karel Mattuš vzdal mandátu v Říšské radě (celostátní parlament), aby se mohl plně věnovat funkci vrchního ředitele zemské banky. Na uprázdněné místo byly vyhlášeny doplňovací volby, zvítězil Špindler. Reprezentoval městskou kurii, obvod Mladá Boleslav a Turnov. Poslanecký slib složil 23. dubna 1890. Podařilo se mu získat hlasy i v tradičně konzervativních (staročeských) obcích, zřejmě i v reakci na nepopulární punktace. Na Říšské radě pronášel projevy mimo jiné na obranu národnostních menšin a trýzněných vojáků. Stal se místopředsedou tiskového a předsedou rozpočtového výboru. Poslanecký mandát obhájil ve stejném obvodu i ve volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Ve vídeňském parlamentu zasedal do konce funkčního období sněmovny, tedy do roku 1907.\n\nVe Vídni se stal zastáncem aktivní politiky. Byl zastáncem státoprávní myšlenky, doufal ve vítězství demokratických zásad a posílení Slovanstva; pro současnost ale neviděl jinou praktickou možnost než oportunní politiku, využívání příležitostí v rámci daného systému.\n\nRoku 1891 byl zvolen roudnickým starostou. V této funkci, kterou vykonával do roku 1913 (podle jiného zdroje do roku 1911), mimo jiné zajistil vybudování nového železného mostu přes Labe.\n\nRoku 1903 se vzdal funkce okresního tajemníka, o deset let později odešel z veřejného života. Zemřel v Roudnici 17. prosince 1918, krátce poté, co se vznikem Československa splnil jeho dávný sen o samostatném českém státě. Pohřben byl v Krabčicích.\n\nŠpindler byl svými současníky oceňovaný jako vlastenec, oddaný novinář a přesvědčivý řečník. Jako jeden z mála veřejných činitelů té doby nevyužíval politické funkce k osobnímu obohacení. Za zásluhy o rozvoj regionu a jeho obranu proti poněmčování se stal čestným členem roudnických spolků (Říp, Sokol) a čestným občanem Roudnice, Třebenic, Mlčechvost, Rýdrovic a Bohušovic; čestné občanství mu udělila i rodná Choceň. Na domě, kde zemřel, byla roku 1935 osazena pamětní deska. Na jeho počest byla rovněž pojmenována Městská knihovna Ervína Špindlera v Roudnici, jejímž základem se roku 1921 stala Špindlerova rozsáhlá soukromá sbírka knih.\n\nByl literárně činný jako básník, novinář, spisovatel a překladatel. Vedle roudnických časopisů (\"Říp\", \"Podřípan\") přispíval do \"Národních listů\", Barákovy \"Svobody\" a \"Obrany\". V letech 1863-66 byl pražským zpravodajem vídeňského listu \"Wanderer\". Jeho práce publikovaly rovněž časopisy \"Osvěta\", \"Zlatá Praha\", \"Rodinná kronika\" a \"Lada\". Roku 1913 uveřejnil v \"Ženských listech\" vzpomínku na 50. a 60. léta.\n\nJako básník byl ovlivněn Heinem a Nerudou. Rovněž psal historické romány a divadelní hry a překládal; přeložil mimo jiné libreta ke Smetanovým operám \"Dalibor\" a \"Libuše\".\n\nKnižně vyšly jeho práce:\n\nPřeklady:\n\n"}
{"id": "770380", "url": "https://cs.wikipedia.org/wiki?curid=770380", "title": "Stainless Gamelan", "text": "Stainless Gamelan\n\nStainless Gamelan je kompilační album velšského hudebníka Johna Calea, vydané v roce 2002 u vydavatelství Table of the Elements. Nahrávky pocházejí z let 1965 až 1969. Album nahrál a nahrávky masteroval hudebník Tony Conrad. Autorem poznámek k albu (tzv. liner notes) je hudební kritik David Fricke. Autorem fotografie na obalu alba je Gerard Malanga.\n\nSkladba „Stainless Steel Gamelan“ byla nahrána v neznámý den a Cale ji nahrál v duu se Sterlingem Morrisonem (hráli na bezpražcovou kytaru a cembalet). Oba hudebníci hráli na oba nástroje společně. Skladbu „Big Apple Express“ Cale nahrál na violu. Cale v době vzniku skladby bydlel v bytě nad hasičskou stanicí. Ke konci skladby je slyšet hasiče, jak na Calea volá, aby přestal s nesnesitelným hlukem. Skladba „At About This Time Mozart Was Dead and Joseph Conrad Was Sailing the Seven Seas Learning English“ byla nahrána v květnu roku 1967 a Cale v ní nejprve hraje na violu a později provádí zvukové manipulace s páskem na magnetofonu Wollensak. Na kytaru v pozadí hraje Sterling Morrison. Ve stejné době vznikla rovněž skladba „Terry's Cha-Cha“, ve které Cale hraje na varhany Vox a provádí zvukové manipulace na magnetofonu Wollensak. Na malý buben a tamburínu zde hraje Angus MacLise a na sopránsaxofon pak Terry Jennings, podle kterého skladba dostala svůj název.\n\n"}
{"id": "770386", "url": "https://cs.wikipedia.org/wiki?curid=770386", "title": "Siri", "text": "Siri\n\nSiri je virtuální asistent. Je součástí operačních systémů iOS, watchOS, macOS, iPadOS společnosti Apple Inc. Asistent používá hlasové dotazy a uživatelské rozhraní pro zodpovězení na otázky. Tento software se přizpůsobuje uživatelským jazykům, vyhledáváním a preferencím.\n\nSiri je odrazem od projektu původně vyvinutého Mezinárodním umělým zpravodajským střediskem SRI. Rozpoznávání řeči zajišťuje společnost Nuance Communications a Siri využívá pokročilé technologické technologie pro učení. Hlasový asistent byl propuštěn jako aplikace pro systém iOS v únoru 2010 a společnost Apple ji o dva měsíce později získala. Siri byla poté v říjnu 2011 začleněna do iPhone 4S. Siri se stala nedílnou součástí produktů společnosti Apple, která se v průběhu let přizpůsobila ostatním hardwarovým zařízením, včetně novějšímu iPhonu, stejně jako iPadu, iPodu Touch, Macu a Apple TV.\n\nSiri podporuje širokou škálu uživatelských příkazů, včetně provádění telefonních akcí, kontrolu základních informací, plánování událostí a připomenutí, ovládání nastavení zařízení, vyhledávání na internetu, navigaci, hledání informací o zábavě a schopnost pracovat s aplikacemi integrovanými v iOS. S vydáním systému iOS 10 v roce 2016 společnost Apple otevřela omezený přístup třetích stran ke službě Siri včetně aplikací třetích stran pro zasílání zpráv, plateb, sdílení jízd a aplikací pro internetové volání. S nadcházejícím vydáním systému iOS 11 společnost Apple aktualizuje hlasy Siri a dále bude podporovat jazykový překlad a další akce třetích stran.\n\nSiri je odrazem od mezinárodního uměleckého zpravodajského centra SRI a je projektu CALO financovaného z DARPA. Zakladatelé byli Dag Kittlaus, Harry Saddler, Adam Cheyer a Tom Gruber ze SRI.\n\nTechnologii rozpoznávání řeči Siri poskytuje společnost pro řečovou technologii Nuance Communications.To nebylo oficiálně uznáváno společností Apple ani Nuance již léta, dokud CEO společnosti Nuance Paul Ricci nepotvrdil informace na konferenci o technologii v roce 2011. Systém rozpoznávání řeči využívá sofistikované techniky učení, včetně konvolučních neuronových sítí a dlouhé krátkodobé paměti.\n\nPrvní myšlenka společnosti Apple o digitálním osobním asistentům byla původně koncepčním videem v roce 1987 nazvaným \"Navigátor znalostí\".\n\nPůvodní americký hlas Siri poskytnula Susan Bennett v červenci 2005, britský mužský hlas poskytl Jon Briggs, bývalý technologický novinář a australský hlas poskytla Karen Jacobsen, hlasatelka známá v Austrálii za její práci jako \"dívka GPS\".\n\nSiri byl původně vydán jako samostatná aplikace pro operační systém iOS v únoru 2010 a v té době vývojáři také hodlali uvolnit Siri pro zařízení Android a BlackBerry. O dva měsíce později Apple získal Siri. Dne 4. října 2011 představila společnost Apple iPhone 4S s implementací beta verze Siri. Po oznámení společnost Apple odstranila stávající samostatnou aplikaci Siri z App Storu. V průběhu let společnost Apple rozšířila řadu oficiálně podporovaných produktů, včetně novějších modelů iPhone, stejně jako podporu iPadu v červnu 2012, podpora iPod Touch v září 2012, Apple TV podpora a samostatný Siri Remote v září 2015, podpora Macu v září 2016 a podpora HomePodu v červnu 2017.\n\nV roce 2017 Siri mluvila 21 jazyky s lokalizací pro 36 zemí. V porovnání s konkurencí: osobní asistent Cortana z dílny Microsoftu umí 8 jazyků, Google Assistant 4 jazyky a Alexa společnosti Amazon hovoří dvěma jazyky.\nSiri nabízí širokou škálu hlasových příkazů (příkazy v češtině nejsou podporovány) například:\nSiri také nabízí řadu předprogramovaných odpovědí na zábavné otázky. Takové otázky obsahují: „Jaký je smysl života?“, Na který Siri může odpovědět: „Všechny důkazy doposud naznačují, že je to čokoláda“; „Proč jsem tady?“, na které může odpovědět „Nevím“.\n\nZpočátku byl hlas omezen pouze na ženu, Apple oznámil v červnu 2013, že Siri bude obsahovat rodovou možnost, přidáním hlasu mužského hlasu.\n\nV září 2014 Apple přidal možnost, aby uživatelé mohli mluvit „Hey Siri“, aby umožnili asistenci bez požadavku na fyzickou manipulaci se zařízením.\n\nV září 2015 byla funkce „Hey Siri“ aktualizována tak, aby zahrnovala individuální rozpoznávání hlasu, předpokládanou snahu zabránit aktivaci jiných uživatelů než vlastníka.\n\nS oznámením iOS 10 v červnu 2016 společnost Apple otevřela omezený přístup vývojářům třetích stran k Siri prostřednictvím specializovaného aplikačního programovacího rozhraní (API). Rozhraní API omezuje používání aplikace Siri na komunikaci s aplikacemi třetích stran pro zasílání zpráv, platebními aplikacemi, aplikacemi pro sdílení jízd a aplikacemi pro internetové volání.\n\nV červnu 2017 pro společnost iOS 11 společnost Apple oznámila, že společnost Siri bude podporovat jasnější lidské hlasy, a bude schopna zvládnout odpovědět na složitější otázky, dále bude podporovat jazykový překlad a otevře se více akcí třetích stran, včetně správy úkolů. Navíc uživatelé budou schopni psát na Siri a nová technika učení na zařízení zlepší návrhy Siri.\n\nSiri lze zneužít pomocí ultrazvuku bez vědomí uživatele.\n\nSiri se proslavila v seriálu \"Teorie velkého třesku\", kdy si Raj koupil iPhone 4S a zkoušel si se Siri povídat. V tomto seriálu se také Siri ukázala jako osoba.\n\nSiri byla představena v říjnu 2011, a v květnu 2012 představil Samsung svůj Samsung Galaxy S3, který má funkci \"S Voice\". Avšak S voice není úplně jako Siri, např. nedokáže reagovat úplně dobře na nějaké otázky. V dubnu roku 2014 na konferenci BUILD 2014 v San Franciscu představil Microsoft svého hlasového asistenta – Cortanu. Google má svého virtuálního asistenta Google Assistant, Amazon asistenta Alexu a Facebook asistenta jménem M.\n\n\n"}
{"id": "770388", "url": "https://cs.wikipedia.org/wiki?curid=770388", "title": "Molasa", "text": "Molasa\n\nMolasa je geologický termín, kterým se označuje mocný komplex usazených hornin - pískovců, jílovitých břidlic a slepenců, vznikajících v kontinentálním, mořském a brakickém prostředí erozí vyvrásněného horstva v předhlubni nebo v mezihorských pánvích. Vyskytují se například v Alpách, Karpatách nebo v Himálaji.\n\nMolasové předhlubně vznikají v předpolí orogénu, na hranici mezi platformou a vystupujícím horským pásmem, které nejčastěji reprezentuje flyšová zóna. Na rozdíl od flyše, na který většinou diskordantně nasedá, však tyto sedimenty nevznikají v mořském, ale spíše ve sladkovodním prostředí nížinných a prohlubňových řek a jezer. Mají lineární tvar a délku často přesahující 1000 km. \n\nMolasa může v některých případech úplně vyplnit okrajovou pánev a dosáhnout mocnosti až 3000 až 6000 m. Tím vznikne zarovnané depoziční prostředí, které ale v hloubce nadále skrývá svou synklinální strukturu.\n"}
{"id": "770389", "url": "https://cs.wikipedia.org/wiki?curid=770389", "title": "Třída Sea Wolf", "text": "Třída Sea Wolf\n\nTřída Sea Wolf byla třída raketových člunů singapurského námořnictva. Celkem bylo, podle projektu německé firmy Lürssen, postaveno šest člunů této třídy. Několikrát byly modernizovány. Singapurské námořnictvo je provozovalo v letech 1972–2008. Všechny byly vyřazeny.\n\nNa základě této třídy byly pro thajské námořnictvo vyvinuty raketové čluny třídy \"Prabbrorapak\".\n\nPlavidla této třídy byla navržena německou loděnicí Lürssen na základě její typové řady TNC 45 (číslo značí délku trupu v metrech). První dvě jednotky \"Sea Wolf\" (P-76) a \"Sea Lion\" (P-77), byby postaveny v Západním Německu a do služby zařazeny roku 1972. Další čtyři, pojmenované \"Sea Dragon\" (P-78), \"Sea Tiger\" (P-79), \"Sea Hawk\" (P-80) a \"Sea Scorpion\" (P-81), byly postaveny singapurskou loděnicí ST Marine a do služby zařazeny v letech 1974–1975.\n\nPůvodní výzbroj člunů tvořil jeden 57mm kanón Bofors v dělové věži na přídi, jeden 40mm kanón Bofors a pět izraelských protilodních střel Gabriel, umístěných za nástavbou. Při modernizaci, realizované na přelomu 80. a 90. let, výzbroj všech člunů doplnily americké protilodní střely Harpoon s výrazně větším dosahem. Pohonný systém tvořily čtyři diesely MTU. Nejvyšší rychlost dosahovala 35 uzlů.\n\nFinální výzbroj této třídy tvořil jeden 57mm kanón, dva 12,7mm kulomety, dvě střely Gabriel, čtyři střely Harpoon a dvojité vypouštěcí zařízení Simbad pro protiletadlové řízené střely krátkého dosahu Mistral. Tento raketový komplet nahradil původní 40mm kanón.\n\n"}
{"id": "770390", "url": "https://cs.wikipedia.org/wiki?curid=770390", "title": "Rakousko-turecká válka (1663–1664)", "text": "Rakousko-turecká válka (1663–1664)\n\nČtvrtá rakousko-turecká válka, někdy označovaná také první turecká válka, bylo vojenské střetnutí mezi habsburským soustátím a Osmanskou říší vedená v letech 1663 až 1664.\n\nVálku Habsburkům vyhlásil turecký sultán Mehmed IV. v dubnu roku 1663. Jeho vojska překročila Dunaj a nedaleko Štúrova porazila narychlo svolanou zemskou hotovost. Poté se vydala k pevnosti Nové Zámky, kterou oblehla. Pevnost padla po více než měsíčním obléhání v září 1663. K rozhodujícímu střetnutí konfliktu došlo 1. srpna 1664 v bitvě u Mogersdorfu či Szentgotthárdu, kde Turci utrpěli těžkou porážku a museli se stáhnout. Přestože měl Leopold I. strategickou výhodu, kvůli nedostatku financí na vydržování armády podepsal 10. srpna téhož roku s Osmany pro něj nevýhodný mír ve Vasváru, ve kterém uznal tureckou kontrolu nad Novými Zámky a Sedmihradskem.\n\nNásledkem podepsání nevýhodného míru vypuklo roku 1664 v Uhersku Wesselényiho spiknutí.\n\n"}
{"id": "770393", "url": "https://cs.wikipedia.org/wiki?curid=770393", "title": "Klein Mohrau", "text": "Klein Mohrau\n\nKlein Mohrau je německý název sídel v Česku:\n"}
{"id": "770395", "url": "https://cs.wikipedia.org/wiki?curid=770395", "title": "Pablo Picasso (píseň)", "text": "Pablo Picasso (píseň)\n\n„Pablo Picasso“ je píseň amerického hudebníka Jonathana Richmana.\n\nNapsána byla kolem roku 1970. Její první verzi nahrála jeho skupina The Modern Lovers v roce 1972 v losangeleském studiu a měla být součástí jejího prvního alba. To však nakonec vyšlo až o čtyři roky později, tedy po rozpadu původní kapely, pod názvem \"The Modern Lovers\" (na albu jde o čtvrtou píseň v pořadí). V původní nahrávce kromě Richmana (zpěv, kytara) hráli ještě tři další členové skupiny – Ernie Brooks (kytara), Jerry Harrison (baskytara) a David Robinson (bicí). V nahrávce je rovněž jasně znatelný klavírní part, který pravděpodobně nahrál producent této původní nahrávky John Cale. Riff písně se do značné míry podobná písni „Peter Gunn“.\n\nJohn Cale v roce 1975 nahrál vlastní coververzi této písně a v listopadu toho roku ji vydal na svém albu \"Helen of Troy\". Jeho nahrávka se tak stala vůbec první oficiálně vydanou verzí této písně. Cale je rovněž na některých pozdějších reedicích alba \"The Modern Lovers\" chybně uváděn jako spoluautor této písně. Již v roce 1975 hrála při svých koncertech coververzi písně také nově vzniklá kapela Talking Heads. V pozdějších letech píseň nahráli a vydali další hudebníci, mezi něž patří například David Bowie (album \"Reality\"), Burning Sensations a Catholic Discipline. Roku 2018 vydal vlastní koncertní nahrávku písně americký hudebník Jack White. Sám Richman píseň v prvních letech po rozpadu původní kapely (1973) při svých koncertech příliš často nehrál, a když už, tak s mírnými úpravami textu. Deník \"Boston Herald\" zařadil píseň mezi stovku významných bostonských písní.\n"}
{"id": "770404", "url": "https://cs.wikipedia.org/wiki?curid=770404", "title": "Československo na Zimních olympijských hrách 1980", "text": "Československo na Zimních olympijských hrách 1980\n\nČeskoslovensko na Zimních olympijských hrách v Lake Placid v roce 1980 reprezentovalo 41 sportovců, z toho 7 žen. Nejmladším účastníkem byl hokejista Miroslav Fryčer (20 let, 139 dní), nejstarším hokejista Bohuslav Ebermann (31 let, 146 dní). Reprezentanti vybojovali 1 bronzovou medaili.\n\n"}
{"id": "770405", "url": "https://cs.wikipedia.org/wiki?curid=770405", "title": "Berdorf", "text": "Berdorf\n\nBerdorf ( , , ) je obec v Lucembursku ležící v kantonu Echternach. Obec má asi 1916 obyvatel a rozkládá se na ploše 2193 ha.\n\nArcheologické nálezy dokazují, že oblast byla osídlena již době Keltů. Jméno obce je odvozeno od jména Bero, které nesl majitel jednoho z římských domů, které zde stály asi v 5. století. Dnes bychom tedy Berdorf mohli přeložit jako Berova vesnice. Ve středověku Berdorf patřil pod správu befortských rytířů. V pozdějších dobách celou oblast, coby regent, spravoval francouzský král Ludvík XIV., který přinesl do Berdorfu klidná léta rozvoje po třicetileté válce. Vídeňským kongresem byly upraveny hranice obce, čímž se k obci připojily bývalé osady Bollendorf-Brück a Weilerbach. V 19. století stoupl počet obyvatel na 1000 a tento počet si obec uchovala až dodnes.\n\nDíky stavbě železnice podél řeky Sûre přišli do regionu turisté, takže dnes je i v tak malé obci několik autokempů.\n\n\nKe 31. prosinci 2011 žilo v obci Berdorf 1916 lidí (960 žen a 956 mužů).\nZ cizinců jsou mezi národnostmi nejvíce zastoupeni Portugalci (239), Srbové (118), Kosovci (90), Francouzi (71) a Němci (63); dále se zde můžeme setkat s Čechy, Slováky, Poláky, Ukrajinci, Rakušany, Albánci, Belgičany, Nizozemci a mnohými jinými národy z celého světa.\n"}
{"id": "770408", "url": "https://cs.wikipedia.org/wiki?curid=770408", "title": "Guy Grosso", "text": "Guy Grosso\n\nGuy Grosso, vlastním jménem Guy Marcel Sarrazin [gi marsel sarazén] (19. srpna 1933 Beauvais – 14. února 2001 Saint-Germain-en-Laye) byl francouzský herec a komik, který ve filmu \"Četník ze Saint Tropez\" a v dalších hrál roli četníka Tricarda.\n\nOd roku 1957 vystupoval v různých divadlech, v letech 1961–1983 hrál ve 35 filmech a mnoha televizních inscenacích. Koncem 50. let vytvořil s hercem Michelem Modo komické duo \"Grosso et Modo\" a tak přijal svůj pseudonym. Společně pak vystupovali v mnoha filmech s Louis de Funèsem a dalšími.\n\n"}
{"id": "770417", "url": "https://cs.wikipedia.org/wiki?curid=770417", "title": "Kouvola", "text": "Kouvola\n\nKouvola je město na jihu Finska. Je největším (jak rozlohou, tak i obyvatelstvem) městem provincie Kymenlaakso. Městem protéká řeka Kymijoki.\n\nDo roku 1743 byla Kouvola součástí Finska spravovaného Švédskem. Po podepsání smlouvy z Turku v roce 1743 přešla pod Ruské impérium. V roce 1812 byla opětovně přičleněna k finskému velkoknížectví.\n\n"}
{"id": "770431", "url": "https://cs.wikipedia.org/wiki?curid=770431", "title": "Michel Modo", "text": "Michel Modo\n\nMichel Modo, vlastním jménem Michel Goi (30. března 1937, Carpentras, Francie – 24. září 2008 Vaires-sur-Marne) byl francouzský herec, dabér a scenárista.\n\nZtvárnil četníka Berlicota ve filmech \"Četník ze Saint Tropez\", \"Četník v New Yorku\", \"Četník se žení\", \"Četník ve výslužbě\", \"Četník a mimozemšťané\" a \"Četník a četnice\". Jako jeden z mála hrál ve všech těchto filmech.\nKoncem 50. let vytvořil s hercem Guyem Grosso komické duo \"Grosso et Modo\" a tak přijal svůj pseudonym. Společně pak vystupovali v mnoha filmech s Louis de Funèsem a dalšími.\n\n\n\n"}
{"id": "770433", "url": "https://cs.wikipedia.org/wiki?curid=770433", "title": "Panuškův dub", "text": "Panuškův dub\n\nPanuškův dub je památný strom, který roste u vsi Kochánov. Pojmenován byl po akademickém malíři, který jej proslavil.\nStrom roste po pravé straně silnice ze směru Světlá nad Sázavou - Lipnická Dobrá Voda u stavení s číslem popisným 23. Proslavil jej akademický malíř Jaroslav Panuška, žák Julia Mařáka. Zamiloval si místní krajinu a aby tu mohl pracovat, koupil v Kochánově pozemky a postavil si na nich srub pod dubem, který se později stal prvkem mnoha jeho obrazů.\n\nDubu byl věnován prostor v pořadu České televize Paměť stromů, konkrétně v dílu č. 11., Stromy umělců. Také jej ve svém díle zachytil akademický malíř Jaroslav Turek.\n\n\n"}
{"id": "770446", "url": "https://cs.wikipedia.org/wiki?curid=770446", "title": "Seznam hvězd v souhvězdí Kružítka", "text": "Seznam hvězd v souhvězdí Kružítka\n\nToto je seznam významných hvězd v souhvězdí Kružítka (\"Circinus\"). Hvězdy jsou seřazeny podle zdánlivé hvězdné velikosti.\n\n\n"}
{"id": "770447", "url": "https://cs.wikipedia.org/wiki?curid=770447", "title": "Ladislav Brabec", "text": "Ladislav Brabec\n\nJméno a příjmení Ladislav Brabec se může vztahovat k následujícím osobnostem:\n\n"}
{"id": "770450", "url": "https://cs.wikipedia.org/wiki?curid=770450", "title": "Josef Čada", "text": "Josef Čada\n\nJméno a příjmení Josef Čada se může vztahovat k následujícím osobnostem:\n\n"}
{"id": "770454", "url": "https://cs.wikipedia.org/wiki?curid=770454", "title": "Antonín Dokoupil", "text": "Antonín Dokoupil\n\nJméno a příjmení Antonín Dokoupil se může vztahovat k následujícím osobnostem:\n\n"}
{"id": "770456", "url": "https://cs.wikipedia.org/wiki?curid=770456", "title": "Diterpeny", "text": "Diterpeny\n\nDiterpeny (molekulární vzorec CH) jsou terpeny, skládající se ze čtyř isoprenových jednotek. Derivují se z geranylgeranyl pyrofosfátu. Diterpeny jsou základem biologicky významných látek, například retinolu, retinalu a fytolu. Mají antimikrobiotické a protivznětlivé vlastnosti.\n\n\n"}
{"id": "770458", "url": "https://cs.wikipedia.org/wiki?curid=770458", "title": "NPG", "text": "NPG\n\nNPG může znamenat:\n\n"}
{"id": "770459", "url": "https://cs.wikipedia.org/wiki?curid=770459", "title": "Štítonos světlezobý", "text": "Štítonos světlezobý\n\nŠtítonos světlezobý (\"Chionis albus\") je jedním ze dvou druhů rodu štítonos z monotypické čeledě štítonosovitých žijících v Antarktidě a na blízkých ostrovech.\n\nV tamním letním období žije na pobřeží Antarktického poloostrova a na blízkých subantarktických ostrovech, na Jižních Shetlandách, Jižních Orknejích, Jižní Georgii a na Jižních Sandwichových ostrovech. Zdržuje se vždy poblíž mořského pobřeží, nezalétá do vnitrozemí hlouběji než 1 km. Staví si hnízdo v oblastech hromadně hnízdících ptáků, nejčastěji tučňáků, albatrosů a kormoránů nebo ploutvonožců.\n\nPřed příchodem zimního období migruje, až na výjimky, na teplejší sever kde spíše nalézá potravu. Zalétává až na ostrovy Ohňové země na jihu jihoamerické pevniny nebo na Falklandské ostrovy, výjimečně až do Brazílie nebo na pobřeží jižní Afriky. Některé populace z poněkud mírnějšího klimatu na Jižní Georgii a Jižních Sandwichových ostrovech zůstávají na místě i přes tamní zimu, živí se mnohdy potravinářskými zbytky výzkumných stanic. Jiné zase žijí celoročně na Falklandských ostrovech okolo lidských sídel a míst, kde se zpracovávají ulovené ryby a živí se odpadem.\n\nZavalitý pták holubího vzhledu s bílým, hřejivým peřím a krátkým krkem. Dosahuje délky 34 až 41 cm, rozpětí křídel má 75 až 80 cm a samec váží 550 až 780 a samice 460 až 550 gramů. Bývá pro svůj vzhled často popisován jako kříženec mezi holubem a domácí slepicí. Tělo má poměrně robustní, silné jsou i nohy a prsty uzpůsobené k chůzi po pevnině, plovací blánu má zakrslou. Rychle mávající prodloužená křídla jsou dostatečně účinná při migračních letech na dlouhé vzdálenosti. Mnohem častěji než ve vzduchu je ho vidět pobíhajícího po pevnině okolo mořského pobřeží. Je to pták zvědavý, odvážný a lidí se příliš nebojí, při obraně hnízda je klove do nohou.\n\nNejnápadnějším znakem je silný kuželovitý zobák u jehož kořene jsou nozdry překryty zrohovatělým štítkem. U kořene, v místě ozobí, vyrůstá několik neopeřených, lalokovitých, masitých výrůstků. Od blízce příbuzného štítonose černozobého se liší světlejším zobákem, narůžovělými lalůčky okolo zobáku, nazelenalou barvou štítků a světle žlutou až narůžovělou neopeřenou kůži okolo očí a nad kořenem zobáku.\n\nJe to příležitostný mrchožrout, který při nedostatku potravy žere řasy i mrtvé živočichy vyvrhnuté mořem nebo při odlivu vyzobává litorální mořské řasy včetně různých bezobratlých živočichů. Požírá také exkrementy tučňáků i tuleňů, prostě vše co je organické povahy. Zdržuje se v okolo lidských obydlí, kde v tomto směru provádí dokonalý úklid. Mimo období údržby peří, které si koupe a načechrává, celý den neúnavně pobíhá a prohledává i ty nejmenší skuliny.\n\nPravé hody mu nastávají po zahnízdění např. v kolonii tučňáků, po které se volně prochází aniž mu tučňáci věnují pozornost. Zpočátku jim krade vejce a je schopen uklovat opuštěné, čerstvě vylíhnuté kuře. Později při krmení doráží na rodiče s potravou a snaží se jim uzmout část vyvrhnutého krmení nebo ho obratně krade přímo ze zobáku mláďat. V kolonii tuleňů se podílí na likvidaci rozklovaných, mrtvě narozených mláďat a s oblibou klove do ještě neoddělených pupečních šňůr matek i potomků a z ran pije krev. Největší jeho pochoutkou je vypuzená placenta samice. Dospělí tuleni mu přitom neubližují.\n\nPtáci vytvářejí monogamní páry a vracejí se hnízdit na stejná místa. Před obdobím rozmnožování zabírá pár své hnízdní teritorium, do kterého spadá i oblast pro získávání potravy, které klováním důsledně hájí proti vetřelcům. Svá stanoviště zaujímají od konce října a začínají ve skalních dutinách, kterých nikdy není dostatek, stavět hnízdo z nejrůznějšího materiálu který je k nalezení. Hnízdo je většinou relativně dobře ukryto před dravci i nepřízni počasí. V prosinci obvykle snese samice dvě až tři vejce která oba střídavě inkubují 28 až 32 dnů. Vylíhlé kuře má skvrnitě šedé prachové peří, za dva týdny se objevují prvá bílá péra a při dosažení věku 8 týdnů je zcela opeřené a schopno létat, rodiče ho pomalu přestávají krmit. Začíná si postupně samo shánět potravu, je však ještě přikrmováno.\n\nZhruba v květnu odlétá s rodiči zimovat do teplých severních krajin. Tohoto období se většinou z každého hnízda dožívá jen jedno mládě. Rozmnožovat se začínají ve věku 3 až 5 let. S hlediska ohrožení je tento druh klasifikován IUCN jako málo dotčený (LC), počet dospělých jedinců se odhaduje na 20 000 kusů.\n"}
{"id": "770463", "url": "https://cs.wikipedia.org/wiki?curid=770463", "title": "Sovětský svaz na Letních olympijských hrách 1980", "text": "Sovětský svaz na Letních olympijských hrách 1980\n\nSovětský svaz na Letních olympijských hrách 1980 v Moskvě reprezentovalo 489 sportovců, z toho 340 mužů a 149 žen. Nejmladší účastnicí byla skokanka do vody Silva Emirzjan (14 let, 51 dní), nejstarším účastníkem pak chodec Jevgenij Ivčenko (43 let, 180 dní). Reprezentanti vybojovali 195 medailí, z toho 80 zlatých, 69 stříbrných a 46 bronzových. Nejúspěšnějším sportovcem nejen výpravy, ale i celých her se stal gymnasta Alexandr Diťatin s osmi medailemi.\n\n"}
{"id": "770466", "url": "https://cs.wikipedia.org/wiki?curid=770466", "title": "Rodulf Flanderský", "text": "Rodulf Flanderský\n\nRodulf Flanderský (francouzsky \"Raoul\", zemřel 28. června 896) byl hrabě z Vermandois z domu Flanderských. \n\nNarodil se jako mladší syn flanderského hraběte Balduina I. \"Železné paže\" a jeho manželky Judity, dcery západofranského krále a pozdějšího císaře Kara Holého.\n\nS podporou svého staršího bratra, flanderského hraběte Balduina II. si Rodulf v roce 895 podrobil hrad Saint-Quentin a ovládl posléze hrad v Péronne, čímž se stal nejmocnějším mužem ve Vermandois. Vzápětí se dostal do střetu s králem o ovládnutí přilehlého opatství , což vedlo k tomu, že ho král jako hraběte neuznal. Následujícího roku byl Rodulf napaden hrabětem Heribertem I. z Vermandois, který ho v boji zabil, čímž zabezpečil hraběcí titul z Vermandois pro svůj rod. Balduin později Rodulfovu smrt pomstil, nechav Heriberta zavraždit.\n\nRodulfus/Raoul byl v pozdější historické literatuře občas zván \"„hrabětem z Cambrai“\" (údajně byl tchánem Izáka z Cambrai, neexistují však k tomu žádné hodnověrné prameny), což ovšem v 13. století vedlo kronikáře Flodoarda z Remeše k jeho záměně se synem Raoula de Gouy.\n\n\n\n"}
{"id": "770468", "url": "https://cs.wikipedia.org/wiki?curid=770468", "title": "Triterpeny", "text": "Triterpeny\n\nTriterpeny (molekulární vzorec CH) jsou terpeny, které se skládají z šesti isoprenových jednotek. \n\nPentacyklické triterpeny mohou být řazeny do skupin lupanů, oleananů nebo ursanů. Významným pentacyklickým triterpenem je kyselina boswelová.\n\nMezi triterpeny izolované z částí zvířat a rostlin (případně jejich deriváty - triterpenoidy) patří např.:\n\n"}
{"id": "770469", "url": "https://cs.wikipedia.org/wiki?curid=770469", "title": "Ladislav Dvořák", "text": "Ladislav Dvořák\n\nJméno a příjmení Ladislav Dvořák se může vztahovat k následujícím osobnostem:\n\n\n"}
{"id": "770472", "url": "https://cs.wikipedia.org/wiki?curid=770472", "title": "Letiště Vodochody", "text": "Letiště Vodochody\n\nLetiště Vodochody (ICAO: LKVO, IATA: VOD) je mezinárodní neveřejné civilní letiště nacházející po obou stranách hranice okresů Mělník a Praha-východ, přibližně 7 km severně od okraje Prahy, především v katastrálních územích Vodochody u Prahy a Hoštice u Vodochod obce Vodochody, okraji zasahuje též do katastrálních území Máslovice, Zlončice, Postřižín a Klíčany. Nachází se severně od vesnic Máslovice, Vodochody a Hoštice, jižně od vesnic Postřižín a Dolínek a města Odolena Voda, západně od vesnice Panenské Břežany. Je součástí areálu podniku Aero Vodochody. Disponuje hlavní, 2500 m dlouhou asfaltobetonovou ranvejí a 1400 m dlouhou záchrannou dráhou.\n\nZpevněná přistávací plocha na místě dnešního letiště vznikla v roce 1942, kdy ji využívala německá armáda. Po druhé světové válce vznikl v její blízkosti nový areál letecké továrny Aero (zprovozněn v roce 1953), která původní německé letiště začala využívat.\n\nPo privatizaci společnosti Aero Vodochody firmou Oakfield, a.s. (jediným akcionářem společnosti byla v době prodeje společnost Penta) došlo k oddělení letiště od továrny a vzniku nové společnosti. Firma Letiště Vodochody, a.s. byla zapsána do obchodního rejstříku v listopadu 2007. Generálním ředitelem se stal Martin Kačur.\n\nOd 21. července 2011 má letiště Vodochody přidělen nový identifikační kód IATA VOD.\n\nJiž v únoru 2009 podala na Ministerstvo životního prostředí záměr přeměnit stávající firemní letiště na mezinárodní letiště pro nízkonákladové společnosti. Je plánována přestavba letiště na moderní mezinárodní veřejný terminál, který by měl konkurovat ruzyňskému letišti. Jeho maximální kapacita má být 35 000 pohybů letadel ročně a přeprava 3,5 milionu cestujících. Počítá se s tím, že na letiště by mohla létat většina letadel typu Boeing 737 a Airbus A320, denně by mělo být odbaveno 48 letadel.\n\nProti záměru se od samého počátku postavily okolní obce, které 25. června 2009 v Kralupech nad Vltavou ustanovily Sdružení proti letišti Vodochody. V roce 2010 proběhla ve 12 obcích místní referenda, v nichž se obyvatelé vyjádřili vždy proti záměru. Jen pro zastupitele v obci Odolena Voda nebylo referendum závazné, protože se nedostavilo požadovaných 35 % obyvatel. Záměr původně schválil i Středočeský kraj za vedení hejtmana Davida Ratha. V dotčených obcích se utvořila občanská sdružení, která vytrvale upozorňují na problémy spojené se záměrem, jeho rizika i ve vztahu k neprůhledné vlastnické struktuře investora či problémům, kterým čelil na Slovensku v souvislosti s kauzou Gorila. V roce 2013 se nové krajské vedení s hejtmanem Josefem Řihákem vyjádřilo proti záměru rozšířit letiště, protože „nebyly vypořádány všechny připomínky obyvatel obcí dotčených provozem dopravního terminálu“. Vedení kraje se také domnívá, že „studie EIA je chybná, neboť nepočítá se synergickými vlivy stavby“ a „nezohledňuje, že negativní vlivy, jako například hluk, prašnost, velká dopravní zátěž“.. Iniciativě Stop Letišti Vodochody vadí, že studie EIA obsahuje 124 právně nevymahatelných podmínek.\n\n\n"}
{"id": "770473", "url": "https://cs.wikipedia.org/wiki?curid=770473", "title": "Tetraterpeny", "text": "Tetraterpeny\n\nTetraterpeny (molekulární vzorec CH) jsou terpeny, skládající se z osmi isoprenových jednotek.\n\nMezi biologicky důležité tetraterpeny patří: \n\nDeriváty tetraterpenů se označují jako tetraterpenoidy, patří mezi ně např.:\n\n"}
{"id": "770477", "url": "https://cs.wikipedia.org/wiki?curid=770477", "title": "Petr Eliáš", "text": "Petr Eliáš\n\nJméno a příjmení Petr Eliáš se může vztahovat k následujícím osobnostem:\n\n"}
{"id": "770478", "url": "https://cs.wikipedia.org/wiki?curid=770478", "title": "Itálie na Letních olympijských hrách 1980", "text": "Itálie na Letních olympijských hrách 1980\n\nItálii na Letních olympijských hrách 1980 v Moskvě reprezentovalo 158 sportovců, z toho 120 mužů a 38 žen. Nejmladší účastnicí byla plavkyně Laura Foralosso (14 let, 273 dní), nejstarší pak lukostřelkyně Franca Capetta (43 let, 235 dní). Reprezentanti vybojovali 15 medailí, z toho 8 zlatých, 3 stříbrné a 4 bronzové. V souvislosti s bojkotem her nastupovali sportovci Itálie pod olympijskou vlajkou.\n\n"}
{"id": "770487", "url": "https://cs.wikipedia.org/wiki?curid=770487", "title": "Soumrak bohů", "text": "Soumrak bohů\n\nNázev Soumrak bohů může znamenat:\n"}
{"id": "770489", "url": "https://cs.wikipedia.org/wiki?curid=770489", "title": "Robert Spiske", "text": "Robert Spiske\n\nRobert Spiske (29. ledna 1821, Lešnice – 5. března 1888, Vratislav) byl katolický kněz a zakladatel Kongregace sester sv. Hedviky.\n\nNarodil se jako třetí dítě. Pokřtěn byl ve farním kostele sv. Hedviky v Lešnici a to třemi jmény: Josef, Antonín, Robert. Vyrůstal ve zbožné a harmonické rodině. Již brzy zatoužil po kněžství, ale rodina byla chudá a tak se toto přání jevilo jako nemožné.\nAvšak v tento čas navštívil rodinu P. David Krüger, jenž se za něj přimluvil a Robert tak mohl být přijat do katedrálního chlapeckého sboru ve Vratislavi. Poté co otec Krüger umírá naplno prožívá nejistotu z budoucnosti, bídu, ale také ohromné milosrdenství dobrodinců, které trvale ovlivní mladíka v jeho budoucím kněžském působení.\n\n13. června 1847 jej vratislavský biskup Melchior von Deipenbrock vysvětil na jáhna a o pět dní později 18. června na kněze. 27. června sloužil P. Robert Spiske primiční mši v kostele v Lešnici.\nBrzy se stal známým pro svá znamenitá kázání, která někdy trvala i celé hodiny. Používal zcela prostá slova a jeho úspěch měl příčinu v jeho modlitbě a přísné askezi. V posledních letech života potřebal na přípravu kázání dva dny a dvě noci, den před samotným kázáním se zamykal ve svém pokoji a rozjímal obsah myšlenek připraveného kázání. Po promluvě býval zesláblý a musel několik hodin odpočívat. Ve svých promluvách často burcoval své posluchače a probouzel v nich touhu pomáhat.\n\nJeho slovy a nadšením bylo uchváceno na tři tisíce žen a dívek, které byly ochotny otci Robertovi pomoci. Tehdy se vytvořilo Sdružení svaté Hedviky a brzy na to byl založen Dům svaté Hedviky, jenž se stal novým domovem pro mnoho opuštěných dětí. Protože některé členky sdružení toužily zcela se zasvětiti Bohu řeholními sliby, vydal se otec Spiske do Říma za papežem Piem IX. Ten jej 7. listopadu 1858 přijal na soukromé audienci, udělil jeho dílu požehnání a schválil společenství jako Institut jeho pravidla (Statuta) na 10 let. 14. června 1859 složily řeholní sliby první čtyři sestry.\n\nV prosinci 1875 přišel dopis vratislavského policejního prezidenta, který nařizoval rozpuštění řeholního společenství do šesti měsíců. V květnu 1875 se otec Spiske obrátil na olomouckého arcibiskupa Friedricha Egona Fürstenberga s prosbou, aby přijal sestry do své diecéze. Ten se totiž na něj již v roce 1862 obrátil, jestli by mohl vyslat sestry do jeho diecéze, ale P. Robert mu v té době kvůli malému počtu sestra nemohl vyhovět.\nSestrám byl poskytnut bývalý klášter augustiánů v Nezamyslicích, a přestože byl v neutěšeném stavu, v říjnu 1877 se sem přestěhovaly první čtyři sestry. Sám otec Robert sem zavítal v listopadu a za účasti místních nové sídlo řeholních sester požehnal.\nZanedlouho otevřely soukromou klášterní školu a penzionát pro výchovu 60 dívek. Dne 23. února 1881 složily do rukou P. Spiskeho řeholní sliby první novicky. Protože kněz nemohl být mezi sestrami tak často, psal jim povzbuzující listy.\n\nS velkou radostí otec Robert Spiske přijal 5. března 1888 dopis od vratislavského biskupa Georga Koppa, v němž psal o rýsujících se možností opět působit ve Vratislavi v Domě sv. Hedviky. Tři hodiny poté, při večerní modlitbě breviáře, dostal otec Robert čtvrtý poslední záchvat mozkové mrtvice, zemřel náhle, ale bdělý a připravený.\nV lednu 1889 pruská vláda opravdu povolila sestrám sv. Hedviky se vrátit do Vratislavi a věnovat se dál charitativní a vzdělávací činnosti. Část sester, která zůstala v klášteře v Nezamyslicích u nás postupně založila 45 filiálních domů.\n\nJeho proces svatořečení byl započat dne 2. února 1995 v arcidiecézi vratislavské vydáním nihil obstat. Začátek procese na diecézní úrovni byl zahájen 14. června 1995 a ukončen 30. prosince 2000. Dne 17. ledna 2009 papež Benedikt XVI. vydal dekret o hrdinských ctnostech a tím byl prohlášen za Ctihodného.V současné době se zkoumá zázrak na jeho přímluvu.\n"}
{"id": "770494", "url": "https://cs.wikipedia.org/wiki?curid=770494", "title": "Radek Gális", "text": "Radek Gális\n\nRadek Gális (* 1968 Tábor ) je novinář a fotograf. Zajímá se dlouhodobě o vzpomínky pamětníků historických událostí, problematiku uprchlíků a regionální problematiku Českobudějovicka. Byl kmenovým redaktorem Českobudějovického deníku, spolupracuje s Katolickým týdeníkem a dalšími periodiky.\n\nVystudoval žurnalistiku na Fakultě sociálních věd na Karlově univerzitě, kde promoval s pochvalou děkana za diplomovou práci o konfliktu v Náhorním Karabachu. V roce 2017 vydal knihu Náš kardinál o zemřelém kardinálu Miloslavu Vlkovi, knihu rozhovorů Černí baroni od Černé věže s českobudějovickými pétépáky, a podílel se jako spoluautor a editor na knize rozhovorů Mušketýři z Ria s českými paralympijskými reprezentanty. V roce 2018 vydal knihy Moje stoleté Československo a Rozpůlená srdce aneb Život mezi Československem a Izraelem.\n\nRadek Gális spolupracoval s řadou neziskových organizací. V letech 1999–2003 byl místopředsedou sdružení na pomoc uprchlíků Soužití 21, spolupracoval na letních táborech sdružení Termiti Hronov, kterých se vedle českých dětí od roku 1997 vždy účastnilo několik dětí z uprchlických táborů, krátce pracoval v Poradně pro cizince při Diecézní charitě České Budějovice, řadu let se podílel na organizování festivalu Jeden svět v Českých Budějovicích a v roce 2002 se podílel na fotografické výstavě \"Arménie a Náhorní Karabach\" v galerii Měsíc ve dne spolu s Kateřinou Langrovou z humanitárního sdružení Archa. V roce 2018 byl krajským koordinátorem vzdělávacích projektů společnosti Post Bellum. \n\nJako novinář získal několik cen. Dvakrát cenu v soutěži Příběh uprchlíka, kterou vyhlašovala kancelář UNHCR v Praze. V roce 2002 to bylo druhé místo za příspěvky \"Arménce se v Česku stýská po rodné zemi\" (Večerník Praha) a \"Zapomenutí uprchlíci\" (Katolický týdeník). V roce 2004 opět druhé místo za tematickou stranu o uprchlících zveřejněnou v říjnu 2004 v Denících Bohemia. V roce 2011 se stal vítězem regionální novinářské ceny udělované Nadací Konrada Adenauera, za reportážní portrét českobudějovické „legendy“ Ládi „Kajbara“.\n\n"}
{"id": "770495", "url": "https://cs.wikipedia.org/wiki?curid=770495", "title": "Communauté de communes", "text": "Communauté de communes\n\nCommunauté de communes (česky \"Společenství obcí\") je ve Francii označení pro svazek obcí. Obce společně vytvářejí rámec, ve kterém mohou společně řešit komunální úkoly. V roce 2009 bylo ve Francii 2406 těchto \"communautés de communes\", které zahrnovaly 27,5 miliónů obyvatel.\n\nPodle platných ustanovení \"Code général des collectivités territoriales\" (Všeobecného zákoníku o územních korporacích) je \"communauté de communes\" veřejná instituce v mezikomunální spolupráci, kterou tvoří několik obcí, a která zahrnuje souvislý prostor bez enklávy. I poté, kdy toto ustanovení vstoupilo v platnost, mohou již dříve založené \"communauté de communes\", které netvoří jednolité území, existovat i nadále.\n\nZaložení nového společenství může iniciovat jeden či více obecních radních z dotyčných obcích, ale může ji také iniciovat zástupce státních orgánů, prefekta v čele departementu, ve kterém tyto obce leží. V tomto druhém případě je třeba souhlas departemální komise mezikomunální spolupráce. Nové společenství stvrzuje svým výnosem prefekt, pokud založení odsouhlasí obecní zastupitelé v minimálně dvou třetinách dotčených obcí s nejméně polovinou obyvatel budoucího společenství nebo alespoň polovina obcí s nejméně dvěma třetinami obyvatel. \"Communauté de communes\" může být vytvořena na dobu neurčitou, nebo jen na omezenou dobu.\n\n\"Communauté de communes\" řídí rada společenství (\"conseil communautaire\"), jejíž členové jsou voleni obecními radami. Rozdělení křesel se určuje buď podle jednomyslného souhlasu členských obcí, nebo jsou přiděleny proporcionálně v poměru k počtu obyvatel obcí. V obou případech musí mít každá zúčastněná obec alespoň jednoho zástupce a naopak může mít nanejvýš polovinu členů.\n\n\"Communauté de communes\" přebírají v každém případě kompetence zúčastněných obcí v otázkách územního plánování a hospodářského rozvoje přesahující jednotlivé obce. Kromě toho musí převzít alespoň jednu kompetenci z oblastí ochrany životního prostředí, bytové politiky, výstavby a údržby silnic a odvozu odpadků či výstavby a údržby základních škol, kulturních a sportovních zařízení. K vymezení a předání pravomocí na společenství je potřeba stejného souhlasu jako v případě jeho založení.\n\nSpolečenství obdrží příjmy z daně z nemovitosti, daně z bydlení, živnostenské daně. Další finanční prostředky získá z daní a poplatků určených k plnění úkolů, které byly na společenství přeneseny.\n\n\n"}
{"id": "770507", "url": "https://cs.wikipedia.org/wiki?curid=770507", "title": "František Kubín", "text": "František Kubín\n\nFrantišek Kubín (25. ledna 1920 – ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Východočeský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770508", "url": "https://cs.wikipedia.org/wiki?curid=770508", "title": "Bohumila Kubišová", "text": "Bohumila Kubišová\n\nBohumila Kubišová (8. dubna 1922 – ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Jihomoravský kraj. V Národním shromáždění zasedala až do konce volebního období parlamentu, tedy do voleb v roce 1964. K roku 1960 se profesně uvádí jako zemědělská dělnice.\n\n"}
{"id": "770511", "url": "https://cs.wikipedia.org/wiki?curid=770511", "title": "Bohuslav Kučera", "text": "Bohuslav Kučera\n\nBohuslav Kučera (26. března 1923 Lomnice nad Popelkou – 11. března 2006 Praha) byl český a československý politik Československé strany socialistické, poúnorový poslanec Národního shromáždění ČSSR, poslanec Sněmovny lidu Federálního shromáždění za normalizace a ministr vlád Československa. V letech 1968-1989 předseda Československé strany socialistické. Během počátečních týdnů sametové revoluce podpořil hnutí proti totalitě.\n\nPolitickou kariéru zahájil již po únoru 1948. V letech 1950-1954 byl tajemníkem poslaneckého klubu ČSS v Národním shromáždění. Publikoval historiografické a politologické studie, v nichž mimo jiné kritizoval roli předúnorové národně socialistické strany. V roce 1960 se stal ústředním tajemníkem ČSS, když v této funkci vystřídal Miroslava Klingera, který byl odstaven z funkcí na nátlak KSČ.\n\nVe volbách roku 1960 byl zvolen za ČSS do Národního shromáždění ČSSR za Středočeský kraj. Podílel se na přípravě nové ústavy ČSSR z roku 1960. Mandát získal i ve volbách v roce 1964. V Národním shromáždění zasedal až do konce volebního období parlamentu v roce 1968.\n\nJeho kariéra pak dále pokročila během pražského jara roku 1968. 23. března 1968 totiž z funkce předsedy Československé strany socialistické odstoupil coby představitel protireformního starého vedení Alois Neuman (zůstal čestným předsedou) a novým předsedou strany byl 6. dubna 1968 zvolen Bohuslav Kučera. Neumana Kučera nahradil i na postu ministra spravedlnosti v první vládě Oldřicha Černíka. V následující druhé vládě Oldřicha Černíka, třetí vládě Oldřicha Černíka a první vládě Lubomíra Štrougala v letech 1969-1971 pak zastával post ministra bez portfeje.\n\nPo invazi vojsk Varšavské smlouvy do Československa ve dnech 23. - 26. srpna 1968 odjel do Moskvy coby reprezentant Ústředního výboru Národní fronty jako součást delegace prezidenta Ludvíka Svobody, který se podílel na jednáních za účasti sovětských politiků i československých politiků unesených předtím sovětskými jednotkami do Moskvy. Při samotném jednání o takzvaném moskevském protokolu, legalizujícím „dočasný pobyt“ sovětských vojsk na území ČSSR, ale Kučera přítomen nebyl. V té době již měl pověst konzervativního protireformního politika a Vladimír Šolc, jeden z politiků předúnorové národně socialistické strany, který se během pražského jara zapojil do činnosti ČSS, dokonce neúspěšně navrhoval, aby byl Kučera před odjezdem do Moskvy zbaven funkce předsedy.\n\nBěhem nastupující normalizace se Kučera udržel na politických postech. Kromě výše uvedených ministerských křesel v letech 1968-1971 zůstal předsedou ČSS. Postupně eliminoval proreformní rétoriku z dob pražského jara a v červnu 1969 definoval pět zásad Československé strany socialistické následovně: socialismus, jehož „nejvlastnější hodnotou je demokracie a humanismus“, Národní fronta, vedoucí úloha KSČ, odmítání „překonaných liberalistických představ“ a návratu k předúnorovým poměrům a spojenectví se Sovětským svazem.\n\nPo federalizaci Československa usedl Kučera roku 1969 do Sněmovny lidu Federálního shromáždění (volební obvod Mělník). Mandát znovu získal také ve volbách roku 1971 (Středočeský kraj), volbách roku 1976 (Mělník), volbách roku 1981 (Mělník) a volbách roku 1986 (Mělník).\n\nJeště v březnu 1989 všichni poslanci ČSS včetně Kučery ve Federálním shromáždění hlasovali pro takzvaný pendrekový zákon, který zpřísňoval tresty za protistátní činy. Teprve od srpna 1989 začal ve straně stále vedené Kučerou jistý pohyb a úvahy o ústavních reformách. Během sametové revoluce v roce 1989 se Kučera stal v počáteční fázi prostředníkem k jednání mezi komunistickým režimem a nastupujícím hnutím proti totalitě. Klíčový pro průběh revoluce byl jeho souhlas s tím umožnit předákům Občanského fóra využívat balkón a přilehlé prostory objektu nakladatelství Melantrich na Václavském náměstí v Praze pro pořádání demonstrací. Od prosince 1989 do ledna 1990 zároveň Kučera působil jako předseda Národní fronty.\n\nV parlamentu zasedal až do prvních svobodných voleb (Volby do Sněmovny lidu Federálního shromáždění 1990). Vzhledem k jeho postojům během listopadu 1989 si svůj mandát udržel a netýkaly se ho takzvané kooptace do Federálního shromáždění. Po sametové revoluci hrál v prvních měsících roku 1990 v parlamentu významnou roli a vystupoval k četným zásadním zákonným předlohám. V nejvyšších zákonodárných sborech Československa zasedal nepřetržitě 30 let. Z funkce předsedy strany ovšem odstoupil počátkem ledna 1990.\n\n"}
{"id": "770512", "url": "https://cs.wikipedia.org/wiki?curid=770512", "title": "Jozef Kuka", "text": "Jozef Kuka\n\nJozef Kuka (14. října 1919 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770513", "url": "https://cs.wikipedia.org/wiki?curid=770513", "title": "Som šťastný, keď ste šťastní", "text": "Som šťastný, keď ste šťastní\n\nSom šťastný, keď ste šťastní je třetí dlouhohrající deska slovenské rockové skupiny Prúdy. Vyšla poprvé v roce 1972 v pražském vydavatelství Panton (11 0293). Reeditovaná na CD vyšla ve vydavatelství Bonton (71 0621-2) v roce 1997, kdy byla doplněná několika bonusy.\nTřetí LP Prúdů bývá poněkud ve stínu předchozích desek (\"Zvoňte, zvonky\" a \"Pavol Hammel a Prúdy\"). Je to trochu způsobené tím, že po vydání LP \"Pavol Hammel a Prúdy\" se opět rozpadla sestava skupiny. Kytarista a výrazný spoluautor mnoha písní kapely, František Griglák, totiž odešel do skupiny Collegium Musicum a Pavol Hammel musel znovu vybudovat novou kapelu. Sestavil z bratislavských hudebníků funkční a velmi výraznou skupinu (kombinace violoncella, na které hrál Peter Baran a agresivní rockové kytary Jozef Farkaš). Ta se však hudebně usadila a sehrála výrazněji až na koncertech a zejména při přípravě dalšího, tentokrát monotematického alba \"Šľahačková princezná\", které bývá považováno za vrchol této sestavy Prúdů. Proto zní album \"Som šťastný, keď ste šťastní\" spíše umírněně, s poklidnějším a místy až folkovým zvukem. To je také ovlivněné tím, že Hammel v mezidobí, než postavil novou skupinu, hrával na koncertech sám s kytarou a foukací harmonikou.\nNěkolik písní z desky vyšly i jako samostatné singly. Skladby \"Usmej sa, keď odchádzam\" a \"Skús to trikom\" vydal Panton v roce 1971 (44 0399) a písně \"Do piesku píš\" a \"Budeme si vymýšľať\" v roce 1972, opět v pražském Pantonu (44 0400). Tři písně na desce (titulní \"Som šťastný, keď ste šťastní\", \"Do piesku píš\" a \"Môj priateľ smiech\") doprovází Hammela vokální skupina Jazzinky a Taneční orchestr Československého rozhlasu v Praze, který dirigovali Vladimír Popelka (písně \"Som šťastný, keď ste šťastní\" a \"Môj priateľ smiech\") a Josef Vobruba (píseň \"Do piesku píš\"). Ty samozřejmě výrazně kontrastují se zbytkem alba, ale zároveň představují zpěváka Pavola Hammela v jisté chameleonské schopnosti zvládnout zpěváckou polohu jak v rockové skupině, ve ztišené akustické poloze i za doprovodu většího orchestru.\nAlbum bylo nahráno v od listopadu 1971 do ledna 1972 v pražském Studiu A, hudební režii měl Pavel Kühn a Svatoslav Rychlý. O zvukovou režii se staral Milan Papírník, autorem původního obalu byl Tomáš Písecký.\n\nNa album bylo přidáno osm bonusů, vznikajících zhruba ve stejné době, kdy bylo nahrávané toto album a byly vydány jako singly. Tečkou za obdobím s Františkem Griglákem jsou dvě skladby z roku 1971 (na CD jako čísla 19 a 20). Velmi úspěšná \"Medulienka\", která byla velkým hitem skupiny, je doplněná písní \"Poviem ti: pozri\". Obě vyšly na společném SP v bratislavském Opusu (9043 0068), a na jejich nahrávání se vedle Hammela a Grigláka podílel i bubeník Ľubomír Plai a jako host baskytarista Fedor Frešo. Zbytek bonusových skladeb (čísla 13 až 18 na CD) jsou singlové skladby z roku 1972: \"Skrývačka\" a \"Budem ťa viesť\" vyšly v pražském Supraphonu (0 43 1404). Obě písně byly nahrány 13. 9. 1972 v pražském studiu Mozarteum. Zbylé čtyři vydalo bratislavské vydavatelství Opus – \"Zavediem ťa tam\" a \"Zápasník\" (9043 0122) a \"Roznášač snov\" a \"Vietor nemá kam ísť\" (9043 0123). Reedici alba s bonusy sestavil Peter Pišťanek a remasteroval Alexander Soldán.\n\n\n\n\n\n"}
{"id": "770514", "url": "https://cs.wikipedia.org/wiki?curid=770514", "title": "Štefan Kuropka", "text": "Štefan Kuropka\n\nŠtefan Kuropka (3. dubna 1926 – 1992) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nPřed rokem 1960 působil v podniku \"Nitrianske mlyny a lúparne\". V roce 1960 se stal technickým náměstkem nově zřízeného celoslovenského podniku \"Mlyny a cestovinárne\", n. p. Piešťany. V letech 1967–1986 pak byl ředitelem tohoto podniku. K roku 1968 se profesně uvádí jako generální ředitel z obvodu Piešťany.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Piešťany), kde setrval do konce volebního období, tedy do voleb roku 1971.\n\n"}
{"id": "770516", "url": "https://cs.wikipedia.org/wiki?curid=770516", "title": "Vladimír Lajčiak", "text": "Vladimír Lajčiak\n\nVladimír Lajčiak (* 14. února 1930) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Středoslovenský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770518", "url": "https://cs.wikipedia.org/wiki?curid=770518", "title": "Československo na Zimních olympijských hrách 1984", "text": "Československo na Zimních olympijských hrách 1984\n\nČeskoslovensko na Zimních olympijských hrách v Sarajevu v roce 1984 reprezentovalo 50 sportovců, z toho 12 žen. Nejmladším účastníkem byl skokan na lyžích Martin Švagerko (16 let, 134 dní), nejstarší pak běžkyně na lyžích Anna Pasiarová (34 let, 62 dní). Reprezentanti vybojovali 2 stříbrné a 4 bronzové medaile.\n\n"}
{"id": "770519", "url": "https://cs.wikipedia.org/wiki?curid=770519", "title": "Magdaléna Lapárová", "text": "Magdaléna Lapárová\n\nMagdaléna Lapárová, rozená Gömöryová (12. června 1917 Rybník - ???), byla slovenská a československá pedagožka, politička Komunistické strany Slovenska, poúnorová poslankyně Národního shromáždění ČSSR a poslankyně Sněmovny lidu a Sněmovny národů Federálního shromáždění za normalizace.\n\nVystudovala gymnázium v Rimavské Sobotě (maturita 1935). Působila pak jako učitelka na národních a měšťanských školách, například v obcích Rimavská Seč, Tisovec nebo Ratkovské Bystré. Za druhé světové války byla aktivní v odboji. Pomáhala českým odbojářům k emigraci přes Maďarsko. V letech 1956-1978 byla ředitelkou základní školy v Ivance pri Dunaji. Zasedala v Ústředním výboru Slovenského svazu žen. Od roku 1978 byla v penzi. K roku 1968 se profesně uvádí jako ředitelka ZDŠ z obvodu Bernolákovo.\n\nVe volbách roku 1960 byla zvolena za KSS do Národního shromáždění ČSSR za Západoslovenský kraj. Mandát obhájila ve volbách v roce 1964. V Národním shromáždění zasedala až do konce volebního období parlamentu v roce 1968.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Bernolákovo). Mandát obhájila ve volbách roku 1971, nyní jako poslankyně Sněmovny národů Federálního shromáždění a v parlamentu setrvala do konce volebního období, tedy do voleb roku 1976.\n\n"}
{"id": "770521", "url": "https://cs.wikipedia.org/wiki?curid=770521", "title": "Zipper Catches Skin", "text": "Zipper Catches Skin\n\nZipper Catches Skin je čtrnácté studiové album Alice Coopera, vydané v roce 1982 u Warner Bros. Records.\n\n"}
{"id": "770522", "url": "https://cs.wikipedia.org/wiki?curid=770522", "title": "Kuka", "text": "Kuka\n\nKuka může být:\n\n\n"}
{"id": "770523", "url": "https://cs.wikipedia.org/wiki?curid=770523", "title": "Plošková animace", "text": "Plošková animace\n\nPlošková animace je nejstarší animační technika. Spočívá v skládání jednotlivých snímků z připravených dvourozměrných rekvizit, například obrázků vystříhaných z papíru, nebo tvarů vystříhaných z textilu.\n\nV moderní době se stejným stylem mohou vytvářet animace také pomocí počítačů – místo dvourozměrných předmětů se skládá výsledný snímek ze srovnaných dvourozměrných obrázků.\n\nZ českých tvůrců pracoval s ploškovou animací třeba Karel Zeman (například Čarodějův učeň) nebo Zdeněk Smetana (například Rákosníček).\n\nZe zahraničních tvůrců používal ploškovou animaci například Terry Gilliam ve svých pracích pro Monty Pythonův létající cirkus. Seriál Městečko South Park, který také používá ploškovou animaci, je zajímavý tím, že první díl byl natočen klasicky, ale pak tvůrci přešli k počítačové animaci a pomocí ní natočili zbylé díly.\n"}
{"id": "770528", "url": "https://cs.wikipedia.org/wiki?curid=770528", "title": "Even Cowgirls Get the Blues (album, John Cale)", "text": "Even Cowgirls Get the Blues (album, John Cale)\n\nEven Cowgirls Get the Blues je koncertní album velšského hudebníka a skladatele Johna Calea. Původně bylo vydáno v roce 1986 společností Special Stock Records na gramofonové desce a bylo dostupné pouze po předchozí poštovní objednávce. V roce 1991 album vyšlo znovu. Tehdy jej vydaly společnosti ROIR a Danceteria a kromě zcela odlišného obalu (původní obsahoval malby Hieronyma Bosche) obsahovalo také méně písní. Z původní verze chyběly „Jack the Ripper“, „Dead or Alive“ a „Memphis“. Album tentokrát vyšlo ve třech formátech: na gramofonové desce, kompaktním disku a audiokazetě. Obal alba uvádí, že písně byly nahrány při dvou koncertech v newyorském klubu CBGB, a to ve dnech 28. prosince 1978 a 31. prosince 1979. Později vyšla též japonská verze na CD, která se nelišila od evropských verzí vydaných v roce 1991.\n\nPřebal alba uvádí, že album bylo nahráno v sestavě Cale, Ritchie Fliegler (kytara), Ivan Král (baskytara), Bruce Brody (klávesy), Judy Nylon (zpěv, vyprávění), Jay Dee Daugherty (bicí, 1978) a Robert Medici (bicí, 1979). Fliegler však později tyto informace vyvracel – uvedl, že v prvních pěti písních hraje on, Král, Brody, Daugherty a Nylon, zatímco zbylé s Calem nahrála jiná skupina. Autorem poznámek k albu (tzv. \"liner notes\") je Jim Flynn Curtin, který rovněž album upravoval zvukově. Album obsahuje převážně dříve nevydané písně. Píseň „Casey at the Bat“ se na albu nachází dvakrát, první verze trvá pouze minutu a půl a kapela ji nedohrála, zatímco druhá verze je již kompletní. Píseň „Dance of the Seven Veils“ („Salome“) je příběhem vyprávěným Judy Nylon. „Decade“ je desetiminutovou instrumentální improvizovanou písní.\n\nAutorem všech skladeb je John Cale, výjimkou je pouze píseň „Memphis“, kterou napsal Chuck Berry.\n"}
{"id": "770531", "url": "https://cs.wikipedia.org/wiki?curid=770531", "title": "Albert Pek", "text": "Albert Pek\n\nAlbert Pek (21. října 1893 Poděbrady – 20. března 1972 Praha) byl český folklorista, dirigent a hudební skladatel.\n\nVystudoval hru na klavír a varhany na Pražské konzervatoři v roce 1916. Byl žákem Vítězslava Nováka. Státní zkoušky ze zpěvu a klavíru složil již v průběhu studia. Stal se 2. sbormistrem pražského \"Hlaholu\". Byl vyhledávaným doprovazečem. Jako klavírista vystupoval např. s Českým kvartetem a s Emou Destinovou.\n\nV roce 1920 přesídlil do Znojma, kde byl ředitelem \"Městské hudební školy\" a učil hudební výchovu na českém reálném gymnáziu. Po vzniku republiky se neobyčejně zasloužil o rozvoj hudební kultury v kraji. Byl dirigentem \"Znojemské filharmonie\" a sbormistrem \"Pěveckého sdružení Vítězslav Novák\". \n\nVe Znojmě se také počal zajímat o hudební folklór kraje a začal sbírat lidové písně. Postupně se stal významným národopisným badatelem a svou sbírku lidových písní rozšiřoval i do dalších českých regionů (Haná, Slovácko, Brněnsko, Poděbradsko, Kouřimsko apod.). Lidová hudba se stala významným inspiračním zdrojem i pro jeho skladatelskou činnost. Naučil se hrát na dudy a v roce 1930 založil \"Pekovo dudácké sdružení\". Jako dudák účinkoval i ve filmu \"Byl jednou jeden král\" a v loutkových filmech Jiřího Trnky. Svými články přispíval do odborných folkloristických časopisů.\n\nV době německé okupace Čech a Moravy byl německými úřady suspendován. Odešel do Prahy a až do roku 1955 pracoval v národopisné redakci Československého rozhlasu. Pod názvem \"Zpěvy domova\" uvedl v rozhlase na 150 národopisných pořadů. V letech 1953–1958 vyučoval na konzervatoři a na Akademii múzických umění.\n\nSbíral historické hudební nástroje a jejich repliky. Jeho sbírka byla využita např. ve filmu \"Staletá krása\", který získal v roce 1957 ocenění na festivalech v Benátkách a ve Varšavě. Z jeho skladatelské činnosti je zvláště významná jeho tvorba pro děti. Pozůstalost skladatele je uložena ve \"Státním okresním archivu v Berouně\". Obsahuje korespondenci, přednášky a poznámky k českému písňovému folklóru, sbírku lidových písní, přepisy lidových písní, vlastní skladby a sbírku not.\n\n\n\n\n\n\n\nDále publikoval řadu úprav lidových písní českých i jiných slovanských národů, úprav pro dudy i úpravy písní Jeníka z Bratřic.\n\n\n"}
{"id": "770536", "url": "https://cs.wikipedia.org/wiki?curid=770536", "title": "Ignát Hořica", "text": "Ignát Hořica\n\nIgnát Hořica (28. července 1859 Brno – 3. dubna 1902 Marseille) byl český důstojník, novinář, spisovatel a politik. Do roku 1884 sloužil v armádě, poté redigoval časopisy (např. \"Svobodný občan\" ve Slaném, \"Plzeňské listy\", \"Hostimil\") a do dalších přispíval. Roku 1897 zvolen do Říšské rady, r. 1901 do Českého zemského sněmu za mladočeskou stranu. Podporoval české obyvatele Slezska a severní Moravy, prosazoval česko-polskou spolupráci, zastával se zájmů vojáků a vídeňských Čechů, věnoval se národohospodářským otázkám. Psal a překládal prozaické práce, některé pod pseudonymem J. H. Bučovský. Zemřel náhle na ozdravném pobytu.\n\nNarodil se 28. července 1859 v Brně v rodině nižšího úředníka. Dětství strávil v Bučovicích (odtud pochází jeho pozdější pseudonym Bučovský). Vystudoval reálku a kadetní školu v Brně, poté pokračoval na vojenské škole v Terstu. Po jejím absolvování nastoupil k 45. pěšímu pluku v Sanoku a později k 28. pluku v Praze a Českých Budějovicích. Během cvičení měl také možnost poznat Dalmácii.\n\nSlibnou důstojnickou kariéru ukončil vztah k Marii Laudové. Aby se s ní mohl oženit, musel podle tehdejších předpisů složit kauci. To však odmítl a roku 1884 požádal o propuštění z vojska. Dobrovolně tak vyměnil stálé zaměstnání, na které byl připraven, za nejistou obživu novináře a spisovatele. Nejprve pracoval ve Valečkově knihkupectví. Roku 1885 se oženil a stal redaktorem časopisu \"Svobodný občan\" ve Slaném, o rok později přešel do \"Plzeňských listů\". V Plzni samostatně vydával časopisy \"Český západ\" a \"Na stráži\". Určitou dobu přispíval i do \"Moravských listů\" v Brně. Od roku 1887 psal fejetony, referáty a úvahy do \"Národních listů\". Spolupracoval i s časopisy \"Osvěta\", \"Vojenské listy\" a \"Vyšehrad\". V roce 1891 se stal vedoucím žurnalistické kanceláře Jubilejní výstavy. Věnoval se i národohospodářským otázkám. Roku 1893 se stal redaktorem odborného časopisu \"Hostimil\", zaměřeného na hostinské a další živnostníky, a podstatně zvýšil jeho úroveň. Redigoval také \"Vývozní zprávy\".\n\nMnoho úsilí věnoval podpoře české menšiny ve Slezsku. Psal o ní články, pořádal přednášky, sbíral knihy a pomáhal otevírat knihovny. Podporoval rovněž vídeňské Čechy.\n\nNa schůzích se projevilo jeho řečnické umění a schopnost přesvědčit publikum. Toho využil ke vstupu do politiky. Ve volbách roku 1897 byl zvolen za za svobodomyslnou (mladočeskou) stranu poslancem Říšské rady (celostátní zákonodárný sbor), kde reprezentoval městskou kurii, obvod Příbram, Březové Hory, Hostomice, Dobříš, Radnice a Blatná. Poměrem hlasů 136:13 tehdy porazil známého staročeského politika Riegra. Mandát obhájil ve volbách roku 1901 a zasedal zde až do své smrti roku 1902. Na poslaneckém postu ho potom nahradil Jan Dvořák.\n\nVe vídeňském parlamentu zastával funkci zapisovatele. V debatách prosazoval česko-polskou spolupráci a vyjadřoval se k vojenským záležitostem, zejména usiloval o větší podporu vdov a sirotků po vojácích. V květnu 1897, krátce po vstupu do sněmovny, se zúčastnil souboje, na který jej vyzval německý poslanec Karl Hermann Wolf po výroku o „nestydatém chlapovi“. Duel, ve vídeňském parlamentu poměrně neobvyklý, vyvolal velký rozruch; oba sokové se při něm zranili na ruce. Hořica zde využil svých předchozích zkušeností cvičitele šermu v armádě.\n\nRoku 1899 a znovu v řádných volbách roku 1901 byl rovněž zvolen do Českého zemského sněmu.\n\nV zákonodárných sborech byl temperamentním řečníkem — své postoje prosazoval ostře proti oponentům a vracel jejich údery, rozdílnost názorů ale nikdy nepovažoval za důvod k osobnímu nepřátelství. Přátelé ho znali jako dobrého společníka. Ovládal němčinu, francouzštinu, chorvatštinu a polštinu; domluvil se i italsky, rusky a anglicky.\n\nVelké vypětí spojené s parlamentním jednáním, zejména účast na mladočeské obstrukci v roce 1900, mělo nepříznivý vliv na jeho zdraví. Začala se u něj projevovat nervová choroba a záducha (astma). Zprvu odmítal polevit, nakonec se ale rozhodl pro zdravotní cestu na jih Evropy. 25. března 1902 odjel s patnáctiletou dcerou Marií, chovankou Pöttingova ústavu v Olomouci, přes Švýcarsko (kde měla začít studovat) do Francie. Během pobytu v Marseille se mu 2. dubna udělalo na procházce nevolno a vrátil se do hotelu. V noci nemohl spát a když následujícího dne v 8 hodin ráno vstával, ranila ho mrtvice.\n\nO úmrtí byl informován francouzský předseda vlády Pierre Waldeck-Rousseau, který požádal marseilleské úřady o zajištění převozu ostatků do Prahy. Hořica byl pohřben 13. dubna na Vyšehradském hřbitově za účasti politických představitelů, polských zástupců, vojenské hudby a mnoha občanů. Vdova Marie Laudová-Hořicová dostala množství soustrastných telegramů. Haličské noviny připomněly jeho přátelské vztahy s Poláky, pohostinnost vůči polským návštěvníkům, jeho časté návštěvy v Zakopaném a snahu o sblížení obou národů. Pozitivně ho hodnotili i Slovinci a částečně i Chorvaté, i když ti také připomněli, že v srbsko-chorvatském sporu byl spíše na straně Srbů.\n\nVedle novinářské činnosti byl autorem následujících prací, zčásti vydaných pod pseudonymem J. H. Bučovský:\n\nPřeklady:\n\n"}
{"id": "770537", "url": "https://cs.wikipedia.org/wiki?curid=770537", "title": "Jan Latner", "text": "Jan Latner\n\nJan Latner (23. prosince 1913 – ???) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1960 byl zvolen za KSČ do Národního shromáždění ČSSR za Severočeský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda ONV z obvodu Chomutov-jihovýchod.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Chomutov-jihovýchod), kde setrval do konce volebního období, tedy do voleb v roce 1971. V stejném období zasedal i v České národní radě.\n\n"}
{"id": "770540", "url": "https://cs.wikipedia.org/wiki?curid=770540", "title": "Josef Linhart (politik)", "text": "Josef Linhart (politik)\n\nJosef Linhart (* 9. prosince 1931) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen do Národního shromáždění ČSSR za Západočeský kraj jako bezpartijní kandidát. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako technik z obvodu Rokycany.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Rokycany, nyní již jako poslanec za KSČ), kde setrval do konce volebního období, tedy do voleb v roce 1971.\n\n"}
{"id": "770541", "url": "https://cs.wikipedia.org/wiki?curid=770541", "title": "Josef Linhart", "text": "Josef Linhart\n\nJméno a příjmení Josef Linhart má více nositelů:\n\n"}
{"id": "770542", "url": "https://cs.wikipedia.org/wiki?curid=770542", "title": "Československo na Zimních olympijských hrách 1988", "text": "Československo na Zimních olympijských hrách 1988\n\nČeskoslovensko na Zimních olympijských hrách v Calgary v roce 1988 reprezentovalo 59 sportovců, z toho 10 žen. Nejmladším účastníkem byla krasobruslařka Iveta Voralová (17 let, 201 dní), nejstarší pak biatlonista Jaromír Šimůnek (33 let,21 dní). Reprezentanti vybojovali 1 stříbrnou a 2 bronzové medaile.\n\n"}
{"id": "770543", "url": "https://cs.wikipedia.org/wiki?curid=770543", "title": "Maďarsko na Letních olympijských hrách 1980", "text": "Maďarsko na Letních olympijských hrách 1980\n\nMaďarsko na Letních olympijských hrách 1980 v Moskvě reprezentovalo 263 sportovců, z toho 182 mužů a 81 žen. Nejmladší účastnicí byla sportovní gymnastka Erika Csányi (15 let, 61 dní), nejstarším účastníkem pak parkurový jezdec András Balogi (38 let, 360 dní). Reprezentanti vybojovali 32 medailí, z toho 7 zlatých, 10 stříbrných a 15 bronzových.\n\n"}
{"id": "770544", "url": "https://cs.wikipedia.org/wiki?curid=770544", "title": "Laj-wu", "text": "Laj-wu\n\nLaj-wu ( , pchin-jinem \"Láiwú\") je městská prefektura v Čínské lidové republice, kde patří k provincii Šan-tung. Celá prefektura má rozlohu 2 246 čtverečních kilometrů a přes milion obyvatel, především Chanů.\n\nLaj-wu je rozlohou nejmenší prefektura provincie Šan-tung a leží v jejím středu. Na severu hraničí s Ťi-nanem, hlavním městem provincie, na východě s C'-po a na jihozápadě s Tchaj-anem.\n"}
{"id": "770545", "url": "https://cs.wikipedia.org/wiki?curid=770545", "title": "Basis pursuit", "text": "Basis pursuit\n\nBasis pursuit je optimalizační problém ve tvaru:\n\nkde vektor x délky \"N\" je řešení problému, vektor y délky \"m\" jsou pozorovaná data a matice A o rozměrech \"m\"×\"N\", \"M\" < \"N\", je tzv. měřicí matice.\n\nTato optimalizační metoda je používána k hledání řídkých řešení nedourčených soustav lineárních rovnic, za předpokladu dostatečné řídkosti vektoru x řešení tohoto problému odpovídá řešení formula_2-optimalizace (viz komprimované snímání).\n"}
{"id": "770547", "url": "https://cs.wikipedia.org/wiki?curid=770547", "title": "Šľahačková princezná", "text": "Šľahačková princezná\n\nŠľahačková princezná je čtvrté oficiálně vydané studiové koncepční album slovenské rockové skupiny Prúdy. V roce 1973 jej vydalo pražské vydavatelství Supraphon (1 13 1284). Později bylo album reeditované na CD v roce 1994 u slovenské firmy Pavian records (Pavian PM 0011-2311). Ke třicátému výročí bylo album v roce 2003 remasterováno a opatřeno jedním bonusem. Tato reedice vyšla u firmy Sony music/Bonton (Slovakia).\nPo natočení LP Som šťastný, keď ste šťastní vstupovala skupina Prúdy asi do svého nejsehranějšího období. Pavol Hammel chtěl ve spolupráci s básníkem a textařem Kamilem Peterajem vyzkoušet poněkud náročnější útvar, než bylo „obyčejné“ písňové album. Peteraj vymyslel příběh o námluvách princezny ze Šlehačkového království, která odmítá řadu nápadníků. Zalíbí se jí potulný zpěvák, který se ale svou chudobou poněkud dotkne princezniny pýchy, takže ho vyžene ze zámku. Cestou domů najde zpěvák poraněného vrabce, kterého ošetří a vrabec ho za to promění ve Zmrzlinového prince. V tomto převleku odvede zpěvák Šlehačkovou princeznu k sobě domů. Na druhý den princezna zjistí, že se proměnila v obyčejnou dívku a Zmrlinový princ ve zpěváka. Začnou spolu žít a princezna je vyléčená z pýchy.\nVzniklo sevřené, propracované hudební dílo, které spojuje mluvené slovo, jenž velmi osobitě čte slovenský herec Jozef Króner. Ten byl ostatně pro slovenské děti symbolem vypravěče rozhlasových pohádek, obdobných českému Hajajovi, kterého namluvil herec Vlastimil Brodský. Deska je tak určená nejen pro dospělé posluchače rockových písniček, ale také pro děti. Na počátku 70. let se tento útěk do pohádkového světa stal víceméně jedinou možnou alternativou a možností pro skupinu typu Prúdy – zejména po zákazu vydání její desky Pokoj vám. Ačkoliv se z takto kompaktní a sevřené desky nevydala žádná skladba na singlu, takže žádná z písní se nestala hitem, bylo album vyhlášené Albem roku 1973 a získalo i vítězství v anketě Bílá vrána, která byla vyhlášená v týdeníku Mladý svět.\nDesku nahrávala skupina od 24. října do 11. prosince 1972 v pražském studiu Dejvice. Mluvené slovo natáčel Jozef Króner v pražském studiu Lucerna. Album produkoval Hynek Žalčík. Hudební režii měli na starosti Květoslav Rohlender, Jan Spálený a Hynek Žalčík. Zvukovou režii obstarávali Petr Kocfelda a Jiří Brabec. Na albu technicky spolupracovali Tomáš Štern a Karel Hodr. Původní obal vytvořil Juraj Jakubisko – ovšem vzhledem k tehdejšímu zákazu, který měl, je pod grafickou úpravou uveden Jaroslav Faigl, který Jakubiska svým jménem kryl.\n\nNa album byl přidaný jen jeden bonus – nově nahraná píseň Biely bocian, která dostala název Biely bocian 2003. Písnička byla nahraná v bratislavském Solid studiu dne 30. června 2003. Zvukovou režii měl Andrej Sloboda. Album připravil k vydání Peter Pišťanek a desku zvukově remasteroval Alexander Soldán.\n\n\n\n\n\n"}
{"id": "770552", "url": "https://cs.wikipedia.org/wiki?curid=770552", "title": "Elena Litvajová", "text": "Elena Litvajová\n\nElena Litvajová (8. června 1924 Uhrovec - 17. února 1999 Nové Zámky) byla slovenská a československá politička Komunistické strany Slovenska, poúnorová poslankyně Národního shromáždění ČSSR a Sněmovny lidu Federálního shromáždění za normalizace.\n\nV letech 1949-1955 byla členkou předsednictva Ústředního výboru Československého svazu mládeže, přičemž od roku 1949 do roku 1954 zastávala post tajemnice slovenského Ústředního výboru ČSM.\n\nV letech 1954-1989 se uvádí jako kandidátka a členka Ústředního výboru Komunistické strany Slovenska. V letech 1954-1964 byla zástupkyní vedoucího a později vedoucím oddělení ÚV KSS. V letech 1949-1958 a znovu od roku 1971 až do konce komunistické vlády byla členkou ÚV KSS. Zastávala i funkce v celostátní komunistické straně. 11. sjezd KSČ ji zvolil za členku Ústředního výboru Komunistické strany Československa. 12. sjezd KSČ ji zvolil kandidátkou ÚV KSČ.\n\nV letech 1948-1954 zasedala jako poslankyně v Slovenské národní radě. V letech 1964-1970 byla vedoucí oddělení kanceláře Slovenské národní rady. Ve volbách roku 1960 byla zvolena za KSS do Národního shromáždění ČSSR za Středoslovenský kraj. Mandát obhájila ve volbách v roce 1964. V Národním shromáždění zasedala až do konce volebního období parlamentu v roce 1968. K roku 1968 se profesně uvádí jako vedoucí odboru SNR z obvodu Žarnovica.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Žarnovica). V parlamentu setrvala do konce volebního období, tedy do voleb roku 1971.\n\nOd roku 1970 působila coby předsedkyně Ústředního výbor Slovenského svazu žen. Od roku 1971 opět zasedala ve Slovenské národní radě (členka předsednictva SNR). Zároveň od roku 1971 zastával funkci členky předsednictva Ústředního výboru Národní fronty Slovenské socialistické republiky.\n\nV nejvyšších funkcích se udržela až do sametové revoluce. V březnu 1989 se podílela na rozhodování ÚV KSS o zásahu proti demonstrantům v Bratislavě a ještě 7. listopadu 1989 se zúčastnila oslav 72. výročí VŘSR. Až 26. listopadu 1989 po mimořádném zasedání ÚV KSS opustila vedení strany.\n\n"}
{"id": "770553", "url": "https://cs.wikipedia.org/wiki?curid=770553", "title": "Václav Lohr", "text": "Václav Lohr\n\nVáclav Lohr (19. ledna 1925 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770554", "url": "https://cs.wikipedia.org/wiki?curid=770554", "title": "AC Milán v sezóně 1990/1991", "text": "AC Milán v sezóně 1990/1991\n\nAC Milán v sezóně 1990/1991 obsadil druhé místo v Serii A se ztrátou pěti bodů na Sampdorii Janov. V PMEZ postoupil do čtvrtfinále, kde prohrál s Olympique Marseille. V Italském poháru postoupil do semifinále, kde prohrál s AS Roma. Stal se vítězem Superpoháru UEFA po výhře nad Sampdorií Janov a vítězem Interkontinentálního poháru po výhře nad paraguayským týmem Club Olimpia.\n\n\nBěhem sezóny odešli:\n\nDemetrio Albertini - Padova Calcio\n\nStefano Salvatori - AC Fiorentina\n"}
{"id": "770556", "url": "https://cs.wikipedia.org/wiki?curid=770556", "title": "Picture Perfect", "text": "Picture Perfect\n\nPicture Perfect může znamenat:\n\nVe filmu:\n\nV literatuře:\n\nV hudbě:\n"}
{"id": "770558", "url": "https://cs.wikipedia.org/wiki?curid=770558", "title": "BioWare", "text": "BioWare\n\nBioWare je vývojářská společnost stojící za jedněmi z nejúspěšnějších počítačových her v historii. Společnost byla založena třemi čerstvě promovanými doktory v roce 1995 – Rayem Muzykou, Gregem Zeschuckem a Austinem Yipem. Společnost se specializuje na vývoj her žánru RPG. První hrou, kterou vydali byl Shattered Steel. Do povědomí se ale dostali především vydáním hry \"Baldur's Gate\" v roce 1998.\n\nV roce 2010 studio zaměstnávalo kolem 800 lidí. Sídlí v Edmontonu v Kanadě.\n\n"}
{"id": "770559", "url": "https://cs.wikipedia.org/wiki?curid=770559", "title": "Bohumír Lomský", "text": "Bohumír Lomský\n\nBohumír Lomský, rozený jako Bohumír Štěpán Lenc též uváděn Bohumír Lomský-Lenc (22. dubna 1914 České Budějovice – 18. června 1982 Praha) byl český a československý politik Komunistické strany Československa, poúnorový poslanec Národního shromáždění ČSSR a Sněmovny lidu Federálního shromáždění, důstojník, odbojář a ministr národní obrany Československa.\n\nBěhem války, aby ochránil členy své rodiny v okupovaném Československu před pronásledováním si zvolil pseudonym \"Lomský\". Němci nicméně tuto skutečnost zjistili, jeho otec a matka byli zatčeni a posláni do koncentračního tábora. Válku přežili a v květnu 1945 byli propuštěni.\n\nNarodil se v Českých Budějovicích v rodině továrního dělníka Bohumira Lence. Studoval na českobudějovickém reformním gymnáziu, poté se dobrovolně přihlásil do armády. V srpnu 1936 absolvoval Vojenskou akademii v Hranicích. Sloužil u Pěšího pluku 14 v Košicích jako velitel čety, poté byl mimořádně jmenován velitelem roty. Na podzim 1938 absolvoval kurz leteckých pozorovatelů. Po vyhlášení Slovenského státu se v březnu 1939 vrátil domů a nastoupil studium na Vysoké škole chemické v Praze. V srpnu 1939 odešel do polského exilu a vstoupil do polského letectva. V polovině září byl internován Sověty. Od března 1940 byl příslušníkem Východní skupiny československé armády, kde zastával nejprve funkci velitele letky a od října 1941 se stal náčelníkem štábu skupiny. Od února 1942 působil ve stejné funkci v Buzuluku, kde fakticky řídil celý výcvik a organizaci jednotek. V lednu 1943 se stal zástupcem velitele Prvního československého polního praporu, počátkem března 1943 praporu dočasně velel. Za velitelské schopnosti obdržel Československý válečný kříž 1939 a sovětský Řád Vlastenecké války 1. stupně. V červnu 1943 se stal náčelníkem štábu 1. československé pěší brigády a vyznamenal se v bojích u Kyjeva, Bílé Cerekve a Žaškova, v kterých byl hlavním plánovačem československé ofenzivy. Od května 1944 zastával funkci náčelníka štábu 1. československého armádního sboru a zůstal v ní až do konce války. Od podzimu 1945 studoval na Nejvyšší vojenské akademii K. J. Vorošilova v Moskvě, kterou ukončil jako první z ročníku.\n\nOd roku 1945 působil ve vedoucích postech v Československé armádě a též si úředně změnil jméno z Lenc na Lomský. V letech 1948–1949 byl velitelem divize, v letech 1949-1950 náčelníkem štábu vojenského okruhu, v období let 1951–1953 zastával post náčelníka Vojenské technické akademie. V letech 1953–1956 byl prvním náměstkem ministra národní obrany Alexeje Čepičky.\n\n11. sjezd KSČ ho zvolil za člena Ústředního výboru Komunistické strany Československa. 12. sjezd KSČ a 13. sjezd KSČ ho ve funkci potvrdil. Na post v ÚV KSČ rezignoval v červnu 1968. Zastával i vládní posty. V druhé vládě Viliama Širokého se roku 1956 stal ministrem národní obrany. Tento post si zachoval i v následující třetí vládě Viliama Širokého a vládě Jozefa Lenárta až do dubna 1968.\n\nDlouhodobě zasedal i v nejvyšším zákonodárném sboru. Ve volbách roku 1960 byl zvolen do Národního shromáždění ČSSR za Západočeský kraj jako bezpartijní kandidát. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nBěhem pražského jara roku 1968 byla jeho kariéra utlumena. Opustil ministerský post i funkci v ÚV KSČ. K roku 1968 se profesně uvádí jako pracovník Vojenského historického ústavu z obvodu Tachov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Tachov, nyní již jako poslanec za KSČ), kde setrval do konce volebního období, tedy do voleb v roce 1971.\n\nKvůli svým postojům k srpnové okupaci byl v roce 1970 penzionován a odvolán z Vojenského historického ústavu a až do své smrti pak působil jako odborný pracovník Institutu manipulačních, dopravních, obalových a skladovacích systémů v Praze.\n\n\n"}
{"id": "770560", "url": "https://cs.wikipedia.org/wiki?curid=770560", "title": "Arrondissement Avesnes-sur-Helpe", "text": "Arrondissement Avesnes-sur-Helpe\n\nArrondissement Avesnes-sur-Helpe (fr. \"Arrondissement d'Avesnes-sur-Helpe\") je správní územní jednotka ležící v departementu Nord a regionu Hauts-de-France ve Francii. Člení se dále na 12 kantonů a 151 obcí.\n\n"}
{"id": "770562", "url": "https://cs.wikipedia.org/wiki?curid=770562", "title": "Arrondissement Cambrai", "text": "Arrondissement Cambrai\n\nArrondissement Cambrai (fr. \"Arrondissement de Cambrai\") je správní územní jednotka ležící v departementu Nord a regionu Hauts-de-France ve Francii. Člení se dále na sedm kantonů a 116 obcí.\n\n"}
{"id": "770563", "url": "https://cs.wikipedia.org/wiki?curid=770563", "title": "Arrondissement Douai", "text": "Arrondissement Douai\n\nArrondissement Douai (fr. \"Arrondissement de Douai\") je správní územní jednotka ležící v departementu Nord a regionu Hauts-de-France ve Francii. Člení se dále na sedm kantonů a 64 obce.\n\n"}
{"id": "770564", "url": "https://cs.wikipedia.org/wiki?curid=770564", "title": "Arrondissement Dunkerque", "text": "Arrondissement Dunkerque\n\nArrondissement Dunkerque (fr. \"Arrondissement de Dunkerque\") je správní územní jednotka ležící v departementu Nord a regionu Hauts-de-France ve Francii. Člení se dále na 16 kantonů a 115 obcí.\n\n"}
{"id": "770566", "url": "https://cs.wikipedia.org/wiki?curid=770566", "title": "Anna Luptáková", "text": "Anna Luptáková\n\nAnna Luptáková (4. února 1922 - 1993), byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění za normalizace.\n\nVe volbách roku 1960 byla zvolena do Národního shromáždění ČSSR za Východoslovenský kraj jako bezpartijní kandidátka. Mandát obhájila ve volbách v roce 1964. V Národním shromáždění zasedala až do konce volebního období parlamentu v roce 1968. K roku 1968 se profesně uvádí jako zástupkyně ředitele ZDŠ z obvodu Košice-východ.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Košice-východ). V parlamentu setrvala do konce volebního období, tedy do voleb roku 1971.\n\n"}
{"id": "770567", "url": "https://cs.wikipedia.org/wiki?curid=770567", "title": "Arrondissement Lille", "text": "Arrondissement Lille\n\nArrondissement Lille (fr. \"Arrondissement de Lille\") je správní územní jednotka ležící v departementu Nord a regionu Hauts-de-France ve Francii. Člení se dále na 28 kantonů a 124 obce.\n"}
{"id": "770571", "url": "https://cs.wikipedia.org/wiki?curid=770571", "title": "Arrondissement Valenciennes", "text": "Arrondissement Valenciennes\n\nArrondissement Valenciennes (fr. \"Arrondissement de Valenciennes\") je správní územní jednotka ležící v departementu Nord a regionu Hauts-de-France ve Francii. Člení se dále na devět kantonů a 82 obce.\n\n"}
{"id": "770574", "url": "https://cs.wikipedia.org/wiki?curid=770574", "title": "Československo na Zimních olympijských hrách 1992", "text": "Československo na Zimních olympijských hrách 1992\n\nČeskoslovensko na Zimních olympijských hrách v Albertville v roce 1992 reprezentovalo 75 sportovců, z toho 19 žen. Nejmladším účastníkem byla krasobruslařka Radka Kovaříková (16 let, 349 dní), nejstarší pak sáňkařka Mária Jasenčáková (34 let, 113 dní). Reprezentanti vybojovali 3 bronzové medaile.\n\n"}
{"id": "770575", "url": "https://cs.wikipedia.org/wiki?curid=770575", "title": "Aféra Thomase Crowna", "text": "Aféra Thomase Crowna\n\nAféra Thomase Crowna (v anglickém originále The Thomas Crown Affair) je americký film z roku 1999, remake snímku \"Případ Thomase Crowna\" z roku 1968. Příběh filmu ukazuje znuděného miliardáře a sběratele umění Thomase Crowna (Pierce Brosnan), který se baví tím, že krade umění - podle hesla - \"nač umění kupovat, když je taková zábava je krást\", ale po ukradení Monetova obrazu z Metropolitního muzea umění v New Yorku se mu do cesty postaví agentka švýcarské pojišťovny Catherine Banning (Rene Russo) a rozehraje se samotný děj příběhu.\n"}
{"id": "770579", "url": "https://cs.wikipedia.org/wiki?curid=770579", "title": "Arrondissement Château-Gontier", "text": "Arrondissement Château-Gontier\n\nArrondissement Château-Gontier (fr. \"Arrondissement de Château-Gontier\") je správní územní jednotka ležící v departementu Mayenne a regionu Pays de la Loire ve Francii. Člení se dále na sedm kantonů a 71 obcí.\n\n"}
{"id": "770583", "url": "https://cs.wikipedia.org/wiki?curid=770583", "title": "Jan Tachezzi", "text": "Jan Tachezzi\n\nJan Tachezzi (1763 Praha – 31. července 1828) byl český římskokatolický duchovní a kanovník Katedrální kapituly u sv. Štěpána v Litoměřicích v letech 1808–1828.\n\nJazykovědec a věrný přítel Josefa Jungmanna, který se s ním radil v důležitých věcech. Na kněze byl vysvěcený v roce 1788. V roce 1808 se stal kanovníkem a v roce 1813 infulovaným kanovníkem seniorem litoměřické kapituly. Působil v Litoměřicích, kde vyučoval v kněžském semináři (alumnátě) orientálním jazykům – arabštině a chaldejštině. Stal se konzistorním asserorem (přísedícím), biskupským notářem a byl jmenován diecézním školním inspektorem. Jako jazykovědec zabývající se češtinou neušel pozornosti rakouských státních orgánů prosazujících germanizaci. V litoměřické kapitule zvlášť proti němu a skupince bolzanistů vystupovali kanovníci Antonín Hirnle a František Piller, kteří se stavěli proti obrozenectví. V poslední vůli Tachezzi odkázal seminární knihovně asi 400 děl německých, latinských a českých.\n\n\n"}
{"id": "770584", "url": "https://cs.wikipedia.org/wiki?curid=770584", "title": "Arrondissement La Flèche", "text": "Arrondissement La Flèche\n\nArrondissement La Flèche (fr. \"Arrondissement de La Flèche\") je správní územní jednotka ležící v departementu Sarthe a regionu Pays de la Loire ve Francii. Člení se dále na 12 kantonů a 125 obcí.\n\n"}
{"id": "770585", "url": "https://cs.wikipedia.org/wiki?curid=770585", "title": "Miroslav Motejlek", "text": "Miroslav Motejlek\n\nMiroslav Motejlek (* 21. dubna 1969) je ekonomický publicista, autor žebříčku nejbohatších Čechů a Slováků, jednatel a spolumajitel internetového projektu motejlekskocdopole.com. Hovoří se o něm jako o průkopníkovi placeného internetového zpravodajství v České republice.\n\nVystudoval ekonomii na UK v Praze. Poté začal podnikat se svým čínským spolubydlícím z vysokoškolských kolejí v oblasti dovozu textilu z Asie, následně působil jako finanční ředitel ve strojírenské společnosti KÖGEL. Svoji publicistickou dráhu začal v roce 1997 v Lidových novinách, kde působil tři roky jako ekonomický reportér. Od roku 2000 zastával osm let pozici vedoucího ekonomické rubriky časopisu TÝDEN. Post opustil v roce 2008 po neshodách s novým majitelem Týdne, kterým se stal podnikatel Sebastian Pawlowski, a se stal vedoucím týmu reportérů v Českém rozhlase. Odtud v dubnu 2010 odešel a začal se naplno věnovat svému internetovému projektu zpravodajských stránek motejlek.com, jehož čtenáře lze najít po celém světě. Na provozování tohoto projektu v květnu 2010 založil motejlek.com, s.r.o. a stal se jediným jednatelem a společníkem této společnosti. V říjnu 2010 prodal 25% podíl podnikateli Ondřeji Tomkovi, jednomu ze zakladatelů portálu Centrum.cz. V říjnu 2011 svůj podíl navýšil na 34%. V letech 1997 - 2006 byl jednatelem a společníkem ve společnosti MODITEX, spol. s r.o., která v roce 2006 zanikla z důvodu zamítnutí návrhu na prohlášení konkurzu pro nedostatek majetku. \n\nNa své působení v televizi Z1, kde měl svůj pořad „Velký byznys Miroslava Motejlka“, navazuje jeho vlastní motejlek.tv, kde jeho hosty byli například Pavol Krúpa, Michal Miťka, Patrik Tkáč, Andrej Babiš, Daniel Křetínský, Luděk Sekyra, Josef Lébr, Jiří Krušina a další.\n\nLidmi z byznysu je uznáván i kvůli tomu, že je vystudovaný ekonom a díky svým kontaktům získává informace dříve než konkurence, věci pojmenovává přímo a píše i o tématech a skutečnostech, o kterých se sice potichu mluví, ale jiné redakce je nezveřejňují.\n\nK 30. dubnu 2016 opouštějí Miroslav Motejlek a jeho kolega Petr Skočdopole projekt motejlek.com a podle stručného vyjádření na webu zakládají nový projekt. Důvodem tohoto kroku byly dlouhodobé spory s Ondřejem Tomkem, který ve společnosti motejlek.com s.r.o. vlastnil minoritní podíl.\n\n"}
{"id": "770586", "url": "https://cs.wikipedia.org/wiki?curid=770586", "title": "Ž’-čao", "text": "Ž’-čao\n\nŽ'-čao ( , pchin-jinem \"Rìzhào\") je městská prefektura v Čínské lidové republice, kde patří k provincii Šan-tung. Celá prefektura má rozlohu 5 310 čtverečních kilometrů a v roce 2010 v ní žily necelá tři miliony obyvatel, z toho necelý milion přímo ve městě.\n\nMěsto je významný přístav v Žlutém moři, dopravuje se tudy zejména železná ruda a uhlí, ale také cement, nikl nebo bauxit.\n\nDnes Ž'-čao dbá na udržitelný rozvoj, například u všech nových staveb musí být zařízení na solární ohřev vody. V roce 2007 bylo ve městě už půl miliónu čtverečních metrů panelů na ohřev vody.\n\nŽ'-čao leží na jihovýchodě provincie Šan-tung na břehu Žlutého moře. S tím hraničí prefektura na jihovýchodě. Na severovýchodě hraničí s Čching-tao, na severu s Wej-fangem a na západě a jihozápadě s Lin-i.\n\n\n\n"}
{"id": "770587", "url": "https://cs.wikipedia.org/wiki?curid=770587", "title": "Arrondissement Mamers", "text": "Arrondissement Mamers\n\nArrondissement Mamers (fr. \"Arrondissement de Mamers\") je správní územní jednotka ležící v departementu Sarthe a regionu Pays de la Loire ve Francii. Člení se dále na 16 kantonů a 202 obce.\n\n"}
{"id": "770588", "url": "https://cs.wikipedia.org/wiki?curid=770588", "title": "Arrondissement Le Mans", "text": "Arrondissement Le Mans\n\nArrondissement Le Mans (fr. \"Arrondissement du Mans\") je správní územní jednotka ležící v departementu Sarthe a regionu Pays de la Loire ve Francii. Člení se dále na 12 kantonů a 48 obcí.\n\n"}
{"id": "770590", "url": "https://cs.wikipedia.org/wiki?curid=770590", "title": "Arrondissement Laval", "text": "Arrondissement Laval\n\nArrondissement Laval (fr. \"Arrondissement de Laval\") je správní územní jednotka ležící v departementu Mayenne a regionu Pays de la Loire ve Francii. Člení se dále na 13 kantonů a 88 obcí.\n\n"}
{"id": "770592", "url": "https://cs.wikipedia.org/wiki?curid=770592", "title": "One Direction", "text": "One Direction\n\nOne Direction je irsko-anglická chlapecká hudební skupina založená v roce 2010, kterou tvoří Niall Horan, Liam Payne, Harry Styles a Louis Tomlinson. Pátý člen Zayn Malik opustil skupinu v březnu 2015. One Direction skončili třetí v sedmé sérii soutěže \"The X Factor\", poté skupina podepsala nahrávací smlouvu se společností Syco Music, dceřinou firmou Sony Music.\n\nIrský zpěvák Niall Horan a Angličané Zayn Malik, Liam Payne, Harry Styles a Louis Tomlinson se v roce 2010 jako jednotlivci účastnili britské televizní soutěže \"The X Factor\". Individuálně v chlapecké kategorii neuspěli, nicméně na bootcampu je porotci Nicole Scherzinger, Simon Cowell a Louis Walsh dali dohromady a jako skupina postoupili do domu porotců se jménem One Direction, které vymyslel Harry Styles. Zde zazpívali píseň „Torn“ a postoupili do semifinálových kol. V těch postupně zazpívali písně „Viva la Vida“ od skupiny Coldplay, „My Life Would Suck without You“ od Kelly Clarkson, „Nobody Knows“ od Pink, „Total Eclipse of the Heart“ od Bonnie Tyler, „Kids in America“ od Kim Wilde, „The Way You Look Tonight“ od Eltona Johna, „All You Need Is Love“ od The Beatles, „Summer of 69“ od Bryana Adamse, „You Are So Beautiful“ od Joa Cockera, „Only Girl in the World“ od Rihanny, „Chasing Cars“ od Snow Patrol, „Your Song“ od Eltona Johna, „She's the One“ (s Robbiem Williamsem) a opět „Torn“ od Natalie Imbruglie. Skončili třetí, ale získali si velkou oblibu v Británii.\n\nV září 2011 vydali první singl „What Makes You Beautiful“, který dosáhl první příčky v hitparádě UK Singles Chart. V listopadu 2011 vydala skupina své první album \"Up All Night\", na což od prosince 2011 do července 2012 navázalo turné Up All Night Tour, jehož 52 show se odehrálo ve Spojeném království, Irsku, Austrálii, Novém Zélandu, USA, Kanadě a Mexiku. V únoru a březnu 2012 zároveň vystupovali společně s Big Time Rush na jejich americkém turné Better with U Tour. Na Olympijských hrách 2012, které se konaly v Londýně, vystoupili na slavnostním zakončení s písní „What Makes You Beautiful“.\n\nDruhé album s názvem \"Take Me Home\" vydali One Direction v listopadu 2012. Na konci roku 2012 vystoupili s písní „Little Things“ na 100. ročníku Royal Variety Performance za přítomnosti královny Alžběty II. a vystoupili na vyprodaném vystoupení v Madison Square Garden v New Yorku. V únoru 2013 vydali singl „One Way or Another (Teenage Kicks)“, což je přezpívaná verze „One Way or Another“ od skupiny Blondie a „Teenage Kicks“ od The Undertones, vydali se také do Ghany navštívit nemocnice a školy na podporu charitativní organizace Comic Relief. Mezi 23. únorem a 3. listopadem 2013 následovalo celosvětové turné Take Me Home Tour, které bylo odstartováno v Londýně a ukončeno v Tokiu, skládalo se z 129 koncertů v Evropě, Austrálii, Asii a Severní Americe.\n\n30. srpna 2013 měl premiéru jejich 3D dokumentární film režírovaný Morganem Spurlockem. 23. listopadu 2013 uspořádali tzv. „1D Day“ - den věnovaný fanouškům, při kterém 7,5 hodin živě vysílali a dělali různé aktivity, interview a spojovali se s fanoušky prostřednictvím Google+ Hangout. Jejich třetí album \"Midnight Memories\" bylo vydáno 25. listopadu 2013. Už v květnu 2013 oznámili další turné pro rok 2014 s názvem Where We Are Tour, které začalo 25. dubna 2014 v Kolumbii a skončilo 5. října 2014 v americkém Miami.\n\nDne 25. března 2015 oznámil odchod ze skupiny Zayn Malik. One Direction dál pokračovali v koncertování a nahrávání nového alba ve čtyřčlenné sestavě. Během dokončování páté studiové desky oznámili v srpnu 2015, že po vydání tohoto alba skupina v březnu 2016 dočasně, alespoň na jeden rok, přeruší činnost, aby se její členové mohli věnovat sólové kariéře.\n\nČlenové One Direction hostovali také v seriálu \"iCarly\" v epizodě „iGo One Direction“ (6. série, díl 96).\n\n\n\n\nSkupina One Direction vyhrála celkem 28 cen. Zároveň byla na hudební ceny nominována již 60krát.\n\n\n"}
{"id": "770593", "url": "https://cs.wikipedia.org/wiki?curid=770593", "title": "Arrondissement Mayenne", "text": "Arrondissement Mayenne\n\nArrondissement Mayenne (fr. \"Arrondissement de Mayenne\") je správní územní jednotka ležící v departementu Mayenne a regionu Pays de la Loire ve Francii. Člení se dále na 12 kantonů a 102 obce.\n\n"}
{"id": "770594", "url": "https://cs.wikipedia.org/wiki?curid=770594", "title": "Arrondissement Villefranche-sur-Saône", "text": "Arrondissement Villefranche-sur-Saône\n\nArrondissement Villefranche-sur-Saône (fr. \"Arrondissement de Villefranche-sur-Saône\") je správní územní jednotka ležící v departementu Rhône a regionu Rhône-Alpes ve Francii. Člení se dále na 11 kantonů a 131 obcí.\n\n"}
{"id": "770595", "url": "https://cs.wikipedia.org/wiki?curid=770595", "title": "Pavla Beretová", "text": "Pavla Beretová\n\nPavla Beretová (* 28. října 1983 Ostrava) je česká herečka. Od roku 2008 je členkou Činohry Národního divadla v Praze.\n\nVystudovala Biskupské gymnázium v Ostravě-Porubě a Divadelní fakultu Akademie múzických umění v Praze (2004–2008). Během studia hostovala například v Divadle v Celetné (Agnes v \"Krysaři\", Desdemona v \"Májovém Shakespearovi\"). Mimo scénu Národního divadla účinkuje v divadle A-Studio Rubín, v Dejvickém divadle a v divadle La Fabrika.\n\nJejí prvotní rozhodnutí stát se herečkou pochází patrně z období, kdy pracovala jako uvaděčka v Divadle Petra Bezruče v Ostravě. Po ukončení studia na gymnáziu chtěla studovat v Brně, avšak po úspěšném složení talentových zkoušek a seznámení se se svými kantory na pražské DAMU změnila názor. Za úspěch v prvním kole přijímacích zkoušek vděčí herečce Daně Fialkové, která ji připravovala. K dalšímu kolu se však již nedostavila. Druhou šanci, kterou jí posléze škola nabídla, už nepustila a úspěšně složila všechna kola výběrového řízení. Po absolutoriu v roce 2008 na divadelní fakultě DAMU, nastoupila do stálého angažmá Národního divadla a natrvalo se usadila v Praze.\n\nCena Jiřího Adamíry\n\nCena Alfréda Radoka\n\nCena Thálie\n\nDivadlo DISK\nA Studio Rubín\n\nNárodní divadlo\nLa Fabrika\n\n\n\n\n\n"}
{"id": "770596", "url": "https://cs.wikipedia.org/wiki?curid=770596", "title": "Arrondissement Saint-Jean-de-Maurienne", "text": "Arrondissement Saint-Jean-de-Maurienne\n\nArrondissement Saint-Jean-de-Maurienne (fr. \"Arrondissement de Saint-Jean-de-Maurienne\") je správní územní jednotka ležící v departementu Savojsko a regionu Rhône-Alpes ve Francii. Člení se dále na šest kantonů a 62 obce.\n\n"}
{"id": "770599", "url": "https://cs.wikipedia.org/wiki?curid=770599", "title": "Arrondissement Saint-Julien-en-Genevois", "text": "Arrondissement Saint-Julien-en-Genevois\n\nArrondissement Saint-Julien-en-Genevois (fr. \"Arrondissement de Saint-Julien-en-Genevois\") je správní územní jednotka ležící v departementu Horní Savojsko a regionu Rhône-Alpes ve Francii. Člení se dále na sedm kantonů a 72 obce.\n\n"}
{"id": "770600", "url": "https://cs.wikipedia.org/wiki?curid=770600", "title": "Arrondissement Thonon-les-Bains", "text": "Arrondissement Thonon-les-Bains\n\nArrondissement Thonon-les-Bains (fr. \"Arrondissement de Thonon-les-Bains\") je správní územní jednotka ležící v departementu Horní Savojsko a regionu Rhône-Alpes ve Francii. Člení se dále na sedm kantonů a 68 obcí.\n\n"}
{"id": "770601", "url": "https://cs.wikipedia.org/wiki?curid=770601", "title": "Pavol Macúch", "text": "Pavol Macúch\n\nPavol Macúch, též Pavel Macúch (11. září 1917 Krajné – 1988 Praha), byl slovenský a československý lékař, vysokoškolský učitel, politik Komunistické strany Slovenska a poúnorový poslanec Národního shromáždění ČSSR.\n\nV letech 1952–1960 vedl Ústav organizace zdravotnictví na Lékařské fakultě na Univerzitě Komenského v Bratislavě. V 60. letech 20. století zastával post náměstka ministra zdravotnictví. Působil jako hygienik, v letech 1965–1983 byl přednostou Hygienického ústavu Univerzity Karlovy v Praze. Zastupoval Československo ve Světové zdravotnické organizaci. V letech 1978–1987 vedl Institut pro doškolování lékařů v Praze.\n\nPo volbách roku 1960 byl zvolen za KSS do Národního shromáždění ČSSR za Západoslovenský kraj. Mandát nabyl až dodatečně v listopadu 1962. V Národním shromáždění zasedal až do konce volebního období parlamentu, tedy do voleb v roce 1964.\n\nV letech 1957–1962 se uvádí jako kandidát Ústředního výboru Komunistické strany Slovenska a účastník zasedání ÚV KSS.\n\n"}
{"id": "770602", "url": "https://cs.wikipedia.org/wiki?curid=770602", "title": "Arrondissement La Tour-du-Pin", "text": "Arrondissement La Tour-du-Pin\n\nArrondissement La Tour-du-Pin (fr. \"Arrondissement de La Tour-du-Pin\") je správní územní jednotka ležící v departementu Isère a regionu Rhône-Alpes ve Francii. Člení se dále na 11 kantonů a 137 obcí.\n\n"}
{"id": "770603", "url": "https://cs.wikipedia.org/wiki?curid=770603", "title": "Rudolf Machálek", "text": "Rudolf Machálek\n\nRudolf Machálek (6. září 1917 – ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Severomoravský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770607", "url": "https://cs.wikipedia.org/wiki?curid=770607", "title": "FC Sioni Bolnisi", "text": "FC Sioni Bolnisi\n\nFC Sioni Bolnisi je gruzínský fotbalový klub z města Bolnisi. Založen v roce 1936. Od sezóny 1995/96 hraje nejvyšší gruzínskou soutěž, Umaglesi Ligu. Prvně ji vyhrál roce 2005/06, následně reprezentoval Gruzii v Lize mistrů 2006/07, kde v 1. předkole vyřadil ázerbájdžánský FK Baku, ve 2. předkole však vypadl s bulharským Levski Sofia. Zatím jde o jediný start Bolnisi v evropských pohárech, ačkoli v roce 1996 mu tato účast unikla jen těsně – v závěru ligy se dělil s WIT Georgia o 1. místo a mistra měl určit vzájemný rozhodující zápas. Ten Bolnisi prohrálo, nicméně i prohra mu zajišťovala účast v Poháru UEFA. Jenže v průběhu rozhodujícího utkání fanoušsci Bolnisi vnikli na plochu a prováděli výtržnosti, na základě čehož UEFA zakázala Bolnisi v následující sezóně v evropských pohárech startovat.\n\n• Oficiální stránky klubu\n"}
{"id": "770610", "url": "https://cs.wikipedia.org/wiki?curid=770610", "title": "Žofie Majerová", "text": "Žofie Majerová\n\nŽofie Majerová (1. března 1911 – ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Severomoravský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "770611", "url": "https://cs.wikipedia.org/wiki?curid=770611", "title": "Veronika Majtanová", "text": "Veronika Majtanová\n\nVeronika Majtanová (* 19. dubna 1931) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Severomoravský kraj. Mandát nabyla až dodatečně v červnu 1961 jako náhradnice poté, co rezignoval poslanec Stanislav Chalánek. V Národním shromáždění zasedala jen do roku 1962, kdy rezignovala a po doplňovacích volbách usedl místo ní do poslaneckých lavic za její volební obvod Krnov poslanec Oldřich Voleník.\n\n"}
{"id": "770612", "url": "https://cs.wikipedia.org/wiki?curid=770612", "title": "Volba prezidenta České republiky 2013", "text": "Volba prezidenta České republiky 2013\n\nVolba prezidenta České republiky v roce 2013 byla vyhlášena na pátek a sobotu 11. a 12. ledna, druhé kolo o dva týdny později na 25. a 26. ledna 2013. Šlo o první přímou volbu prezidenta, dosud byl volen nepřímo Parlamentem ČR. Vítězem prezidentských voleb se stal Miloš Zeman. Ten také 8. března 2013, den po skončení druhého volebního období Václava Klause, složil ve Vladislavském sálu Pražského hradu slavnostní slib a svým podpisem pod slibem se stal třetím prezidentem České republiky.\n\nKandidátní listiny podalo 20 uchazečů. Kandidát Jan Toman však svou kandidaturu stáhl a 23. listopadu 2012 Ministerstvo vnitra oznámilo, že 11 uchazečům registraci pro nesplnění podmínek zamítlo. Nejvyšší správní soud 13. prosince 2012 vyhověl stížnosti Jany Bobošíkové, zrušil rozhodnutí MV ČR a nařídil mu, aby ji také zaregistrovalo. K volbě tak bylo připuštěno celkem 9 kandidátů: Jana Bobošíková, Jiří Dienstbier, Jan Fischer, Taťana Fischerová, Vladimír Franz, Zuzana Roithová, Přemysl Sobotka, Karel Schwarzenberg a Miloš Zeman.\n\nAgenturní předvolební průzkumy dlouhodobě favorizovaly Jana Fischera, jehož kolem přelomu prosince a ledna v průzkumech předstihl Miloš Zeman. V 1. kole hlasování nezískal žádný z kandidátů absolutní většinu platných hlasů. Do druhého kola postoupil s nejvyšším počtem hlasů Miloš Zeman a oproti průzkumům překvapivě Karel Schwarzenberg. Ve 2. kole zvítězil, tentokrát v souladu s předvolebními průzkumy, Miloš Zeman, a byl tak zvolen prezidentem České republiky na funkční období do roku 2018. Oba postupující kandidáti hlasovali v druhém kole 25. ledna. Miloš Zeman i Karel Schwarzenberg hlasovali sami pro sebe, hlas Karla Schwarzenberga však byl neplatný, neboť ho nevložil do úřední obálky.\n\nPo dlouhých diskusích zavedl přímou volbu ústavní zákon č. 71/2012 Sb., schválený na přelomu let 2011–2012. Dodatečně byl v srpnu 2012 přijat prováděcí zákon č. 275/2012 Sb., o volbě prezidenta republiky, který stanoví podrobnosti navrhování kandidátů, vyhlašování a provádění volby, vyhlašování jejího výsledku a možnost soudního přezkumu. Oba předpisy nabyly účinnosti 1. října 2012.\nKandidáti musejí splňovat podmínky pro výkon funkce, které jsou obdobné jako do Senátu PČR, tedy občanství ČR a věk nejméně 40 let, musí mít plnou způsobilost k právním úkonům a nesmí jít o stávajícího (posledního) prezidenta, pokud je ve funkci již druhé volební období po sobě.\n\nNavrhnout kandidáta může každý občan České republiky starší 18 let, podpoří-li jeho návrh petice podepsaná nejméně 50 tisíci takovými občany. Navrhovat kandidáta je také oprávněno nejméně 20 poslanců nebo nejméně 10 senátorů. Kandidátní listinu je nutné podat ministerstvu vnitra nejpozději 66 dnů přede dnem volby. Navrhující poslanci, navrhující senátoři nebo navrhující občan mohou podat pouze jednu kandidátní listinu a kandidát může být uveden pouze na jedné kandidátní listině. Navrhující poslanci nebo senátoři musí určit svého zmocněnce, navrhující občan ho může určit. Kandidát na prezidenta nesmí být zmocněncem svých navrhovatelů/-e ani navrhovatelů/-e jiného kandidáta, kandidát však může jako občan sám navrhovat kandidaturu svoji nebo jiného kandidáta. Občan však může peticí podpořit i více kandidátů. Ke kandidátní listině musí být přiloženo prohlášení kandidáta, že souhlasí se svou kandidaturou a že mu není známa překážka volitelnosti nebo že tato překážka pomine ke dni volby prezidenta, že nedal souhlas k tomu, aby byl uveden na jiné kandidátní listině, a že údaje o jeho osobě, volebním výboru a členech volebního výboru jsou pravdivé. Ministerstvo kandidátní listinu přezkoumá a zaregistruje ji, splňuje-li všechny zákonné náležitosti. Kandidát se může vzdát své kandidatury do 24 hodin před zahájením volby, a to osobně nebo prohlášením s vlastním podpisem. Pokud kandidát pozbude volitelnosti, tuto informaci ministerstvu doručuje zmocněnec navrhovatelů či navrhovatele nebo navrhující občan.\n\nPovinností registrovaného kandidáta je ke dni podání kandidátní listiny sestavit 3–5 členný volební výbor. Ten odpovídá za financování volební kampaně, rozhoduje jednomyslně a zastupuje jej písemně pověřený člen. Členem volebního výboru nesmí být kandidát na prezidenta republiky. Nejpozději v den podání kandidátní listiny také musí kandidát zřídit účet u banky v České republice a údaje o původu prostředků zveřejňovat (§ 24 zákona); většinou se to řeší tzv. transparentním účtem. Přes něj musí jít veškeré financovaní kampaně a pokud je účet zřízen již za probíhající kampaně, musejí být všechny transakce zpětně doplněny. Limit vynaložených prostředků je 40 milionů Kč a dalších 10 milionů pro účastníky druhého kola (§ 37 zákona).\n\nVedení voličských seznamů, vyhlašování voleb starosty a zastupitelskými úřady a stanovení volebních okrsků a volebních místností se provádí obdobně jako u parlamentních voleb.\n\nVolba se koná 60 až 30 dnů před koncem funkčního období úřadujícího prezidenta tajným hlasováním občanů starších 18 let. Volí se jako v ostatních volbách v pátek od 14 do 22 hodin a v sobotu od 8 do 14 hodin. Když žádný kandidát nezíská nadpoloviční většinu platných hlasů, koná se za čtrnáct dní druhé kolo, kam postupují dva nejúspěšnější kandidáti.\n\nPředseda Senátu Milan Štěch (ČSSD) hned v první den účinnosti zákonů o přímé volbě, 1. října 2012, vyhlásil první kolo volby na nejdřívější možný termín 11. a 12. ledna 2013 s odůvodněním, že pozdější 2. kolo by mohly komplikovat jarní prázdniny.\n\nStrana Práv Občanů ZEMANOVCI 21. března 2012 zahájila petiční kampaň pro sběr podpisů pro Miloše Zemana. Volební kampaň a sběr podpisů mítinky v Ústeckém kraji zahájil 30. března Tomáš Vandas (DSSS). Rovněž Hnutí Pro život ČR a další organizace zahájily sběr podpisů na podporu Jiřího Karase. Petiční archy a žádost o podporu publikovali na webových stránkách Jana Bobošíková a Petr Cibulka. 3. srpna zahájil kandidaturu v Lánech Jiří Dienstbier (ČSSD). 19. července zahájil kandidaturu během ve Stromovce Vladimír Dlouhý. 20. června uvedl Miloš Zeman, že získal potřebných 50 tisíc podpisů. Již v květnu mu přitom vyjádřilo podporu potřebných 10 senátorů. Stejného dne Tomáš Vandas oznámil, že shromáždil něco přes čtyři tisíce podpisů.\n19. července zahájila sběr podpisů Zuzana Roithová (KDU-ČSL). 27. srpna nasbíral 50 tisíc podpisů také Jan Fischer. Téhož dne odstartoval kampaň Karel Schwarzenberg, předseda TOP 09.\n\nMinisterstvo vnitra České republiky dostalo celkem 20 kandidátních listin, z nichž k 9 nebyla přiložena petice s nejméně 50 tisíci podpisů ani návrh senátorů či poslanců a mnohé nevyhověly dalším formálním podmínkám. Jeden z kandidátů se vzdal kandidatury, 8 kandidátům ministerstvo registraci zamítlo bez ověřování podpisů pro jejich nedostatečný počet a další tři kandidáty ministerstvo odmítlo zaregistrovat po kontrole podpisů, při které počet uznaných klesl pod 50 000. Devět z jedenácti zamítnutých uchazečů se obrátilo se stížností na Nejvyšší správní soud České republiky. Ten rozhodl, že MV použilo k odpočtu nesprávný vzorec a musí dodatečně zaregistrovat Janu Bobošíkovou, ostatní návrhy na změny rozhodnutí zamítl. Pět ze zamítnutých kandidátů a dvě další osoby se obrátily se stížnostmi týkajícími se ústavnosti zákonné úpravy a registračního procesu; výraznější pozornost věnoval ústavní soud a média jen stížnosti Tomia Okamury, kvůli níž se vážně spekulovalo o možnosti odložení voleb. Ústavní soud však žádnému návrhu stěžovatelů nevyhověl a pouze obiter dicti poznamenal, že zákon o volbě prezidenta republiky obsahuje mezeru, která by mohla být hodnocena jako protiústavní.\n\n14. prosince 2012 vylosovala Státní volební komise, zastoupená Václavem Henychem a Ivou Ritschelovou, čísla pro devět zaregistrovaných kandidátů:\n\nVeřejné debaty většího počtu kandidátů pořádala řada organizací, včetně významných médií.\n\nJiž 7. srpna 2012 uspořádalo sdružení Prague Pride debatu v Knihovně Václava Havla o LGBT tématech, menšinách, občanské společnost ad. za účasti Jiřího Dienstbiera, Jana Fischera, a Miloše Zemana.\nPražský institut pro globální politiku (Glopolis) hostil 19. září v Kaiserštejnském paláci Jiřího Dienstbiera, Karla Schwarzenberga, Přemysla Sobotku a Miloše Zemana, zejména k tématům zahraniční politiky.\nAkce D.O.S.T. pozvala 18. října Janu Bobošíkovou, Ladislava Jakla, Jiřího Karase a Přemysla Sobotku k debatě o státní suverenitě a tradičních hodnotách.\nNová scéna Národního divadla v Praze a Aktuálně.cz uspořádaly Interpelace s prezidentskými kandidáty a Tomášem Sedláčkem 1. a 22. listopadu.\nAsociace pro mezinárodní otázky a český Google pozvaly pětici kandidátů 6. listopadu k debatě o české zahraniční politice.\n\nObčanské sdružení Evropské hodnoty spolu s iDNES.cz pořádalo dvě debaty o evropských otázkách ve dnech 8. listopadu a 12. prosince.\nAkademický spolek Čs. unie studentů politických věd v Plzni diskutoval s pěti uchazeči o hospodářství, mezinárodním obchodu a diplomacii 21. listopadu.\nMladí konzervativci 21. listopadu v aule VŠE v Praze vedli debatu s Vladimírem Franzem a Přemyslem Sobotkou.\nDne 28. listopadu proběhla na Právnické fakultě Univerzity Karlovy debata o ústavních limitech prezidentských pravomocí Spolku českých právníků Všehrd a týž den v Karolinu debata o zahraniční politice Pražského institutu bezpečnostních studií.\n\nHospodářské noviny a iHNed.cz uspořádaly debatu s přímým přenosem online 3. prosince v divadle La Fabrika za účasti všech tehdy předpokládaných kandidátů kromě Franze a Okamury, kteří pozvání nepřijali. Koncepčně šlo o prezentaci programu v sedmi minutách.\nCentrum pro sociální a ekonomické strategie znovu pozvalo kandidáty do Karolina, a to 5. prosince k diskusi o bezpečnosti a obraně státu.\nNa 13. prosince pozvalo Spojenectví práce a solidarity (SPaS) spíše levicové kandidáty Dienstbiera, Fischerovou a Zemana do Domu odborových svazů.\nDne 8. ledna odvysílal online server iDNES.cz debatu všech devíti kandidátů z Ballingova sálu NTK, pořádanou spolu s MF DNES.\n\nČeská televize připravovala pořady „Interview – prezidentská volba“, „Hyde park – prezidentský speciál“, „Prezidentské debaty“ z Ostravy, Brna a Prahy vždy po třech kandidátech a finální kolektivní „Prezidentskou superdebatu“ všech kandidátů vysílanou z Kongresového centra 10. ledna 2013. TV Nova vysílala pravidelný speciální pořad „Cesta na Hrad“. Dne 4. ledna 2013 nabídla Prima family v živém přenosu z RockOpery předvolební prezidentský duel dvou, v předvolebních průzkumech preferovaných, kandidátů Jana Fischera a Miloše Zemana.\n\nProjekt Demagog.cz, komentující pravdivost faktických tvrzení politiků v televizních debatách, 7. ledna ohodnotil vystoupení kandidátů v předvolebních pořadech Hyde Park České televize. Nejlépe ze srovnání vyšel Jiří Dienstbier s 20 pravdivými tvrzeními a žádným nepravdivým, zavádějícím ani neověřitelným. Za ním byli Jan Fischer (11 pravdivých tvrzení, dvě neověřitelná) a Karel Schwarzeberg (14 pravdivých tvrzení, 1 zavádějící). Nejhorší byl Miloš Zeman, u nějž bylo 8 odpovědí vyhodnoceno jako pravdivé, 5 jako nepravdivé, 2 zavádějící a 3 neověřitelné. U nikoho z dalších kandidátů se neobjevilo více než jedno nepravdivé tvrzení. Projekt dále obdobně hodnotil i některé televizní a rozhlasové debaty a duely.\n\nV průzkumech volebních preferencí dlouhodobě dominovali Jan Fischer a Miloš Zeman.\n\nV průběhu předvolebního období se zejména na internetu objevila řada výzev směřovaných na kandidáty, kteří se v průzkumech preferencí objevovali na nižších příčkách, aby někteří z nich odstoupili a omezili tak tříštění voličské přízně. 20. prosince 2012 například zveřejnil Martin C. Putna „Vánoční výzvu prezidentským kandidátům, jichž si lze vážit“, adresovanou šesti z osmi v té době registrovaných kandidátů, aby se mezi sebou dohodli a alespoň někteří odstoupili ve prospěch jednoho silného kandidáta, a zabránili tak „oné zoufalé nevolbě mezi Zemanem a Fischerem“. Žádný z kandidátů však podobné výzvy nevyslyšel. Táňa Fisherová a Vladimír Franz v tzv. prezidentské superdebatě České televize vyjádřili pohoršení nad šířícími se výzvami k odstoupení, když byli dotázáni na fauly v předvolební kampani. Franzův mluvčí Jakub Hussar i Zuzana Roithová a Táňa Fischerová si v lednu 2013 postěžovali na nátlak Schwarzenbergových příznivců.\n\nMezi významnější události volební kampaně patřila též Výzva tříkrálová podporující volbu Karla Schwarzenberga. Byla zveřejněna 2. ledna 2013 se 131 podpisy převážně známých osobností, 6. ledna se pak počet zveřejněných podpisů zvýšil na 172. Mezi prvními podepsanými byli sociologové Ivan Gabal a Fedor Gál, politici Michael Kocáb a Jan Ruml, Ivan a Dáša Havlovi či novinář Jan Urban. 16. ledna 2013, před druhým kolem volby, pak obdobný okruh osob vydal tzv. Druhou výzvu tříkrálovou s obdobným obsahem a cílem.\n\nPrůzkum Centra pro výzkum veřejného mínění Akademie věd ČR (CVVM) proběhl 12.–19. 11. 2012 při kvótním výběru na 1053 respondentech starších 15 let (kvóty: kraj – oblasti NUTS 3, velikost místa bydliště, pohlaví, věk, vzdělání). Sběr dat probíhal formou rozhovoru se standardizovaným dotazníkem.\n\nNa otázku, zda půjdou v prvním kole volit, odpovědělo z oslovených 1053 respondentů kladně 72 % dotázaných s volebním právem („rozhodně ano“ 40 % a „spíše ano“ 32 %). Údaje v tabulce odpovídají odpovědi na otázku „Kterého kandidáta budete volit?“ daných 72 % (N=724), kteří počítali s účastí u voleb. Ti, kteří vyjádřili podporu některému z kandidátů (N=658) byli dále tázáni na pevnost svého rozhodnutí. Z dotázaných 42 % uvedlo, že svou volbu už určitě nezmění. Dalších 55 % z dotázaných uvedlo, že se může stát, že svou volbu ještě změní. Zbylá 3 % dotázaných uvedla, že pravděpodobně svou volbu ještě změní.\n\nIdentickou metodu použilo CVVM i při průzkumu, který proběhl 3.–10. 12. 2012 na 1047 respondentech. Preference se v tomto případě odvozovaly od 72 % respondentů, kteří zamýšleli účast u voleb (N=723). Z respondentů, kteří se vyjádřili ve prospěch určitého kandidáta (N=625) pak 41 % uvedlo, že svou volbu již nezmění, podle 55 % se může stát, že svou volbu ještě změní, 3 % pravděpodobně svou volbu ještě změní a 1 % neví.\n\nDlouhodobý a kontinuální průzkum agentury Factum Invenio (od srpna 2012 pod názvem PPM Factum). Průzkumy byly prováděny s různými reprezentativními vzorky občanů ČR nad 18 let, získanými kvótním výběrem. Počet respondentů se pohyboval od 928 do 971. Poslední průzkum byl proveden mezi 1. a 6. lednem 2013.\n\nDlouhodobý a kontinuální průzkum agentury Median. Průzkumy byly prováděny s různými reprezentativními vzorky občanů ČR nad 18 let, získanými stratifikovaným náhodným adresním výběrem. Počet respondentů se pohyboval od 901 do 1 062. Poslední průzkum byl proveden mezi 17. listopadem a 16. prosincem 2012.\n\nObčasný průzkum agentury Sanep. Průzkumy byly prováděny na internetu s různými vzorky dobrovolníků ve věku od 18 do 69 let, převáženými kvótním výběrem. Počet respondentů se pohyboval od 7 000 do 21 000. Poslední průzkum byl proveden mezi 2. a 6. lednem 2013, průzkum obsahoval i kategorii nerozhodnutých voličů, kterých k prvnímu týdnu ledna 2013 bylo 11 %.\n\nSociolog Daniel Prokop, analytik společnosti Median, zveřejnil 7. ledna 2013 v deníku Insider agregovaný model vycházející z váženého průměru výsledků výzkumů společností Factum, MEDIAN, CVVM a Sanep. Zmiňuje, že se ve veřejné diskusi objevuje teze, že Miloš Zeman a Jan Fischer jsou v médiích a průzkumech v rámci manipulace voleb upřednostňováni a nadhodnocováni. V agregovaném modelu využívajícím data z posledních kol výzkumů čtyř agentur vychází jako první Miloš Zeman (26,0 %), následují Jan Fischer (22,5 %), Jiří Dienstbier (12,5 %), Karel Schwarzenberg (11,5 %), Vladimír Franz (8,0 %), Přemysl Sobotka (6,0 %), Zuzana Roithová (5,0 %), Jana Bobošíková (4,0 %), Táňa Fischerová (3,5 %). Z porovnání s listopadovými daty Zeman má setrvalé preference, Fischer silně ztrácí a následujících 5 kandidátů své pozice posiluje. Podle zkušenosti, jaká s posunem volební podpory v posledních volebních dnech a týdnech je například z českých sněmovních voleb, není první kolo volby rozhodnutý boj. Podle Daniela Prokopa se výsledky voleb od výsledků průzkumů mohou lišit ještě výrazněji než u jiných typů voleb, protože pevnost rozhodnutí voličů je menší a rozhodnutí vychází spíše z proměnlivých sympatií více než z trvalých socio-ekonomických podmínek voličů, kampaň a debaty se koncentrují do posledních dnů a nevypočítatelné je rozhodnutí sympatizantů dosud méně podporovaných kandidátů.\n\nV anketě webu Blesk.cz, jíž se účastnilo téměř 70 000 hlasujících, se 11. srpna 2012 umístil na prvním místě Jan Fischer (27 %), na druhém Miloš Zeman (21 %) a na třetím s 13 % Vladimír Franz.\n\nV anketě na webu Aktuálně.cz z 18. října 2012 se uvažovaní kandidáti umístili v pořadí Zuzana Roithová (31,54 %), Jiří Karas (30,13 %), Tomio Okamura (11,78 %), Vladimír Franz (6,78 %), Táňa Fischerová (5,48 %), Miloš Zeman (3,08 %), Jiří Dienstbier (2,43 %), Jan Fischer (2,21 %), Karel Schwarzenberg (1,87 %), Vladimír Dlouhý (1,24 %), Karel Randák (1,03 %), Klára Samková (0,93 %), Jana Bobošíková (0,68 %), Přemysl Sobotka (0,44 %), Ladislav Jakl (0,25 %), Pavel Kořán (0,12 %).\n\nV anketě na webu Aktuálně.cz z 6. listopadu 2012 se kandidáti umístili v pořadí Vladimír Franz (10 108 hlasů), Tomio Okamura (7 001 hlasů), Jan Fischer (4 880), Karel Schwarzenberg (4 614), Miloš Zeman (4 526), Táňa Fischerová (2 767), Zuzana Roithová (1 378), Jiří Dienstbier (1 328), Jana Bobošíková (1 042), Přemysl Sobotka (647) a jako poslední Vladimír Dlouhý (531 hlasů).\n\nV dvoukolové anketě internetové verze týdeníku Reflex ve dnech 6. a 7. listopadu 2012 získal z celkových 7 416 hlasů v prvním kole Vladimír Franz 35 %, Karel Schwarzenberg 30 %, Tomio Okamura získal 9 %, Miloš Zeman získal 7 %, Jan Fischer 6 %, Táňa Fischerová a Zuzana Roithová překročily hranici 200 hlasů, nejméně (1 % hlasů) získala Jana Bobošíková. Ve druhém kole získal Vladimír Franz 7720 hlasů, tedy 68 % z více než 11 tisíc.\n\nVe dvoukolové anketě portálu iDNES.cz se 14. listopadu 2012 ve vyhodnocení prvního kola umístil na prvním místě Vladimír Franz s 16 725 (26,1 %) z 64 031 hlasů, následoval ho Karel Schwarzenberg s 16,3 % a společně postoupili do druhého kola ankety. Na dalších místech byli Miloš Zeman (11,70 %), Tomio Okamura (11,67 %), Jan Fischer (11,16 %), Táňa Fischerová (6,69 %), Přemysl Sobotka (4,19 %), Zuzana Roithová (4,07 %), Jiří Dienstbier (3,75 %), Vladimír Dlouhý (3,2 %) a poslední Jana Bobošíková (1,13 %). Ve druhém kole ankety 18. listopadu 2012 zvítězil Vladimír Franz s 55,7 % (18 895) hlasů.\n\nServer Tn.cz uveřejnil 2. prosince 2012 mezivýsledek průběžné ankety. Podle něj více než 40 % čtenářů hlasovalo pro Tomia Okamuru. 7. ledna byl stav hlasů v průběžné anketě, která zahrnovala i vyřazené kandidáty Dlouhého a Okamuru: Miloš Zeman (37 %), Tomio Okamura (28 %), Vladimír Franz (13 %), Jan Fischer (9 %), Jiří Dienstbier a Karel Schwarzenberg (po 4 %), Táňa Fischerová (2 %), Jana Bobošíková, Zuzana Roithová a Přemysl Sobotka (po 1 %) a poslední Vladimír Dlouhý (0 %).\n\nV anketě na zpravodajském serveru Novinky.cz, která byla ukončena 7. ledna 2013 o půlnoci, byly výsledky následující: 1. Miloš Zeman (39,3 %), 2. Karel Schwarzenberg (21,8%), 3. Vladimír Franz (10,9 %), 4. Jan Fischer (9,5 %), 5. Jiří Dienstbier ml. (8,8 %), 6. Zuzana Roithová (2,1 %), 7. Táňa Fischerová (1,7 %), 8. Přemysl Sobotka (1,6 %) a 9. Jana Bobošíková (1,1 %). Ankety se celkem účastnilo 101 400 uživatelů internetu.\n\nServer Reflex.cz pořádal 7. a 8. ledna 2013 dvoukolovou anketu, v které v prvním kole získal nejvíce virtuálních hlasů Karel Schwarzenberg (3 077), následovali ho Vladimír Franz (1 621), Miloš Zeman (915), Jiří Dienstbier (433), Táňa Fischerová (304), Přemysl Sobotka (267), Zuzana Roithová (224), Jan Fischer (193) a Jana Bobošíková (99). Druhé kolo ankety se konalo 8. ledna a celkovým vítězem se stal s 57 % hlasů Vladimír Franz (7 953 hlasů), Karel Schwarzenberg obdržel 5 957 hlasů.\n\nV takzvaných studentských volbách, které se ve dnech 11. a 12. prosince 2012 konaly v rámci výchovy k občanství a v rámci programu Jeden svět organizace Člověk v tísni na 400 středních školách, které se k projektu připojily, a zúčastnilo se jich 61 499 studentů starších 15 let, se na prvním místě umístil Vladimír Franz (40,7 %), na druhém místě Jan Fischer (19,4 %), a dále Karel Schwarzenberg (14,6 %), Miloš Zeman (9,4 %), Táňa Fischerová (5,0 %), Zuzana Roithová (4,4 %), Přemysl Sobotka (3,2 %) a Jiří Dienstbier (3,2 %). Nebylo možno hlasovat pro kandidáty Bobošíkovou, Okamuru a Dlouhého, kteří v té době pro skutečné volby nebyli zaregistrováni a o jejich stížnostech dosud nebylo rozhodnuto. Vladimír Franz a Miloš Zeman měli větší podporu na učilištích a středních odborných školách než na gymnáziích, Jan Fischer či Karel Schwarzenberg byli zase úspěšnější na gymnáziích, ovšem i na nich byl Franz s 32,1 % jasným vítězem. Franz zvítězil ve všech krajích, největší podporu měl v Karlovarském (49,1 %), nejmenší v Pardubickém (35,8 %).\n\nRedakce Hospodářských novin si v prosinci 2012, prostřednictvím agentury Datank, nechala vytvořit průzkum k volbě prezidenta mezi 262 byznysmeny. První kolo volby by mezi nimi vyhrál Jan Fischer se 17 %, dále by se umístili Miloš Zeman s necelými 14 % a Karel Schwarzenberg s 10 %. Pětina dotázaných nebyla pevně rozhodnutá komu dát hlas.\n\nSpolečnost Semantic Visions, zabývající se automatickým porozuměním textů a analýzami sentimentu, v lednu 2013 představila výsledky své dlouhodobé analýzy on-line médií (probíhající od 1. října 2012 do 1. ledna 2013). Společnost své tvrzení zakládá na tezi, že veřejné mínění reflektuje obraz, který představují veřejná média. Analýza zahrnula 375 880 článků z 1 760 zdrojů a 62 332 postů a komentářů na sociálních sítích. Dle výsledků by do druhého kola nejspíš mohli postoupit kandidáti Miloš Zeman a Karel Schwarzenberg. Za nimi poté následují Jan Fischer, Jiří Dienstbier a Vladimír Franz. Šance ostatních kandidátů analýza odhaduje jako minimální.\n\nPrvní kolo voleb se konalo 11. a 12. ledna. Volební účast v prvním kole dosáhla 61,31 %. Toto jsou výsledky:\n\nV prvním kole získal nejvíce platných hlasů Miloš Zeman, druhý nejvyšší počet hlasů získal Karel Schwarzenberg; tito kandidáti se zúčastnili druhého kola 25. a 26. ledna. Agenturní průzkumy dlouhodobě vycházely tak, že do druhého kola postoupí Miloš Zeman a Jan Fischer, Jan Fischer však se ziskem 16,4 % do dalšího kola nepostoupil. Čtvrtý nejvyšší počet hlasů získal kandidát navržený senátory ČSSD Jiří Dientsbier mladší, když získal 16,1 % hlasů. Volby proběhly i ve věznicích, kde volební účast činila 62%. Vyhrál v nich Karel Schwarzenberg, kterému v některých nápravných zařízeních dali hlas téměř všichni vězni.\nV zahraničních okrscích získal celkově výrazně nejvíce (3019, tedy 54,31 % hlasů) ministr zahraničí Karel Schwarzenberg; Miloš Zeman získal převahu v Afghánistánu (celkem 122 hlasů) a ve Vatikánu (9 hlasů), odlišné výsledky byly i v některých okrscích s málo voliči (například v Gruzii zvítězil 4 hlasy z 12 Vladimír Franz, v Íránu společně zvítězili Jan Fischer a Zuzana Roithová ziskem po 2 hlasech, v Maroku 5 hlasy z 8 zvítězil Jiří Dienstbier, Zuzana Roithová 5 hlasy z 8 v Ghaně atd.).\n\nKlíčovými tématy před druhým kolem volby se stal zejména vztah Karla Schwarzenberga k vládě Petra Nečase, k Miroslavu Kalouskovi a k Benešovým dekretům a údajná nacistická minulost Schwarzenbergova tchána, z druhé strany pak údajné spolčení Miloše Zemana s Václavem Klausem, dokládané někdejší opoziční smlouvou a aktuální podporou rodiny Václava Klause Miloši Zemanovi, či vazby na osoby z korupčních kauz. V komentářích byl často Miloš Zeman označován za pokračovatele Václava Klause a Karel Schwarzenberg za pokračovatele Václava Havla.\n\nV dvoutýdenním mezidobí uspořádala některá média živě vysílané duely obou postupujících kandidátů. Ve dnech 17. a 24. ledna to byly debaty České televize z Paláce Hybernia, 18. ledna přenos Prima Family, 23. ledna pokračování speciálu TV Nova Cesta na Hrad. Už 16. ledna a pak znovu 23. ledna se Karel Schwarzenberg a Miloš Zeman potkali také v živém přenosu Českého rozhlasu 1 – Radiožurnálu.\n\nKrátce před 1. kolem i v mezidobí před 2. kolem volby nového českého prezidenta se objevilo několik sociologických či politologických analýz, ohlasů na české prezidentské volby v zahraničí a různé demografické studie. Na výsledky 1. kola též reagovaly osobnosti společenského, kulturního života, politikové, umělci a celebrity. Jednotlivé politické strany daly voličům návrh na zvážení, koho strany, více či méně jednoznačně, podporují v 2. kole, s tím, že rozhodnutí je pochopitelně zcela ve svobodné volbě občanů. Také zvlášť se vyjádřila většina ze sedmi nepostupujících kandidátů, kdo je pro ně více přijatelnější, viz Volba menšího zla (politologický fenomén v demokracii). Analýzy též předpovídají jaký vliv by zvolení toho kterého kandidáta prezidentem ČR mohlo mít na jednotlivé politické strany, na celou veřejnost, na zahraniční vztahy státu či schopnost prezidenta rozdělovat, sjednocovat, styl projevu, apod.\n\nDruhé kolo voleb se konalo 25. a 26. ledna 2013. Vítězem se stal Miloš Zeman. Dle komentáře Josefa Kopeckého měl být souboj kandidátů velmi obtížný a předem se dalo velmi těžko odhadnout, kdo zvítězí.\n\nVolební účast 59,1 % oprávněných voličů jen o dva celé a dvě desetiny procentního bodu nedosáhla na údaj z prvního kola volby (při které bylo odevzdáno 5 168 161 hlasů a z toho 5 143 966 bylo platných). Podle sdělení Státní volební komise z celkových 8 424 235 oprávněných voličů odevzdalo celkem 4 983 481 úřední obálku a z toho bylo 4 958 576 platných hlasů. Pro Miloše Zemana hlasovalo téměř o půl milionu více voličů a získal tak necelých 55 % oproti více než 45 %, které získal Karel Schwarzenberg.\n\nJiž v době těsně po skončení druhého kola začala vznikat díla zkoumají tuto volbu jako kulturní a společenský fenomén, který ukazuje dalekosáhlé změny v české společnosti. Počátkem března 2013 byla vydána kniha \"Proč právě Zeman?\" zkoumající příčiny vítězství Miloše Zemana. Na 21. března byla naplánována premiéra dokumentárního filmu \"Hledá se prezident\", který se detailním způsobem snaží prozkoumat první přímou volbu prezidenta České republiky.\n\n\n"}
{"id": "770619", "url": "https://cs.wikipedia.org/wiki?curid=770619", "title": "Alojz Mako", "text": "Alojz Mako\n\nAlojz Mako (24. června 1925 – 29. března 1969) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\nV roce 1956 se jistý Alojz Mako stal předsedou JZD v obci Čakajovce, místní obyvatel, který předtím pracoval jako úkolář v podniku Armabetón a dobrovolně odešel do zemědělství. V roce 1960 zasedal v radě MNV v Čakajovcích. Zemřel náhle dne 29. března 1969 a jeho pohřeb se konal za velké účasti obyvatelstva.\n\n"}
{"id": "770620", "url": "https://cs.wikipedia.org/wiki?curid=770620", "title": "Křesťanská akademie mladých", "text": "Křesťanská akademie mladých\n\nKřesťanská akademie mladých, z.s. (KAM) je evangelikální mezidenominační organizace, působící v Česku.\n\nPráce KAM vznikla v 90. letech 20. století ze spolupráce členů Církve bratrské s americkými misionáři (např. Davem Pattym). Jako občanské sdružení byla KAM zaregistrována v roce 1997. Roku 2001 začala provozovat v Malenovicích hotel, sloužící též jako vzdělávací středisko.\n\nKAM je členem mezinárodní učednické organizace Josiah Venture jejímž prezidentem je taktéž David Patty a tato organizace je dále zakotvena v nadnárodní učednické organizaci Sonlife Ministries, jejímž manažerem je Dann Spader. Ten je i autorem většiny principů učednických manuálů, používaných v KAM k trénování mládeže. \n\nVěroučně se KAM řadí do evangelikálního hnutí, speciálně mezi mládežnická učednická hnutí, které vychází rovněž z hnutí církevního růstu. Pracuje podle svého chápání díla Ježíše Krista, který se přednostně věnoval svým 12 apoštolům. Stejně tak je každý mládežník povzbuzován, aby i on měl svoji skupinku učedníků, kterým by se věnoval jako mistr svým tovaryšům. Tito učni jsou pak vysláni, aby stejně tak získávali své učedníky a vytvářeli síť vztahů. KAM věří, že právě tímto Ježíš mínil tzv. „Velké poslání“, když své poštoly vyslal do celého světa k získávání učedníků se slovy: „Je mi dána veškerá moc na nebi i na zemi. Jděte ke všem národům a získávejte mi učedníky.\" (Mt 28,18.19)\n\nKAM působí jako paracírkevní organizace, jejímž cílem je na výše uvedeném učednickém principu vyučit hnutí mladých křesťanů napříč denominačním spektrem českých církví. Využívá k tomu moderních, zejména mediálních a marketingových technik a dovedností z oblasti řízení lidských zdrojů, jako jsou „koučink“ a „multiplikace“. Práce je pak zaměřena zejména na vyučení vedoucích křesťanských mládeží a vedoucích protestantských církví.\n\nMezi nejznámější propagační aktivity patří televizní pořad Exit 316. Jeho pomocí KAM organizuje následnou službu „Turbo 316“, která má pomoci vytvořit síť mladých křesťanů ve školách a napříč církvemi. KAM dále ve spolupráci s Akademií věd organizoval rozsáhlý průzkum veřejného mínění, který měl za cíl zjistit i příčiny nedůvěry mladých lidí českým církvím. Negativní výsledky kampaně pak posloužily propagaci Exitu 316, ve kterém je spatřován důležitý misijní nástroj. Stejně tak další aktivita KAM „Sít křesťanských učitelů“ má vést mimo jiné k propagaci a implementaci Exitu 316 mezi studenty českých škol. V neposlední řadě se KAM podílí na zavedení předmětu „etika“ do základního vzdělávání žáků v ČR. Prostředky KAM čerpá z amerických grantových agentur a příspěvků zejména z českých církví. \n\nPro svoji práci, pořad Exit 316 a vliv mezi církvemi skrze tyto a jiné školící aktivity se KAM stala i terčem kritiky. Tato kritika vyvrcholila veřejným prohlášením biskupa Apoštolské církve, který viděl v práci KAM nepatřičný element pro křesťanskou věrouku i praxi a v podstatě zasahování do odpovědnosti církve. K podobné věci došlo i u slovenské Evangelické církve a. v., která se svým veřejným prohlášením vymezila vůči slovenské paracírkevní organizaci KOMPAS a neudělila ji povolení ke školení členů ECAV na Slovensku. KOMPAS je přitom dceřinou organizací KAM na Slovensku. Oběma prohlášením předcházela déle se vlekoucí kauza. KOMPAS celou akci medializoval a prostřednictvím kampaně na internetu se snaží získat pro svoji práci podporu křesťanské veřejnosti.\n\n"}
{"id": "770621", "url": "https://cs.wikipedia.org/wiki?curid=770621", "title": "Antonie Maláčková", "text": "Antonie Maláčková\n\nAntonie Maláčková (3. listopadu 1908 - ???) byla česká a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Jihomoravský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "770626", "url": "https://cs.wikipedia.org/wiki?curid=770626", "title": "Seznam muzeí v Paříži", "text": "Seznam muzeí v Paříži\n\nSeznam muzeí v Paříži zahrnuje všechna muzea a galerií (i uzavřené) na území města Paříže bez ohledu na jejich zřizovatele. Jsou rozděleny do tří základních skupin: \n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "770628", "url": "https://cs.wikipedia.org/wiki?curid=770628", "title": "34. ročník udílení Zlatých glóbů", "text": "34. ročník udílení Zlatých glóbů\n\n34. ročník udílení Zlatých glóbů se konal 29. ledna 1977 v hotelu Beverly Hilton v Beverly Hills, Los Angeles. Zlatý glóbus uděluje Asociace zahraničních novinářů sdružených v Hollywoodu. Miss Golden Globe byla pro tento rok herečka Nicole Ericson, dcera herce Johna Ericsona. Držitelem Ceny Cecila B. DeMilla se stal Walter Mirisch.\n\nNejvíce nominací posbíraly filmy \"Rocky\" a \"Pouť zatracených\", každý po šesti. První jmenovaný byl vyhlášen nejlepším filmem. Nejvíc Glóbů však posbíral hudební film \"Zrodila se hvězda\". V cenu proměnil všech pět nominací.\n\nBarbra Streisand vyhrála dva Glóby, jeden v kategorii nejlepší herečka (komedie / muzikál) a druhý za nejlepší filmovou píseň. Skladatel a textař Paul Williams získal taktéž dvě ceny v obou hudebních kategoriích. Po dvou nominacích, ale bez úspěchu, získali Sylvester Stallone (jako herec v hlavní roli ve filmu \"Rocky\" a za scénář), Barbara Harris (za hlavní ženský výkon ve filmech \"Rodinné spiknutí\" a \"Podivný pátek\") a William Goldman (za scénář k filmům \"Všichni prezidentovi muži\" a \"Maratónec\"). Arnold Schwarzenegger se stal objevem roku a ve stejné kategorii byl nominovaný i spisovatel Truman Capote. Herec Peter Finch vyhrál Glóbus posmrtně, zemřel totiž pár dnů před udílením.\n\nV televizních kategoriích vévodil udílení Glóbů dramatický seriál \"Rich Man, Poor Man\", který získal čtyři ceny. V některých kategoriích bylo sedm až osm nominovaných.\n\nHerec Ed Asner byl vyhlášený nejlepším vedlejším hercem druhý rok po sobě, tentokrát za výkon v seriálu \"Rich Man, Poor Man\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "770632", "url": "https://cs.wikipedia.org/wiki?curid=770632", "title": "Old Ideas", "text": "Old Ideas\n\nOld Ideas je dvanácté studiové album kanadského písničkáře Leonarda Cohena. Album v některých zemích vyšlo již 27. ledna 2012, v USA vyšlo až 31. ledna. Na produkci alba se podíleli Patrick Leonard, Mark Vreeken, Dino Soldo, Ed Sanders a Anjani Thomas.\n\n"}
{"id": "770633", "url": "https://cs.wikipedia.org/wiki?curid=770633", "title": "Ivan Málek", "text": "Ivan Málek\n\nIvan Málek (28. září 1909 Zábřeh – 8. listopadu 1994) byl český a československý lékař, mikrobiolog, člen Československé akademie věd, politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění. V 50. letech představitel dogmatického stalinistického pojetí vědy. Po roce 1968 politicky a profesně odstaven.\n\nMaturoval na Akademickém gymnáziu v Praze, pak absolvoval Lékařskou fakultu Univerzity Karlovy, kde promoval roku 1932. Od roku 1934 působil jako asistent v Bakteriologicko-sérologickém ústavu lékařské fakulty. V letech 1941-1944 byl zaměstnán ve Státním zdravotním ústavu. V období let 1944-1945 působil v laboratořích Fragnerovy farmaceutické továrny v Dolních Měcholupech. Během druhé světové války spolupracoval se skupinou komunisticky orientovaných lékařů, kteří připravovali projekt reformy československého zdravotnictví.\n\nV roce 1945 absolvoval studijní cestu do USA a Kanady. V letech 1946-1950 byl docentem a později profesorem mikrobiologie a imunologie na Lékařské fakultě Univerzity Karlovy v Hradci Králové. V roce 1950 se stal ředitelem \"Ústředního ústavu biologického\". Patřil mezi první osobnosti Československé akademie věd. Roku 1952 zakládal Biologický ústav ČSAV, který řídil. V letech 1962-1970 byl ředitelem \"Mikrobiologického ústavu\" ČSAV. Jako vědec se podílel na výzkumu vývoje nových léků. Stál u počátků tuzemského výzkumu antibiotik a je jedním ze zakladatelů Výzkumného ústavu antibiotik v Roztokách u Prahy.\n\nAngažoval se i politicky. Od konce 40. let 20. století se v jeho vědecké tvorbě objevují ideologicky podmíněné teorie inspirované sovětským vědcem Trofimem Lysenkem. Potlačoval naopak tradiční genetické teorie Gregora Mendela. Coby aktivní komunista se zapojil i do širších politických debat. Kritizoval Masaryka, Čapka, „buržoazní objektivismus“ a další dřívější pilíře československé vědy. V roce 1955 vydal v tomto duchu propagandistickou publikaci \"Boj nového se starým v dnešní naší vědě\". Od 60. let své původní teorie opouštěl. Byl tehdy místopředsedou ČSAV. Měl blízko k prezidentovi Antonínu Novotnému. Od roku 1965 byl předsedou Socialistické akademie.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. Podílel se na přípravě nové ústavy ČSSR z roku 1960. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\n12. sjezd KSČ ho zvolil za člena Ústředního výboru Komunistické strany Československa. 13. sjezd KSČ ho ve funkci potvrdil. Byl dvojnásobným laureátem státní ceny Klementa Gottwalda. Roku 1956 mu byl udělen korejský Řád rudého praporu. Získal Řád práce, byla mu udělena Leninova cena, Zlatá medaile ČSAV a medaile J. E. Purkyně. K roku 1968 se profesně uvádí jako ředitel Mikrobiologického ústavu ČSAV z obvodu Hradec Králové.\n\nBěhem pražského jara roku 1968 byl terčem kritiky jako představitel dogmatického novotnovského establishmentu. Po invazi vojsk Varšavské smlouvy do Československa ale odsoudil vpád sovětských jednotek do ČSSR a byl v souvislosti s nástupem normalizace politicky i profesně odstaven z funkcí a roku 1973 penzionován (roku 1970 ještě získal titul Dr. h. c. z univerzity v Toulouse). Jeho bratr Prokop Málek zůstal i za normalizace předním odborníkem na chirurgii.\n\nPo federalizaci Československa usedl ještě roku 1969 do Sněmovny lidu Federálního shromáždění (volební obvod Hradec Králové), kde ale setrval jen do května 1970, kdy na poslanecké křeslo rezignoval. Na přelomu 60. a 70. let také skončila jeho stranická kariéra. Z postu v ÚV KSČ byl „uvolněn“ 26. září 1969.\n\n"}
{"id": "770637", "url": "https://cs.wikipedia.org/wiki?curid=770637", "title": "FK Rudar Pljevlja", "text": "FK Rudar Pljevlja\n\nFudbalski klub Rudar Pljevlja je fotbalový klub z Černé Hory, z města Pljevlja. Založen byl roku 1920. Jednou vyhrál nejvyšší soutěž Černé Hory (2009/10), načež prvně ve své historii vstoupil do evropských pohárů, konkrétně do Ligy mistrů 2010/11, kde nejprve v 1. předkole vyřadil sanmarinský klub SP Tre Fiori, aby následně ve 2. předkole vypadl s bulharským Litexem Loveč. V následující sezóně (po 3. místě v černohorské první lize) se podíval do pohárů znovu, tentokrát do Evropské ligy. V 2. předkole ovšem nestačil na Austrii Vídeň.\n\nK roku 2013 vyhrál 3x černohorský fotbalový pohár (2006/07, 2009/10, 2010/11).\n\n"}
{"id": "770641", "url": "https://cs.wikipedia.org/wiki?curid=770641", "title": "I-Feel-Like-I'm-Fixin'-to-Die", "text": "I-Feel-Like-I'm-Fixin'-to-Die\n\nI-Feel-Like-I'm-Fixin'-to-Die je druhé studiové album americké skupiny Country Joe and the Fish, vydané v roce 1967. Album vyšlo u Vanguard Records a jeho producentem byl Samuel Charters.\n\n"}
{"id": "770643", "url": "https://cs.wikipedia.org/wiki?curid=770643", "title": "Jennifer Tisdale", "text": "Jennifer Tisdale\n\nJennifer Kelly Tisdale (* 18. září 1981, Neptune, New Jersey, USA) je americká herečka, zpěvačka a producentka.\n\nNarodila se Lise (rozené Morrisové) a Miku Tisdalovi. Z matčiny strany je židovka. Je sestrou Ashley Tisdale. Provdána je za Shana McChesnie.\n"}
{"id": "770646", "url": "https://cs.wikipedia.org/wiki?curid=770646", "title": "Gary Hirsh", "text": "Gary Hirsh\n\nGary Hirsh (* 9. března 1940, Chicago, Illinois) je americký bubeník. V letech 1966-1969 byl členem skupiny Country Joe and the Fish. Později spolupracoval s frontmanem skupiny Country Joe McDonaldem na jeho sólových albech.\n"}
{"id": "770651", "url": "https://cs.wikipedia.org/wiki?curid=770651", "title": "UE Sant Julià", "text": "UE Sant Julià\n\nUnió Esportiva Sant Julià je andorrský fotbalový klub z města Aixovall. Název získal dle územněsprávního celku Sant Julià de Lòria, v němž město Aixovall leží. Dvakrát vyhrál andorrskou ligu (2004–05, 2008–09), třikrát národní pohár (2007–08, 2009–10, 2010–11). \n\n"}
{"id": "770655", "url": "https://cs.wikipedia.org/wiki?curid=770655", "title": "Kvietismus", "text": "Kvietismus\n\nKvietismus (z latina \"quietus - klidný\") je náboženský etický názor, který hlásá trpný, pasivní vztah k životu.\n\nJde o mystický směr, který vznikl v katolicismu v 17. století a hlásal pasivní poměr ke světu a životu, podřízenost Boží vůli, mysticko-kontemplativní pohroužení či zřeknutí se aktivní činnosti. Jeho zásady do značné míry vycházely z fatalismu, který je vlastní mnoha náboženským směrům. Přívrženci kvietismu věřili v možnost bezprostředního spojení s Bohem, což často vedlo k podceňování úlohy církevních obřadů, svátostí i ústních modliteb.\n\nKatolický badatel zdůrazňuje, že „zaměření na čistou lásku k Bohu, úsilí o dokonalou odevzdanost do Boží vůle a pasivita jako podmínka pravé kontemplativní modlitby nejsou samy o sobě něčím špatným. Na scestí vedou až tehdy, když se přehnaně zdůrazňují nebo když se z nich vyvozují nesprávné závěry.\"\n\nPoněvadž panovaly obavy, že zásady kvietismu mohou vést k potlačování osobní zodpovědnosti a odmítání jakékoli osobní iniciativy, katolická církev toto učení odmítla. V roce 1687 vydal papež Inocenc XI. encykliku \"Coelestis Pastor\", ve které bylo odsouzeno 69 vět vyňatých z dopisů a přednášek Miguela de Molinose, předního představitele kvietismu, jako teze heretické, laxistické a nemorální.\n\n"}
{"id": "770660", "url": "https://cs.wikipedia.org/wiki?curid=770660", "title": "Diskografie Whitney Houston", "text": "Diskografie Whitney Houston\n\nDiskografie Whitney Houston, americké popové a R'n'B zpěvačky, žijící v letech 1963 až 2012, obsahuje vydané nahrávky této umělkyně. K únoru 2012 vyšlo šest studiových alb, pět kompilací, vánoční album, dva soundtracky, pět box setů, šest extended plays a padesát tři singlů. Během života prodala více než 170 miliónů nahrávek.\n\nWhitney Houston se stala nejlépe prodávanou R&B umělkyní 20. století. S několika hosty nazpívala nejprodávanější soundtrack v historii hudby \"\", který se současně zařadil mezi pět nejprodávanějších nahrávek všech dob, a vydala také historicky nejprodávanější gospelové album.\n\nPrvní hudební nahrávku nazpívala v roce 1978 na albu Michaela Zagera \"Life's a Party\", na níž vytvořila doprovodné a částečně také sólové vokály. Stejný rok se ještě podílela jako doprovodná vokalistka na hitu Chaka Khana „I'm Every Woman“, který v roce 1993 úspěšně převzala do svého repertoáru. V následujících letech se opakovaně objevovala jako host na nahrávkách řady umělců, mezi jinými nazpívala první celou skladbu „Memories“ z alba \"One Down\" kapely Material a píseň „Eternal Love“ na albu \"Paul Jabara and Friends\". K dalším skladbám počátečního období se řadí dva duety z roku 1984 – „Hold Me“ v provedení spolu s Teddy Pendergrassem a „Take Good Care of My Heart“ společně s Jermainem Jacksonem. Obě písně byly později zařazeny na album \"Whitney Houston\", čímž ji americká The National Academy of Recording Arts and Sciences (NARAS) znemožnila soutěžit o cenu Grammy 1985 v kategorii \"Nejlepší nový umělec\".\n\nV roce 1983 podepsala smlouvu s nahrávací společností Arista Records a začala připravovat debutovou studiovou desku s eponymním názvem \"Whitney Houston\", která vyšla v únoru 1985. Album se čtrnáct týdnů udrželo na první příčce americké hitparády \"Billboard\" 200, což znamenalo nejdéle ze všech alb během 80. let, vydaných zpěvačkou. Získalo třináct platinových desek s certifikací RIAA a ve Spojených státech se ho prodalo více než třináct miliónů kusů. Houston se tak stala první umělkyní v historii, která v rámci debutu obdržela více než deset platinových desek. Celosvětová prodejnost přesáhla úroveň dvaceti pěti miliónů, což z alba činí nejlépe prodávající debutovou desku sólového umělce v historii hudby. Pro jednotlivé regiony producenti zvolili rozdílné singly: „You Give Good Love“ se hrál ve Spojených státech, „All at Once“ v zemích Beneluxu a Západním Německu a „Someone for Me (Remix)“ ve Spojeném království. Čtyři singly z alba dosáhly v amerických hitparádách umístění mezi první pětkou, včetně tří prvních míst v \"Billboard\" Hot 100. Jednalo se o písně „Saving All My Love for You“, „How Will I Know“ a „Greatest Love of All“, což představovalo opět nový rekord v rámci jednoho alba u zpěvaček.\n\nV květnu 1987 vydala druhé studiové album \"Whitney\" a zaznamenala s ním další hitparádové úspěchy. Deska se na žebříčku \"Billboard\" 200 z 27. června daného roku stala číslem jedna, jako vůbec první v historii hitparády, kterou nazpívala zpěvačka. Album vyprodukovalo čtyři singly, které se umístily na první pozici amerických singlových hitparád. Jednalo se o písně „I Wanna Dance with Somebody (Who Loves Me)“, „Didn't We Almost Have It All“, „So Emotional“ a „Where Do Broken Hearts Go“, což v souhrnu hitparád představovalo sedm za sebou jdoucích singlů na prvním místě od jednoho umělce. Premiérový singl z druhé desky nazvaný „I Wanna Dance with Somebody, dosáhl vrcholu ve více než tuctu zemí a stal se druhou nejlépe prodávající písní od Whitney Houston s počtem 4,2 miliónu kopií. Album získalo devět platinových desek v certifikaci RIAA a první příčku obsadilo v několika státech s celosvětovou prodejností přes 20 miliónů nahrávek.\n\nNa podzim 1988 vydala singl „One Moment in Time“, jenž byl použit americkým vysíláním z Letních olympijských her 1988 v Soulu jako titulní píseň. Skladba se stala hitem a prošla do první desítky hitparád řady zemí.\n\nTřetí studiové album vydané v listopadu 1990 neslo název \"I'm Your Baby Tonight\" a dostalo se nejvýše na třetí příčku \"Billboard\" 200. Z desky vzešly dva singly číslo jedna, jmenovitě „I'm Your Baby Tonight“ a „All the Man That I Need“. Celosvětová prodejnost dosáhla výše třinácti miliónů nahrávek a RIAA ji udělila čtyři platinové desky.\n\nV únoru 1991 byl uvolněn singl z XXV. finále Super Bowlu, na kterém zazněla národní hymna „The Star Spangled Banner“ v jejím provedení. Hymna se prosadila mezi nejlepších dvacet skladeb singlového žebříčku. Znovu vydána byla v souvislosti s teroristickými útoky z 11. září 2001 a vystoupala až na šesté místo hitparády. Jednalo se tak o první a jedinou reedici americké hymny v interpretaci konkrétního umělce, která se opakovaně umístila v \"Billboard\" Hot 100 od vzniku hitparády v roce 1958. V dubnu 1991 získala hymna v jejím provedení zlatou desku a platinu pak obdržela reedice v roce 2001 (RIAA). Podle údajů Nielsen SoundScan z roku 2007, se této verze Spojených státech prodalo 1,2 miliónu kopií.\n\nV listopadu 1992 vyšel soundtrack \"\" k romantickému dramatu \"Osobní strážce\", které pro ni znamenalo herecký debut. Přestože deska obsahuje také skladby jiných umělců, časopis \"Billboard\", stejně jako RIAA, ji zařadily mezi alba Whitney Houston. Deska se celkově dvacet týdnů udržela na prvním místě hitparády \"Billboard\" 200, což představuje v éře Nielsen, nejdelší období vůbec. Nejvyšší pozice dosáhla téměř ve všech zemích, kde byla vydána. Ve Spojených státech obdržela sedmnáct platinových desek (diamantová deska) a celková prodejnost přesáhla hranici 44 miliónů kopií, což z alba činí nejlépe prodávaný soundtrack všech dob a jednu z pěti nejprodávanějších nahrávek v historii hudby. Titulní singl „I Will Always Love You“ překonal v žebříčku \"Billboard\" Hot 100 dosavadní rekord, když se na první pozici udržel čtrnáct týdnů a RIAA jej certifikovala čtyřmi platinovými deskami. Stejně jako soundtrack se také singl vyšplhal na nejvyšší příčku téměř ve všech zemích, kde byla deska v prodeji. Celosvětová prodejnost činila dvanáct miliónů kopií, čímž se zařadil mezi nejprodávanější singly všech dob. Dalšími singly ze soundtracku se staly celosvětově známé písně „I'm Every Woman“ a „I Have Nothing“.\n\nHouston přispěla třemi písněmi, včetně „Exhale (Shoop Shoop)“, na sedminásobně platinový soundtrack \"\", vydaný v listopadu 1995 ke komedii \"Až si vydechnu\", v níž ztvárnila hlavní roli afroamerické producentky Savannah Jacksonové. Následující rok se objevila po boku Denzela Washingtona ve dramatu \"Kazatelova žena\". Podílela se na produkci příslušného soundtracku \"\", jenž zaznamenal tříplatinovou certifikaci od RIAA a stal se vůbec nejprodávanějším gospelovým albem všech dob s šesti milióny prodaných nahrávek.\n\nV roce 1998, osm let od vydání posledního studiové desky, vyšlo nové album nazvané \"My Love Is Your Love\". Nahrávka nedosáhla úspěšnosti předešlých alb. Nejvýše klasifikovaná byla na třináctém místě hitparády \"Billboard\" 200, což představuje nejnižší umístění ze všech studiových alb. V prodejnosti přesto dosáhla na multiplatinový status s 13 milióny kopiemi. Od konce roku 1998 do počátku roku 2000 deska vyprodukovala pět singlů, jmenovitě „When You Believe“, „Heartbreak Hotel“, „It's Not Right But It's Okay“, „My Love Is Your Love“ a „I Learned from the Best“. Píseň „My Love Is Your Love“ se stala jednou z jejích nejprodávanějších, když celosvětově překročila hranici tří miliónů kopií.\n\nV květnu 2000 vydala první kompilaci Greatest Hits nazvanou \"\" a obsahující dva kompaktní disky. Album obdrželo tři platinové desky (RIAA) s hranicí 1,5 miliónu prodaných desek ve Spojených státech. V britské hitparádě UK Albums Chart vystoupalo až na první místo s tamní prodejností přes 1,66  miliónu kopií a celosvětovou mítou prodeje deseti miliónů kusů.\n\nV prosinci 2002 vyšlo předposlední studiové album \"Just Whitney\", první po obnovení kontraktu v roce 2001 s labelem Arista, který ji zajišťoval rekordní sumu 100 miliónů amerických dolarů. Album však nezískalo multiplatinu, dosáhlo však na certifikaci jedné platinové desky a stalo se do té doby nejhůře prodávajícím albem zpěvačky. V listopadu 2003 pak uvolnila své první vánoční album pojmenované \"\".\n\nV září 2009 se vrátila na první místo žebříčku \"Billboard\" 200 s poslední studiovou deskou \"I Look to You\", což pro ni představovalo, nepočítaje soundtracky, první hitparádový vrchol za uplynulých dvacet dva let, kdy v roce 1987 vedla se studiovým albem \"Whitney\". Deska se také prosadila do čela několika evropských hitparád a získala platinovou desku certifikace RIAA.\n\nPodle údajů RIAA se Whitney Houston stala nejlépe prodávanou R&B umělkyní celého 20. století a čtvrtou nejlépe prodávanou umělkyní ve Spojených státech s hranicí 55 miliónů alb. Ve Spojeném království k roku 2010 prodala 11 miliónů alb a 7,8 miliónů singlů. Řadí se také k nejprodávanějším umělcům pop music všech dob s celosvětovou hranicí překračující 170 miliónů nahrávek.\n\n"}
{"id": "770661", "url": "https://cs.wikipedia.org/wiki?curid=770661", "title": "Jü Ťing", "text": "Jü Ťing\n\nJü Ťing (; * 29. května 1985 Charbin) je čínská rychlobruslařka specializující se na krátké tratě 500 a 1000 m.\n\nVe Světovém poháru debutovala v roce 2008 na mítinku v čínském Čchang-čchunu, o rok dříve ale již získala bronzovou medaili na asijském mistrovství. Na následujících závodech v Naganu již vyhrála distanci 500 m a na dvojnásobné trati skončila druhá. V této sezóně se také zúčastnila Mistrovství světa ve sprintu v Moskvě, odkud si odvezla bronzovou medaili. O rok později startovala i na olympiádě ve Vancouveru, v závodě na 1 km skončila na 32. místě. V seriálu Světového poháru se začala výrazně prosazovat v sezóně 2011/2012, kdy vyhrála sedm závodů na 500 m a na této distanci zvítězila i v celkovém hodnocení. Na sprinterském světovém šampionátu 2012 v Calgary vybojovala zlatou medaili a překonala světové rekordy na trati 500 m a ve sprinterském čtyřboji. Na Mistrovství světa na jednotlivých tratích 2012 získala stříbrné medaile v závodech na 500 a 1000 m. Z Mistrovství světa ve sprintu 2013 si odvezla stříbrnou medaili, v následujícím roce sprinterský světový šampionát podruhé vyhrála. Na MS 2017 získala bronz v závodě na 500 m. Zúčastnila se Zimních olympijských her 2018, kde v závodě na 1000 m skončila na 17. místě a na poloviční distanci byla devátá.\n\n"}
{"id": "770663", "url": "https://cs.wikipedia.org/wiki?curid=770663", "title": "Folikulární dendritická buňka", "text": "Folikulární dendritická buňka\n\nFolikulární dendritická buňka (FDB) je buňkou imunitního systému, která se nachází v primárních a sekundárních lymfoidních folikulech B buněčných oblastí lymfoidní tkáně. Tyto buňky byly popsány v roce 1965 a kvůli přítomnosti mnohočetných dendritických výrůstků na svém povrchu byly zařazeny ke skupině dendritických buněk (DB). Na rozdíl od lymfoidních a myeloidních DB však FDB nepocházejí z pluripotentní hematopoetické kmenové buňky, ale z mezenchymální prekurzorové buňky.\n\nFolikulární DB je nemigrující populace buněk, které osidlují primární a sekundární folikuly B buněčných oblastí uzlin, sleziny a slizničního imunitního systému. Pomocí mnohočetných výrůstků FDB vytvářejí stabilní sítě, jimiž putují převážně B lymfocyty. Tyto sítě tvoří centra lymfoidních folikulů a nezasahují do interfolikulárních a T buněčných oblastí. Předpokládá se, že taková izolace zabraňuje předčasnému rozkladu a pohlcení antigenu opsonizovaného a vystaveného na povrchu FDB. \nFolikulární dendritická buňka exprimuje receptory komplementu CR1(CD35) a CR2 (21) a Fc receptory FcγRIIb (CD32). Další specifické markery folikulárních dendritických buněk jsou molekuly FDC-M1, FDC-M2 a C4. Na rozdíl od všech ostatních DB, folikulární dendritická buňka neexprimuje molekuly MHC II. třídy a nemá schopnost vázat a prezentovat neopsonizovaný antigen.\n\nFolikulární DB se odvíjí od mezenchymálních prekurzorů. Na myších modelech těžké kombinované imunodeficience (SCID) byla prokázána možnost přenosu prekurzorů FDB od dárce kostní dřeně k příjemci štěpu. V tomto případě se v lymfoidních orgánech příjemce objevují FDB sítě pocházející od prekurzorů dárce-\nInterakce FDB prekurzorů a lymfoidních buněk, zprostředkovaná TNF-α a lymfotoxinem (LT) je rozhodujícím faktorem v rozvoji a údržbě FDB a jejích sítí. U myší s poruchou produkce TNF-a a lymfotoxinu FDB nejsou k nalezení.\n\nZa normálních okolností, recirkulující neaktivní B buňky putují skrz FDB sítě, zatímco lymfocyty aktivované antigenem B se v těchto sítích zachycují a procházejí klonální expanzí, což vede k vytvoření germinálních center (GC).\nFDB produkují velké množství chemokinu CXCL13, který navozuje migraci a organizaci lymfocytů.\n\nFolikulární DB se pomocí receptorů CR, CR2 nebo FcγRIIb zachycují a dlouhodobě udržují antigeny opsonizované protilátkami nebo komplementem. Pevná vazba mezi antigenem vystaveným na povrchu FDB a aktivovanou B buňkou je nezbytná pro přežití B buňky a její následnou transformaci v paměťový B lymfocyt. Jinak B buňka dostává signál k zahájení apoptózy.\n\nFolikulární DB produkují Mfge8 faktor, který zprostředkovává a zrychluje interakci mezi apoptotickými tělísky a fagocyty, což vede k urychlenému a efektivnějšímu odstranění debris z germinálních center.,\n\nFaktor Mfge8 produkovaný FDB zrychluje odstranění apoptotických tělísek. Deficit tohoto faktoru u myší vede ke rozvoji stavu připomínajícímu systémový lupus erythematodes. \nTakže u myší s poruchou produkce LT a LT receptorů byly pozorovány generalizované lymfotické infiltráty, které se můžou podílet na vzniku autoimunitních reakcí.\nTyto nálezy ukazují, že FDB možná jsou důležitým faktorem, zabraňujícím rozvoji autoimunity.\n\nPro vykonávání svých funkcí, včetně uspořádání folikulárních struktur, DB musí dostat stimulaci lymfotoxinem, vyprodukovaným B lymfocyty. B lymfocyty také fungují jako přepravci opsonizovaných antigenů k FDB. B buňky zachycují imunitní komplexy pomocí receptorů CR1/2 buď přímo z krve nebo je přebírají od makrofágů a putují do lymfoidní tkaně, kde předávají opsonizovaný antigen FDB. Folikulární DB produkují chemoatraktant CXCL13, který reaguje s receptorem CXCR5 na povrchu B lymfocytů a přitahuje B buňky do FDB sítí. B buňky, kterým chybí receptor CXCR5, přestože se dostávají do lymfoidních tkání, jsou organizačně neschopné a jejich pohyby nejsou systematické. Stimulace CXCR5 na B lymfocytech zvyšuje produkci LT, což vede k stimulaci FDB a následnému zvýšení koncentrace CXCL13. Tím se začíná vytváření GC, kde se zachycují aktivované B lymfocyty a procházejí somatickou mutaci, pozitivní a negativní selekci a pak diferenciaci do vysoce afinních plazmatických buněk a paměťových B lymfocytů. Adheze mezi FDB a B buňkami se uskutečňuje prostřednictvím molekul ICAM-1 (CD54-LFA-1(CD11a) a VCAM-VLA-4. Aktivované B lymfocyty s nízkou afinitou k antigenu zakotvenému na povrchu FDB, stejně jako autoreaktivní B buňky, dostávají od FDB signál k zahájení apoptózy, zatímco B lymfocyty vázané na FDB přes antigenový komplex přežívají.\n\nByly popsány vzácné primární FDC tumory. Tyto sarkomy často postihují lymfatickou tkáň, ale v mnoha případech byly nalezeny i v játrech, žlučovodech, pankreatu, štítné žláze, nosohltanu, na patře v dutině ústní, v submukóze žaludku a tenkého střeva. \nV řadě chronických zánětlivých stavů, ve kterých buňky produkují CXC 13 chemokin a nesou markery FDC jako VCAM-1 a CD21, byly pozorovány v poměrně nečekaných místech, včetně synoviální tkáně u pacientů s revmatoidní artritidou (RA), slinných žlázách u Sjögrenova syndromu a v kůži pacientů s pseudobuněčným lymfomem B.\n"}
{"id": "770669", "url": "https://cs.wikipedia.org/wiki?curid=770669", "title": "Václav Slavík", "text": "Václav Slavík\n\nVáclav Slavík, (7. září 1886 Liblice – 10. ledna 1965 Litoměřice), byl český římskokatolický kněz a sídelní kanovník litoměřické kapituly.\n\nNarodil se  7. září 1886 v Liblicích, okr. Mělník, jako syn mistra kolářského a domkáře Jana Slavíka a matky Anny roz. Borecké z Přívor. Po absolvování Obecné školy v Liblicích absolvoval jeden rok Měšťanské školy v Libochovicích. V letech 1900-1908 studoval vyšší stát. Gymnasium v Mladé Boleslavi, kde také úspěšně maturoval. V letech 1908-1912 studoval Bohoslovecký seminář v Litoměřicích. Na kněze byl vysvěcen 14. 7. 1912. Dne 1. září 1912 byl ustanoven kaplanem v  Jenišovicích u Turnova a od 1. prosince 1912 kaplanem v Železném Brodě.\n\nV roce 1919 se dobrovolně zúčastnil jako kurát I. třídy, v době maďarské invaze, válečného tažení na Slovensko. Dne 10. června 1919 byl jmenován duchovním správcem u velitelství 17. pěší brigády. 5. října téhož roku byl povýšen do hodnosti „Kapitán duchovní“ a obdržel pochvalné uznání MInisterstva národní obrany.\nV roce 1920 zapsán na Právnické fakultě Univerzity Karlovy v Praze, kterou absolvoval v roce 1925.\n\nDne 1. dubna 1920 byl jmenován farářem  na Pšovce u Mělníka. Tam zúčastnil se také veřejné činnosti a byl po sloučení Pšovky s Mělníkem po dvě období členem Městské rady v Mělníku za Lidovou stranu. Od 1. listopadu 1929 byl farářem v Klapém a administrátorem excurrendo v Křesíně. 7. února 1931 získal  právo domovské v obci Klapý, okres Roudnice nad Labem. V Klapém vedle činnosti v duchovní správě a ve škole, se zúčastnil také veřejného života. Za svou činnost byl postupně oceňován čestnými tituly – v roce 1938 se stal osobní děkanem av roce 1941 biskupským notářem.\n\nV roce 1930 založil v Klapém Družstvo pro rozvod elektrické energie (Elektrárenské družstvo a byl po celou dobu až do sloučení s JZD jeho předsedou).\n\nV obecních věcech působil jako předseda finanční komise obecní a krátkou dobu jako člen Okresního národního výboru v Roudnici nad Labem.  Vedle jiného se přičinil o postavení silnice Klapý-Křesín. V revolučních dnech roku 1945 byl členem Revolučního národního výboru v Klapém, jako předseda smírčí komise. Při založení JZD v Klapém stal se členem, kde setrval až do pozdního věku.\n\nJakožto farář v Klapém byl v roce 1946 požádán tehdejším generálním vikářem litoměřické diecéze Josefem Kuškou o výpomoc s prací na biskupské konzistoři, kterou dosud vykonávali nyní odsunutí kanovníci německého původu. Stal se konzistorním sekretářem, skutečným konzistorním radou, prosynodálním zkoušejícím (Examinator prosynodalis), v roce 1948 prosynodáolním soudcem (ludex prosynodalis) a diecezním konsultorem. V roce 1949 jmenován též tajným papežským komořím, s čímž bylo spjato udělení titulu Monsignore, čestný titul osobního arciděkana získal v roce 1952. V roce 1955 byl jmenován kanovníkem litoměřické katedrální kapituly s titulem kőnigseggiánský II. K 1. 6. 1956 byl jmenován kancléřem litoměřické konzistoře. Zemřel v Litoměřicích 10. ledna 1965, jakožto kanovník senior (nejstarší z kanovníků), jeho tělo však bylo převezeno do rodných Liblic a 14. ledna 1965 na místním hřbitově pochováno. Byl knězem oblíbeným a lidovým.\n\n\n\n"}
{"id": "770671", "url": "https://cs.wikipedia.org/wiki?curid=770671", "title": "Lenora (báseň)", "text": "Lenora (báseň)\n\nLenora (v originálu \"Lenore\") je báseň od amerického spisovatele Edgara Allana Poea. Báseň byla původně vydána v roce 1831 jako součást básně \"A Pæan\" a samostatně vyšla až v únoru 1843 v novinách. Poe ji během svého života několikrát přepracoval a její konečná podoba byla vydána až v roce 1845. Od své původní verze se \"Lenore\" liší natolik, že je považována za zcela odlišnou báseň. \n\nBáseň pojednává o Lenořině smrti. Smrt dívky je častým tématem E. A. Poea, např. v dílech Havran, Medailon, Eleonora a dalších.\n\nDívka jménem Lenora se objevuje i v jiné básni E. A. Poea, Havranovi, v níž básník vzpomíná na Lenoru a její smrt. Američan Roman Dirge se básní inspiroval a vytvořil komiks s názvem \"Lenore, the Cute Little Dead Girl\" („Lenore, roztomilá malá mrtvá holčička“). \"My Lost Lenore\" („Má ztracená Lenore“) je také název písničky od norské metalové skupiny Tristania.\n\n\n"}
{"id": "770672", "url": "https://cs.wikipedia.org/wiki?curid=770672", "title": "TJ Sokol Radomyšl", "text": "TJ Sokol Radomyšl\n\nTJ Sokol Radomyšl (celým názvem: Tělovýchovná jednota Sokol Radomyšl) je český klub ledního hokeje, který sídlí v městysi Radomyšl v Jihočeském kraji. Od sezóny 2015/16 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou červená a žlutá.\n\nSvé domácí zápasy odehrává v Písku na tamějším zimním stadionu s kapacitou 4 500 diváků.\n\n\nZdroj: \n\n\n\nZdroj: \n\n"}
{"id": "770673", "url": "https://cs.wikipedia.org/wiki?curid=770673", "title": "Čang Chung", "text": "Čang Chung\n\nČang Chung (; * 12. dubna 1988 Chej-lung-ťiang) je čínská rychlobruslařka specializující se na krátké tratě 500 a 1000 m.\n\nZávodí od roku 2008, na mezinárodní scéně se pohybuje od roku 2010, kdy debutovala na mítinku Světového poháru v Čchang-čchunu. Již v sezóně 2010/2011 se zúčastnila sprinterského světového šampionátu, kde se umístila na celkovém devátém místě, a Mistrovství světa v rychlobruslení na jednotlivých tratích, kde dojela devátá na trati 500 m a sedmá na dvojnásobné distanci. Přivezla si bronz z Mistrovství světa ve sprintu 2012 v Calgary a stříbrnou medaili ze sprinterského MS 2014. Zúčastnila se Zimních olympijských her 2014, kde skončila čtvrtá v závodě na 500 m a kde se na dvojnásobné distanci stala olympijskou vítězkou. Na MS 2016 vybojovala bronzovou medaili na trati 500 m. Zúčastnila se Zimních olympijských her 2018, kde v závodě na 1000 m skončila na 11. místě a na poloviční distanci byla patnáctá.\n\n"}
{"id": "770675", "url": "https://cs.wikipedia.org/wiki?curid=770675", "title": "Lenora (rozcestník)", "text": "Lenora (rozcestník)\n\nLenora nebo Lenore může znamenat:\n"}
{"id": "770677", "url": "https://cs.wikipedia.org/wiki?curid=770677", "title": "TJ Hluboká nad Vltavou Knights", "text": "TJ Hluboká nad Vltavou Knights\n\nTJ Hluboká nad Vltavou Knights (celým názvem: Tělovýchovná jednota Hluboká nad Vltavou Knights) je český klub ledního hokeje, který sídlí ve městě Hluboká nad Vltavou v Jihočeském kraji. Založen byl v roce 1933 pod názvem SK Hluboká nad Vltavou. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává na nekrytém zimním stadionu Miroslava Dvořáka. Proto hraje většinu podzimních zápasů na hřištích soupeřů.\n\nZdroj: \n\n\n\nZdroj: \n\n\n\nZdroj: \n\n"}
{"id": "770680", "url": "https://cs.wikipedia.org/wiki?curid=770680", "title": "The Island Years (album, John Cale)", "text": "The Island Years (album, John Cale)\n\nThe Island Years je kompilační dvojalbum Johna Calea. Album vydalo v roce 1996 vydavatelství Island Records. V roce 2007 vyšla reedice alba pod názvem Gold. Na albu jsou stejné skladby, pouze upravený obal. Album obsahuje nahrávky z alb \"Fear\" (1974), \"Slow Dazzle\" a \"Helen of Troy\" (obě 1975). Mimo nahrávek z těchto alb obsahuje též B-strany singlů a předtím nevydané outtaky. Autorem poznámek k albu (tzv. Liner Notes) je Ben Edmonds. Album produkoval Bill Levenson ve spolupráci Johna Calea.\n"}
{"id": "770685", "url": "https://cs.wikipedia.org/wiki?curid=770685", "title": "Úřední jazyky Ruska", "text": "Úřední jazyky Ruska\n\nStátním jazykem Ruské federace na celém jejím území je dle ústavy ruština. Jednotlivé národnostní republiky mohou mít ve svých ústavách zakotveny místní jazyky jako státní. Takové jazyky mají na území dané republiky rovnoprávné postavení s ruštinou. Subjekty Ruské federace s nižší autonomií (autonomní okruhy), ale i národnostní republiky v případech malých národů, mohou udělit místním jazykům oficiální status. Jazyky s oficiálním statusem mohou být užívány na daném teritoriu pro styk s místní samosprávou nebo i státními orgány.\n\nPro většinu neslovanských jazyků národů SSSR, které neměly psanou formu nebo užívaly písmo jiné (kromě gruzínštiny a arménštiny) byla na přelomu 20. a 30. let 20. století vytvořena abeceda na základě latinky. V druhé polovině 30. let na nátlak sovětského vedení se tyto abecedy převedly na upravenou cyrilici. Po rozpadu SSSR se objevily snahy některých národů o návrat k latince (např. Tataři), ale podle právních předpisů Ruské federace je k úřednímu zápisu povolena pouze cyrilice. Latinskou abecedu je možno užívat pouze neoficiálně. \n"}
{"id": "770686", "url": "https://cs.wikipedia.org/wiki?curid=770686", "title": "Seznam hvězd v souhvězdí Holubice", "text": "Seznam hvězd v souhvězdí Holubice\n\nToto je seznam významných hvězd v souhvězdí Holubice (\"Columba\"). Hvězdy jsou seřazeny podle zdánlivé hvězdné velikosti.\n\n\n"}
{"id": "770687", "url": "https://cs.wikipedia.org/wiki?curid=770687", "title": "American Hi-Fi", "text": "American Hi-Fi\n\nAmerican Hi-Fi je americká pop punková hudební skupina, která vznikla v roce 1998 v Bostonu ve státě Massachusetts. Dnes ovšem pochází z Los Angeles v Kalifornii. Skupina sestává ze čtyř členů, jimiž jsou zpěvák Stacy Jones, kytarista Jamie Arentzen, baskytarista Drew Parsons a bubeník Brian Nolan. Dnešní zpěvák kapely byl dříve bubeníkem v kapelách Veruca Salt a Letters for Cleo. Tři čtvrtiny kapely hrají i v kapele zpěvačky Miley Cyrus.\n\nSkupina je nejznámější pro svůj hit z debutového alba \"American Hi-Fi\" s názvem „Flavor of the Weak“ z roku 2001. Další známý singl s názvem „The Geeks Get the Girls“ vydala kapela v roce 2005 na albu \"Hearts on Parade\". Dalšími alby kapely jsou album \"Fight the Frequency\" (2010) a \"Blood & Lemonade\" (2014).\n\n\n"}
{"id": "770690", "url": "https://cs.wikipedia.org/wiki?curid=770690", "title": "Chřestovníček obecný", "text": "Chřestovníček obecný\n\nChřestovníček obecný (\"Crioceris asparagi\") je zástupce hmyzu, řádu brouků z čeledi mandelinkovití. Tato čeleď čítá cca 35.000 druhů, ve 2500 rodech.\n\nVelikost 5,1 až 6,5 milimetrů. Hmyz s proměnou dokonalou, tedy vajíčko, larva, kukla a dospělec. Brouk s proměnlivou kresbou na krovkách a s hlavou po stranách zaškrcenou. Krovky lesklé, černé barvy se žlutou a červenou kresbou. Hruď je vždy oranžová.\n\nAktivita dospělého brouka je od ledna do prosince.\n\nVyskytuje se téměř po celé Evropě se zásahem až do Střední Asie. V České republice hojný. Velmi rozšířený především na místech s výskytem chřestu v teplých oblastech.\n\nLarvy tohoto brouka žijí ve stoncích chřestu a kuklí se v zemi. Dospělý brouk se potom zdržuje převážně na rostlinkách chřestu a přezimuje ve stoncích nebo pod kameny.\n\nTento brouk má dvě generace do roka. Vajíčka klade dospělý brouk na stonky a larvy se líhnou okolo května. Po nabrání potřebné hmoty se v zemi zakuklí a kolem června se objevují mladí brouci z první generace. Druhá generace se objevuje kolem července a k jejich rozmnožení dochází až příští rok z jara.\n\nTento druh je škůdce především na chřestu, zvláště při přemnožení.\n\nTento druh není v České republice chráněný.\n"}
{"id": "770691", "url": "https://cs.wikipedia.org/wiki?curid=770691", "title": "Annina Dolina", "text": "Annina Dolina\n\nAnnina Dolina je rekreační osada, která se nachází v údolí řeky Moravice pod hradem Vikštejn, na východ od osady Podhradí. Katastrálně Annina Dolina přísluší k městu Vítkov. Řeka v osadě odděluje obytnou část osady (na pravém břehu) od areálu bývalého kamenolomu, kde se dochovala dřevěná sýpka na drť, jež je chráněna jako technická památka. Osadou vede červená turistická značka z Hradce nad Moravicí k vodní nádrži Kružberk a spolu s ní cyklotrasa 551.\n\n"}
{"id": "770693", "url": "https://cs.wikipedia.org/wiki?curid=770693", "title": "Echternach", "text": "Echternach\n\nEchternach ( , , ) je město ve kantonu Echternach, v distriktu Grevenmacher, ve východním Lucembursku. Má více než pět tisíc obyvatel a rozkládá se při toku řeky Sûre, která tvoří východní hranici města. Patronem města je svatý Willibrord, který město v 7. století založil.\n\nMěsto Echternach leží na řece Sûre a sousedí na severu s obcí Berdorf, na západě s obcí Consdorf, na jihu s obcí Bach a Rosport a na severovýchodě s německou obcí Echternacherbrück.\nMěsto je hlavním střediskem turisty velmi vyhledávaného Malého Lucemburského Švýcarska, které bylo v prehistorických dobách utvářeno mořem, takže je krajina charakteristická hlubokými lesy, bizarními skalami a jeskyněmi a dnes silně zemědělsky využívána.\n\nCelá oblast byla osídlena již po dobytí Galie Římskou říší.\nVe 3. století byla na kopci sv. Petra a Pavla postavena pevnost. Vlastní dějiny města jsou spojeny s anglosaským mnichem Willibrordem, který město roku 698 založil. O dva roky později pak na místě, kde stojí bazilika Sv. Petra a Pavla, byl postaven klášter. Po Willibrordově smrti zde stála jiná bazilika, která nesla jeho jméno.\nMěsto bylo zničeno dvěma požáry; nejprve v roce 1016 a později roku 1444.\nV roce 1814 se Echternach na krátkou dobu stal hlavním městem.\n\nKaždoročně o Svatodušních svátcích se v Echternachu koná pestrý a velmi originální průvod, zasvěcený sv. Willibrordovi, tzv. \"\"Springprozession (Skákavé procesí)\"\". Účastníci jdou přes celé město zvláštním tanečním krokem: původně se dělaly tři kroky vpřed a dva vzad, od roku 1947 krok vpřed a vlevo a krok vpřed a vpravo. První zmínka o procesí pochází z roku 1497. V průběhu staletí byla procesí několikrát zakázána, přesto však přetrvala do dnešních dnů. Původ tohoto originálního obyčeje není přesně znám, pravděpodobně jde o pozůstatek středověkých kajícnických procesí, jejichž účastníci se chovali jako stižení těžkými chorobami, věříce, že to pomůže odehnat nemoc. Je také možné, že jde o napodobení křesťanských poutníků, kteří po každých třech krocích padali na kolena; není ani vyloučeno, že v tomto zvyku přežívají relikty starých pohanských rituálů. Procesí je zakončeno u světcova hrobu slavnostní mší.\n\n"}
{"id": "770694", "url": "https://cs.wikipedia.org/wiki?curid=770694", "title": "Close Watch: An Introduction to John Cale", "text": "Close Watch: An Introduction to John Cale\n\nClose Watch: An Introduction to John Cale je kompilační album Johna Calea, které v roce 1999 vydalo vydavatelství Island Records. Autorem poznámek k albu (tzv. Liner Notes) je Nick Johnstone.\n"}
{"id": "770701", "url": "https://cs.wikipedia.org/wiki?curid=770701", "title": "Mayday Parade", "text": "Mayday Parade\n\nMayday Parade je americká pop punková hudební skupina, která vznikla v roce 2005 v Tallahassee na Floridě. Skupina vzešla z původních místních kapel Kids Named Chicago a Defining Moment. V roce 2006 vydala kapela své debutové EP album s názvem \"Tales Told by Dead Friends\", kterého se i bez pomoci jakéhokoliv vydavatele prodalo přes 20 000 kusů. Kapela poté podepsala smlouvu s vydavatelstvím Fearless Records a vydala první studiové album s názvem \"A Lesson in Romantics\", se kterým zaznamenala úspěch, když prodala přes 170 000 kusů. Díky tomu v roce 2009 podepsala smlouvu s větším vydavatelstvím Atlantic Records, se kterým vydala svoje další dvě alba \"Anywhere But Here\" v roce 2009 a \"Mayday Parade\" v roce 2011.\n\n"}
{"id": "770703", "url": "https://cs.wikipedia.org/wiki?curid=770703", "title": "Eduard Manďák", "text": "Eduard Manďák\n\nEduard Manďák (30. prosince 1910 Žopy – 20. listopadu 2001 Olomouc?) byl český a československý odbojář, vysokoškolský funkcionář, politik Komunistické strany Československa, poúnorový poslanec Národního shromáždění ČSSR a poslanec Sněmovny lidu a Sněmovny národů Federálního shromáždění za normalizace.\n\nMaturoval na gymnáziu v Holešově. Od 20. let 20. století se v tomto městě jako mladík začal angažovat v československém Komsomolu. Roku 1930 vstoupil do KSČ. Ve 30. letech 20. století zde vydával ilegální komunistické tiskoviny a agitoval ve prospěch KSČ. Koncem 30. let zasedal za KSČ v obecní radě a po rozpuštění KSČ v prosinci 1938 byl zbaven mandátu. Za druhé světové války byl aktivní v odboji. 11. dubna 1940 byl zatčen a roku 1941 v procesu s několika členy místní komunistické buňky odsouzen na 10 let.\n\nPo válce se opětovně politicky angažoval. 8. sjezd KSČ ho zvolil za člena Ústředního výboru Komunistické strany Československa. 12. sjezd KSČ, 13. sjezd KSČ, 14. sjezd KSČ a 15. sjezd KSČ ho zvolil na post člena Ústřední kontrolní a revizní komise KSČ. Byl mu udělen Řád Vítězného února a Řád Klementa Gottwalda.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nV letech 1963–1966 byl rektorem olomoucké univerzity. Byl nedostudovaným právníkem. Přispěl ovšem ke stabilizaci školy. K roku 1968 se profesně uvádí jako vysokoškolský učitel z obvodu Olomouc-východ.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Olomouc-východ). Ve volbách v roce 1971 byl zvolen do Sněmovny národů Federálního shromáždění kde setrval do konce volebního období, tedy do voleb v roce 1976. K roku 1971 se uvádí, že obhájil své místo ve vedení strany a Svobodná Evropa ho označuje za radikálního komunistu (\"hardliner\").\n"}
{"id": "770705", "url": "https://cs.wikipedia.org/wiki?curid=770705", "title": "John Cale Comes Alive", "text": "John Cale Comes Alive\n\nJohn Cale Comes Alive je druhé koncertní album velšského hudebníka Johna Calea, vydané v září roku 1984 prostřednictvím hudebního vydavatelství ZE Records. Album původně vyšlo na gramofnové LP desce a na audiokazetě; na kompaktním disku nikdy vydáno nebylo (spolu s předchozím albem \"Caribbean Sunset\" jde o jediné Caleovo album, které nevyšlo na CD). Album obsahuje záznam z části koncertu ze dne 26. února 1984 v sále Lyceum Ballroom v Londýně. Mimo osmi koncertních nahrávek obsahuje také dvě skladby nahrané ve studiu. Americká verze obsahuje jiné verze studiových nahrávek než evropská. První studiovou písní je „Ooh La La“, která dříve vyšla na singlu, a druhou „Never Give Up on You“, která nikdy dříve nevyšla. Producentem alba byl sám John Cale.\n\nKritik Dave Thompson o albu ve své recenzi pro server Allmusic řekl, že je to nahrávka bez života a i duch koncertu z něj odešel před koncem vystoupení. V americkém časopisu \"People\" o albu psali, že má viscerální kvalitu, která ho odlišuje od ostatních.\n\n"}
{"id": "770707", "url": "https://cs.wikipedia.org/wiki?curid=770707", "title": "Josef Matoušek (bezpartijní politik)", "text": "Josef Matoušek (bezpartijní politik)\n\nJosef Matoušek byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za hlavní město Praha jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770709", "url": "https://cs.wikipedia.org/wiki?curid=770709", "title": "Jan Vraštil", "text": "Jan Vraštil\n\nJ.M. can. Jan Vraštil (8. května 1891 Železný Brod – 30. července 1955 Litoměřice), byl český římskokatolický kněz, církevní historik a učitel, rektor kněžského semináře a kanovník litoměřické kapituly.\n\nŽeleznobrodský rodák, syn továrního dělníka, Josef Vraštil byl na kněze vysvěcen v roce 1923. Jako člen jezuitského řádu působil na Svatém Hostýně v letech 1928-1930, dále na Velehradě, a poté 11 let jako farář v Nových Hvězdlicích v brněnské diecézi. Za II. světové války učil na Arcibiskupském gymnáziu v Praze. Po druhé světové válce se vrátil do rodných severních Čech a začal působit v litoměřické diecézi. Ujal se opuštěných far severních Čech. Nejprve ve Varnsdorfu od 1. března 1946 do roku 1948; v Kryštofově údolí a Ruprechticích v letech 1948-1953; roku 1953 se stal arciděkanem v Liberci. V roce 1954 byl jmenován kanovníkem litoměřické kapituly. Zemřel 30. července 1955. Pohřben je na Sv. Hostýně v lesním hřbitově poblíž chrámu Panny Marie. Jeho současníci o něm mluví jako o horlivém a sociálně cítícím vzdělaném knězi, plného lásky k Bohu a účinné lásky k lidem. Byl vynikajícím kazatelem, exercitátorem, ovšem také mírovým pracovníkem.\n\n\n"}
{"id": "770711", "url": "https://cs.wikipedia.org/wiki?curid=770711", "title": "Štefan Meňhár", "text": "Štefan Meňhár\n\nŠtefan Meňhár, též Štefan Meňhart (3. února 1905 - ???), byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu, tedy do voleb v roce 1964. V letech 1964-1966 se uvádí jako účastník zasedání Ústředního výboru Komunistické strany Slovenska.\n\n"}
{"id": "770713", "url": "https://cs.wikipedia.org/wiki?curid=770713", "title": "Karel Mattuš", "text": "Karel Mattuš\n\nKarel Mattuš (21. května 1836 Mnichovo Hradiště – 24. října 1919 Praha) byl český právník a staročeský politik. V letech 1865–89 působil v městské a okresní samosprávě v Mladé Boleslavi (obecní tajemník, obecní zastupitel a okresní zastupitel, v letech 1870–1889 boleslavský starosta). V letech 1866–1893 zasedal s přestávkami v Českém zemském sněmu za staročeskou stranu a po ukončení pasivní rezistence roku 1879 rovněž v Říšské radě; pracoval především v rozpočtovém a branném výboru a měl podíl na finančním, sociálním a železničním zákonodárství Taaffeho vlády. Po porážce staročechů r. 1890 přijal místo ředitele Zemské banky království Českého, po smrti Riegra byl zvolen předsedou staročeské strany. Během 1. světové války předsedal Národnímu výboru. Byl oceňovaný pro hluboké odborné znalosti, řečnické a vyjednávací schopnosti a korektní jednání s oponenty.\n\nNarodil se 21. května 1836 v Mnichově Hradišti jako syn německy mluvícího lékaře; již v mládí se ale přidal k českému národnímu hnutí. Studoval na piaristickém gymnáziu v Mladé Boleslavi a v Jičíně, poté se přihlásil na právnickou fakultu Karlo-Ferdinandovy univerzity v Praze. Zde studoval v letech 1855–1859 a roku 1861 získal titul doktora práv. Po promoci r. 1861 vstoupil nakrátko do soudní, notářské a advokátní praxe, ale brzy se začal věnovat veřejné správě.\n\nPo roce 1863 přijal místo městského tajemníka v Mladé Boleslavi (funkci zastával v letech 1864–1868), poté byl zvolen do obecního zastupitelstva, kde se věnoval otázkám školským a finančním. Roku 1865 se stal okresním zastupitelem a ředitelem záložny. Když po pruském vpádu r. 1866 navrhla skupina německojazyčných měst (Vídeň, Štýrský Hradec a Celovec) jmenování proněmecké vlády a vypsání voleb do německého parlamentu, odhlasovalo mladoboleslavské zastupitelstvo na Mattušův návrh opačnou rezoluci s požadavkem vystoupení Rakouska z německého spolku a vytyčení práv jednotlivých zemí včetně Českého království. Na jeho politické názory měl velký vliv konzervativní šlechtic a stoupenec českého státoprávního programu Rudolf Thurn-Taxis, který působil na Boleslavsku.\n\nV letech 1870–1889 zastával úřad boleslavského starosty. Od roku 1873 byl rovněž členem okresní školní rady.\n\nRoku 1866 byl zvolen poslancem Českého zemského sněmu za skupinu měst Turnov, Mnichovo Hradiště a Bělá pod Bezdězem. V roce 1870 se mandátu vzdal, ale o tři roky později byl zvolen znovu, tentokrát za Mladou Boleslav a Nymburk. Na zemském sněmu potom setrval až do roku 1893.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Rezignace na mandát byla oznámena na schůzi sněmu v prosinci 1893.\n\nNebyl příznivcem pasivní rezistence (bojkotu Říšské rady ze strany českých poslanců), nevystoupil ale proti ní veřejně, aby nenarušil národní jednotu. Roku 1870 se pokoušel o kompromis, byl ale odmítnut a ačkoli se podřídil většině, dostal se pod ostrou kritiku J. S. Skrejšovského. Událost vedla k tomu, že se na tři roky vzdal poslaneckého mandátu v zemském sněmu.\n\nPo smrti Františka Palackého (1876) byl společně s Josefem Jirečkem, Václavem Bělským a Tomášem Černým vyzván, aby zprostředkoval jednání s nově vzniklou mladočeskou stranou. Když ostatní tři tuto roli odmítli, jednal Mattuš sám, rozkol mezi oběma proudy české politiky se mu ale překonat nepodařilo.\n\nV roce 1878 byl zvolen do Říšské rady (celostátní zákonodárný sbor) za městskou kurii, obvod Mladá Boleslav, Turnov atd. Faktické uplatnění jeho mandátu ale nastalo teprve v roce 1879, kdy česká pasivní rezistence vůči vídeňskému parlamentu skončila. Eduard Taaffe, představitel konzervativního německorakouského tábora, tehdy inicioval jednání s českou opozicí, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl tak Mattuš zvolen opět za městskou kurii obvod Mladá Boleslav, Turnov atd. Nyní mandát převzal. Opětovně byl do Říšské rady zvolen i ve volbách roku 1885 ve svém tradičním obvodu Mladá Boleslav, Turnov.\n\nUkončení bojkotu parlamentu v roce 1879 znamenalo pro politickou reprezentaci nutnost opustit radikální, zásadové postoje a pomocí kompromisů a „drobtové politiky“ se pomalu snažit o prosazování požadavků. Po volbách v roce 1879 se na Říšské radě Mattuš připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Podle některých zdrojů byl i předsedou Českého klubu. Tento poslanecký klub byl tehdy součástí takzvaného železného kruhu pravice, tedy silné konzervativní a federalistické koalice podporující vládu Eduarda Taaffeho. Své názory dobře promýšlel a uplatňoval se všude tam, kde bylo nutné určité stanovisko vyložit a zdůvodnit. V parlamentu trávil mnoho času přípravou na jednání. Byl respektovaný jako znalec ve věcech vojenských, stavby a zestátňování drah, zahraniční politiky, vztahu k Uhersku, volebního práva a spotřebních daní. Měl podíl na finančním, železničním a sociálním zákonodárství Taaffeho vlády. V letech 1883–1889 byl rozpočtovým zpravodajem sněmovny a v tomto období také zasedal v delegaci pro rakousko-uherské vyrovnání (pravidelné jednání o finančních tocích mezi oběma částmi rakousko-uherské monarchie.\n\nNázorově byl loajální k předsedovi staročeské strany Františku Ladislavu Riegrovi a od roku 1889 vedl společně s Riegrem rozhovory s českoněmeckými politickými předáky (Ernst von Plener, Franz Schmeykal). Výsledkem těchto rozhovorů byl koncept česko-německého vyrovnání v Čechách (takzvané punktace). Roku 1890 se pak snažil přesvědčit veřejnost o prospěšnosti punktací. Česká veřejnost je ovšem díky stupňující se kritice ze strany mladočechů odmítla a staročeská strana utrpěla volební porážku. Následně odešel z aktivní politiky. Rezignaci na poslanecké křeslo v Říšské radě oznámil dopisem 1. února 1890. Po drtivé prohře staročechů ve volbách do Říšské rady roku 1891 chtěl rezignovat i na zemský mandát, nakonec si ho ještě na několik let podržel, reprezentoval ale nyní podstatně umenšenou stranu.\n\nOd roku 1890 (podle jiného zdroje již od roku 1889) zastával funkci vrchního ředitele Zemské banky království Českého, na níž setrval až do své smrti. Byl rovněž činný v dalších národních iniciativách, například ve Společnosti českého musea, spolku Svatobor, v národohospodářském ústavu České akademie (předsedou ústavu se stal v roce 1912).\n\nI počátkem 20. století patřil mezi hlavní politiky staročeské strany. Po smrti F. L. Riegra byl dokonce zvolen předsedou staročechů. Od roku 1899 byl rovněž členem Panské sněmovny (jmenovaná horní komora Říšské rady).\n\nBěhem 1. světové války předsedal schůzkám představitelů českých politických stran, s cílem zajistit národní jednotu v zásadních otázkách. Doufal ve vítězství dohodových mocností. Již od podzimu 1915 se podílel na organizování těchto schůzek, tehdy v rámci zamýšleného vzniku Národního souručenství (nezaměňovat se stejnojmennou organizací v Protektorátu Čechy a Morava), které mělo být volnou aliancí nesocialistických českých stran a překonat tak dávný rozkol mezi staro- a mladočechy. V roce 1916 se stal předsedou nově utvořeného Národního výboru coby střechové platformy českých politických subjektů v Čechách. Národní výbor ale v měnících se poměrech ztrácel svůj smysl. Česká politika se ke konci války radikalizovala, vymizel prorakouský aktivismus a Mattuš čelil kritice od radikálnějších politiků. Funkce v čele Národního výboru se vzdal v srpnu 1917 pro vysoký věk, nadále ale podporoval koordinaci českých politických kroků.\n\nJako jeden z mála politiků své generace se dožil vniku Československa. 21. října 1919 onemocněl, následujícího dne jej ranila mrtvice a 24. října v 1 hodinu v noci zemřel. Pohřben byl na Vyšehradském hřbitově za velké účasti politiků, představitelů Zemské banky, dalších úředníků i občanů. Soustrastný list napsal mimo jiné vrstevník a spolustraník Antonín Otakar Zeithammer (který zemřel krátce poté), kondolovali ale i političtí odpůrci, kteří oceňovali Mattušovu čestnost, pochopení pro potřeby dělnictva, slušnost v jednání a dosažené výsledky v oblasti kulturní a hospodářské.\n\nMatušova publikační činnost souvisí s jeho politickými aktivitami. V 60. letech přispíval v Mladé Boleslavi do časopisu \"Boleslavan\". Knižně vyšly mj.:\n\n\n\n"}
{"id": "770714", "url": "https://cs.wikipedia.org/wiki?curid=770714", "title": "Soukromá podřipská střední odborná škola a střední odborné učiliště", "text": "Soukromá podřipská střední odborná škola a střední odborné učiliště\n\nSoukromá podřipská střední odborná škola a střední odborné učiliště o.p.s. vznikla v roce 1992 jako jedna z prvních soukromých škol v regionu. Již od začátku se svou nabídkou studia zaměřuje na oblast služeb a podnikání. Prvními obory pro školní rok 1992/1993 jsou kuchař – číšník, rodinná škola, obchodník a odborná škola. Podřipská škola tak zaplňuje mezeru na trhu vzdělání, která se objevuje s počátkem tržního prostředí v České republice.\n\n"}
{"id": "770716", "url": "https://cs.wikipedia.org/wiki?curid=770716", "title": "Stanislav Mikulášek", "text": "Stanislav Mikulášek\n\nStanislav Mikulášek (8. prosince 1922 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za Jihomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako nástrojař z obvodu Uherský Brod.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Uherský Brod), kde setrval do konce volebního období, tedy do voleb v roce 1971.\n\n"}
{"id": "770717", "url": "https://cs.wikipedia.org/wiki?curid=770717", "title": "Sabotage/Live", "text": "Sabotage/Live\n\nSabotage/Live je první koncertní album velšského hudebníka a hudebního skladatele Johna Calea. Nahrávky pochází z newyorského klubu CBGB z června 1979. Závěrečné studiové práce proběhly ve studiu Big Apple Recording Studios v New Yorku a album vyšlo v prosinci 1979 u SPY Records. V roce 1999 vyšlo album v reedici na CD u vydavatelství Diesel Motor Records doplněné o čtyři bonusové nahrávky. Jde o tří písně z EP \"Animal Justice\" z roku 1977 a skladbu „Rosegarden Funeral of Sores“, která vyšla jako B-strana singlu „Mercenaries“ v roce 1980.\n\n\n"}
{"id": "770719", "url": "https://cs.wikipedia.org/wiki?curid=770719", "title": "Pernštejnský rok", "text": "Pernštejnský rok\n\nPernštejnský rok (též Pernštejnský rok 2012) je název projektu a kulturní akce, která se konala v roce 2012. Jde o součást projektu Po stopách šlechtických rodů, jehož hlavním organizátorem je Národní památkový ústav (NPÚ). Záštitu pak převzali ministryně kultury Alena Hanáková, hejtman Pardubického kraje Radko Martínek a hejtman Olomouckého kraje Martin Tesařík.\n\nCelý projekt odstartoval 11. ledna 2012 v Lobkovickém paláci v Praze, kdy došlo k připomenutí 425. výročí svatby Polyxeny z Pernštejna a Viléma z Rožmberka. Zahájení se zúčastnili ministryně kultury Alena Hanáková, náměstkyně pro kulturní dědictví Anna Matoušková, generální ředitelka NPÚ Naděžda Goryczková a William Lobkowicz. \n\nHlavní program zahájilo 30. dubna otevření výstavy \"Pernštejnové a jejich doba\" v Salmovském paláci v Praze. Výstava byla zaměřena na představení života šlechty v pozdním středověku a raném novověku. Také zde byly návštěvníkům přiblíženy milníky v životě šlechty, tedy narození a s tím spojený křest, sňatek, smrt a pohřeb. Část výstavy se zaměřila i na architekturu, zejména šlechtických sídel Pernštejnů. \n\nV duchu Pernštejnského roku probíhal také 2. ročník (v pořadí 3.) Hradozámecké noci, jejíž centrum se letos nacházelo na hradě Kunětická hora. V areálu pardubického zámku pak byly o víkendech a na požádání otevřeny pro veřejnost kryty civilní obrany. \n\nV malé vesnici Veselý Kopec došlo ke spojení oslav Pernštejnského roku s výročím otevření expozice lidové architektury, v roce 1972 zpřístupněna veřejnosti pod původním názvem Soubor lidových staveb a řemesel Vysočina, od roku 1982 profesionalizované muzeum v přírodě s názvem Soubor lidových staveb Vysočina.\n\nPřehled jednotlivých akcí:\n\nPři příležitosti Pernštejnského roku se zároveň uskutečnilo natáčení dokumentárního filmu České televize, jenž nesl pracovní název \"Svět podle Pernštejnů\", v režii Zory Cejnkové. Natáčení probíhalo např. v kostele sv. Bartoloměje v Pardubicích či na hradě Pernštejn.\n\n"}
{"id": "770721", "url": "https://cs.wikipedia.org/wiki?curid=770721", "title": "Kanton Châteaurenard", "text": "Kanton Châteaurenard\n\nKanton Châteaurenard je francouzský kanton v departementu Bouches-du-Rhône v regionu Provence-Alpes-Côte d'Azur.\n"}
{"id": "770723", "url": "https://cs.wikipedia.org/wiki?curid=770723", "title": "Štefan Minárik", "text": "Štefan Minárik\n\nŠtefan Minárik (1. dubna 1902 - 1974) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\nV letech 1949-1963 se uvádí jako účastník zasedání Ústředního výboru Komunistické strany Slovenska.\n\n"}
{"id": "770728", "url": "https://cs.wikipedia.org/wiki?curid=770728", "title": "The Stooges (album)", "text": "The Stooges (album)\n\nThe Stooges je první studiové album americké rockové skupiny The Stooges, vydané v srpnu 1969 u vydavatelství Elektra Records. Nahráno bylo během dubna toho roku a jeho producentem byl John Cale. V hitparádovém žebříčku časopisu \"Billboard\" se album umístilo na 106. místě. Původní Caleův mix alba byl v roce 1969 zamítnut a pro vydání byl tedy připraven nový. Caleův mix několika písní vyšel až na rozšířené reedici v roce 2005.\n\nVšechny skladby napsali Dave Alexander, Ron Asheton, Scott Asheton Iggy Pop.\n"}
{"id": "770732", "url": "https://cs.wikipedia.org/wiki?curid=770732", "title": "Jaroslav Miska", "text": "Jaroslav Miska\n\nJaroslav Miska (1. srpna 1921 Slezská Ostrava – 17. března 1975 Ostrava) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění. V 60. letech byl ředitelem Ostravsko-karvinských dolů.\n\nVe věku 16 letech začal pracovat na Dole Trojice. Za druhé světové války byl aktivní v odboji. Po zatčení byl čtyři roky vězněn nacisty koncentračních táborech. Konce války se dožil v nacistické věznici v severním Norsku. Po návratu do ČSR začal od 16. října 1945 opět fárat na Dole Trojice. Stal se úderníkem, který překonával pracovní normy a zaváděl nové pracovní postupy. Díky tomu byl pozván k přednáškám na Vysokou školu báňskou v Ostravě, kde takto přednášel jako první vyučující bez inženýrského diplomu. V letech 1961–1967 zastával post generálního ředitele Sdružení Ostravsko-karvinských dolů. Ve vedoucí funkci prosazoval netradiční metody řízení, ale podařilo se mu zavést četná privilegia a sociální výhody pro horníky. Zároveň za jeho éry výrazně pokročila mechanizace důlní činnosti. Jako první občan Československa získal Řád republiky.\n\n12. sjezd KSČ ho zvolil za člena Ústředního výboru Komunistické strany Československa. 13. sjezd KSČ ho ve funkci potvrdil. V roce 1951 získal Řád republiky, roku 1951 také získal titul Laureát Státní ceny a v roce 1960 titul Hrdina socialistické práce.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Podílel se na projednávání nové ústavy ČSSR z roku 1960. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako invalidní důchodce z obvodu Orlová. V evidenci je poznamenáno, že pro těžkou nemoc se nezúčastňoval jednání Národního shromáždění.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Orlová), kde setrval do konce volebního období, tedy do voleb v roce 1971.\n\n"}
{"id": "770736", "url": "https://cs.wikipedia.org/wiki?curid=770736", "title": "Povstání v Treblince", "text": "Povstání v Treblince\n\nPovstání v Treblince byla vzpoura vězňů uskutečněná 2. srpna 1943 ve vyhlazovacím táboře Treblinka. Z asi 850 vězňů se podařilo uprchnout přibližně 300 a minimálně 60 z nich přežilo válku. Jednalo se o jedno ze dvou úspěšně organizovaných povstání v nacistických vyhlazovacích táborech za druhé světové války. Druhé proběhlo v říjnu 1943 v táboře Sobibor a zorganizoval ho Alexandr Pečerskij.\n\nTreblinka (někdy též Treblinka II) byl vyhlazovací tábor zřízený poblíž pracovního tábora zvaného obvykle Treblinka I. Treblinka byla postavena koncem jara 1942 jako poslední z táborů \"Operace Reinhard\". Plně provozuschopná se stala v červenci 1942 a táborové osazenstvo okamžitě začalo s masovým vyvražďováním židů z Generálního gouvernementu a přilehlých oblastí, především z Varšavy a okolí Białystoku. Do konce roku 1942 zde bylo zplynováno, postříleno či jinak zabito přes 700 000 lidí. Začátkem roku 1943 se počet transportů do tábora výrazně snížil, vraždění však s menší intenzitou pokračovalo nadále. Celkem v táboře zemřelo 780 000 až 900 000 lidí.\n\nChod tábora zajišťovalo 20–30 členů SS-Totenkopfverbände, 80–130 ukrajinských strážných a asi 700–1000 vězňů. SS-mani tábor řídili, vedli nástupy, rozdělovali práci, trestali ty, co se „provinili“, stříleli práce neschopné. Ukrajinci hlídali tábor, naháněli lidi do plynových komor, dohlíželi na hladký chod prací. Vězni, kteří měli to „štěstí“ a byli vybráni z transportů, měli na starosti chod tábora. Třídili věci přivezené lidmi z transportů, upravovali a opravovali táborové vybavení, vytahovali mrtvé z plynových komor, zahrabávali je do hromadných hrobů, později mrtvé exhumovali a spalovali.\n\nZa celou dobu existence uprchlo z Treblinky mnoho desítek lidí, nejvíce ze všech táborů \"Operace Reinhard\". Útěky se dařily především v počátcích její existence, kdy v táboře panoval chaos a ještě nebyla plně zaběhnutá bezpečnostní opatření. Zpočátku vězni prchali tak, že se nechali zamaskovat věcmi ukradenými lidem z transportů a posílanými do Německa ve vlacích. Další možností útěku bylo dostat se skrze plot z ostnatého drátu, který nebyl napojen na elektřinu a uprchnout do lesa. Nacisté však postupně zpřísnili bezpečnostní opatření, pečlivě prohledávali do Německa posílané věci, zesílili oplocení tábora a posílili hlídky. Od konce září 1942 tak útěky téměř ustaly. Na snížení počtu útěků měly vliv ještě dvě další skutečnosti. Nacisté přestali se stálým „pročišťováním“ (neboli likvidací) pracovního vězeňského komanda, které se ustálilo na přibližně stabilním počtu. Vězni tak nebyli bezprostředně ohroženi na životě, čímž se zmenšila motivace k útěku. Další „demotivační“ skutečností bylo zavedení krutých trestů nejen pro chycené uprchlíky (mučení), ale i zabíjení vězňů za každého uprchlíka (10 za 1).\n\nPřesto však k několika dalším pokusům o útěk do konce roku 1942 došlo, ale jen minimum uspělo. V prosinci prokopalo celkem 7 vězňů tunel z baráku ven za tábor a 31. prosince 1942 se pokusili o útěk. Pěti mužům se podařilo prolézt tunelem za tábor, ale ukrajinští strážci je zahlédli a zahájili palbu. Nikoho nezasáhli, ale vzburcovali stráže a znemožnili uniknout dalším. Bohužel pro uprchlíky napadl té noci sníh a pronásledující jednotce tak stačilo sledovat jejich stopy. Dopadli je ve vesnici, kde si hodlali najmout vůz. Čtyři uprchlíci byli chyceni, jeden z nich byl zabit na místě, ostatní odvedeni do tábora, mučeni a pověšeni. Jediný, komu se podařilo uniknout, se jmenoval Lazar Sharson. Ten se vrátil do varšavského ghetta, kde se později připojil k povstání. V ruinách zničeného ghetta bojoval ještě v září 1943.\n\nV roce 1943 výrazně ubylo transportů a naopak intenzivně pokračovalo pálení exhumovaných mrtvol. Pracovnímu komandu vězňů bylo zřejmé, že s koncem činnosti tábora se budou nacisté chtít zbavit všech svědků hrůzného vyvražďování. Vytvořilo se podzemní hnutí, které začalo s přípravou hromadného útěku. Plány byly různé. Zpočátku měli hrát důležitou roli ukrajinští strážní a peníze, které vězňové získali z majetku transportovaných a zavražděných a pak je ukryli. Vězňové od Ukrajinců chtěli za úplatu získat zbraně, ale tato cesta selhala. Strážní si vzali peníze a zbraně nedodali. Neúspěšně skončila též snaha získat zbraně od vesničanů, s nimiž přicházela do kontaktu část pracovního komanda.\n\nVězni vytvořili \"Organizační výbor\", který měl na starosti přípravu útěku. Členové výboru byli původně Julian Chorazycki (Choronžycky), Zeev Korland (Kurland), Zialo (Želo) Bloch (československý žid), Adolf Freidman, Israel Sadowitz (Sudowicz) a Salzberg. Postupně počet členů rostl. Členem výboru a důležitou spojkou se stal např. Jankiel (Yankel)-Yaakov Wiernik nebo Čech Rudolf Masárek, poloviční Žid, který z vlastní vůle provázel svou židovskou ženu do Terezína a později i do Treblinky. Někteří z členů podzemního hnutí zemřeli. Např. Chorazycki zemřel v dubnu 1943 poté, co u něj zástupce velitele tábora Kurt Franz objevil větší sumu peněz a Chorazycki, který věděl, že ho čeká smrt, ho napadl. Došlo k šarvátce, v níž větší, mladší a lépe živený Franz získal navrch. Chorazyckému se nicméně podařilo vyprostit na tak dlouhou dobu, aby stihl rozkousnout jed. Dalšími členy výboru se stali tzv. táboroví starší Benjamin Rakowski a Bernard Galewski. Rakowského později zabil SS-man August Miete (zvaný Anděl smrti) v „Lazaretu“ (eufemistický název pro domek označený červeným křížem, kde byli stříleni ti, co z nějakého důvodu nemohli být posláni do plynu), když v jeho baráku našel ukryté peníze a zlato. Galewski se stal hlavou výboru a hlavním organizátorem vzpoury.\n\nV dubnu a květnu 1943 došlo ke konečné likvidaci varšavského ghetta a následně transporty téměř ustaly. Počet vězňů pracovního komanda se zmenšoval. Někteří z nich umřeli, jiní byli zastřeleni. V dolním táboře (kde se třídily věci z transportů) se postupně snížil z 800 na necelých 600 a ve vyhlazovací části (kde se dokončovalo spalování mrtvých z hromadných hrobů) činil asi 250. Vězňové tušili, že konec tábora se rychle blíží. V červenci 1943 naplánoval \"Organizační výbor\" detaily vzpoury.\n\nDatum vzpoury bylo stanoveno na 2. srpna 1943, což bylo pondělí. Plán byl následující. Nejprve (14:00–16:30) se zmocnit zbraní (pušky, granáty, pistole), o což se měli postarat takzvaní „pucfleci“, většinou mladí chlapci, který měli přístup do ubikací SS a tím i ke skladišti zbraní. Klíč od skladiště získali vězni zkopírováním originálu, když opravovali skladištní zámek. Zbraně pak tajně rozdat různým skupinám vězňů. Němci, kteří budou nalákáni do dílen, měli být v tichosti odstraněni za pomoci nožů a seker. Poté (16:30–17:30) měl přijít na řadu násilný převrat, který měla zahájit exploze granátu (resp. výstřel do vzduchu). Vězni měli napadnout SS-many a jejich velitelské budovy a ukrajinské strážné, zabít jich co nejvíce, zbývající Ukrajince zbavené velení zamknout do jednoho z baráků, zmocnit se jejich zbraní, přestřihnout telefonní kabel a zapálit všechny dřevěné budovy. Plynové komory měly být rovněž zničeny. Během této doby se měli vězni z vyhlazovací části tábora připojit k tzv. dolnímu táboru. Po této fázi měl následovat hromadný útěk do lesů. Ten už nebyl do detailu naplánován. Následná noc měla uprchlíkům poskytnout alespoň nějaký náskok před pronásledovateli. O vzpouře zprvu vědělo jen asi 60 lidí z tábora, neboť mezi vězni byli i informátoři a organizátoři se snažili minimalizovat možnost vyzrazení. Likvidace informátorů ostatně byla součástí plánu. Desítky dalších však z náznaků tušili, že se něco připravuje, ale nikdo se raději moc nevyptával. 1. srpna však již většina osazenstva tábora věděla, že se chystá velká vzpoura.\n\n2. srpen 1943. Vše nejprve běželo podle plánu. Vzbouřencům zprvu nahrála i náhoda. Zástupce velitele tábora Kurt Franz spolu s dalšími třemi SS-many a šestnácti Ukrajinci se odjeli vykoupat do několik kilometrů vzdálené řeky Západní Bug. Posádka tábora tak byla výrazně oslabena. Ve dvě hodiny vše vypuklo. „Pucfleci“ pronikli do skladiště, ukradli a do báglů uschovali granáty, palné zbraně a munici. Zbraně byly poté propašovány do vězeňských budov a začaly být tajně distribuovány mezi vězně. Až do 15:30 šlo vše podle plánu, ale pak nastala komplikace, která pečlivě připravené schéma výrazně narušila. SS-man Kurt Küttner zvaný Kiwe se náhle objevil u vězeňského baráku č. 2 a měl rozhovor s jedním z informátorů jménem Kube (Kuba). Krátce poté si všiml mladého žida, který podle něj měl být jinde. Küttner ho prohledal a našel svazky peněz připravené na útěk. Küttner začal vězně bít a nadávat mu. Vše se rychle doneslo ke Galewskému. Ten rozhodl, že otevřená vzpoura musí začít okamžitě, neboť se obával, že mladý žid může prozradit, že se něco chystá. A to i přesto, že dosud nebyl zlikvidován žádný strážný a distribuce zbraní také nebyla dokončena. Ve chvíli, kdy Küttner mladého žida odváděl pryč, přistoupil s pistolí v ruce vězeň jménem Wallabanczik a na SS-mana vystřelil. Ten se zhroutil těžce zraněný k zemi. Bylo zhruba 16 hodin a povstání začalo.\n\nTo co následovalo, popisuje prakticky každý svědek trochu jinak. Jisté je však následující. Vězňům se podařilo zapálit několik budov a způsobit výbuch nádrže s benzínem. Zastřelili či jinak zneškodnili asi šest až deset strážných výhradně z řad Ukrajinců. SS-mani přežili všichni (včetně Küttnera), i když někteří byli zřejmě zraněni. V táboře nastal velký zmatek, vězni prchali mnoha směry, podařilo se zničit nebo přelézt ostnaté dráty na mnoha místech plotu. Okolí nebylo zaminované, tak jako v Sobiboru, a to hrálo ve prospěch uprchlíků. Strážní postříleli několik stovek vězňů už během vzpoury. Plán povstání se splnit nepodařilo, plynové komory zůstaly netknuté, telefonní vedení taktéž, kontrolu nad táborem povstalci nezískali. Nicméně přibližně 300 až 400 vězňům se podařilo z hořícího tábora smrti uniknout.\n\nRichard Glazar, český vězeň, popsal začátek povstání: \n\nKalman Teigman při výslechu během procesu s Eichmannem vypovídal takto:\nJankiel (Yankel) Wiernik, který se právě nacházel v horním táboře, napsal ve své knížce \"Rok v Treblince\" vydané již v roce 1945:\n\nSamuel Willenberg (Wilenberg), jeden ze dvou dosud žijících (únor 2012) pamětníků napsal:\nVelitel tábora Franz Stangl popsal vzpouru takto:\n\nZ 850 vězňů, kteří se nacházeli v táboře 2. srpna 1943, se jich do povstání asi 100 vůbec nezapojilo (většinou slabí a nemocní). Všichni byli zastřeleni. Dalších zhruba 400 strážní pobili přímo v táboře, mezi nimi prakticky všechny hlavní organizátory vzpoury. Přibližně 350 se podařilo z Treblinky uniknout. Asi 200 z nich německé pátrací oddíly našly a zabily během následujících několika dnů. Ze zbývajících přežilo válku nejméně 60 (některé odhady hovoří až o 100). Osud zbylých není znám. Seznam většiny přeživších je uveden níže. O tom, jak se vězňům konkrétně podařilo přežít, hovoří jednotlivá svědectví a nelze zobecňovat. Zajímavě se například odvíjel osud Čechů Richarda Glazara a Karla Ungera, kteří se shodou náhod a vlastní smělostí dostali na práci do Mannheimu v Německu, kde žili až do osvobození americkou armádou v dubnu 1945. Díky tomu, že přežilo relativně velké množství lidí (ve srovnání s Chelmnem a Belzcem), je Treblinka poměrně dobře zmapovaným táborem. Mnoho bývalých vězňů pak svědčilo v procesu s Adolfem Eichmannem a hlavně v procesech se strážci a veliteli tábora, které se konaly v letech 1964–1965 a 1970 ve Spolkové republice Německo.\n\nAč to mnohé zdroje uvádí, povstání v Treblince (ani povstání v Sobiboru) nebylo důvodem ukončení činnosti tábora. Nacisté již dlouho předtím plánovali jeho zavření, neboť \"Operace Reinhard\" byla prakticky završena. Přestože se vězňům podařilo zapálit a granáty poničit množství budov, dokázali nacisté s pomocí pracovního komanda dát tábor provizorně do pořádku, a již 18. a 19. srpna 1943 mohli přijmout a zlikvidovat poslední transporty z ghetta Bialystok. Franz Stangl a další účastníci \"Operace Reinhard\" byli přeloženi do Terstu. Posledním velitelem Treblinky se stal Kurt Franz. Ten měl za úkol zahladit stopy po masovém vraždění. Během září až listopadu byl tábor rozebrán a všichni členové pracovního vězeňského komanda zavražděni. Na místě tábora byla zřízena farma pro Ukrajince. Svět se o Treblince neměl nikdy dozvědět. Díky vězňům, kteří měli tu odvahu povstat, však vyšla pravda najevo.\n\nNásledující seznam je vytvořen především na základě komentovaného seznamu v Treblinka Death Camp \"Remember Me\". Většina z uvedených lidí unikla během povstání 2. srpna 1943. \n\n\n\n\n"}
{"id": "770740", "url": "https://cs.wikipedia.org/wiki?curid=770740", "title": "Breiðablik Kópavogur", "text": "Breiðablik Kópavogur\n\nBreiðablik Kópavogur je islandský fotbalový klub z města Kópavogur. Název Breiðablik pochází ze severské mytologie, kde je tak nazýváno sídlo boha Baldura. Klub byl založen v roce 1950. Úspěšný je především v posledních letech. Jednou vyhrál islandskou ligu (2010), jednou islandský fotbalový pohár (2009). Do evropských pohárů se podíval prvně v sezóně 2010/11, kdy vypadl v 2. předkole Evropské ligy se skotským Motherwellem. O sezónu později nastoupil i v Lize mistrů, tentokrát v 2. předkole ztroskotal na Rosenborgu Trondheim.\n\n"}
{"id": "770741", "url": "https://cs.wikipedia.org/wiki?curid=770741", "title": "Under the Grey Banner", "text": "Under the Grey Banner\n\nUnder the Grey Banner je páté studiové album švédské power metalové skupiny Dragonland. Album bylo vydáno 18. listopadu 2011.\n\n\n"}
{"id": "770742", "url": "https://cs.wikipedia.org/wiki?curid=770742", "title": "Ján Mockovčiak", "text": "Ján Mockovčiak\n\nJán Mockovčiak (23. června 1910 - ???) byl slovenský a československý politik Komunistické strany Slovenska a poúnorový poslanec Slovenské národní rady a Národního shromáždění ČSSR a Sněmovny lidu Federálního shromáždění.\n\nV letech 1956-1965 se uvádí jako účastník zasedání Ústředního výboru Komunistické strany Slovenska. Od prosince 1962 zastával post předsedy Kontrolní a revizní komise KSS.\n\nVe volbách roku 1954 byl zvolen do Slovenské národní rady. Ve volbách roku 1960 byl zvolen za KSS do Národního shromáždění ČSSR za Východoslovenský kraj. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako politický pracovník Krajského výboru KSS z obvodu Snina.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Snina), kde setrval do konce volebního období, tedy do voleb v roce 1971.\n\n"}
{"id": "770744", "url": "https://cs.wikipedia.org/wiki?curid=770744", "title": "Barbara Thompson", "text": "Barbara Thompson\n\nBarbara Gracey Thompson MBE (* 27. července 1944 v Oxfordu, Spojené království) je anglická jazzová saxofonistka, flétnistka a skladatelka. Studovala klarinet, flétnu, piano a klasickou kompozici na Royal College of Music, ale hudba kterou hráli Duke Ellington a John Coltrane ji ovlivnila natolik, že její zájem se obrátil k jazzu a saxofonu. V roce 1967 se vdala za bubeníka Jona Hisemana ze skupiny Colosseum.\n\nKolem roku 1970 se stala členkou New Jazz Orchestra a objevila se na albech skupiny Colosseum. Počínaje rokem 1975, stála u založení skupin:\n\nV roce 1996 obdržela řád MBE ze zásluhy v hudbě. V roce 1997 jí byla diagnostikována Parkinsonova nemoc a proto se v roce 2001 rozloučila s kariérou aktivní saxofonistky . Po období, kdy pracovala výhradně jako skladatelka, se v roce 2004 vrátila na jeviště, aby nahradila Dicka Heckstalla-Smithe během turné \"Tomorrow's Blues\" skupiny Colosseum a v roce 2005 vystoupila živě se skupinou Paraphernalia na jejich turné \"Never Say Goodbye\". Od roku 2004 byla stálým členem skupiny Colosseum.\n\nSpolupracovala s Andrew Lloyd Webberem na muzikálech jako \"Cats\" a \"Starlight Express\" a jeho requiem. Napsala také několik klasických skladeb, hudbu pro film a TV, své vlastní muzikály a skladby pro United Jazz and Rock Ensemble, Barbara Thompson’s Paraphernalia a její big band Moving Parts.\n\nOd roku 1967 je vdaná za bubeníka Jona Hisemana. Syn Marcus se narodil v roce 1972 a v roce 1975 dcera Anna (známá zpěvačka/skladatelka Ana Gracey ).\n\n\n"}
{"id": "770745", "url": "https://cs.wikipedia.org/wiki?curid=770745", "title": "František Moravec (politik)", "text": "František Moravec (politik)\n\nFrantišek Moravec (3. ledna 1919 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770746", "url": "https://cs.wikipedia.org/wiki?curid=770746", "title": "Kyanit", "text": "Kyanit\n\nKyanit (Werner, 1790; zvaný též \"disten\"), chemický vzorec AlSiO, je trojklonný minerál. Název minerálu pochází z řeckého slova \"κυανος\" (kýanos) – modrý, podle barvy krystalů.\n\n\nKrystaly tabulkovité podél {100}, prodloužené ve směru {001}, o velikosti až 1 m. Běžně lamelární dvojčatění podél {100}. Agregáty vláknité, snopkovité, radiální i masivní.\n\n\n\nSurovina pro výrobu ohnivzdorných a kyselinovzdorných materiálů, izolátory. Někdy jako drahý kámen (kabošony, fasetové brusy).\n\nHojný minerál.\n\n\n\n\n"}
{"id": "770749", "url": "https://cs.wikipedia.org/wiki?curid=770749", "title": "Cyril Morávek", "text": "Cyril Morávek\n\nCyril Morávek (3. října 1919 –2. dubna 1994) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda JZD z obvodu Šaštín-Stráže.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Šaštín-Stráže), kde setrval do konce volebního období, tedy do voleb v roce 1971.\n\n"}
{"id": "770752", "url": "https://cs.wikipedia.org/wiki?curid=770752", "title": "SP Tre Fiori", "text": "SP Tre Fiori\n\nSocietà Polisportiva Tre Fiori je fotbalový klub ze San Marina, z města Fiorentino. Založen byl v roce 1949. Sedmkrát se stal mistrem San Marina (1987–88, 1992–93, 1993–94, 1994–95, 2008–09, 2009–10, 2010–11), sedmkrát získal sanmarinský fotbalový pohár (1966, 1971, 1974, 1975, 1985, 2010, 2019).\n\n"}
{"id": "770753", "url": "https://cs.wikipedia.org/wiki?curid=770753", "title": "Houston (rozcestník)", "text": "Houston (rozcestník)\n\nHouston může být:\n"}
{"id": "770754", "url": "https://cs.wikipedia.org/wiki?curid=770754", "title": "Josef Pfeifer", "text": "Josef Pfeifer\n\nJosef Pfeifer (9. února 1798 Mšeno – 21. ledna 1862), byl český římskokatolický duchovní, generální vikář a oficiál litoměřické diecéze, děkan katedrální kapituly u sv. Štěpána v Litoměřicích od roku 1860.\nŠlo o pozdějšího čestného občana ve Mšeně a člena Matice České.\n\nNa kněze byl vysvěcen v roce 1821. V duchovní správě působil v Kosmonosích. Jeho působení v duchovní správě bylo prodchnuto silným českým vlasteneckým duchem. Již po svém vysvěcení přilnul k rodnému jazyku a vzdělával se v něm sám, protože v té době neexistovaly české vzdělávací ústavy. Podporoval úsilí českých vlastenců k nimž kázal v rodném jazyce.\nByl jmenován biskupským cenzorem knih, zvláště českých. V roce 1842 byl instalován za kanovníka litoměřické kapituly.\n\nKdyž v roce 1860 byl na hřbitově v Litoměřicích postaven nový pomník Karlu Hynku Máchovi, měl na tomto hrobě české vlastenecké kázání a pomodlil se za Máchovu duši modlitbu \"Otče náš\" v češtině. Tato aktivita mu přinesla ze strany rakouských orgánů mnoho nepříjemností.\n\nDne 3. srpna 1860 byl jmenován generálním vikářem a oficiálem litoměřického biskupství a v říjnu 1860 byl ustanoven děkanem katedrální kapituly. Zastával úřad prokurátora provinciální synody. Byl předsedou bratrstva \"Neposkvrněného početí k podpoře katolíků v Orientě\". Pověřen byl též funkcí ředitele biskupského teologického studia, inspektorem pro výchovu hluchoněmých v Litoměřicích a inspektorem národních škol v litoměřické diecézi.\n\nAž do smrti otcovsky pečoval o české duchovenstvo, což mu vyneslo velkou úctu a vážnost.\n\n\n\n"}
{"id": "770756", "url": "https://cs.wikipedia.org/wiki?curid=770756", "title": "Difenylmethan", "text": "Difenylmethan\n\nDifenylmethan je průhledná, olejovitá organická chemická látka se vzorcem (CH)CH. Jedná se o molekulu methanu, kde jsou 2 vodíky nahrazeny fenylovou skupinou, resp. dvě benzenová jádra propojená methylenovým můstkem.\n\nTato látka se průmyslově vyrábí reakcí formaldehydu za přítomnosti koncentrované kyseliny sírové s benzenem:\n\n2CH + CHO —→ CH + HO\n\nTato reakce probíhá za zvýšené teploty a tlaku. Při reakci vznikají směsi polymerů, ty se dále oddělí destilací.\n\nLaboratorně lze vyrobit reakcí benzylchloridu s benzenem za přítomnosti chloridu hlinitého:\n\nCH + CHCHCl —→ HCl + CH\n\nTato látka se používá na další syntézy.\n"}
{"id": "770759", "url": "https://cs.wikipedia.org/wiki?curid=770759", "title": "Starší římská kurzíva", "text": "Starší římská kurzíva\n\nStarší římská kurzíva (někdy označovaná jako majuskulní) je písmo užívané od 2. století př. n. l. do 4. století n. l. na území bývalé Římské říše. Stopy toho písma lze sledovat ještě v 7. století n. l. v kanceláři římských císařů.\n\nStarší římská kurzíva prodělala poněkud složitější vývoj. Jedná se o jeden z prvních typů písma, který nebyl pouze písmem nápisovým, ale rovněž i písmem dokumentů. Do souboru tohoto prvního kurzívního písma tak lze zahrnout veškeré zběžněji psané texty, ať na už epigrafickém či paleografickém materiálu, od 2. století př. n. l. do 4. století n. l. V kanceláři římských císařů je pak ještě ojediněle užívána v 7. století n. l. Důležitý vliv, ne-li přímo zásadní měla na vznik první kurzívní formy kapitála aktuární a její knižní varianta kapitála rustická. Lze tedy rozdělit tato kurzívní písma do dvou větších skupin, na kurzívy vzešlé z písma nápisového a na kurzívy vzešlé z písma dokumentárního. Přesný popis rané formy, kterou někteří badatelé označují jako \"kapitální kurzíva\", ztěžuje nedostatek dochovaného materiálu. Sice existuje větší množství epigrafických ukázek, ale poněkud stroze, až tristně jsou dochované památky na první paleografické psací látce, tedy papyru.\n\nStarší římská kurzíva se začala formovat asi ve 2. století př. n. l., někteří badatelé dokonce uvádějí již 3. či 4. století př. n. l. Tato její kurzívnosti spočívala především ve zběžnosti, jakou byly tvořeny jednotlivé tahy liter. Jedná se tedy pouze o zjednodušenou kapitálu, kterou Luigi Schiaparelli označuje termínem \"kapitální kurzíva\". Prvním dokladem takového zběžnějšího písma jsou nápisy z Pisaura ze 4. století př. n. l. Jde však pouze o jednodušeji napsanou kapitálu aktuární. Aby se zjednodušila a zároveň urychlila tvorba nápisových textů, docházelo k postupnému konstrukčnímu rozpadu liter na isolované tahy. Za novum lze považovat nejen konstrukční rozpad, který nebyl vždy konsekventní, ale také vertikalizaci šikmých isolovaných tahů. Tak vznikl známý tvar „M“, které se rozpadlo na čtyři vertikální tahy. Obdobně na tom byly také „N“ a „E“, rozpadnuvši se na tři respektive dvě vertikální čárky. Také grafém „F“ se skládal z jedné dlouhé a druhé krátké svislé linky. Se stejnou vertikalizační tendencí se lze setkat u oddělených dříků „L“ a „Y“, u odloučených bříšek „B“, „D“. Vzpřímenou formu přebírají i „C“ či „S“. Nedotknutelné tak zůstaly pouze tahy u „H“, „T“ a fakultativně se vyskytujícího „Z“. Takový stav je dochován na pompejských nápisech z 1. poloviny 1. století př. n. l. Naopak z pompejských voskových tabulek z druhé poloviny 1. století n. l. se dochovala již plně vyvinutá forma starší římské kurzívy epigrafických materiálů. Z těchto ukázek je patrné, že se během jednoho století upustilo od vertikalizovaných dříků, které zde byly nahrazeny reverzivním sklonem. Došlo zde ještě k několika tvarovým modifikacím, přesto se však toto písmo příliš nelišilo od památek z doby Sullovi. Novým tvarem se reprezentuje kupříkladu „B“, jehož obě odtržená bříška se transformují v šikmou linku, zatím co původní dřík se změnil v prohnutý oblouk. Tím došlo ke vzniku tvaru, připomínajícího obdobně zformované „d“, které nápadně připomíná dnešní minuskulovou verzi. Původně nedotčené písmeno „H“ se začíná měnit. Pravý horní dřík se postupně zkracuje a tím tak dochází k vytvoření dnešní minuskulové formy „h“. Za zcela vyvinutou starší římskou kurzívu se považuje písmo na tzv. sedmihradských (Dáckých) voskových tabulek z 2. století n. l. Od pompejských tabulek se liší spojitým psaním jednotlivých liter, což je navíc umocněno velkým počtem ligatur.\n\nZ přechodného období starší římské kurzívy listinné se nedochovalo mnoho písemných památek, proto nelze zcela přesně zrekonstruovat postupné proměny tohoto písma. František Muzika se však domnívá, že průnik kurzívních tendencí proběhl dříve v listinném než v nápisovém písmu. Při tvorbě svislých tahů třtinovým perem (calamus) kladl papyrus značný odpor. To zapříčinilo, že se písaři snažili těmto tahům vyhýbat a spíše upřednostňovali zešikmenou formu. V dokumentárním písmu se lze setkat s přechodnou verzí starší římské kurzívy na papyrovém zlomku, známém pod názvem \"Carmen de bello Actiaco\". Jedná se však pouze o zběžněji zformovanou rustickou kapitálu. Kurzívnímu charakteru se nejvíce podobá „A“ svým sklonem vpravo či unciálová obdoba „E“ a „H“. Na rozdíl od epigrafických památek nedošlo u starší římské kurzívy na papyru k vertikalizaci. Plně vyvinutá majuskulní kurzíva se nachází na papyrové listině Britského muzea, obsahující smlouvu o prodeji sedmiletého otroka \"Abbanovi\" z roku 166 n. l. ze Selucie. Vedle kapitálních liter se v textu nachází unciální kresba písmene „D“ a „E“. Jiné litery se zase blíží minuskulní podobě, „b“ a „r“. Velké množství ligatur, na rozdíl od fakultativního využití zkratkového systému, umožňovalo svižnější pohyb calamu po papyru a tím rychlejší vyhotovení textu. Vyspělá kurzíva se objevuje i na listu \"Aurelia Archelaa\" z 2. století n. l., kde se dokonce nachází tečky mezi slovy. Ty vedle funkce zkracovacího znaménka plnily roli mezer mezi slovy a naznačovaly pauzy při čtení textu.\n\n\n"}
{"id": "770760", "url": "https://cs.wikipedia.org/wiki?curid=770760", "title": "Buquoyský palác", "text": "Buquoyský palác\n\nBuquoyský palác je palácový komplex, který se nachází v Praze na Malé Straně, konkrétně na Velkopřevorském náměstí v městské části Praha 1. Od roku 1919 zde sídlí francouzské velvyslanectví. Je chráněn jako kulturní památka České republiky.\n\nNa místě dnešního paláce stála původně škola, ze které se stal později alumnát Řádu maltézských rytířů. Kromě školy zde stály také domy kožešníka, či tesaře. Stavbu zahájil roku 1667 pražský arcibiskup Jan Bedřich z Valdštejna společně se svým bratrem Karlem Ferdinandem. Karlova dcera, Josefina Thunovská, pak palác propojením několika pozemků roku 1719 rozšířila. Roku 1732 byl palác prodán princezně Marii Anně Furstenbergové. Ta jej roku 1735 prodala hraběnce Hrzánské z Harasova. Do roku 1738 zde proběhlo několik významných změn, které určily dnešní barokní podobu celého paláce. Roku 1748 připadl palác rodu Buquoyů jako reprezentační pražské sídlo. Vnější část budovy si zachovala rysy pozdního baroka, sály však byly roku 1860 přestavěny v neobarokním stylu. Hlavní průčelí paláce, před nímž stojí řada kamenných sloupků, je názorným příkladem barokní architektury, pracující s optickou iluzí. Výška průčelí totiž odpovídá pouze z poloviny výšce za ním stojícího paláce, zbytek je kulisou dodávající stavbě iluzi monumentality.\n\nV roce 1919 se synovec posledního přímého potomka hraběte Karla Buquoyského, Karel Jiří, rozhodl bydlet v nedalekém Malém Buquoyském paláci a velký palác pronajal francouzskému státu. Ten zde téhož roku zřídil své velvyslanectví. Roku 1930 poté francouzská vláda celý objekt zakoupila.\n\nRoku 1988 v palácové jídelně jednali čeští disidenti v čele s pozdějším českým prezidentem Václavem Havlem a tehdejším francouzským prezidentem Françoisem Mitterrandem.\n\n\n"}
{"id": "770762", "url": "https://cs.wikipedia.org/wiki?curid=770762", "title": "Tironské noty", "text": "Tironské noty\n\nTironské noty jsou systém těsnopisu užívaného především v latinských textech, který vytvořil Ciceronův propuštěnec Marcus Tullius Tiro. Ve středověku se řada znaků běžně užívala při zkracování listinných textů, takže bez znalosti nejdůležitějších tironských not nelze takové texty přečíst. Nejznámější tironskou notou byl znak zastupující spojky \"et\" (tedy české spojky a, ⁊, dnes zapsatelný v Unicode U+204A), který byl ve středověkých textech používán i v podobě tzv. okrouhlého r a dokonce je někdy dnes používán v irštině (a je irsky \"agus\").\n\n\n"}
{"id": "770767", "url": "https://cs.wikipedia.org/wiki?curid=770767", "title": "Posedlost (rozcestník)", "text": "Posedlost (rozcestník)\n\nPosedlost může být:\n\n\n"}
{"id": "770768", "url": "https://cs.wikipedia.org/wiki?curid=770768", "title": "Modulární školka", "text": "Modulární školka\n\nModulární školka je mateřská škola vystavěná principem modulární výstavby, tedy pomocí prefabrikovaných prostorových modulů. Zásadními motivy pro výstavbu mateřských škol touto metodou jsou především vysoká rychlost výstavby a snadná možnost následné dostavby či případné demontáže a převozu na jiný pozemek.\n\nVýstavba školek je tedy díky těmto vlastnostem velmi pružná. Jednu kompletně vybavenou mateřskou školu dnes zvládnou odborníci postavit s přehledem za šest týdnů. Tak jsou schopny obce flexibilně reagovat na tzv. baby boom a zvýšenou poptávku po umístění dětí do mateřských škol. Jak dodávka stavby, tak i jindy zdlouhavý proces stavebního povolení, zaberou mnohem kratší čas. Modulární (tedy přenosná) mateřská škola se postaví tam, kde je nedostatek kapacit a jakmile vytíženost pomine, tak se jednoduše celá budova nebo její část přemístí tam, kde je dětí dostatek nebo se prodá pro jiné účely bez vazby na pozemek, na kterém budova stojí. Modulární školky bývají zpravidla i méně finančně náročné než klasické, vystavěné tradiční metodou. Školská zařízení dnes již také lze vybudovat z tzv. nízkoenergetických modulů, kdy jsou moduly speciálně upraveny tak, aby zajistily komfortní vnitřní prostředí a zároveň šetřily energii na vytápění. \n\nNevýhodou modulárních školek může být uniformita a dočasný laciný charakter prostředí ve kterém se pohybují nejmenší děti. Snaha architektů, nové možnosti, technologie a materiály však dnes eliminují tato negativa a stále přibývá kvalitních příkladů.\n\nV současné době je výstavba modulárních škol a mateřských škol běžná ve vyspělých zemích po celém světě. V západní Evropě je běžný i pronájem těchto přenosných škol a školek. I na území České republiky bylo vystavěno několik modulárních objektů mateřských škol. Uplatnily se zejména v obcích, kde bylo zapotřebí rychle reagovat na přírůstek předškolního obyvatelstva, nebo v obcích postižených např. povodněmi.\n\n\n\n"}
{"id": "770769", "url": "https://cs.wikipedia.org/wiki?curid=770769", "title": "Will Chase", "text": "Will Chase\n\nWill Chase (* 12. září 1970, Frankfort, Kentucky, Spojené státy americké) je americký herec a zpěvák, nejznámější z broadwayských muzikálů.\n\nNarodil se v městě Frankfort v Kentucky do rodiny Jerry a Betty Chasových jako nejmladší z tří synů. Absolvoval Western Hills High School a Oberlin Conservatory of Music, kde studoval dirigování a perkuse.\n\nPoprvé hrál na Broadwayi v roce 1998 jako „Squeegee Man“ a záskok za roli Rogera v muzikálu \"Rent\"; také si zahrál Rogera v posledním původním uvedení \"Rentu\" na Broadwayi, které se natočilo a vznikl z něho divadelní záznam \"\". Dále si na Broadwayi zahrál v muzikálech \"Miss Saigon\", \"Donaha!\" (2001), \"Lennon\" (2005), \"Aida\" a \"Billy Elliot\".\n\nV roce 2005 si zahrál Nevilla Cravena v koncertu u příležitosti Světového dne boje proti AIDS v Secret Garden. Mezi jeho nejznámější televizní pořady patří například seriály \"Právo a pořádek\", \"Třetí hlídka\" a \"Usvědčení\". Měl malou roli ve filmu \"Drsnej Shaft\".\n\nV červenci 2009 hostoval v seriálu \"\" v epizodě „Passion“. V roce 2011 se objevil v seriálech \"Ztracený Valentýn\" spolu s Jennifer Love Hewitt a Betty White, \"Milionový lékař\", \"Spravedlnost v krvi\" a \"Pan Am\".\n\nV roce 2012 se objevil v seriálu \"Ve službách FBI\" v epizodě „Neighborhood Watch“. O rok později si zahrál roli Michaela Swifta v seriálu televize NBC s názvem \"Smash\". V seriálu \"Nashville\" ztvárnil countryového zpěváka Luka Wheelera. O rok později si zahrál titulní roli ve filmu \"Butterflies of Bill Baker\".\n\nV červnu 2016 nahradil Christiana Borla ve hře \"Something Rotten!\" v roli Williama Shakespeara.\n\nMá dvě dcery, Dacie a Gracie, z předchozího manželství s Lori Chase. Dne 15. listopadu 2009 si vzal Stephanie Gibson. Pár se odloučil v roce 2011 a v lednu 2012 podali žádost o rozvod. V letech 2011 až 2014 chodil se svou kolegyní ze seriálu \"Smash\", herečkou Debrou Messing.\n\n"}
{"id": "770770", "url": "https://cs.wikipedia.org/wiki?curid=770770", "title": "Communauté de communes de la Vallée d'Ossau", "text": "Communauté de communes de la Vallée d'Ossau\n\nCommunauté de communes de la Vallée d'Ossau je společenství obcí (communauté de communes) v departementu Pyrénées-Atlantiques v regionu Akvitánie. Je pojmenováno podle pyrenejského údolí Vallée d'Ossau a vzniklo 1. ledna 2009 reorganizací předchozího společenství \"SIVOM de la Vallée d'Ossau\" založeného 29. července 1964. Sídlem je obec Arudy.\n\n\nK úkolům společenství patří vedle podpory hospodářství a turismu také svoz komunálního odpadu a bytová politika.\n\n"}
{"id": "770776", "url": "https://cs.wikipedia.org/wiki?curid=770776", "title": "Jade Empire", "text": "Jade Empire\n\nJade Empire je single-playerová akční RPG videohra vyvinutá firmou BioWare Edmonton. Hra byla v Česku vydaná v roce 2005 na Xbox a o dva roky později na PC (27.3 2007), vyšla s českou lokalizací. V roce 2008 hra vyšla na Xbox 360. 6. října 2016 hra vyšla na iOS a 15. listopadu 2016 na Android. V obou případech opět s českou lokalizací.\nHra se odehrává v Nefritovém království, tento herní svět je inspirován Čínskou mytologií.\n\nHráč si může vybrat ze sedmi předdefinovaných postav (čtyři jsou mužského pohlaví a tři ženského pohlaví) vzhled postav upravovat nelze, a to ani v průběhu hry, vlastnosti si však poupravit lze.\nVe hře nejsou na výběr klasická povolání, jako u jiných „tradičních“ RPG (tedy bojovník, mág a lotr, případně různé variace těchto základních povolání). V Jade Empire se operuje se třemi vlastnostmi: Tělo, Duch a Mysl, z těchto základních vlastností pak vycházejí zdraví (z Těla), či (z Ducha, jde o obdobu magie, many) a soustředění (z Mysli, zhruba odpovídá výdrži z RPG her).\nDalšími charakteristikami, už ne natolik stěžejními, je šarm (zvyšuje ho tělo a mysl), intuice (zvyšuje ho duch a mysl) a zastrašování (zvyšuje ho tělo a duch), využijí se jen v rozhovorech.\n\nNadále se postava učí bojové, zbraňové a podpůrné styly. Styly se postava učí až v průběhu hry, a to buď z knih, nebo výcvikem od NPC postav.\n\nVlastnosti postavy zlepšuje i tajemný amulet, který hrdina získá zpočátku hry. Do amuletu lze vkládat drahokamy, a tak zlepšovat vlastnosti.\n\nVývoj postavy (\"levelování\") Po získání určitého počtu zkušeností postava postoupí o level (úroveň) získá tři body, které je možné libovolně přiřadit k tělu, duši nebo mysli. Nadále postava získá určitý počet stylových bodů, kterými je možné zlepšovat své styly. Postava se na konci hry pohybuje okolo s dvacátého levelu, záleží na postupu hrou, podle toho kolik hráč splnil nepovinných úkolů a tak podobně.\n\nV Jade Empire není možné získat nové brnění, nebo zbraně. Postava má po celou dobu hry stejnou „zbroj“, respektive oblečení a zbraň. Hráč může sbírat a užívat, nebo prodávat, vlastně jen drahokamy do svého tajemného amuletu. Zřídkavě je možné získat nějaký úkolový předmět, ty ale není možné prodat. Ostatní předměty jako třeba knihy a svitky slouží výhradně k naučení nového stylu, nebo zlepšení vlastností.\n\nMorálku ovlivňují hráčovy činy. Úkoly (questy) lze plnit buď jako kladný hrdina, nebo jako záporný hrdina. Morálka je lehce variováno, na rozdíl od podobných RPG her, jako cesta „Otevřené dlaně“ (tzn. Dobro) a cesta „Sevřené pěsti“ (tzn. Zlo). Příklon k jedné, nebo druhé straně ovlivňuje gameplay a zpřístupňuje i nějaké rozdílné bojové styly.\n\nHra obsahuje mnoho hlavních i vedlejších úkolů. Plněním úkolů hráč ovlivňuje svou morálku, zpravidla si lze vybrat dobrou nebo zlou cestu a to i u vedlejších úkolů. Hra nijak nenutí hráče projít hru jako kladný hrdina. Řada hráčových rozhodnutí ovlivňuje gameplay a částečně i herní příběh.\n\nSpolečníci jsou provázáni s průběhem hry a hru ovlivňují, někteří více, někteří méně. Hráčova postava sebou může mít ale jen jednoho společníka, ostatní čekají na shromaždišti (na mapě označeno jako ohniště), kdykoliv je možné povolat libovolného společníka. Se společníky lze hovořit a odhalit tak jejich minulost, nebo s některými navázat i romanci. Někteří společníci v průběhu hry mohou zemřít, nebo opustit družinu. Taktiku společníkům příliš nastavovat nelze, jde si jen zvolit podporování hráčovy postavy, nebo útočný režim. Společníci ani nelevelují.\n\n\nPříběh je rozdělen do sedmi kapitol, odehrává se v Nefritovém království (stylizované jako středověká Čína).\n\nHra začíná ve škole Mistra Li, hlavní hrdin(k)a je výjimečný student bojových umění. Setká se s Jitřní hvězdou, která ho/ji bude doprovázet po celou hru. Hráčova postava porazí Gaa, jehož otec je velmi mocný. Gao na truc unese Jitří hvězdu, při záchraně Jitřní Hvězdy se hráčova postava setká s Moudrým Zu, který se připojí do družiny. Jitřní Hvězda je zachráněna a Gao zabit. Mistr Li Hráčově postavě povypráví, že ho/ji zachránil při zkáze Kláštera žalozpěvů, klášter byl zničen. Hrdinovy rodiče zabiti. Na chrám zaútočil císař, aby tak získal sílu Vodní dračice a stal se nesmrtelným. Hráčova postava od mistra Li získá tajuplný amulet. Na městečko Dvě řeky zaútočí Lotosvý vrazi a Mistr Li je unesen. Hlavní hrdina spolu se svými společníky se vydají pátrat po Mistru Li.\n\nCestou do Tienova přístaviště se hráčova postava poprvé setká s Hedvábnou liškou, v samotném přístavišti se setká s Odvážnou Hui, která se zná s Moudrým Zu a společně zachránily malou holčičku (až v závěru hry se ukáže, že šlo o Jitřní Hvězdu, která je dcerou císaře, aniž by to věděla). Hráčova postava zde musí získat létající stroj a větrnou mapu. V Tienově přístavišti je nutné vyřešit problém s přehradou, která nejde otevřít, v přístavišti tak uvízli námořníci, kteří přístavišti dělají problémy. Je možné přehradu opravit a zavděčit se tak Ministru Šengovi a místním obyvatelům, nebo ji poškodit navždy a získat tak peníze od hospodského, který z námořníků profituje.\nNa pirátském ostrově je pak nutné pobít piráty a zabít Starého Gaa.\nV jižním lese je „zlo“ stabilizaci lesa je možné uskutečnit dvěma způsoby, buď zničit kanibaly a jejich matku v hostinci Poutníkův odpočinek a pomoci tak Liščímu démonovy, nebo zabít Liščího démona a tak pomoci kanibalům.\nPo splnění hlavních questů hráčova postava získá Větrnou mapu a létající stroj, Vážku. V lokaci je možné naverbovat Houa, Kanga, Zin Buie, Skye a Černého vichra.\nV Císařském městě se hráčova postava setká s princeznou Sun Lian (Hedvábná Liška), která se přidá do skupiny. Ke zničení Lotosových vrahů je nutné se k ním naoko přidat, což je možné buď jako „Popravčí“ nebo jako „Inkvizitor“, po zvolení jedné cesty (možné je splnit obě) se Hráčova postava stává Akolytem Lotosových vrahů a dostává se do jejich sídla v Nekropoli. Moudrý Zu se od skupiny odpojí a tajně pomáhá Hráčově postavě Lotosové vrahy poškodit, poškození vůdčího Nefritového golema a zabití velkoinkvizitorky Džie, nakonec se hráčova postava shledává s vůdcem Lotosových vrahů, Rukou Smrti, Moudrý Zu zemře, když zachrání život hlavního hrdiny.\n\nHráč zjišťuje, že císař Sun Hai ovládá Ruku Smrti, a tak císaře neovládají Lotosový vrazi, jak se domnívala Hedvábná liška, ale císař ovládá Lotosové vrahy. Hedvábná liška je svým otcem velmi zklamaná.\n\nV císařském paláci hráčova postava svede boj s císařem, císař je poražen a umírá.\n\nHráč se setkává s Mistrem Li a zjišťuje, že jeho mistr je ve skutečnosti bratr již mrtvého císaře Sun Liho. Mistr Li Hráčovu postavu od začátku jen využíval k naplnění svých vlastních mocenských cílů, mistr hráčovu postavu zabije a uzme tajemný amulet.\nHráčova postava procitne v Říši duchů, Vodní dračice pomůže hrdinovy opět ožít. Hráč také zjišťuje, že hráčovu postavu nezachránil z Chrámu žalozpěvů Mistr Li, ale Song, Songa zabil Mistr Li a dítě odnesl, aby ho využil ke svým cílům, pomocí bratra/sestry ducha (tedy hráčovy postavy) totiž mohl ovládnout sílu Vodní dračice a tak se stát nesmrtelným.\nHráčova postava ožije.\n\nHráč musí zabít Ruku smrti, což je bratr Hedvábné Lišky, princ Ki. Také je nutné bránit se ve velkém boji společně se společníky v Chrámu Žalozpěvů. Po porážce Ruky Smrti lze jeho duši spoutat a mít ho jako společníka, nebo ho nechat mrtvého.\n\nHráč se musí utkat s mistrem Li, aby to dokázal, tak musí buď osvobodit, nebo znesvětit Vodní dračici. K Znesvěcení Vodní dračice je nutné zabít některé své společníky. Po Osvobození hráčova postava porazí a zabije Mistra Li.\nHru je možné zakončit třemi konci:\n\nHra je kompletně nadabována. Nejen postavy v Hráčově partě, ale i okolní dialogy mezi obyčejnými NPC, kteří spolu mluví o aktuálních událostech, jenž reflektují aktuální dění ve hře. Rozhovory hlavního charakteru jsou velmi komplexní, složité a mají významný vliv na gameplay. Automatické synchronizace rtů a dabingu (automatic lip-syncing algorithm) byl použit pro všechny dialogy. V dablérech se objevuje například: Kim Mai Guest (Jitřní Hvězda), Masasa Moyo (Hedvábná Liška), Josh Dean (Hou), Armin Shimerman (Ruka Smrti), Robin Atkin Downes (Moudrý Zu).\n\nO sequelu se spíše jen spekuluje, ale šéf studia BioWare Ray Muzyka oznámil, že se o Jade Empire 2 uvažuje a čekají na způsob jak se k sérii vrátit. Zda, ale skutečně někdy hra vyjde je nejisté.\n\n"}
{"id": "770784", "url": "https://cs.wikipedia.org/wiki?curid=770784", "title": "Valentin Petrovič Katajev", "text": "Valentin Petrovič Katajev\n\nValentin Petrovič Katajev (; (, Oděsa, Ruské impérium – 12. dubna 1986, Moskva, Sovětský svaz) byl ruský sovětský spisovatel, dramatik, scenárista a novinář.\n\nNarodil se v Oděse a prožil v ní své mládí. Pocházel z rodiny učitele. V době první světové války bojoval na frontě jako dobrovolník, v té době také začal působit jako válečný zpravodaj a dopisovatel, což posléze dělal i během Velké vlastenecké války. V době Říjnové revoluce v roce 1917 vstoupil do řad nově vznikající Rudé armády, ve které sloužil do roku 1920, kdy se vrátil do Oděsy. Od roku 1922 žil v Moskvě.\n\nMezi jeho nejznámější díla patří kniha \"Na obzoru plachta bílá\" inspirovaná revolučním rokem 1905 v Ruském impériu v době autorova dětství v rodné Oděse. Kniha tvoří vlastně první část rozsáhlejší trilogie \"Vlny Černého moře\". Dalším velmi známým dílem je kniha \"Syn pluku\" odehrávající se za druhé světové války v době Velké vlastenecké války. Od šedesátých let 20. století převažují v jeho díle autobiografické prvky (\"Živá voda, Tráva zapomnění, Kouzelný Oberonův roh\")\n\nStal se jedním z nejznámějších sovětských spisovatelů, jeho pověst je však nejednoznačná. Na jednu stranu byl oceňován vyznamenáními (Stalinova cena, Hrdina socialistické práce) a byl vnímán jako úzce spjatý se sovětským režimem. Na druhou stranu byl spisovatelem s bezmeznou fantazií, citlivým a původním; podporoval inovátorskou práci nových autorů a popisoval i to, co chtěla oficiální sovětská historie potlačovat.\n\n\n\n\n\n\n\n\n"}
{"id": "770789", "url": "https://cs.wikipedia.org/wiki?curid=770789", "title": "Batman: Arkham City", "text": "Batman: Arkham City\n\nBatman: Arkham City je videohra žánru akční adventura vyvinutá vývojářskou firmou Rocksteady Studios. Hra je založená na postavě superhrdiny Batmana, podle komiksu firmy DC Comics. Hra byla vydána společností Warner Bros pro PlayStation 3, Xbox 360 a Microsoft Windows. Hra byla poprvé oficiálně oznámena na Spike Video Game Awards v roce 2009 a byla celosvětově vydána do prodeje pro konzole 18. října 2011 a poté i pro Microsoft Windows 22. listopadu 2011.\n\nCelosvětově se v prvním týdnu po vydání prodalo 2 miliony kusů z celkového počtu 4,6 milionu vydaných kusů. Tím se z Batman: Arkham City stala jedna z nejrychleji prodávaných her v historii. Do 8. února 2012 bylo celosvětově vydáno celkem 6 milionů kusů hry.\n\nPříběh nás zavede do období asi rok po hře Arkham Asylum. Vykoupila se chudinská čtvrť, aby se mohli zločinci volně prohánět ulicemi a zároveň byli ve vězení a to pod kontrolo skupiny \"TIGER\", kterou vedl doktor Hugo Strange. Katastrofa byla otázkou času. A to věděl i Batman, který se dostal do města. Příběh začal v momentě, kdy batman zaslechl, že \"Two-face\" drží \"Catwoman\" v zajetí a chystá se jí popravit. Batman ji tedy šel zachránit, ale řadou okolností se stalo, že se do hry zapojil i \"Joker\", \"Mr. Freeze\", \"Ra's al Grul\" či \"Bane\". Batman se také musel vypořádat se samotným doktorem \"Strangem\", protože ten totiž věděl, že Batman je \"Bruce Wayne\" a hodlal to prozradit celému Gothamu.\n\nV Británii se Batman: Arkham Asylum umístil v prvním týdnu po zahájení prodeje na prvním místě jako nejprodávanější hra na PC, PS3 i Xbox 360.\n\nBatman: Arkham City obdržel od profesionálních kritiků velmi vřelé přijetí jak v České republice, tak i v zahraničí. Od jednoho z nejdůležitějších herních serverů GameRankings obdržel 95.94% pro PS3 verzi, 94.13% pro Xbox 360 verzi a 90.69% pro PC verzi. Od českého serveru Bonusweb obdržel hodnocení 90% pro PC i Xbox 360 verzi a od serveru Games.cz hodnocení 9/10.\n"}
{"id": "770792", "url": "https://cs.wikipedia.org/wiki?curid=770792", "title": "Složenka", "text": "Složenka\n\nSloženka je formulář určený k peněžním převodům, při kterých se užívá hotovosti, ale také bezhotovosti. V bankách se používají složenky ke vkladům na bankovní účet, pošta užívá poukázky také jako formulář k odesílání hotovosti příjemci bez bankovního účtu. (Poukázky si pošta vydává sama a náleží jí obdobné vlastnosti jako bankovní složence. Lidé si však osvojili název „složenka“ i pro tento tiskopis.)\n\n"}
{"id": "770793", "url": "https://cs.wikipedia.org/wiki?curid=770793", "title": "Salvador (Brazílie)", "text": "Salvador (Brazílie)\n\nSalvador (celým názvem \"São Salvador da Bahia de Todos os Santos\", volný český překlad \"Svatý spasitel v Zátoce všech svatých\") je hlavní město brazilského spolkového státu Bahia. Nachází se na poloostrově oddělujícím vody Atlantského oceánu a Zátoky všech svatých (Baía de Todos-os-Santos). S více než třemi miliony obyvatel je třetím největším městem Brazílie. Je významným brazilským přístavem a centrem obchodu.\n\nMěsto bylo založeno roku 1549 a do roku 1763 bylo hlavním městem portugalské kolonie, načež se hlavním městem stalo Rio de Janeiro. Vzhledem ke svému výsadnímu postavení během koloniálního období se ve městě potkávaly indiánské, evropské a africké kulturní vlivy. Město je dodnes jedním z center africko-brazilské kultury.\n\nHistorické centrum okolo městské čtvrti Pelourinho s mnoha stavbami v renesančním a barokním stylu je od roku 1985 zapsáno na seznamu světového kulturního dědictví UNESCO. Zástavba Salvadoru je rozdělena mezi Dolní a Horní město, mezi kterými je výškový rozdíl až 80 m a které spojuje známý výtah Lacerda (\"Elevador Lacerda\"). S městem je spojen spisovatel Jorge Amado, který ve svých knihách popisuje svéráznou atmosféru města, charakteristického prolínáním jednotlivých kultur.\n\nCentrum města s kostely a portugalskou koloniální architekturou ze 16. - 18. století je památkovou rezervací, bylo vyhlášeno za světové dědictví UNESCO.\n\nBěhem svého druhého pěveckého turné se zde roku 1889 nakazila žlutou zimnicí česká pěvkyně Klementina Kalašová a zemřela zde dne 13. června 1889. Je pohřbena na hřbitově Cemitério Quinta dos Lázaros, v části Monte Pio dos Artistas. Její hrob objevil v letech 1901-1902 Alberto Vojtěch Frič. V roce 2015 byla na zdi hřbitova odhalena pamětní deska od Davida Vávry.\n\n"}
{"id": "770797", "url": "https://cs.wikipedia.org/wiki?curid=770797", "title": "Mistrovství Evropy juniorů v ledním hokeji 1986", "text": "Mistrovství Evropy juniorů v ledním hokeji 1986\n\nMistrovství Evropy juniorů v ledním hokeji 1986 byl 19. ročník této soutěže. Turnaj hostila od 2. do 9. dubna západoněmecká města Düsseldorf, Krefeld a Ratingen. Hráli na něm hokejisté narození v roce 1968 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Mika Rautio, Ari Hilli\nObránci: Teppo Numminen, Petri Pulkkinen, Kari Harila, Jukka Marttila, Markku Jokinen, Robert Salo\nÚtočníci: Janne Virtanen, Arto Kulmala, Jukka Seilo, Janne Ojanen, Vesa Savolainen, Pekka Tirkkonen, Sami Leinonen, Juha Jokiharju, Esa Palosaari, Jarno Suokko, Tero Toivola, Jukka-Pekka Seppo.\n\nBrankáři : Radek Tóth, Rudolf Pejchar\nObránci: Pavel Táborský, František Kučera, Zdeněk Trávníček, Antonín Routa, Petr Pavlas, Karel Šmíd, Pavel Valko\nÚtočníci: Petr Tejral, Miroslav Stavjaňa, Juraj Jurík, Lubomír Kolník, Roman Němčický, Ivan Matulík, Vladimír Michálek, Pavel Geffert, Jaroslav Suk, Petr Hrbek, František Ševčík ml..\n\nŠampionát B skupiny se odehrál v Aostě v Itálii, postup na mistrovství Evropy juniorů 1987 si vybojovali Poláci. Naopak sestoupili\nNizozemci.\n\n1. Polsko\n2. Dánsko\n3. Francie\n4. Bulharsko\n5. Itálie\n6. Jugoslávie\n7. Rakousko\n8. Nizozemí\n\nŠampionát C skupiny se odehrál v Barceloně ve Španělsku, vyhráli jej Španělé.\n\n1. Velká Británie\n2. Maďarsko\n3. Španělsko\n"}
{"id": "770798", "url": "https://cs.wikipedia.org/wiki?curid=770798", "title": "Gmina Malczyce", "text": "Gmina Malczyce\n\nGmina Malczyce je polská vesnická gmina v okrese Wrocław v Dolnoslezském vojvodství. Sídlem gminy je ves Malczyce. V roce 2010 zde žilo 5 953 obyvatel.\n\nGmina má rozlohu 52,55 km² a zabírá 7,47% rozlohy okresu. Skládá se z 9 starostenství.\n\n\n"}
{"id": "770799", "url": "https://cs.wikipedia.org/wiki?curid=770799", "title": "František Motýľ", "text": "František Motýľ\n\nFrantišek Motýľ (12. února 1927 - ???), byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770801", "url": "https://cs.wikipedia.org/wiki?curid=770801", "title": "Arborio (rýže)", "text": "Arborio (rýže)\n\nArborio je druh krátkozrnné japonské varianty rýže seté (Oryza sativa) pěstované v Itálii. Je pojmenována podle města Arborio v údolí řeky Pádu, kde se hojně pěstuje. \n\nPři vaření zůstávají zrna pevná na skus, přesto jsou jemná a mazlavá, díky vysokému obsahu amylopektinu (jedné ze dvou složek škrobu). Vařená rýže Arborio se dobře pojí s ostatními zrny a dobře vstřebává chutě, čímž je vhodná pro přípravu rizota nebo rýžových pudinků. \n"}
{"id": "770804", "url": "https://cs.wikipedia.org/wiki?curid=770804", "title": "Communauté de communes Rhône Alpilles Durance", "text": "Communauté de communes Rhône Alpilles Durance\n\nCommunauté de communes Rhône Alpilles Durance je společenství obcí (communauté de communes) v departementu Bouches-du-Rhône v regionu Provence-Alpes-Côte d'Azur. Vzniklo 24. prosince 1996. Sídlem je obec Eyragues.\n\n\n"}
{"id": "770812", "url": "https://cs.wikipedia.org/wiki?curid=770812", "title": "Pavel Brus", "text": "Pavel Brus\n\nPavel Brus (* 22. února 1986) je bývalý český florbalový obránce. Momentálně působí na poli českého klubu 1. SC TEMPISH Vítkovice jako hlavní trenér.\nSeznam medailí, které získal Pavel Brus na mistrovství světa:\n"}
{"id": "770820", "url": "https://cs.wikipedia.org/wiki?curid=770820", "title": "Můj Vůdce: Skutečně skutečná skutečnost o Adolfu Hitlerovi", "text": "Můj Vůdce: Skutečně skutečná skutečnost o Adolfu Hitlerovi\n\nMůj Vůdce: Skutečně skutečná skutečnost o Adolfu Hitlerovi (orig. \"Mein Führer – Die wirklich wahrste Wahrheit über Adolf Hitler\") je komediální německý film z roku 2007 natočený podle scénáře Daniho Levyho, který film zároveň režíroval.\n\nTěsně před koncem války je Německo na kolenou, stejně jako jeho Führer. Tak jako je Berlín v troskách, propadá depresím i Adolf Hitler. Blíží se nový rok 1945 a Vůdce má přednést před Berlíňany novoroční projev, při kterém by měl Němce povzbudit a naposledy se ještě pokusit zvrátit děj války. Ministr propagandy Joseph Goebbels proto plánuje postavit svého Vůdce opět na nohy a roztáčí tak velmi riskantní plán. Posílá pro někdejšího profesora herectví žida Adolfa Grünbauma, který by měl dát Vůdce do formy. Oba aktéři nejprve odmítnou, ale nakonec se dají do práce a německý Vůdce svou řeč na Nový rok 1945 opravdu přednese. Ovšem vše dopadne zcela jinak, než si Goebbels přál.\n\n"}
{"id": "770821", "url": "https://cs.wikipedia.org/wiki?curid=770821", "title": "Cena za kulturu Německé fotografické společnosti", "text": "Cena za kulturu Německé fotografické společnosti\n\nKulturpreis der Deutschen Gesellschaft für Photographie (Cena za kulturu Německé fotografické společnosti) je ocenění, které jednou do roka uděluje za významné počiny v kategorii fotografie společnost Deutsche Gesellschaft für Photographie (Německá fotografická společnost, DGPh) od roku 1959.\n\nCena má formu pozlacené optické čočky a je udělována pouze žijícím osobám. Vítěz by měl působit v oblasti humanitární, charitativní, vědecké nebo umělecké.\n\nVítězové jsou nominováni členy společnosti DGPh.\n\n\n"}
{"id": "770823", "url": "https://cs.wikipedia.org/wiki?curid=770823", "title": "Jan Nehera", "text": "Jan Nehera\n\nJan Nehera (31. prosince 1899 Kostelec na Hané - 4. dubna 1958 Casablanca) byl jedním z nejtalentovanějších československých podnikatelů první poloviny 20. století. Průkopnickým přístupem v maloobchodu a pokrokovými výrobními metodami se dokázal prosadit až na třech světadílech, kde postupně od roku 1931 do roku 1939 vybudoval síť více jak 130 maloobchodních velkoformátových prodejen a několik desítek obchodních zastoupení a závodů. Byl první, kdo vertikálně integroval prodej konfekce od výroby až po maloobchod a naznačil tak cestu pro dnešní luxusní domy jako Chanel a Hermes. Do praxe zaváděl množství novátorských principů, které využíval například i Ford nebo Baťa. Jeho výrobky představovaly vrchol textilní tradice v ČSR, která začala v roce 1858 první konfekční továrnou v Evropě, právě v Neherově Prostějově. Tato tradice je dodnes živá ve spoustě prostějovských nebo trenčínských oděvních firmách. \n\nPoté, co se Nehera vyučil zámečníkem a absolvoval základní vojenskou službu, založil v roce 1923 s pomocí otce a dvou společníků svůj první podnik s názvem Nehera a spol. Otec se synem z tohoto podniku o pár let vystoupili, aby si založili samostatný rodinný podnik. Vyráběli tam pánskou a dětskou konfekci, kterou dále dodávali obchodníkům. Firma sídlící v Prostějově měla na začátku 9 stálých zaměstnanců a 50 domácích krejčích. \n\nKolem roku 1929 se Nehera začal zaobírat myšlenkou prodeje konfekce ve vlastních prodejnách. Inspiroval se stylem Baťova podnikání a převzal i jeho ceny končící devítkou.\n\nOtevření první samostatné prodejny v Praze na Václavském náměstí v roce 1931 bylo doprovázeno rozsáhlou reklamní kampaní pod heslem „od výrobce přímo ke spotřebiteli“. Kampaň lidi natolik oslovila, že podle archivních dokumentů se obrat v prvních prodejnách vyšplhal až na 100.000,- Kč denně.\n\nOtevření vlastních obchodů mu umožnilo přímý prodej zákazníkům. Nehera byl jedním z mála podnikatelů, kteří v období hospodářské krize na začátku 30. let dokázali nejen prosperovat, ale dokonce rozšířit paletu svých služeb. Bylo to zejména díky úplné vertikální integraci celého logistického řetězce, od výroby konfekce, až po její maloobchodní prodej, ve vlastních továrnách a ve vlastních prodejnách.\n\nRozdíl mezi Neherou a jeho konkurenty, kteří disponovali podstatně delší tradicí, byl především v tom, že na rozdíl od Nehery nedokázali podchytit nástup nového stylu podnikání, případně jejich výroba byla úzce specializovaná.\n\nMálokdo věnoval takovou pozornost propagaci jako právě Nehera. Vedle masivní kampaně, častých akcí a výprodejích nebo baťovských devítkách na konci cen, vydával i firemní časopis pro motivaci svých zaměstnanců.\n\nNehera se nebránil ani rozšiřování služeb. Kromě prodeje dámské, pánské a dětské konfekce, začala firma také poskytovat úpravu oděvů svých zákazníků, ale i služby veřejných žehlíren v obchodech. Ve větších městech byly rozmístěné i mobilní žehlírny, které parkovaly např. před fotbalovými stadióny. Přibližně v polovině 30. let začal Nehera s 10% přirážkou k standardní ceně poskytovat i šití oděvů na míru.\n\nDomácí distribuční síť se během tří let významně rozrostla, proto bylo zapotřebí zabývat se racionalizací samotné výroby. Nehera absolvoval studijní cestu do USA, kde se inspiroval know-how Henryho Forda.\n\nV roce 1935 zaměstnával Nehera už 1 000 lidí, počet prodejen se rozrostl na 76. V druhé polovině 30. let, když domácí prodejní síť zažívala nejproduktivnější časy, měla firma tržby ve výši téměř 20 000 000,- Kč měsíčně.\n\nS nárůstem počtu zaměstnanců souvisel i nedostatek kvalifikované pracovní síly, proto Nehera v roce 1937 založil školu s internátem pro dorost.\n\nOd roku 1936 vedle domácích prodejen postupně vznikají i zahraniční filiálky, např. ve švédském Stockholmu, norském Oslu nebo v Africe. Obchody v severní Evropě řídili místní obyvatelé, zatímco do Afriky byli vysláni českoslovenští zaměstnanci. V roce 1940 Nehera založil novou továrnu v Trenčíně, ze které později vznikla Odeva.\n\nKromě vlastní prodejní sítě se Nehera snažil uplatnit i v oblasti veřejných zakázek pro významné instituce. Podniku se dařilo i v této oblasti, jelikož se mu podařilo získat poměrně rozsáhlou zakázku na dodávku oděvu pro československou armádu.\n\nV období 2. světové války musel Nehera čelit mnoha problémům s nacisty, o továrnu přišel, byl zatčen a vězněn. Po válce byla jeho firma v roce 1945 znárodněna a začleněná do národního podniku OP Prostějov. Nehera se proto rozhodl emigrovat do marocké Casablancy, kde ještě stihl založit menší oděvní závod. V roce 1958 zemřel na onemocnění ledvin.\n\n"}
{"id": "770825", "url": "https://cs.wikipedia.org/wiki?curid=770825", "title": "Idea státu rakouského", "text": "Idea státu rakouského\n\nIdea státu rakouského je dílo Františka Palackého, ve kterém českému národu vyložil svou představu budoucího uspořádání rakouského císařství. Jedná se o sérii osmi článků, které vyšly tiskem v roce 1865 v deníku Národ. V roce 1907 je souborně (spolu s Psaním Františka Palackého do Frankfurtu) vydalo Ottovo nakladatelství v redakci Jaroslava Kvapila. Palacký v díle navrhuje přetvoření Rakouska na federaci více autonomních celků, a to jako protipól dualizace státu.\n"}
{"id": "770826", "url": "https://cs.wikipedia.org/wiki?curid=770826", "title": "Spojené státy evropské", "text": "Spojené státy evropské\n\nSpojené státy evropské je název možné federace evropských států. Podle tohoto modelu by evropská federace fungovala na stejném či podobném principu jako Spojené státy americké. Tato idea byla v autoritativnější formě realizována v roce 2007 podpisem Lisabonské smlouvy.\n\nPrvním, kdo přišel s představou takovéto federace, byl první prezident Spojených států amerických George Washington. Na toto téma prohlásil: „Lidé někdy budou chtít založit Spojené státy evropské, Spojené státy americké se stanou modelem tohoto státu.“ V polovině 19. století několik osobnosti, jako např. Giuseppe Mazzini nebo Giuseppe Garibaldi, požadovalo federaci evropských států. Již od 20. let 20. století je tento termín často používán. V roce 1922 bylo založeno hnutí Panevropská unie. Významnou roli při tom sehrál Richard Mikuláš Coudenhove-Kalergi, původně rakouský hrabě z rodu Coudenhoveů, myslitel a spisovatel. V této organizaci působil také československý ministr zahraničí Edvard Beneš.\n\nPo druhé světové válce - v roce 1946 – navrhl Winston Churchill vytvoření Spojených států evropských. Jeho záměrem byla evropská federace, podobná Spojeným státům americkým (USA). Podle bývalého německého kancléře Helmuta Kohla by však federace evropských států nebyla s tou americkou srovnatelná.\nOd začátku dluhové krize v eurozóně se tento termín opět velmi často objevuje v diskusích a vyjádřeních evropských osobností.\n"}
{"id": "770827", "url": "https://cs.wikipedia.org/wiki?curid=770827", "title": "The Maine (hudební skupina)", "text": "The Maine (hudební skupina)\n\nThe Maine je americká rocková hudební skupina, která vznikla v roce 2007 v Tempe, ve státě Arizona. Hned v roce 2007 vydala kapela dvě EP alba, první s názvem \"Stay Up, Get Down\" a \"The Way We Talk\". V létě roku 2008 vydala skupina svoje debutové album s názvem \"Can't Stop, Won't Stop\" a v prosinci téhož roku vydali vánoční EP \"...And a Happy New Year\". V roce 2010 vydali své druhé studiové album s názvem \"Black & White\", na kterém vyšel singl s názvem „Inside of You“, kterého se hned první týden prodalo přes 22 000 kusů. Nejnovějším albem skupiny je album \"Pioneer\", které vyšlo 6. prosince 2011.\n\n\n"}
{"id": "770831", "url": "https://cs.wikipedia.org/wiki?curid=770831", "title": "Ján Murin", "text": "Ján Murin\n\nJán Murin (7. července 1920 - ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Středoslovenský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770835", "url": "https://cs.wikipedia.org/wiki?curid=770835", "title": "Jan Muroň", "text": "Jan Muroň\n\nJan Muroň (29. května 1919 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda JZD z obvodu Dobratice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Dobratice), kde setrval do konce volebního období, tedy do voleb v roce 1971.\n\n"}
{"id": "770836", "url": "https://cs.wikipedia.org/wiki?curid=770836", "title": "Australský parlament", "text": "Australský parlament\n\nFederální australský parlament je nejvyšší zákonodárný orgán Australského svazu. Formálně má tři složky:\n\nObě komory sídlí v budově Australského parlamentu v hlavním městě Australského svazu Canbeře.\n\nSněmovna reprezentantů je dolní komorou Federálního australského parlamentu. Skládá se ze sto padesáti členů volených přímo na dobu tří let. Reprezentanti jsou voleni v jednomandátových obvodech pomocí preferenčního hlasování, díky kterému dominují v komoře dvě velké strany: pravicová Liberální strana Austrálie a levicová Australská strana práce. Každá vláda musí získat důvěru absolutní většiny členů Sněmovny. \n\nHorní komora, Senát, má v současné době 76 členů - 12 z každého z šesti australských států, nezávisle na populaci, a 2 z každého samosprávného teritoria. Senátoři jsou voleni za pomoci systému jednotného přenosného hlasu (Single transferable vote), který je proporčnější než systém Sněmovny a tak se v Senátu nachází mnoho menších stran; vláda většinou oporu v Senátu nemá, musí tak s nimi jednat.\n\nPřestože mohou být volby vyvolány dříve, každé tři roky je volena nová Sněmovna a polovina Senátu. Pokud nastanou rozpory mezi Sněmovnou a Senátem, může Generální Guvernér rozpustit obě komory najednou.\n\nAustralský svaz začal existovat v roce 1901 při sloučení šesti kolonií. První volby proběhly ve dnech 29. a 30. března 1901 a první schůze byla zahájena 9. května 1901 v Melbourne princem, později králem, Jiřím V. Jediná budova v Austrálii, která byla schopná pojmout 14 000 lidí přítomných na ceremonii, byla Královská výstavní budova. Po zahájení provozu parlamentu se reprezentanti a senátoři scházeli v Melbournské budově parlamentu, který zasedal v oné Královské výstavní budově.\n"}
{"id": "770837", "url": "https://cs.wikipedia.org/wiki?curid=770837", "title": "Antonín Navrátil (politik)", "text": "Antonín Navrátil (politik)\n\nAntonín Navrátil (21. února 1919 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770839", "url": "https://cs.wikipedia.org/wiki?curid=770839", "title": "Miroslav Němec (politik)", "text": "Miroslav Němec (politik)\n\nMiroslav Němec (30. prosince 1913 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen do Národního shromáždění ČSSR za Středočeský kraj jako bezpartijní kandidát. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako hlavní agronom JZD z obvodu Zruč nad Sázavou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Zruč nad Sázavou), kde setrval do konce volebního období, tedy do voleb v roce 1971. V průběhu volebního období přešel do KSČ.\n\n\"Poznámka: O českém přírodovědci (narozen 6. března 1942), který zasedal ve volebním období 1986-1990 v České národní radě pojednává článek Miroslav Němec (biolog)\"\n\n"}
{"id": "770840", "url": "https://cs.wikipedia.org/wiki?curid=770840", "title": "Miroslav Němec", "text": "Miroslav Němec\n\nJméno a příjmení Miroslav Němec má více nositelů:\n\n"}
{"id": "770843", "url": "https://cs.wikipedia.org/wiki?curid=770843", "title": "After Hours", "text": "After Hours\n\nAfter Hours může být:\n\n"}
{"id": "770849", "url": "https://cs.wikipedia.org/wiki?curid=770849", "title": "Alois Hille", "text": "Alois Hille\n\nThDr. Alois Hille (29. ledna 1812 Velký Šenov – 8. června 1879 Litoměřice) byl český římskokatolický kněz, kanovník litoměřické kapituly a generální vikář litoměřické diecéze v letech 1878-1879.\n\nByl synovcem litoměřického biskupa Augustina Barloměje Hilleho. Po vysvěcení na kněze působil Hille nejprve jako kaplan v České Kamenici. V letech 1842-1863 působil jako profesor biblického studia Starého Zákona na biskupském teologickém učilišti v Litoměřicích. V roce 1864 byl jmenován čestným kanovníkem litoměřické kapituly. Poté byl jmenován sídelním kanovníkem s kanonikátem königseggovským II. a v roce 1868 se stal prvním kanovníkem-penitenciářem, podle ustanovení Tridenského koncilu. Od roku 1873 byl radou a přísedícím biskupské konzistoře. V roce 1878 byl ustanoven generálním vikářem litoměřické diecéze. Funkci však vykonával jen krátce, protože 8. června 1879 zemřel.\n\n\n"}
{"id": "770850", "url": "https://cs.wikipedia.org/wiki?curid=770850", "title": "Hit the Lights", "text": "Hit the Lights\n\nHit the Lights je americká pop punková hudební skupina, která vznikla v roce 2003 ve městě Lima v Ohiu. V dnešní pětičlenné sestavě jsou Nick Thompson, který vystřídal Colina Rosse v roce 2007 na pozici vedoucího zpěváka (do té doby pouze doprovodné vokály a kytara), Omar Zehery (kytara), David \"Dave\" Bermosk (kytara), Nate Van Dame (basová kytara) a Kevin Mahoney (bicí). Do roku 2005 byl na pozici bubeníka Ryan Radebaugh. Kapela dodnes vydala tři studiová alba, čtyři EP alba a jedno kompilační album. Nejnovější studiové album se jmenuje \"Invicta\" a vyšlo 31. ledna 2012. Kapela při natáčení posledního alba spolupracovala s dalšími kapelami, pomáhali jim například Ryan Key ze skupiny Yellowcard, Tim Pagnotta ze skupiny Sugarcult, či Kenny Vasoli ze skupiny The Starting Line.\n\nSkupina od svého vzniku vyrazila na mnoho koncertních turné. Kapela se zúčastnila tří ročníků Warped Tour v letech 2005, 2006 a 2009. V létě roku 2006 vyrazili na turné s kapelami Paramore, Cute Is What We Aim For a This Providence. Hned poté vyrazili do Spojeného království na turné s kapelami New Found Glory, Cartel a The Early November. V roce 2007 vyrazili na první turné, kde byli hlavním číslem, se skupinami Valencia, All Time Low, Just Surrender, Forgive Durden a Love Arcade. V roce 2008 vyrazili na turné s kapelami od Fearless Records Every Avenue a The Maine a ještě v tentýž rok se znovu vydali do Velké Británie, tentokrát s kapelami Bayside, Choidos a Motion City Soundtrack. Podpořili také kapelu Cobra Starship, kterou doprovodili na jejich turné s kapelami Forever the Sickest Kids a Sing It Loud. V roce 2010 se podívali do Austrálie, znovu se přidali ke kapele New Found Glory, doprovodila je skupina Fireworks.\n"}
{"id": "770851", "url": "https://cs.wikipedia.org/wiki?curid=770851", "title": "Erik III. Dánský", "text": "Erik III. Dánský\n\nErik III. Dánský (\"Erik III Lam\") (asi 1120 – 27. srpen 1146) byl králem Dánska v letech 1137 až 1146. Jeho přízvisko \"Lam\" znamená jehně, což může odkazovat k tomu, že byl vnímán jako zbožný a štědrý, nebo k tomu, že byl viděn jako slabý král.\n\nErik se narodil na ostrově Fyn. Jeho matkou byla princezna Ragnhilda, nemanželská dcera Erika I., otcem dánský šlechtic Haakon Sunnivasson.. Jako takový byl spřízněn s vládnoucími rody Dánska i Norska. Byl vnukem dánského krále Erika I. a synovcem dánského krále Erika II.\n\nZa válek mezi králi Nielsem Svenssonem a Erikem II. Pamětihodným se Erik postavil i se svým vojskem na stranu svého strýce Erika II. Když byl tento krutý a neoblíbený panovník v roce 1137 zavražděn, byl jeho nástupcem na dánském trůnu zvolen on sám. Po převzetí vlády však o trůn musel bojovat, když ve Skåne vypuklo povstání. V jeho čele stál Erikův bratranec Olaf Haraldsen, syn bratra Erika II. Haralda, jehož zavraždil Erik II. Boje s Olafem, který se prohlásil dánským králem (jako \"Olaf II.\"), trvaly od roku 1139. Během nich Olaf zabil biskupa z Roskilde, za což byl papežem Inocencem II. exkomunikován a ztratil v zemi podporu. Roku 1141 došlo na území středního Skåne poblíž Helsingborgu k bitvě, v níž byly zbytky Olafova vojska poraženy a on sám zahynul.\n\nSoudobí kronikáři popisují Erika III. jak jako pasivního a nerozhodného muže, tak horlivého a odvážného bojovníka. Od počátku svého panování usiloval o zklidnění poměrů v zemi, proto podpořil snahu biskupa Eskila z Lundu (svého vzdáleného příbuzného) o znovuzřizení arcidiecéze v Lundu. Papež souhlasil a již roku 1139 přibyli do Lundu na synod provinciální biskupové z celé Skandinávie. Krom toho král Erik III. podporoval církevní reformy, jež zaváděl lundský arcibiskup, byl patronem vzniku prvních cisterciáckých klášterů v Dánsku (1144).\n\nZřejmě hluboká religiozita králova byla v pozadí jeho rozhodnutí abdikovat z panovnického trůnu, jež naplnil v roce 1146, stav se tak jediným dánským králem v historii, jež přistoupil k touto kroku. Vstoupil do kláštera sv. Knuta v Odense, kde krátce nato, 27. srpna toho roku zemřel a kde je i pochován. Jiné důvody jeho abdikace jsou hledány buď v uvědomění si skutečnosti, že je neschopný vládnout, nebo v rozvinutí nemoci, která ho brzy poté zahubila.\n\nO získání moci v zemi po jeho smrti bojovali Knut V., Valdemar I. a Sven III. V roce 1157 se trojice dohodla, že si Dánsko rozdělí na tři části, ale Sven se pokusil své dva rivaly během slavnosti zabít. Poté však byl Valdemarem I. poražen a po bitvě zabit. Valdemar se tedy stal jediným králem Dánska.\n\nErik se v roce 1144 oženil s Luitgardou ze Salzwedelu, sestrou brémského arcibuiskupa Hartwiga II. von Stade, což naznačuje rostoucí německý vliv v Dánsku. Manželství, z njž nevzešli žádní potomci, bylo roku 1146 anulováno. Erik však měl nemanželského syna Magnuse.\n\n"}
{"id": "770852", "url": "https://cs.wikipedia.org/wiki?curid=770852", "title": "Erik III.", "text": "Erik III.\n\nNositelé jména Erik III.:\n"}
{"id": "770853", "url": "https://cs.wikipedia.org/wiki?curid=770853", "title": "Gmina Prusice", "text": "Gmina Prusice\n\nGmina Prusice je polská městsko-vesnická gmina v okrese Trzebnica v Dolnoslezském vojvodství. Sídlem gminy je město Prusice. V roce 2010 zde žilo 9 166 obyvatel.\n\nGmina má rozlohu 158,02 km². Skládá se z 27 starostenství.\n\n\n"}
{"id": "770858", "url": "https://cs.wikipedia.org/wiki?curid=770858", "title": "Štítonos černozobý", "text": "Štítonos černozobý\n\nŠtítonos černozobý (\"Chionis minor\") je ptačí druh z rodu štítonos. Rod štítonos se rozděluje pouze na dva druhy a sám vytváří monotypickou čeleď štítonosovití.\n\nŠtítonos černozobý trvale obývá pouze čtyři skupiny subantarktických ostrovů v jižní části Indického oceánu. Vyskytuje se na ostrovech prince Edwarda, Crozetových ostrovech, Kerguelenových ostrovech a na Heardově a McDonaldových ostrovech. Z těchto ostrovů, na rozdíl od svých příbuzných štítonosů světlezobých, před tamním zimním obdobím neodlétají na teplejší sever. Okolo jejich ostrovů oceán trvale nezamrzá a tím mají větší šanci se uživit. Přelétávají nejvýše mezi ostrovy v rámci domovského souostroví podle momentálního výskytu potravy.\n\nSpojení mezi těmito čtyřmi populacemi se zpřetrhaly a ptáci, \"uvězněni\" na jednotlivých souostrovích, za tu dobu vytvořili čtyři rozlišitelné poddruhy:\n\nJsou to bílí ptáci podobní větším, zavalitým holubům, Dosahují délky od 38 do 41 cm a samci váží 530 až 610 a samice 460 až 530 gramů. Rozpětí křídel mají v toleranci 39 až 41 cm. Svých leteckých schopností příliš nevyužívají, spíše preferují své silné nohy s prsty uzpůsobenými k chůzi po pevné zemi. Plovací blány mají zakrnělé, na vodu málokdy sedají a z vody ani neloví. Často si však u břehu své bílé, husté, hřejivé peří koupou a následně ošetřují. Jsou hbití, odvážní, zvědaví a stále při chuti.\n\nOd štítonosů světlezobých se odlišují poněkud drobnějším vzrůstem a hlavně na prvý pohled tím, že svůj silný zobák kuželovitého tvaru mají zabarvený tmavě, stejně jako zrohovatělý štítek překrývající u kořene zobáku nozdry. Ozobí mají taktéž tmavé, včetně lalokovitých výrůstků.\n\nJsou to všežravci, kteří mimo období kdy žijí ve společných koloniích s hnízdícími ptáky nebo ploutvonožci, se stravují velice střídmě. Svou potravu si usilovně hledají mezi kameny a skromnými trsy rostlin, nepohrdnou ani mořem na břeh vyplavenými živočichy, živými i mrtvými, nebo mořskými řasami. V případě nedostatku sezobou i trus tučňáků v domnění, že naleznou nestrávené zbytky potravy. Přijdou jim vhod jakékoliv odpadky biologického původu, bezpečně likvidují odpad i po lidech z výzkumných stanic. Jsou schopni ulovit i drobné hlodavce. Z moře si sbírají svou potravu jen za odlivu, kdy pečlivě prohledávají dno a sbírají korýše a ostatní živočichy. Na rozdíl od štítonose světlezobého se nepohybují výhradně jen na pobřeží, ale zalétávají i dovnitř ostrovů. Tam hledají na tamních loukách nebo v jezírkách různé bezobratlé živočichy.\n\nEtapa dostatku potravy jim nastává v době obsazení hnízdišť. Tehdy se převtělí do role zlodějíčků a berou na co dosáhnou. Přitom je zajímavé, že se mohou po hnízdišti volně procházet a hnízdící ptáci si jich téměř nevšímají. Nejdříve kradou vejce, později i čerstvě vylíhnutá a opuštěná ptáčátka. Dorážejí na rodiče vracející se s potravou ve voleti a nutí je vyvrhnou také něco pro ně. Jsou tak hbití, že při krmení kradou potravu přímo ze zobáků. V koloniích ploutvonožců zase napadají čerstvě narozená mláďata, klovou je a pijí vytékající krev. Největším úlovkem je pro ně placenta rodičky. Účastní se společně se silnějšími mrchožrouty, např. s buřňákem obrovským, definitivní likvidace mrtvě narozených nebo zemřelých mláďat.\n\nJsou to ptáci monogamní, kdy jednou vytvořené páry se vracejí hnízdit na svá místa. Před zahnízděním si vytvářejí hnízdní teritorium které si chrání, nezvané hosty klovou a na odstrašení používají i pronikavý křik. Skryté hnízdo si vybudují z materiálu dostupného v okolí nejčastěji ve skalních rozsedlině a střídají se při inkubaci dvou až tří krémově bílých nebo hnědě skvrnitých vajíček po dobu asi jednoho měsíce. Zhruba ve věku dvou měsíců jsou kuřata již opeřená a pomalu si začínají sama hledat potravu. Rodiče je ještě nějakou dobu dokrmují a mláďata se pak zdržují v blízkosti asi do roku věku. Pak odlétají, ne však dále než 1 km. Přestože samice snášejí 2 až 3 vejce, doroste v hnízdě do věku osamostatnění jen asi po jednom mláděti. Na své prvé zahnízdění čekají tři až pět let.\n\nPočet dospělých jedinců se odhaduje celkem na 15 až 20 000, za jejich největšího nepřítele jsou považovány zdivočelé kočky. Protože jejich počty se v posledních létech nesnižují, je tento druh hodnocen IUCN jako málo dotčený (LC).\n"}
{"id": "770861", "url": "https://cs.wikipedia.org/wiki?curid=770861", "title": "Mlhovina Plamínek", "text": "Mlhovina Plamínek\n\nMlhovina Plamínek (NGC 2024) je emisní mlhovina ležící v souhvězdí Orionu zhruba 900 až 1 500 ly od Slunce. Mlhovinu objevil 1. ledna 1786 William Herschel a nachází se v blízkosti hvězdy Alnitak (východní hvězda Orionova pásu).\n\nČervené zbarvení je důsledkem zářením ionizovaných atomů vodíku na kraji velkých molekulárních mračen. Středový tmavý pruh mezihvězdného prachu ukrývá zdroj kupu horkých, mladých hvězd. Ty je možné spatřit v infračervené části spektra. Některá z hmotných hvězd je nejspíše zdrojem energetického ultrafialového záření, které ionizuje vodík.\n"}
{"id": "770865", "url": "https://cs.wikipedia.org/wiki?curid=770865", "title": "Řecký jogurt", "text": "Řecký jogurt\n\nŘecký jogurt je jogurt, který byl cezen skrz tkaninu či papír, čímž je odstraněna syrovátka. Tím je dosaženo konzistence mezi obyčejným jogurtem a sýrem, přičemž je zachována kyselá chuť. Řecký jogurt se také vyznačuje vyšší tučností, než má běžný jogurt. \n\nJogurt cezený přes mušelín je tradičním jídlem ve východním Středomoří, na Blízkém východě a v jižní Asii.\n\nV řecké kuchyni je používán především jako základ pro tzatziki a jako dezert, na jehož vrchol se dává med, višňový sirup nebo ovoce. V Řecku se jogurt tradičně vyrábí z ovčího mléka. V poslední době je však zejména v průmyslově výrobě používáno i kravské mléko.\n"}
{"id": "770866", "url": "https://cs.wikipedia.org/wiki?curid=770866", "title": "Mlhovina Eskymák", "text": "Mlhovina Eskymák\n\nMlhovina Eskymák (také známá jako NGC 2392 nebo Caldwell 39) je planetární mlhovina ležící v souhvězdí Blíženců, vzdálená přibližně 4 100 světelných let od Slunce. Mlhovinu objevil 17. ledna 1787 William Herschel.\n\nMlhovina je viditelná i malými amatérskými astronomickými dalekohledy, ve kterých vypadá jako jasný kotouček bez podrobností. Dalekohledy větších rozměrů ji ukážou jako objekt podobný hlavě osoby, která je skrytá v kapuci bundy, díky čemuž mlhovina získala svou přezdívku. Na obloze se nachází v jihovýchodní části souhvězdí, 2,5° jihovýchodně od hvězdy δ Geminorum (Wasat) s magnitudou 3,5.\n\nMlhovinu je výhodné pozorovat ze severní polokoule, i když je díky její poloze blízko k ekliptice bez potíží viditelná ze všech obydlených oblastí jižní polokoule, kde se ovšem nachází poněkud nízko nad obzorem. Nejvhodnější období pro její pozorování na večerní obloze je od prosince do května.\n\nMlhovinu objevil William Herschel v roce 1787 a popsal ji jako hvězdu 9. magnitudy, kterou obklopuje mlhovina. Na fotografii z Hubbleova vesmírného dalekohledu z roku 2000 jsou zobrazena plynová mračna s tak složitou stavbou, že dosud nebyla plně pochopena.\n\nMlhovina Eskymák je planetární mlhovina s bipolárním vzhledem\na je tvořena dvěma obálkami.\nJe obklopena plynem, který před 10 000 let tvořil vnější vrstvy hvězdy podobné Slunci. Vlákna viditelná uvnitř jsou způsobena silným větrem částic pocházejících z hvězdy uprostřed mlhoviny. Vnější obálka obsahuje zvláštní oranžová vlákna s délkou kolem jednoho světelného roku.\n\n\n"}
{"id": "770868", "url": "https://cs.wikipedia.org/wiki?curid=770868", "title": "Antecepce", "text": "Antecepce\n\nAntecepce (ante = před, předem; cepce = čití, uchopení) je základním projevem živých organismů. Bez této schopnosti by byl živý organismus zahlcen podněty z okolí, které by nestíhal zpracovat ke svému přežití. Nejde tedy jen o myšlenkový proces u lidí, ale např. projevy stromů, které „cítí“ předem, že se blíží jaro a začnou rašit.\n\nPřevzaté slovo \"anticipace\" vzbuzuje etymologicky pocit \"anti\"=proti, tedy něčeho proti uchopení, což je matoucí. Proto je vhodnější použít nové slovo antecepce. Rovněž druhá část převzatého slova \"-cipace\" vychází z latinského \"capere\", např. ve slově \"participace\" = \"partem capere\" neboli \"brát účast\", což je obvykle užíváno zcela mimo smysl pojmu \"cítit\", jak jej známe např. ve výrazu \"percepce\"= vnímání nebo \"nocicepce\" = \"bolesti cítění\". Nové slovo \"antecepce\" chce být blízko právě těmto slovům a ne slovům \"participace“ či \"emancipace“.\n\nTřetím důvodem je, že slovo \"anticipace\" je již využíváno v poněkud odlišném významu očekávání především v lidské psychice.\n\nPro ilustraci, když sestupujete se schodů, které dobře znáte, nemusíte na další krok takřka myslet. Váš organizmus je předem nachystán na došlap v patřičné výšce, na pevnost schodu, který se pod vámi neproboří, na drsnost povrchu, který pod nohou neuklouzne...\nVy ten schod předem cítíte. Ne, že by ho předem cítil jen váš mozek. Celé vaše tělo, svaly na nohou, tělesná rovnováha, oči, které se mohou věnovat prohlížení zábradlí nebo výzdobě, to vše cítí předem další schod.\n\nAutopoietické systémy si svoji integritu a stabilitu uchovávají jen díky tomu, že s okolím interagují relativně málo: vnější vstupy by mohly systém dokonce zničit. Proto veškeré interakce s okolím musí systém antecepovat, a právě tato antecepce je znalostí o světě, jeho interpretací, inteligencí\". Humberto Maturana\n\nPoznámka: slovo autopoietický vyjadřuje, že systém (třeba pták) buduje sám sebe, na rozdíl např. od hnízda, které pták vybuduje, ale může jej kdykoli opustit.\n\n"}
{"id": "770869", "url": "https://cs.wikipedia.org/wiki?curid=770869", "title": "Zpěv vzdálené Země", "text": "Zpěv vzdálené Země\n\nZpěv vzdálené Země je vědeckofantastický román britského spisovatele Arthura C. Clarka vydaný v roce 1986. V anglickém originále se kniha jmenuje \"The Songs of Distant Earth\". Dílo je přepracováním stejnojmenné povídky (v češtině má mírně odlišný název „Zpěvy vzdálené Země“).\n\nPříběh začíná zásadním vědeckým odhalením - objevem neutrin. Nepatrných částic však přichází ze Slunce mnohem méně, než by podle propočtů mělo. Tento fakt vědce dovede k jistotě, že se Slunce brzy změní v novu a pohltí celou svou planetární soustavu včetně Země.\n\nV románu se objevuje také idea orbitálního výtahu a částečná parafráze příběhu o vzpouře na lodi Bounty. Zaznívá zde i kritika církví a náboženských sekt, nikoli samotné víry.\n\nKniha vyšla poprvé česky v nakladatelství Bonus press v roce 1993 .\n\nVědci zjistí, že během několika století se Slunce přemění v novu, což povede k zániku Země i celé Sluneční soustavy. Lidstvo se začíná připravovat k exodu, buduje obrovské kosmické lodě, které nesou mnoho hibernovaných lidí a embryí k nedalekým hvězdám a jejich planetám. Většina Pozemšťanů zkáze neunikne, osídlovací lodě ale dopraví svůj náklad k několika vybraným planetám. Část posádky poslední unikající lodi jménem Magellan je svědkem zničení Sluneční soustavy. Jejich cílem je planeta Sagan-2, avšak během dlouhého letu musí zastavit na již dříve osídlené planetě Thalassa, aby zde vyrobili ledové bloky pro čelní štít kosmické lodi. Potomci kolonistů jsou přátelští a posádku vítají. Tato neočekávaná návštěva však změní osudy několika lidí na Thalasse i na palubě Magellanu.\n\nPrvní verzí tohoto románu byla stejnojmenná povídka (anglicky „The Songs of Distant Earth“, v češtině má mírně odlišný název od románu - jmenuje se „Zpěvy vzdálené Země“) o 12 500 slovech napsaná mezi únorem a dubnem 1957. Arthur C. Clarke ji publikoval v červnu 1958 v americkém časopisu \"If\" a následně v britském \"Science Fantasy\" v červnu 1959. Roku 1979 toto téma autor přepracoval do filmové synopse, která vyšla v časopisu \"Omni\" (č. 12, 1980). Tento román je třetí a poslední verzí tématu a autor jej začal psát v květnu 1983 a dokončil v červnu 1985.\n\nRomán je rozčleněn do 9 částí, které jsou dále rozděleny do celkem 57 kapitol.\n\nKdyž vědci zjistili, že se Slunce přemění během několika století v novu a pohltí Zemi, začaly se stavět osídlovací lodě, které měly dopravit kolonisty k planetám blízkých hvězd. Jednou z úspěšně terraformovaných planet je i Thalassa, svět téměř celý pokrytý oceánem. Obyvatelé zde po prvních hektických desetiletích vytvořili klidnou společnost, která prodělává stagnaci. Bouřlivější časy nastávají teprve dnem příletu poslední kosmické lodi ze Země – Magellanu.\n\nPosádka Magellanu byla přímým svědkem zániku Sluneční soustavy, když se vzdalovala od explodujícího Slunce. Její členové mohli pozorovat výbuchy sopek na Marsu po miliardě let, krátký okamžik, kdy hustá atmosféra Venuše vyvála do kosmu a odhalila její povrch, explozi plynných obrů a zkázu Země. Cílem expedice je planeta Sagan 2, ale než k ní výprava doletí, potřebuje obnovit štít chránící loď před drobnými kosmickými částicemi. K tomu účelu se výborně hodí mořská planeta Thalassa.\nSetkání je vstřícné, primátorka sídla Tarny na Jižním ostrově Helga Waldronová přislíbí pomoc. Moses Kaldor s korvetním kapitánem Lorenem Lorensonem mohou být spokojeni, na Jižním ostrově se vybuduje mrazicí továrna na výrobu ledu, který slouží jako štít. V plánu je výroba 1 velkého kvádru ledu denně, jenž se vždy o půlnoci bude dopravovat orbitálním výtahem na oběžnou dráhu, kde bude probíhat montáž. Výprava se zde zdrží přibližně 2 roky, než bude ledový štít zkompletován.\n\nPro Lassany (jak se obyvatelé Thalassy nazývají) je mezipřistání velkou událostí, která zpestřila jejich poklidné tempo. Probíhají četné večírky a slavnosti, během jednoho z nich dokonce prezident Edgar Farradine nabídne hostům účast na olympijských hrách. Ačkoli posádka kosmické lodi nechce příliš narušovat místní kolorit, přesto se nelze vyhnout vzájemným vlivům. K vybudování továrny je určena opuštěná zátoka na jižním ostrově, kde roboti zbudují i panelovou vesnici pro dočasné obyvatele.\n\nMístní šéftechnik Brant se zajímá o výbavu návštěvníků. Jeho partnerka Mirissa se zahledí do korvetního kapitána Lorena Lorensena a jejich tajný vztah vyjde posléze najevo. Společnost je poměrně tolerantní a Loren se dočasně přestěhuje k ní domů, přičemž Brant se odstěhuje na Severní ostrov. Přesto dokáže s Lorensenem vycházet. Branta znepokojují poškozené sítě a další součásti podmořských zařízení. Neví, kdo nebo co je poškozuje. Odpověď dostane poté, co se do nádrže mrazicí továrny dostane velký mořský korýš. Je vypravena expedice, která pomocí sondy zjistí v moři rozvíjející se komunitu těchto tvorů, kteří vykazují jistou inteligenci. Dokáží využívat některé předměty a udržují společenskou hierarchii.\n\nBěhem expedice exploduje jeden z menších vulkánů, jenž vyvolá vlnu tsunami. Loren Lorensen je smeten z paluby výzkumného plavidla do moře, kde se zamotá do lana a téměř se utopí. Život mu zachrání Kumar Leonidas, mladší bratr Mirissy.\n\nKapitán Sirdar Bey souhlasí s návrhem vyhovět požadavku Lassanů opravit antény na nejvyšším bodě pevniny – sopce Krakan na Východním ostrově. Taktéž jim po konzultaci s Mosesem Kaldorem poskytne veškeré informace z lodního archívu, které si Lassané vyžádají. Poslední objevy pozemských věd jim v budoucnu mohou pomoci v pokroku.\n\nPokračuje zvedání ledových bloků a jejich montáž do štítu. Operátor orbitálního výtahu Owen Fletcher plánuje dezerci, případně sabotáž, aby Magellan ukončil pouť zde na Thalasse. Pro své záměry získá ještě několik dalších členů posádky, ale skupina je odhalena. Kapitán nechá hlasovat o možnosti zůstat zde, drtivá většina posádky si je vědoma cílů mise a hlasuje pro odlet. Fletcher a jeho komplicové jsou ponecháni na Thalasse.\n\nBěhem zvedání bloků dojde k nehodě. Kumar bere v noci svou dívku k orbitálnímu výtahu, aby jí ukázal tuto technickou vymoženost. Prochází se po ledovém bloku, když vtom se aktivuje výtah a vynáší jej i s blokem ledu do kosmického prostoru, kde Kumar umírá.\n\nKompletace nového štítu Magellana je u konce, odlet se blíží. Probíhají závěrečné ceremoniály. Loren Lorensen díky povolení kapitána vezme Mirissu na prohlídku kosmické lodi. Nerad ji opouští, Mirissa čeká jeho dítě, ale Loren si je vědom, že je před ním ještě nesplněný úkol. Až se za 200 let probere z hibernace, aby se účastnil kolonizace Saganu 2, bude jej tížit vědomí, že dívka, kterou ještě před chvílí svíral v náručí je dávno mrtvá. A s ní i jejich dítě, jehož obraz k němu doputuje přes propast staletí. Bude to pozdrav, na který nikdy nebude moci odpovědět.\n\nPosádka kosmické lodi Magellan\n\nObyvatelé Thalassy\n\nHistorie\n\nThalassa byla osídlena pomocí kosmické lodi - modulu Mark 3A, jenž obsahoval 50 000 jednotek. Zemi opustil v roce 2751, na Thalasse přistál roku 3109. Kolonizace byla úspěšná, lidé postavili vysílač s dalekým dosahem, jehož relaci Země zachytila o 160 let později. Vysílání pokračovalo dalších 200 let, než jej ukončila exploze vulkánu Krakan, která vysílač zničila. Vysílač nebyl znovu uveden do provozu a Země se domnívala, že kolonie byla zcela zničena nebo zdegenerovala do primitivní společnosti.\n\nGeografie\n\nPlaneta Thalassa je téměř celá pokryta oceánem. Jsou zde pouze tři blízké ostrovy - Jižní, Severní a Východní.\nNa Jižním ostrově se nachází místo prvního přistání osídlovací lodě ze Země, je zde památník. Místní sídlo se jmenuje Tarna a má 560 obyvatel (v roce 718 thalasského letopočtu). Severní ostrov je taktéž obydlený. Nejvzdálenější konce obou ostrovů dělí od sebe pouze 300 km. Východní ostrov tvoří sopka Krakan, jejíž exploze zničila vysílač zajišťující spojení se Zemí. Jsou zde instalovány další telekomunikační systémy pro místní sítě.\n\nThalasský střední sluneční den je 29,4325 pozemského dne. Thalasský siderický rok obsahuje 313,1561 thalasských dnů a je rozdělen do 11 měsíců po 28 dnech. Z kalendáře je vypuštěn leden a 5 zbývajících dnů (které doplňují počet na 313 dní) je připojeno za poslední 28. den v prosinci. Přestupný den je v každém šestém roku. \n\nObyvatelé a společnost\n\nVzhledem k malému podílu souše na celkovém povrchu planety je zde kontrolovaná porodnost. Obyvatelé sami sebe nazývají Lassany. Populace je dostatečně vzdělaná. Volba prezidenta probíhá losováním mezi jednotlivými občany, počítač vybere náhodně jednoho z nich. Existuje několik kritérií, které nástup do úřadu znemožní:\nNení zde žádné náboženství, protože archivy většiny osídlovacích lodí (s výjimkou přibližně tuctu lodí, které vyslaly některé náboženské frakce) záměrně neobsahovaly nic ve spojitosti s religiozitou, aby bylo možné vytvořit bezkonfliktní společnosti. Lassané neznají klení, jediným jejich používaným zaklením je „Do Krakana!“, jenž má úzkou souvislost s výbuchem místního vulkánu v minulosti. Vzhledem k nízké populaci se mnozí obyvatelé znají navzájem.\n\nV komplexu Místa prvního přistání (osídlovací lodi) na Jižním ostrově se nachází thalasská knihovna. Planetární knihovna obsahuje (v roce 718 thalasského letopočtu) téměř 1 000 000 000 knih (645 Terabyte, z nichž 640 TB bylo v původním archivu osídlovací lodi). Na Severním ostrově se nachází Laboratoř pro výzkum moře, Termonukleární elektrárna a Ústřední replikátor.\n\nKosmická loď je pojmenována po portugalském mořeplavci Fernão de Magalhãesovi (latinsky Ferdinand Magellan). Je poslední zkonstruovanou a nejdokonalejší osídlovací lodí, která se může pohybovat teoreticky až rychlostí světla. Prakticky už při 1/5 rychlosti světla nastávají komplikace s mezihvězdným prachem a plynem, jejichž atomy devastují ledový štít ve tvaru kuželu. Magellan samotný je přibližně ve tvaru válce dlouhého 4 km o průměru 1 km. Loď je vybavena kvantovým pohonem, který čerpá energii z okolního prostoru, součástí výbavy jsou i výkonné lasery. V hibernaci spí 900 000 lidí, pouze malá část posádky byla probuzena pro misi na Thalasse.\n\nZemě\n\nThalassa\n\nSagan 2\n\n\n\n"}
{"id": "770872", "url": "https://cs.wikipedia.org/wiki?curid=770872", "title": "Karl Vocelka", "text": "Karl Vocelka\n\nKarl Vocelka (* 23. května 1947 Vídeň) je česko-rakouský historik a profesor rakouských dějin na Vídeňské univerzitě. Specializuje se především na dějiny raného novověku.\n\n"}
{"id": "770873", "url": "https://cs.wikipedia.org/wiki?curid=770873", "title": "New Found Glory", "text": "New Found Glory\n\nNew Found Glory (dříve psáno A New Found Glory) je americká rocková hudební skupina, která vznikla v roce 1997 ve městě Coral Springs na Floridě. Kapela vznikla ve složení Jordan Pundik (zpěv), Chad Gilbert, Steve Klein (kytaristé), Ian Grushka (basová kytara) a Joe Marino (bicí). Hned v roce 1997 ale Marina vystřídal Cyrus Bolooki a od té doby se složení nezměnilo . Skupina je známá mixováním popových melodií s rychlými tempy klasického punk rocku. Hudební kritici kapelu považují za jednu z hlavních, které vytvořily dnešní styl pop punku. Podle serveru Allmusic patří spolu se skupinou Blink-182 mezi kapely, které vytvořily základ pro pop punkovou hudbu začátku 21. století. Skupina je také známá svými energickými vystoupeními, kapela má již od svého počátku oddané následovníky. Za patnáct let své tvorby vydala skupina sedm studiových alb, různá EP alba a dvě přehraná alba.\n\nPo vydání svého debutového EP alba v roce 1997 s názvem \"It's All About the Girls\" získala kapela jádro svých následovníků po vyčerpávajícím, časově náročném turné po východním pobřeží Spojených států. V roce 1999 vydala přes vydavatelství Eulogy Records první studiové album s názvem \"Nothing Gold Can Stay\" , kterého se prodalo přes 300 000 kusů. Album obsahuje hit „Hit or Miss“, který byl o rok později vydán jako singl a umístil se v americkém žebříčku US Modern Rock Chart. Následující tři alba \"New Found Glory\" (2000), \"Sticks and Stones\" (2002) a \"Catalyst\" (2004) se všechna umístila v žebříčku Billboard 200 a získaly ocenění zlatá deska od RIAA.\n\nPo pauze po koncertování začala kapela připravovat společně s Thomem Panunziem velmi očekávané páté album \"Coming Home\", které vyšlo v roce 2006. Kapela se odklonila od předchozí tvorby, když do alba zakomponovala více klasického rocku. Poté skupina přešla k vydavatelství Bridge Nine Records, se kterým vydala EP \"Tip of The Iceberg\", ve kterém kapela sklouzla k melodickému hardcoru. Po vydání šestého alba \"Not Without a Fight\", které obsadilo přední příčku žebříčku Billboard Independent Albums, přešla skupina pod křídla Epitaph Records. 4. října 2011 vydala kapela své sedmé studiové album s názvem \"Radiosurgery\".\n"}
{"id": "770874", "url": "https://cs.wikipedia.org/wiki?curid=770874", "title": "Petr Bláha", "text": "Petr Bláha\n\nPetr Bláha (* 18. únor 1942, Praha) je bývalý československý atlet, běžec, který se specializoval na střední tratě. V současnosti je stále spoludržitelem českého rekordu ve štafetě na 4×800 metrů (7:19,6 – 22. červen 1966, Londýn).\n\nSvoji závodnickou kariéru spojil s klubem Bohemians Praha, kde působil v letech 1960 – 1979. V roce 1966 se zúčastnil evropského šampionátu v Budapešti, kde nastoupil v závodě na 800 metrů. V prvním rozběhu z celkových pěti obsadil šesté místo a do semifinále nepostoupil. V letech 1966 – 1973 reprezentoval ve dvanácti mezistátních utkáních, z toho jednou v evropském poháru.\n\nZúčastnil se druhého a čtvrtého ročníku evropských halových her (předchůdce halového ME v atletice), kde zaznamenal své největší úspěchy. V roce 1967, kdy se evropské halové hry konaly v Praze na Výstavišti, ve sportovní hale (dnes Tesla Arena) získal společně s Pavlem Hruškou a Pavlem Pěnkavou stříbrné medaile ve štafetě na 3×1000 metrů. Na stejné trati vybojoval stříbrnou medaili také na evropských halových hrách v Bělehradě v roce 1969, kde Pavla Hrušku nahradil Ján Šišovský.\n\n"}
{"id": "770876", "url": "https://cs.wikipedia.org/wiki?curid=770876", "title": "Daniel Rapant", "text": "Daniel Rapant\n\nDaniel Rapant (17. dubna 1897 Holíč – 17. dubna 1988 Bratislava) byl slovenský historik, archivář a vysokoškolský pedagog. Jeho manželkou byla slovenská herečka Hana Meličková.\n\nPo maturitě ve Skalici v roce 1917 pokračoval ve studiu (1918-1922) na Filosofické fakultě Univerzity Karlovy v Praze (obor historie a slavistika). Během vysokoškolského studia absolvoval v letech 1919-1921 Státní archivní školu v Praze. Po ukončení studií absolvoval studijní pobyt na Sorboně v Paříži. V roce 1924 nastoupil do funkce hlavního župního archiváře v Bratislavě.\n\nOd roku 1933 působil jako mimořádný (od roku 1938 jako řádný) profesor československých dějin na Univerzitě Komenského v Bratislavě. V letech 1938-1939 předsedal československo-maďarské komisii pro menšinové otázky. V roce 1945 se stal rektorem na Univerzitě Komenského v Bratislavě. V letech 1945–1947 pak působil jako děkan Filosofické fakulty Univerzity Komenského v Bratislavě.\n\nZemřel 17. dubna 1988 v Bratislavě a byl pohřben na Národním hřbitově v Martině.\n\n\n"}
{"id": "770879", "url": "https://cs.wikipedia.org/wiki?curid=770879", "title": "Václav Roziňák", "text": "Václav Roziňák\n\nVáclav Roziňák (7. prosince 1922 Praha – 1. března 1997 Curych) byl československý hokejový reprezentant, mistr světa z let 1947 a 1949. Poté, co byl reprezentaci znemožněn start na mistrovství světa 1950 v Londýně, byl spolu s dalšími jedenácti hráči v Praze zadržen, tvrdě vyslýchán a následně ve vykonstruovaném soudnímu procesu odsouzen deseti letům vězení. Propuštěn byl v roce 1955. V roce 1968 byl rozsudek zrušen, ve stejném roce Václav Roziňák emigroval do Švýcarska, kde prožil zbytek života.\n\nOd mládí se věnoval veslování a pozemnímu hokeji. Lední hokej hrával nejprve v klubu HC Stadion Podolí, později přestoupil do LTC Praha, kde vytvořil slavný útok se Stanislavem Konopáskem a Vladimírem Zábrodským. S nimi nastupoval také v reprezentaci. V roce 1947 s národním týmem získal pro Československo historicky první titul mistrů světa. O rok později také pomohl ke stříbrným medailím na Zimních olympijských hrách a v roce 1949 k další zlaté medaili z mistrovství světa. Po propuštění z vězení v polovině padesátých let se k hokeji vrátil a nastupoval v dresu pražského Sokolova (dnešní Sparty), za což byl spoluhráči z LTC kritizován. Na nějakou dobu v Sokolovu obnovil spolupráci v jednom útoku se Zábrodským a Konopáskem. V šedesátých letech trénoval rezervu Sparty.\n\nV roce 2008 byl in memoriam uveden do nově vzniklé Síně slávy českého hokeje.\n"}
{"id": "770882", "url": "https://cs.wikipedia.org/wiki?curid=770882", "title": "Jugoslávie na Letních olympijských hrách 1980", "text": "Jugoslávie na Letních olympijských hrách 1980\n\nJugoslávii na Letních olympijských hrách 1980 v Moskvě reprezentovalo 164 sportovců, z toho 136 mužů a 28 žen. Nejmladším účastníkem byl veslař Josip Reić (14 let, 362 dní), nejstarším pak sportovní střelec Franc Peternel (47 let, 258 dní). Reprezentanti vybojovali 9 medailí, z toho 2 zlaté, 3 stříbrné a 4 bronzové.\n\n"}
