{"id": "767299", "url": "https://cs.wikipedia.org/wiki?curid=767299", "title": "Rulandské bílé", "text": "Rulandské bílé\n\nRulandské bílé (zkr. RB, mezinárodně používaný název \"Pinot Blanc\") je starobylá moštová odrůda révy vinné (\"Vitis vinifera\"), pocházející pravděpodobně z oblasti Burgundska, spontánní pupenová mutace odrůdy \"Rulandské šedé\" (\"Pinot Gris\").\n\nRéva vinná (\"Vitis vinifera\") odrůda \"Rulandské bílé\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Včelka je bělavě zelená, hustě ochlupená, s načervenalými okraji. Vrcholek letorostu je středně silně bíle vlnatě ochmýřený, velmi slabě pigmentovaný antokyaniny, s bělavě zlacenými vrcholovými lístky. Internodia a nodia jsou kratší, zelená, červeně pruhovaná, pupeny jsou průměrně pigmentované antokyaniny. Mladé lístky jsou zelené s bronzovými skvrnami, takřka bez pigmentace antokyaniny, slabě bíle vlnatě ochmýřené. Jednoleté réví je poměrně tenké, tmavě kaštanové barvy, rýhované, na průřezu eliptické, dobře vyzrává. Zimní pupeny jsou středně velké, širší, tupé.\n\nList je středně velký, se zvlněným až zkadeřeným povrchem, tvar čepele okrouhlý či čtvercový, troj až pětilaločnatý s mělkými horními bočními výkroji, s ostrým, málo výrazným zoubkováním na okraji. Vrchní strana čepele listu je matná, tmavě zelená, středně až silně puchýřnatá, spodní hladká až velmi slabě ochmýřená, žilnatina v oblasti připojení řapíku je takřka bez pigmentace antokyaniny, řapík listu je krátký až středně dlouhý, delší, než medián listu, narůžovělý, řapíkový výkroj je otevřený, buď široce klenutý ve tvaru písmene „V“, nebo lyrovitý, u báze řapíku trochu zaostřený. Podzimní barva listu je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (12-15 mm, 1,4 g), kulatá až vejčitá, ojíněná bobule žlutozelené barvy. Bobule jsou nejednotné velikosti. Slupka je středně pevná, průměrně ojíněná, dužina je značně řídká, šťavnatá, nezbarvená, jemná, neutrální chuti. Stopečka bobule je krátká, obtížně oddělitelná. Semeno je středně velké, kulaté, s krátkým zobáčkem. Hrozen je malý až středně velký (100-120 mm, 90-105 g), krátce válcovitý, hustý a kompaktní, málokdy s křidélky, s krátkou, silnou a tvrdou, málo až průměrně lignifikovanou stopkou.\n\n\"Rulandské bílé\" je starobylá francouzská moštová odrůda vinné révy (\"Vitis vinifera\"), spontánní, pupenová mutace odrůdy \"Rulandské šedé\" (\"Pinot Gris\"), selektovaná dále v Alsasku, v 19. století, šlechtitelem Christianem Oberlinem. V Alsasku se nicméně odrůda prokazatelně pěstuje již od 14. století. O faktu, že se jedná o mutaci odrůdy \"Rulandské šedé\", se lze přesvědčit na ojedinělých keřích révy, na kterých se mohou současně vyvíjet bílé i šedé hrozny.\n\nCelá skupina odrůd \"Pinot\", tzv. burgundských odrůd, zřejmě pochází z Burgundska a je dnes rozšířena po celém světě. K tradičním oblastem pěstování odrůdy \"Rulandské bílé\" patří samozřejmě Francie, odrůda je zde pěstována v Alsasku, v Burgundsku a v oblasti Champagne, roku 2008 celkově na 1 262 hektarech, jsou zde k dispozici dva registrované klony. V Itálii byla odrůda pěstována roku 1982 na 6.192 ha, v Německu roku 2007 na 3 589 ha, dále ji najdeme například v Rakousku, ve Švýcarsku, celkově byla pěstována roku 2005 na 17 000 ha plochy vinic.\n\nVe Státní odrůdové knize České republiky je odrůda zapsána pod názvem \"Burgundské bílé\" od roku 1941 do roku 1993, od roku 1993 pod názvem \"Rulandské bílé\". Název Burgundské bílé se musel změnit na základě rozhodnutí soudu v Haagu, vycházejícího z mezinárodní lisabonské dohody na ochranu označení původu a tehdejšího nesouhlasu vinařské veřejnosti s daleko vhodnějším názvem \"Pinot blanc\", který má odrůda v celém vinařském světě. Odrůda je zapsána též v listině odrůd SR. V České republice je pěstována ve všech podoblastech obou vinařských oblastí, roku 1990 byla vysazena na 1 273 hektarech a tvořila tak 5 % veškeré plochy vinohradů (před 65 lety to bylo 2 %, roku 2010 to je 4,7 %). Průměrné stáří vinic této odrůdy činí roku 2010 asi 22 let. Nadprůměrně je zastoupena v podoblastech slovácké a litoměřické. Na Slovensku je vysazena na 875 hektarech (5,78 % plochy vinic). Udržovateli odrůdy jsou v ČR Ampelos – Šlechtitelská stanice vinařská Znojmo, Ing. Miloš Michlovský a Šlechtitelská stanice vinařská Velké Pavlovice.\n\nOznačení tří členů skupiny odrůd \"Pinot\" názvem „Rulandské“ je paradoxní. Název „Rulandské“ původně vycházel z německého názvu odrůdy \"Pinot Gris\", tedy „Ruländer“. O rozšíření odrůdy \"Pinot Gris\" v Německu se totiž zasloužil Johann Seger Ruland ze Speyeru. Ale neexistuje žádný důvod k pojmenování dalších dvou burgundských odrůd jménem tohoto obchodníka. Český název Rulandské pro celou skupinu burgundských odrůd se tak stal světovou raritou. V České republice je povoleno uvádět na etiketě vín odrůdy \"Rulandské bílé\" i název \"Pinot Blanc\".\n\nMezinárodní název skupiny „Pinot“ vychází z francouzského slova „pin“, v překladu „pinie, borovice“. Hrozen odrůd této skupiny je totiž poměrně malý a velmi kompaktní, svým vzhledem opravdu může připomínat šišku borovice pinie. Přídomek „blanc“, tedy česky \"bílý\", označuje odrůdu, jejíž hrozny jsou používány k výrobě bílých vín.\n\nDalší, lokálně používaná synonyma odrůdy \"Rulandské bílé\" jsou : \"Пино блан, Шенэн Блан, Стин, Пино де ла Луара, Вейсбургундер, Пино белый\" (vše Rusko), \"Arbst Weiß, Arnaison Blanc, Arnoison, Auvernas, Auvernat, A. Blanc, Beli Pinot, Beyaz Burgunder, Biela Klevanjka, Blanc de Champagne, Bon Blanc, Borgogna Bianca, B. Bianco\" (Španělsko), \"Borgognino, Borgona Blanco, Burgunda, Burgundac Beli, Burgunder Blanc, B. Weiß\" (Rakousko, Německo), \"B. Weisser, Burgundi Fehér, B. Kisfeher, Bugundske Biele, Chardenay, Chardenet, Claevner, Clevner, Daune Epinette, Epinette Blanche, Féher Burgundi, F. Kisburgundi, F. Klevner, Féherburgundi, Fin Plant Doré, Gentil Blanc, Kisburgundi Féher, Kleinedel\" (Francie), \"Kleiner Weiß, Klevner, Moreote Variété Blanche, Morrilon Blanc, Noirien Blanc, Pineau, P. Blanc, Pino Belyi\" (Rusko), \"P. Blan\" (Bulharsko), \"Pinot Bianco\" (Itálie), \"P. Bianco Verde, Pinot Blanc, P. Blanc d'Alsace, P. Blanc Vrai, P. Branco, P. Doux, P. Verde, Plant de la Dôle, P. Doré, Roci Bile, Roučí Bílé, Ruländer Weiß, Später Weisser Burgunder, Vert Plant, Weißarbst, Weißburgunder, Weißclevner, Weißklevner, Weißer Klevner, Weißer Ruländer, Weiss Edler, W. Silber\".\n\nDo skupiny odrůd \"Pinot\" jsou řazeny vedle odrůd \"Pinot Blanc\" (\"Rulandské bílé\"), \"Pinot Gris\" (\"Rulandské šedé\") a \"Pinot Noir\" (\"Rulandské modré\") dále ještě odrůdy \"Pinot Meunier\" (\"Mlynářka\"), \"Pinot Précoce Noir\" (\"Jakubské\"), \"Auxerrois Blanc\" a \"Chardonnay\". Na Novém Zélandu je registrována ještě odrůda \"Pinot Blanc Hatif\", která je, dle názvu, ranějšího zrání než odrůda \"Rulandské bílé\".\n\nVhodné podnože pro hlinité půdy jsou SO-4 a T 5C, pro půdy horší, pro velké tvary a pro ekologické hospodaření Cr 2 nebo K 5BB. Vhodné je střední i vysoké vedení s řezem na dlouhé tažně při zatížení 8 až 10 plodonosných oček na m2. Na menších tvarech při hustší výsadbě květenství v nepříznivém počasí sprchává. Výnosy jsou střední až vysoké a relativně stabilní, 8 až 12 t/ha, cukernatost 16 až 23 °NM, v dobrých ročnících odrůda poskytuje surovinu k produkci v jakosti až výběrů z hroznů, obsah kyselin bývá 9 až 14 g/l.\n\nDoba rašení oček je středně pozdní (druhá polovina dubna), kvetení je však rané (v první dekádě června). Sklizňová zralost začíná v ČR ve druhé polovině září, sklízí se až do počátku října.\n\nOdrůda poměrně dobře odolává plísni révové (\"Plasmopara viticola\"), padlí révovému (\"Uncinula necator\"), červené spále (\"Pseudopeziza tracheiphila\") i černé skvrnitosti (\"Phomopsis viticola\"). Jemná slupka bobulí bývá často napadána plísní šedou (\"Botrytis cinerea\"). Z viróz je rozšířena hlavně svinutka, odolnost proti škůdcům je v běžných mezích. Pro dobré vyzrávání dřeva je odolnost vůči mrazu téměř na úrovni Ryzlinku rýnského. Odrůda bývá někdy poškozována jarními mrazíky.\n\nOdrůda klade vysoké nároky na polohu i půdy. Polohy vyžaduje slunné a teplé, vhodné jsou mírné svahy s jižní expozicí. Půdy jsou vhodné záhřevné, hlubší, dostatečně vododržné a s vyšším obsahem CaCO, který podporuje tvorbu aromatických látek. Nejlepší jsou půdy štěrkovité, hlinité nebo sprašové, sucho snáší odrůda dobře.\n\nNa celém světě patří vína Rulandského bílého mezi klasická. K tomu, aby byly splněny předpoklady pro takové ocenění, nesmějí být výnosy příliš vysoké a vyzrálost hroznů musí být alespoň kvality pozdního sběru. Při nadměrném výnosu nebo u nedozrálých hroznů jsou vína hrubá, tvrdá, prázdná a žádným ležením se nezlepší. RB je vhodné pro tvorbu výběrů z hroznů, ale také výběrů z bobulí i botrytických výběrů. Současně je to výborná surovina pro šumivá vína (například v Alsasku) a také pro zrání v barikových sudech (Bádensko). Kyselina vín těchto vyšších kategorií je zralá, což zvyšuje přitažlivost a při řízeném kvašení se v nich zachovají i jemné květinové vůně. Ležením se taková vína ještě více zaplňují a získávají na viskozitě, jejich barevné tóny se zvýrazní.\n\nTypická odrůdová vína jsou světle žlutá až zlatavě zelenožlutá, jemné květinové neutrální vůně, u vyzrálého vína chlebnaté. Chuť je plná, dlouhotrvající, bohatá na extraktivní látky, harmonická, elegantní. Ve vůni a chuti můžeme hledat hrušky, broskev, červené ovoce, lískové oříšky, mandle, chlebovou kůrku, máslo, vanilku, jemnou kouřovou příchuť, citrusové plody a lipový květ. Acidita by měla být svěží, příjemná, ne příliš drsná, jako někdy u mladých vín. Vína jsou vhodná k dlouhodobé archivaci.\nVína Rulandského bílého lze podávat při slavnostnějších příležitostech k bohatém výběru masitých jídel. Hodí se dobře i k uzeným rybám, k pečením, k sýrům s ušlechtilými plísněmi. Také k hutnější, ale ne příliš výrazné úpravě hovězího i vepřového masa, k hustším polévkám, k výraznějším paštikám a k uzenému masu. Vína přívlastková jsou vhodná k dezertům. Svěží Rulandské je vynikající aperitiv.\n\n\n"}
{"id": "767300", "url": "https://cs.wikipedia.org/wiki?curid=767300", "title": "Rulandské šedé", "text": "Rulandské šedé\n\nRulandské šedé (zkratka RŠ, mezinárodně používaný název \"Pinot Gris\") je starobylá moštová odrůda, révy vinné (\"Vitis vinifera\"), pocházející pravděpodobně z oblasti Burgundska, spontánní pupenová mutace odrůdy \"Rulandské modré\" \"(Pinot Noir)\".\n\nRéva vinná (\"Vitis vinifera\") odrůda \"Rulandské šedé\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou průměrně dlouhé, umožňují této rostlině pnout se po pevných předmětech. Růst je středně bujný s polovzpřímenými až vodorovnými letorosty. Včelka je hustě ochlupená až plstnatá, okraje vrcholových lístků letorostu jsou intenzívně červené. Vrcholek letorostu je otevřený, světle zelený, slabě pigmentovaný antokyaniny, středně silně až silně bíle vlnatě ochmýřený až plstnatý. Internodia a nodia jsou zelená s hnědočervenými pruhy, takřka lysá, pupeny jsou průměrně pigmentované antokyaniny. Mladé lístky jsou žluté, slabě pigmentované antokyaniny, slabě pavučinovitě ochmýřené. Zimní pupeny jsou malé, tupé. Jednoleté réví je zploštělé, poměrně tenké, žlutoohnědé barvy s nafialovělým odstínem, dobře vyzrává.\n\nList je středně velký, širší než delší, s hluboko síťovitě zvlněným povrchem, tvar čepele je okrouhlý, list je tří- až pětilaločnatý s mělkými až středně hlubokými horními bočními výkroji, většinou s oblým dnem. Vrchní strana čepele listu je středně puchýřnatá, sytě zelená, spodní je hladká až velmi slabě plstnatě ochmýřená, okraj listu je drobně zoubkovaný, řapík listu je krátký až středně dlouhý, delší než medián listu, mírně narůžovělý, žilnatina v okolí připojení řapíku je takřka bez pigmentace antokyaniny, řapíkový výkroj je otevřený, lyrovitý až tvaru „V“. Na podzim se list barví do žluta.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé (7-15 mm, 1-1,3 g), okrouhlé až mírně vejčité bobule nejednotné velikosti, s výrazným voskovým povlakem, slupka je tenká až středně pevná, barva bobule je šedorůžová až modravě šedá, dužina je bez zabarvení, šťavnatá a rozplývavá, sladké, neutrální chuti. Stopečky bobulí jsou krátké, obtížně oddělitelné. Semeno je hruškovitého tvaru, středně velké, hnědé, se zahnutým zobáčkem. Hrozen je malý až středně velký (8-11 x 6-7 cm, 80-120 g), krátce válcovitý, velmi hustý, kompaktní, zřídka s křidélky, s velmi krátkou, silnou a tvrdou, málo až průměrně lignifikovanou stopkou.\n\n\"Rulandské šedé\" je starobylá francouzská moštová odrůda vinné révy (\"Vitis vinifera\"), spontánní, pupenová mutace odrůdy \"Rulandské modré\" (\"Pinot Noir\"). Odrůda pravděpodobně vznikla v Burgundsku, odkud se rozšířila po celé Francii, zvláště do oblasti Champagne. Do Maďarska se dostala již ve 14. století, stejně tak do Čech, spolu s odrůdou \"Rulandské modré\".\n\nCelá skupina odrůd \"Pinot\", tzv. burgundských odrůd, zřejmě pochází právě z Burgundska a je dnes rozšířena po celém světě. K tradičním oblastem pěstování odrůdy \"Rulandské šedé\" patří samozřejmě Francie, odrůda je zde pěstována v Alsasku, v Burgundsku a v oblasti Moselle, roku 2008 celkově na 2.452 hektarech, jsou zde k dispozici tři registrované klony. V Německu byla roku 2007 pěstována na 4.413 ha, tedy na více než 3 % plochy vinic, v Rakousku na 300 ha, v Austrálii na 2.469 ha, na Novém Zélandu na 1.146 ha, ve Švýcarsku na 172 ha, na Slovensku na 100 ha, celkem bylo odrůdou osazeno roku 2005 cca 15.000 ha.\n\nDo Státní odrůdové knihy České republiky byla odrůda zapsána od roku 1941 do roku 1993 pod názvem \"Burgundské šedé\", od roku 1993 pod názvem \"Rulandské šedé\". Název \"Burgundské šedé\" se musel změnit na základě rozhodnutí soudu v Haagu, vycházejícího z mezinárodní lisabonské dohody na ochranu označení původu a tehdejšího nesouhlasu vinařské veřejnosti s daleko vhodnějším názvem \"Pinot Gris\", který má odrůda v celém vinařském světě. Je zapsána též v Listině registrovaných odrůd na Slovensku. V České republice je pěstována ve všech podoblastech obou vinařských oblastí, roku 2007 byla vysazena na 703 ha, největší rozlohy vinic s touto odrůdou jsou ve Velkopavlovické podoblasti na Moravě. Podíl vinic s touto odrůdou činil v ČR roku 1999 asi 1,6 %, roku 2010 již 4,3 %, před 65 lety to bylo pouhých 0,5 %. Průměrné stáří vinic této odrůdy v roce 2005 činilo u nás 11 let. Udržovateli odrůdy v ČR jsou Ampelos-Šlechtitelská stanice vinařská Znojmo, Ing. Alois Tománek, Ing. Miloš Michlovský, CSc., Šlechtitelská stanice vinařská Polešovice a Šlechtitelská vinařská stanice Velké Pavlovice.\n\nV Německu svého času rozšiřoval odrůdu Johann Seger Ruland ze Speyeru, který v roce 1711 našel několik keřů ve zpustlé zahradě ve Falci a dále je namnožil a selektoval. Odrůda od té doby nese jeho jméno nejen v Německu, ale i v Česku. Označení \"Rulandské šedé\" v češtině není příliš vhodné, protože se tato odrůda u nás pěstovala již dávno před narozením pana Rulanda. V Maďarsku se například nazývá \"Szürkebarát\", v překladu „šedý mnich“, podle mnichů cisterciáků, kteří na přání císaře Karla IV. vysadili odrůdu u Balatonu. V Alsasku je nazývána \"Tokayer\". Původní český název je \"Roučí šedé\". V České republice je povoleno uvádět na etiketě i název \"Pinot Gris\".\n\nMezinárodní název skupiny „Pinot“ vychází z francouzského slova „pin“, v překladu „pinie, borovice“. Hrozen odrůd této skupiny je totiž poměrně malý a velmi kompaktní, svým vzhledem opravdu může připomínat šišku borovice pinie. Přídomek „gris“, česky \"šedý\", označuje barvu bobulí.\n\nDalší, lokálně používaná synonyma odrůdy \"Rulandské šedé\" jsou : \"Пино гри, Пино серый, Рыжик, Токай эльзасский, Сюрке барат, Гресу Клевнер, Руландер, Токайер\" (vše Rusko), \"Affumé, Anche Cendrée, Arnaison Gris, Arnoison Gris, Aserat, Auvergnas Gris, Auvergne Gris, Auvernas Gris, Auvernat Gris\" (Orléans), \"Auvernet, Auxerrat, Auxerrois Gris, Auxois, Baratszinszölö, Bayonner, Beurot, Biliboner, Blauer Riesling, B. Traminer, Borgogna Grigio, Bureau, Burgundac Sivi, Burgunder Roter, Burgundske Sive, Burot, Casper, Champagner, Claevner Roth, Cordelier Gris, Cordonnier Gris, Crvena Klevanjka, Druher, Drusen, Drusent, Druser, Edelclaevner, Edelklevner, Enfumé, Faultraube, Fauvet, Friset, Fromenteau Gris, Fromentot, Grau Clevnet, Grauclevner, Grauburgunder, Graue Burgunder, G. Savoyertraube, Grauer Claevner, G. Klevner, G. Mönch, G. Riesling, G. Ruländer, G. Tokayer, Grauklaeber, Grauklaevner, Grauklevner, Gris Commun, G. Cordelier, G. de Dornot, Griset, Hamsas Szollo, Hamuszölö, Hamvas Szölö, Kapuzinerkutten, Klebroth, Kleiner Traminer, Kleingrau, Klevanjka, Klevanjka Crvena, Klevner Rot, Levrant, Levraut, Malvasier Grau, Malvoisie\" (Pays de Loire, Savojsko), \"Mauserl, Mausfarbe, Mönch grau\" (Rakousko), \"Molvoisie Valais, Moréote Gris, M. Gris Rouge, Murys, Muscade, Musler, Noirien Gris, Ouche Cendrée, Petit Gris, Pineau Cendrée, P. Gris, Pino Gris\" (Bulharsko), \"Pino Seryi\" (Rusko), \"Pinot Beurot\" (Burgundsko, Pays nantais, Itálie), \"P. Burot, P. Cendré, P. Franc, Pinot Gris, P. Grigio\" (Itálie), \"P. Seryi, P. Sivi\" (Chorvatsko), \"Piros Kisburgundi, Pirosburgundi, Pyzhik, Rauchler, Rauländer, Raulander, Rehfahl, Reilander, Rheingau, Rheingrau, Rheintraube, Riesling Grau, Rohlander, Rolander, Rollander, Rolönder Drusen, Roter Burgunder, R. Clewner, R. Klevner, Rothe Savoyertraube, Rother Claevner, R. Clevner, R. Clewner, R. Drusen, R. Klaevener, R. Klaevner, R. Klevner, R. Rulander, Rothfränkisch, Roučí šedé, Rülander, Rülender, Ruländer Sivi, Rulanda, Rulandac Sivi, Ruhlandi, Ruländer, Ryjik, Ryzik, Schieler, Speierer, Speirer, Speyeren, Speyerer, Speyrer, Stahler, Strahler, Szürke Kisburgundi, S. Klevner, Szürkebarát, Tockay Gris, Tockayer, Tokay, Tokay d'Alsace, Tromenteau Gris, Valais, Viliboner, Villibroner, Vinum Bonum, Wilibroner, Železňák\".\n\nDo skupiny odrůd \"Pinot\" jsou řazeny vedle odrůd \"Pinot Blanc\" \"(Rulandské bílé)\", \"Pinot Gris\" (\"Rulandské šedé\") a \"Pinot Noir\" (\"Rulandské modré\") dále ještě odrůdy \"Pinot Meunier\" \"(Mlynářka)\", \"Pinot Précoce Noir\" \"(Jakubské)\", \"Auxerrois Blanc\" a \"Chardonnay\". Na Novém Zélandu je registrována ještě odrůda \"Pinot Blanc Hatif\", která je, dle názvu, ranějšího zrání než odrůda \"Rulandské bílé\".\n\nLetorosty vyzrávají na 90 %, plodnost dřeva je 52 %, počet hroznů na výhon 0,8-1,6. Z podnoží je vhodná 125 AA a pro velmi dobré půdní podmínky SO-4 a T 5C, K 5BB naopak není vhodná. Zvláště vhodné je vysoké vedení s řezem na dlouhé tažně, kdy se dosahuje vyššího obsahu kyselin v hroznech, což přispívá k harmonii vína. Zatížení bývá 10 až 12 oček na m2. Výnos je střední, (7) 9 až 11 t/ha, přičemž neselektované keře mají výnos podstatně nižší. Výnos snižuje i sprchávání. Cukernatost bývá většinou přes 20 °NM (19-24 °NM), ve vhodných letech poskytuje surovinu k produkci vína v jakosti výběr z hroznů. Kyseliny mají hodnotu v rozmezí 8 až 10 g/l.\n\nDoba rašení oček je raná, v polovině dubna, kvete také poměrně brzy, ve 2. dekádě června, zaměkání bobulí začíná ve 2. dekádě srpna, sklizňová zralost začíná od konce září do poloviny října, dříve než u Rulandského bílého, hrozny mají také vyšší cukernatost a nižší aciditu. Vegetační cyklus odrůdy trvá 130-150 dní při sumě aktivních teplot (SAT) 2600-2800 °C.\n\nProti napadení houbovými chorobami je odrůda průměrně odolná, napadána bývá plísni révovou (\"Plasmopara viticola\") i padlím révovým (\"Uncinula necator\"), odolnost proti škůdcům je v běžných mezích. Jemná slupka bobulí bývá v deštivém počasí často napadána plísní šedou (\"Botrytis cinerea\"). Proti poškození zimními mrazy je průměrně odolná (do -20 °C), navíc réví dobře regeneruje, pro rané rašení ji mohou poškozovat jarní mrazy. V hustých výsadbách v nepříznivých letech hrozí nebezpečí sprchávání hroznů.\n\nRulandské šedé vyžaduje dobré polohy, i když není tak náročné jako \"Ryzlink rýnský\" nebo \"Rulandské bílé\". Velmi vhodné jsou teplé jižní a jihozápadní svahy. Extraktivní látky se tvoří zvláště v hlubokých, dostatečně vododržných a výživných hlinitých půdách s vyšším obsahem CaCO3, odrůda nesnáší mělké a písčité suché půdy.\n\nOd vín „Rulandy šedé“ se očekává plnost, hebkost, vysoký extrakt, pomerančové tóny ve vůni spojené s dojmy medovosti a mírnější chlebnatosti. K dosažení typických charakteristik je nutná vyzrálost alespoň na stupeň pozdního sběru a výše. Pak se objevuje ve vínech i vyšší obsah alkoholu a glycerolu, čímž se do jisté míry napodobuje sladký vjem, který spolu se skutečným zbytkem cukru vyrovnává převahu alkoholu nad kyselinami. Jejich obsah je nutné při vinifikaci bedlivě hlídat, podobně jako barevný tón vín, který může při nedostatečně rychlém zpracování šedomodrých hroznů vytvořit až růžový odstín. Výběry z hroznů a bobulí lze při dostatečném obsahu kyselin zařadit mezi bílá vína nejvyšší jakosti, a to za předpokladu dostatečně vysokého extraktu. Naproti tomu přišli Italové s myšlenkou dobýt některé evropské trhy lehkým, svěžím a jemně aromatickým „Pinot grigio“ z vysokých sklizní v oblasti Veneto a výborně uspěli u mladých lidí, zejména v Německu.\n\n\"Rulandské šedé\" se v menší míře rozšířilo i v zámoří, odkud přicházejí vína výrazně ovocných vůní. V některých oblastech, jako je například rumunský Murfatlar, Krym a Bádensko se získávají pozdní sběry s vysokým zbytkem nezkvašeného cukru. Vína pak mají chlebnaté tóny připomínající tokajské výběry. Z tohoto důvodu se používalo v Alsasku dlouho pro odrůdu synonymum \"Tokyaer\".\n\nCharakteristická vína RŠ jsou zlatožlutá (někdy s již zmíněným růžovým tónem), neutrální vůně s ovocnými tóny, chuť je plná, hebká, s vysokým extraktem, s vyšším obsahem glycerolu a alkoholu, víno je harmonické, vláčné, s utlumeným působením kyselin, dochuť je dlouhotrvající. Ve vůni a chuti můžeme hledat pomeranč, grapefruit, meruňky, oříšky a med, kouřové a máselné tóny, koření, botrytické tóny, chlebnatost, jablka, hrušky, mango, květiny, kozí pysk, ale i kakao, vanilku či včelí vosk. Vína vyšších přívlastků mohou svým projevem někdy připomínat až tokajské výběry. Odrůdová vína jsou vhodná k archivaci, mohou několik let vyzrávat.\nVína Rulandského šedého doprovázejí nejčastěji hutná a kořeněná jídla nebo rybí speciality, těžší úpravy drůbeže či hustší polévky. Sladké výběry jsou vhodné k dezertům.\n\n\n\n"}
{"id": "767302", "url": "https://cs.wikipedia.org/wiki?curid=767302", "title": "Sauvignon", "text": "Sauvignon\n\nSauvignon Blanc (zkratka Sg) je starobylá francouzská moštová odrůda révy vinné (\"Vitis vinifera\"), pocházející patrně z regionu Bordeaux či z vinařských oblastí na Loiře. Pravděpodobně vznikla spontánním křížením odrůd \"Chenin Blanc\" a \"Tramín\".\n\nRéva vinná (\"Vitis vinifera\") odrůda \"Sauvignon Blanc\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké, umožňují této rostlině pnout se po pevných předmětech. Růst je bujný, se vzpřímenými letorosty, olistění je husté, odrůda vytváří mnoho zálistků. Má krátká internodia, jsou, stejně jako nodia zelená, bez ochmýření, pupeny jsou bez antokyaninové pigmentace. Včelka je silně bělavě ochlupená, s červenými okraji lístků. Vrcholek letorostu je světle zelený, slabě pigmentovaný antokyaniny, silně bíle vlnatě ochmýřený. Mladé lístky jsou zelené s bronzově hnědavým nádechem, takřka bez pigmentace antokyaniny, středně silně bíle vlnatě ochmýřené. Jednoleté réví je světle žlutavě hnědé, oříškové barvy, v uzlech tmavší, čárkované i tečkované, eliptického průřezu, vyzrává jen středně dobře. Zimní pupeny jsou malé, zahrocené, u báze rozšířené.\n\nList je malý až středně velký, tvar čepele je okrouhlý, tří- až pětilaločnatý s hlubokými horními bočními výkroji. Vrchní strana čepele listu je prolamovaně zvlněná, slabě puchýřnatá, spodní hustě chloupkatá, žilnatina listu je bez pigmentace antokyaniny, řapík listu je stejně dlouhý či delší, než medián listu, řapíkový výkroj je lyrovitý, většinou lehce překrytý, někdy úzce otevřený. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (12 mm, 1,5 g), kulatá až vejčitá bobule, v hustých hroznech často deformovaná, žlutozelená, při plném vyzrání až zlatožlutá, s nahnědlými tečkami, jednotné barvy a velikosti, dužnina je nezbarvená, rozplývavá, chuti specifické, výrazně aromatické (muškát, angrešt, kopřivy), s 2-4 semeny. Slupka je průměrně ojíněná, středně silná, pevná, pružná, těžko se odděluje od dužniny. Stopečka bobule je kratší, obtížně oddělitelná od bobule. Semeno je tmavě hnědé, s rozdvojeným zobáčkem. Hrozen je malý až střední (100-180 mm, 110 g), pyramidální, hustý a kompaktní, někdy s křidélky, s krátkou, slabě lignifikovanou stopkou.\n\n\"Sauvignon Blanc\" je starobylá francouzská moštová odrůda vinné révy (\"Vitis vinifera\"), pocházející patrně z francouzského regionu Bordeaux či z vinařských oblastí na Loiře. Nové genetické poznatky ukazují, že patrně vznikla samovolným křížením odrůd \"Chenin Blanc\" a \"Tramín\". Říká se, že když byl francouzský král Jindřich IV. Navarrský (1553-1610) kojencem, tišil pláč dítěte jeho dědeček tím, že mu potíral rty rozetřeným česnekem a máčel mu je vínem z odrůdy Sauvignon. V dospělosti se každopádně král stal velkým vyznavačem právě této odrůdy.\n\n\"Sauvignon Blanc\" je náročná odrůda, z níž jsou v údolí řeky Loiry, v apelacích AOC Pouilly Fumé a Sancerre, vyráběna proslulá odrůdová vína. V oblasti Bordeaux dává (v cuvée s odrůdou \"Sémillon\") suchá bílá vína v AOC Graves a ušlechtilá, sladká vína v AOC Sauternes. Francie je ostatně tradiční oblastí pěstování této odrůdy, byla zde roku 2008 vysazena na 24.473 hektarech, registrováno je zde celkem 21 klonů této odrůdy a kromě výše uvedených apelací tvoří též součást vín AOC Barsac, Loupiac, Sainte Croix du Mont, Bergerac, Monbazillac, Blanc Fumé de Pouilly, Menetou-Salon, Quincy, Reuilly, Valençay, Vin du Haut Poitou, Saint Bris, Cassis a Bandol.\n\nOdrůda je pěstována ve vinařských oblastech takřka celého světa, roku 2007 byla vysazena mimo jiné na Novém Zélandu na ploše 10.500 ha (pověstná jsou zejména vína z oblasti Marlborough), v Jihoafrické republice na 8.872 ha, v Austrálii na 5.544 ha, v Chile na 8.697 ha, v Itálii na 3.000 ha, v Rakousku na 314 ha, v Německu na 336 ha, na celém světě byla roku 2005 vysazena na celkové ploše cca 75.000 ha.\n\nNa naše území se odrůda dostala pravděpodobně s Habány v 16. století pod německým názvem \"Feigentraube\", z toho vznikl kdysi užívaný název \"Fíkový hrozen\".\nV České republice se odrůda pěstuje hlavně ve Znojemské a Mikulovské podoblasti, roku 1999 tvořila 2,3 % a roku 2010 již 5 % veškeré plochy vinic ČR. Odrůdu se doporučuje pěstovat ve vinařské oblasti Morava. Během 10 let se tedy osazená plocha zdvojnásobila. Průměrné stáří vinic této odrůdy v Česku činilo roku 2010 asi 13 let. Do Státní odrůdové knihy České republiky byla odrůda zapsána v roce 1952, roku 2006 byly registrovány čtyři klony. Je zapsána též v Listině registrovaných odrůd na Slovensku. Udržovateli odrůdy jsou v ČR Ampelos - Šlechtitelská stanice vinařská Znojmo, Ing. Miloš Michlovský, Ing. Alois Tománek, Šlechtitelská stanice vinařská Velké Pavlovice a Šlechtitelská stanice vinařská Polešovice.\n\nNázev „Sauvignon“ odkazuje na to, že odrůda byla v době vzniku tohoto názvu považována za selekci divoké révy („sauvage“ znamená v překladu z francouzštiny „divoký“). Přídomek „blanc“, tedy česky „bílý“, označuje odrůdu, jejíž hrozny jsou používány k výrobě bílých vín.\n\nDalší, lokálně používaná synonyma odrůdy \"Sauvignon Blanc\" jsou : \"Совиньон зеленый, Гро Совиньон, Пино местный белый, Пино местный цюрупинский\" (vše Rusko), \"Beyaz Sauvignon\" (Turecko), \"Blanc Doux, B. Fumé, Bordeaux Bianco, Champagne, Douce Blanche, Fehér Sauvignon\" (Maďarsko), \"Feigentraube\" (Německo, Rakousko), \"Fie, Fie dans le Neuvillos, Fíkový hrozen, Fumé, Fumé Blanc, F. Surin, Genetin, Gentin a Romorantin, Gros Sauvignon, Libournais, Melkii Sotern, Muskat Sylvaner, Muskat-Sylvaner\" (Německo), \"Muskatni Sivanec, M. Silvanac, M. Silvanec, Muskatsilvaner, Painechon, Pellegrina\" (Itálie), \"Petit Sauvignon, Picabon, Piccabon, Pinot Mestny Bely, Pissotta, Puinechou, Punechon, Punechou, Quinechon, Rouchelin, Sampelgrina, Sarvonien, Sauternes\" (pozor, nezaměňovat s odr. \"Sauterne\"), \"Sauvignon … Bianco, Blanco, Fumé, Gros, Jaune, Jeune, Petit, White …, Savagnin, S. Blanc, S. Musque, Savagnou, Sciampagna, Servanien, Servonien, Servoyen, Souternes, Sovinak, Sovinon\" (Rusko), \"Sovinjon Beli, Spergolina, Surin, Sylvaner Musqué, Uva Pelegrina, Weißer Sauvignon, Zoeld Ortlibi\".\n\nMísty se ještě pěstuje mutace odr. \"Sauvignon Blanc\", odrůda \"Sauvignon Gris\" s vyšší cukernatostí a s méně pronikavým aroma. Dále jsou samostatně uváděny odrůdy \"Sauvignon Rosé\", \"Sauvignon Rouge\", \"Sauvignon Violet\" a \"Sauvignon Noir\". Literatura je v případě těchto mutací nejednoznačná, dalo by se z toho usuzovat, že \"S. Rouge\", \"S. Rosé\" a popř. i \"S. Violet\" jsou pouze mezní přechodové stavy odrůdy \"S. Gris\". V Katalogu odrůd VIVC Geilweilerhof jsou dále samostatně uvedeny odrůdy \"Sauvignon Musqué\", \"Sauvignon Précoce\" a \"Sauvignon Super\" (poslední jmenovaná je neregistrovaný kříženec Jaroslava Horáka \"Müller Thurgau\" x \"Sauvignon Blanc\" 3/21. V Itálii je registrován též tetraploidní klon odrůdy \"Sauvignon Blanc\", uvedený v katalogu odrůd VIVC samostatně.\n\nOdrůdu \"Sauvignon Blanc\" (též \"Sauvignon Jaune\") je nutné odlišovat od odrůdy s větším hroznem s dnes používaným názvem \"Friulano\" (též \"Sauvignon Vert, Sauvignonasse, Tocai Friulano\"). Obě odrůdy byly v minulosti často zaměňovány (takže i v devadesátých letech 20. století byla podstatná část čilských vín s označením „Sauvignon\" ve skutečnosti vyrobena z odrůdy \"Friulano\").\n\nRéví vyzrává uspokojivě až hůře, plodnost dřeva je 54 %, průměrný počet hroznů na výhon je 0,7, na plodonosný 1,4. Pro půdy chudší, písčité a kamenité je vhodná podnož T 5C, pro menší tvary SO-4, do kamenitých a štěrkovtých půd je vhodná i podnož Schwarzmann. Pro bujný růst odrůdy není vhodná K 5BB. Používá se vysoké vedení s větším zatížením keřů 10-15 oček na m2 nebo jednoramenný kordón. Při středním vedení se keře zahušťují. Nevyhovují kordóny s řezem na krátké čípky. Výnos je středně vysoký, méně pravidelný, 8-11 t/ha. Hnojení dusíkem snižuje výnosy. Cukernatost moštu bývá v průměru 18-20 °NM, acidita 9-12 g/l.\n\nStředně pozdní až pozdní moštová odrůda. Doba rašení oček i květu je středně pozdní, začátek rašení bývá ve 2-3. dekádě dubna, odrůda kvete v 1. dekádě června, zaměkání začíná kolem poloviny srpna, sklizňová zralost je u nás koncem září až v první polovině října. Vegetační cyklus trvá 139 dní (v klimatických podmínkách Oděssy například zraje ve 2-3 dekádě září).\n\nOdrůda je odolná proti plísni révové (\"Plasmopara viticola\"), náchylná na padlí révové (\"Uncinula necator\") a červenou spálu (\"Pseudopeziza tracheiphila\"). Při deštivém počasí v době sklizně jsou hrozny napadány plísní šedou (\"Botrytis cinerea\"), trpí též virovými chorobami, zvláště roncetem, ale i svinutkou a vrásčitostí dřeva, je vyhledávána obaleči. Květy sprchávají méně až středně. Vzhledem k bujnému růstu a vzhledem k častému špatnému vyzrávání dřeva je poškozována zimními i jarními mrazy.\n\nVyžaduje velmi dobré polohy ve vyšších částech svahů, chráněných proti mrazu. Vyhovují jí méně úrodné i kamenité a písčité půdy, které nejsou extrémně suché. Ve vlhkých polohách zase hrozny hnijí.\n\nVína odrůdy \"Sauvignon Blanc\" patří k nejkvalitnějším vínům severních vinařských oblastí a v současné době se těší ve světě velké oblibě, zejména typy, vyráběné s nádechem vůní z nových barikových sudů. V závislosti na ročníku, stanovišti, době sběru a na technologii tvorby vína se vyvíjejí různé typy vína této odrůdy. U jižních typů vín Sg se většinou setkáváme s víny plnými, často i s minerální příchutí, hlavně z půd křemičitých (francouzská oblast Sancerre), s víny tělnatějšími z půd hlinitých či s víny s filigránskou stavbou a bohatou hrou vůní z půd vápenitých. Bobule odrůdy Sg obsahují vysoce aromatické látky, které zpočátku tvorby mají tóny vůní kopřivových nebo černorybízových až angreštových a při pozdějším zrání pak přecházejí do vůně zralých broskví. V dobrých ročnících je víno plné s typicky broskvově muškátovými aromatickými látkami. V horších ročnících či u neredukovaných sklizní mohou být vína méně plná, „tvrdá“, s převahou kyselin a jejich aroma je kopřivové. Intenzita aromatických látek, kterou vnímáme v mladých vínech současně se svěžestí, je pro mnohé milovníky Sg velmi svůdná. V plné síle se objevuje hlavně u vín z Nového Zélandu (pověstná jsou ta z Marlborough), kde její vývoj podporuje vysoká vzdušná vlhkost a velký počet slunečných dní při nižší průměrné teplotě.\n\nV méně příznivých ročnících, v severnějších oblastech a při vyšší vlhkosti vznikají travnaté, kopřivové či paprikové tóny ve vůni i chuti. Při vyšším slunečním svitu a lepší vyzrálosti hroznů se začínají objevovat ovocné tóny. Zráním vín na lahvi se většinou ony mladistvé tóny ztrácejí a ve víně se rozvíjí hlavně lahvová zralost. Spolu s ní narůstá i vyšší barevný tón vína a plnost. Typická odrůdová vína Sg jsou světle zelenožlutá, intenzivně aromatická, kořenitá, s výraznější kyselinkou a s vyšším obsahem alkoholu, perzistentní v dochuti, s velkou škálou od tónů travnatých a kopřivových až po tóny připomínající ovocné plody. Ve vůni a chuti můžeme hledat černý rybíz, angrešt, kopřivu, kočičí moč, zelený pepř, kiwi s nádechem citronu, grapefruity, broskve, nektarinky, meloun, u vín z obl. Sancerre i minerální tóny a křemen, u sladkých výběrů meruňky, pomeranče, ananas, med, marcipán, tropické ovoce, mango, mučenku, akátový a pomerančový květ, kosatec, fenykl, ale i muškátové tóny. Vína jsou velmi vhodná ke dlouhodobé archivaci.\n\nAromaticky výrazná a suchá vína Sg jsou vhodná jako aperitiv či ke studeným předkrmům, ke chřestu a kozím sýrům. Plnější a zralá vína jsou vhodná ke kořenitým jídlům, těstovinám s gorgonzolou nebo rybí omáčkou, k vařené šunce, bílým masům se smetanovými omáčkami, k rybám s výraznější úpravou či k rybám uzeným. Výběry ke sladkým dezertům.\n\n\n"}
{"id": "767304", "url": "https://cs.wikipedia.org/wiki?curid=767304", "title": "Rob Wasserman", "text": "Rob Wasserman\n\nRob Wasserman (1. dubna 1952 San Mateo, Kalifornie – 29. června 2016 Los Angeles, Kalifornie) byl americký baskytarista a kontrabasista. Vydal několik sólových alb, nejvíce se však proslavil jako člen doprovodných skupin hudebníků jako jsou Lou Reed, Bob Weir, David Grisman, Elvis Costello, Van Morrison, Neil Young nebo Pete Seeger. V letech 1995-2002 byl členem skupiny RatDog. Jeho dcera Sara Wasserman je také hudebnice.\n\n\n"}
{"id": "767306", "url": "https://cs.wikipedia.org/wiki?curid=767306", "title": "Vrboska (odrůda révy vinné)", "text": "Vrboska (odrůda révy vinné)\n\nVrboska (zkratka Vr) je moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna v České republice, kříženec odrůd \"Tramín červený\" a \"Čabaňská perla\".\n\nRéva vinná (\"Vitis vinifera\") odrůda \"Vrboska\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je bujný s polovzpřímenými letorosty, odrůda tvoří husté keře pro svou bohatou tvorbu zálistků.\n\nList je středně velký, třílaločnatý s mělkými, otevřenými horními bočními výkroji ve tvaru \"U\", vzácněji pětilaločnatý s velmi mělkými dolními bočními výkroji, čepel listu je na líci slabě puchýřnatá a jemně svraštělá, na okraji jemně zoubkovaná, z dolní strany plstnatá. Řapíkový výkroj je lyrovitý s ostrým dnem, otevřený až lehce překrytý, řapík je středně dlouhý, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule růžové až fialovočervené barvy, dužnina je bez zbarvení, řídká, odrůdové chuti. Hrozen je malý až středně velký (99 g), středně hustý až hustý, válcovitě-kuželovitý, s krátkou až středně dlouhou stopkou a s postranními křidélky.\n\n\"Vrboska\" je moštová odrůda vinné révy (\"Vitis vinifera\"), která byla vyšlechtěna ve Šlechtitelské stanici vinařské ve Vrbovci u Znojma šlechtiteli Ing. Jindřichem Ševčíkem, Ing. Ivanou Ludvíkovou, Ing. Milošem Zbořilem, Ing. Jaroslavem Tomáškem a Jiřím Hladíkem. Je to kříženec odrůd \"Tramín červený\" a \"Čabaňská perla\" s pracovním názvem TČ x ČP 3/23. Do Státní odrůdové knihy byla odrůda zapsána roku 2004. Zatím se pěstuje pouze vzácně na Moravě, průměrné stáří vinic bylo roku 2010 tři roky. Práva k odrůdě jsou chráněna. Udržovatelem odrůdy je Ampelos-Šlechtitelská stanice vinařská Znojmo.\n\nNázev odrůdy je odvozen od místa původu křížení, kterým je příhraniční obec Vrbovec, ležící 7 km jižně od Znojma. Pro zajímavost, Vrboska je též název malé rybářské a zemědělské obce, nacházející se v Chorvatsku, na severním pobřeží ostrova Hvar.\n\nVhodné je střední či vysoké vedení, snáší dobře dlouhý i krátký řez, doporučené zatížení je 8-10 oček na m2, vhodné jsou podnože SO-4, 125 AA i Cr 2. Dosahované výnosy jsou nižší až průměrné, 6-11 t/ha, dosahovaná cukernatost moštu je 18-21 °NM, acidita okolo 7,5-9 g/1.\n\nDoba rašení oček a doba květu je velmi raná, odrůda dozrává velmi raně, její sklizňová zralost začíná ve třetí dekádě srpna až začátkem září.\n\nOdrůda je odolná proti napadení plísní révovou (\"Plasmopara viticola\"), ostatním houbovým chorobám a zimním mrazům odolává průměrně.\n\nOdrůda není náročná na polohu, nemá ráda příliš suché půdy, vhodné jsou půdy hlinité či hlinitopísčité s vyrovnanou výživou a vlhkostí.\n\nMoštová odrůda je doporučována zejména pro výrobu burčáku, který má výbornou kvalitu. Má-li víno vyšší obsah oxidu uhličitého, je příjemné, s nízkým extraktem a aciditou, jemně aromatické a lehké. Pro získání kvalitní suroviny se nedoporučuje hrozny nechat dlouho na keři. Při přezrání ztrácí kyseliny, při výrobě je vhodné, aby mošt měl aciditu nejméně 5g/l. Typické odrůdové víno má zelenožlutou barvu, jemně muškátově kořenitou vůni a lehkou až fádní chuť. Ve vůni a chuti můžeme hledat jemně muškátovou kořenitost a lékořici. Vína jsou nevhodná k archivaci, jsou určená k pití jako mladá.\n\nVíno běžné denní spotřeby, vhodné k neutrálním a lehkým pokrmům, líbivý hrozen je možno využít i pro přímou konzumaci.\n\n\n"}
{"id": "767310", "url": "https://cs.wikipedia.org/wiki?curid=767310", "title": "Bouvierův hrozen", "text": "Bouvierův hrozen\n\nBouvierův hrozen (zkratka BH, mezinárodně užívaný název \"Bouvier\", výslovnost [buvié]) je stolní a moštová odrůda révy vinné (\"Vitis vinifera\"), která vznikla pravděpodobně spontánním křížením odrůd \"Rulandské bílé\" a \"Sylvánské zelené\".\n\n\"Bouvierův hrozen\", odrůda révy vinné (\"Vitis vinifera\") je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou dlouhé, umožňují této rostlině pnout se po pevných předmětech. Růst je bujný, s polovzpřímenými letorosty. Vrcholky letorostů jsou středně silně pigmentované antokyaniny, středně silně bíle vlnatě ochmýřené. Internodia a nodia jsou zelená, červeně pruhovaná, bez ochmýření, pupeny jsou slabě až průměrně pigmentované antokyaniny. Mladé lístky jsou zelené s bronzovými skvrnami, takřka bez antokyaninové pigmentace, poměrně silně bíle vlnatě ochmýřené. Jednoleté réví je eliptického průřezu, žlutavě hnědé, rýhované, poměrně tenké.\n\nList je středně velký až velký, okrouhlý, hluboce síťovitě vrásčitý, průměrně puchýřnatý, miskovitě prohnutý. Čepel je širší než delší, pětilaločnatá s hlubokými, lyrovitými výkroji s oblým dnem. Rub listu je plstnatý. Řapíkový výkroj je lyrovitý, uzavřený, s úzkým průsvitem a zaostřením u báze řapíku. Řapík je středně dlouhý, stejně dlouhý, jako medián listu, načervenalý, žilnatina listu je takřka bez antokyaninové pigmentace.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (14-16 mm), kulatá bobule zelené či žlutozelené barvy, na osluněné straně žlutá, zralá někdy též hnědě skvrnitá. Slupka je středně silná, slabě ojíněná. Dužina je pevná a masitá, nezbarvená, chuti sladké, jemně aromatické, mírně muškátové, s poměrně malými semeny. Bobule jsou nejednotné velikosti, stopečky jsou krátké, lehce oddělitelné. Hrozen je malý, průměrně 100 mm dlouhý, o hmotnosti 60-70 g, řidší až středně hustý, válcovitého tvaru, zřídka má u základu křidélko. Stopka je krátká a silnější, slabě lignifikovaná.\n\n\"Bouvierův hrozen\", moštová a stolní odrůda vinné révy (\"Vitis vinifera\"), je dle doc. Josefa Blahy (1961) pravděpodobně náhodný kříženec odrůd \"Rulandské bílé a \"Sylvánské zelené. Místo původu odrůdy je nejisté, Pierre Galet uvádí, že pochází z francouzsky mluvících švýcarských kantonů. Podle pramenů z bývalé Jugoslávie jde o semenáček z okolí obce Gornja Radgona, který rozšířili francouzští křižáci na srbsko-rakouských hranicích. Odrůda byla každopádně (znovu)objevena roku 1900 Clotarem Bouvierem, bankéřem a vlastníkem usedlosti v dnes slovinském městě Hercegovščak u města Gornja Radgona, ve vinohradu mezi jinými odrůdami a dále selektována.\n\nOdrůda byla často používána při šlechtění nových odrůd, je jedním z rodičů m.j. odrůd \"Bianca, Edelsteiner, Oremus, Romeo, Zenit\" a \"Zeusz\".\n\nV současnosti se odrůda pěstuje ve Slovinsku, Chorvatsku, v Rakousku (v oblasti Burgenland na 365 hektarech roku 1999, tvořila zde 0,75 % plochy vinic), v Německu (roku 2004 na ploše 31 ha), dále v Maďarsku, na Slovensku (roku 2007 na 6,9 ha, tedy na 0,05% plochy vinic, odrůda je zde zaregistrována od roku 1952). Celková plocha vinic s touto odrůdou je odhadována na 500 hektarů.\n\nVe Státní odrůdové knize České republiky není odrůda zapsána. Vinařský zákon povoloval u nás z této odrůdy vyrábět víno v kategorii zemských vín až do roku 2010, nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena. V ČR je pěstována pouze velmi vzácně, například na Znojemsku.\n\nNázev Bouvier nese odrůda na počest Clotara Bouviera, bankéře a vlastníka usedlosti v dnes slovinském městě Hercegovščak (dříve Herzogenberg) u města Gornja Radgona (dříve Oberradkersburg), kde ji roku 1900 objevil ve svém vinohradě mezi jinými odrůdami. Další používaná synonyma této odrůdy jsou : \"Бувье\" (Rusko), \"Bela Ranina, B. Ranka, Bouvier\" (katalog VIVC), \"B. Précoce, B. Traube Weisse, Bouvierova ranina\" (Chorvatsko), \"Bouvierovo, Bouvierrebe, Bovije, Buvie, Buvije, Buvijeova Ranka, Chasselas Bouvier, Findling\" (Chile, Německo), \"Kimmig KP 1, Précoce di Bouvier Bianco\" (Itálie), \"Précoce de Bouvier Blanc\" (Francie), \"Radgonska Ranina\" (Slovinsko), \"Ranina Bela, Ranka, Sasla Buvije\"\n\nNároky na polohu má odrůda malé, lze ji pěstovat i v horších lokalitách a v okrajových vinařských oblastech. Vhodným pěstitelským tvarem je střední vedení. Vyhovuje jí řez na krátké i dlouhé plodné dřevo, doporučené podnože jsou SO-4, Cr 2, K 5BB. Doporučené zatížení je 6-8 oček na m2. Plodnost je nižší, výnosy jsou kolísavé a pohybují se v rozmezí 6-8 t.ha-1. Kvalita hroznů bývá velmi dobrá, cukernatost moštu je obvykle 19-23 °NM. Obsah kyselin je nižší, 6-7,5 g/l.\nStředně pozdní odrůda má středně bujný růst, raší i kvete středně raně, hrozny začínají zrát začátkem srpna, sklizeň začíná koncem srpna až v polovině září. Hrozny je však možno ponechat na keřích i déle.\n\nProti houbovým chorobám má pouze střední odolnost, náchylná je k chloróze a k napadení Botrytis cinerea, dobře odolává hnilobě a zimním mrazům.\n\nNa půdu je odrůda též nenáročná, lépe se jí daří v hlubších půdách, pokud jsou lehčí a dobře propustné. Dobře snáší i suché lokality.\n\nPři sklizni je velmi důležité sledovat obsah kyselin. Při zpracování je vhodné použít reduktivní technologii, která zvýrazní aroma vína a ponechá svěží kyselinku. Není vhodné zrání odrůdových vín v sudech.\n\nTypové odrůdové víno je jemně aromatické, s nižším obsahem kyselin a proto má tendenci rychle stárnout. Barva je žlutá až zlatožlutá, podle vyzrálosti. Vůně muškátová až grapefruitově muškátová. Chuť je středně plná až (v přívlastkových stupních) plná, svěží nebo zrale široká. Víno je aromatické, běžné stolní víno však nevyniká plností a může být chuťově mdlé. Odrůda má schopnost vysoké tvorby cukrů, což umožňuje v lepších ročnících výrobu alkoholických, jemně muškátových a kořenitých vín pozdního sběru. Nesmí však ztratit kyseliny, neboť by se stalo fádním. I když jsou vína z běžných ročníků chuťově trochu mdlá, pro vysoký obsah alkoholu a neutrální chuť jsou vhodná ke scelování s jinými víny.\n\nV rakouském Burgenlandu se Bouvier používá hlavně pro přívlastková vína vyšších tříd (i ledová). Na druhé straně je odrůda vhodná k výrobě burčáku, v Rakousku nazývaného \"Sturm\". Odrůda je vhodná též jako stolní hrozen.\n\nVhodnost k archivaci : Odrůda je vhodná pro výrobu burčáku a mladých, svěžích vín. Jen výjimečně u vyšších přívlastkových kategorií se hodí k archivaci po dobu 1–2 let.\n\nSvěží, mladé víno je vhodné k předkrmům s výraznou chutí. Plné, přívlastkové a muškátové víno podáváme k dezertům.\n\n\n"}
{"id": "767314", "url": "https://cs.wikipedia.org/wiki?curid=767314", "title": "Adam Zamoyski", "text": "Adam Zamoyski\n\nAdam Stefan Zamoyski (* 11. ledna 1949, New York) je americký historik, potomek starého polského šlechtického rodu Zámojských.\n\nVzdělání získal na Downside School a The Queen's College v Oxfordu. Je historikem na volné noze a autorem více jak dvanácti knih o historii Polska a Napoleonových výbojích. \nByl členem Management Board of the Princes Czartoryski Foundation od roku 2008, avšak v roce 2011 byl odvolán. \nV roce 2001 se oženil s Emmou Sergeantovou.\n\n"}
{"id": "767319", "url": "https://cs.wikipedia.org/wiki?curid=767319", "title": "Čabaňská perla", "text": "Čabaňská perla\n\nČabaňská perla (zkratka ČP, název dle VIVC - \"Perle von Csaba\") je odrůda révy vinné (\"Vitis vinifera\"), kříženec odrůd \"Madeleine Angevine\" \"(Madlenka raná)\" a \"Muscat fleur d'oranger\", vyšlechtěný v Maďarsku.\n\n\"Madeleine Angevine\" je velmi raná stolní a moštová odrůda původu \"Vitis vinifera\", dle provedené analýzy DNA (INRA Montpellier) kříženec odrůd \"Madlenka královská (Madeleine Royale)\" x \"Blanc d´Ambré\". Autorem křížení z roku 1857 je francouz Moreau-Robert z Angers (Maine et Loire, soukromý šlechtitel, který působil ve firmě Vibert), ovšem dle některých francouzských zdrojů je jím právě M. Vibert. Odrůda je na malých plochách pěstována ve Francii, ve Velké Británii a dále např. v Německu, v Rusku, v Dánsku a ve Švédsku či v USA (stát Washington). Pro své rané zrání je často používaná jako partner při šlechtění nových odrůd, je například jedním z rodičů odrůd \"Comtessa\", \"Noblessa\", \"Reichensteiner\" či \"Siegerrebe\". V některých zdrojích se lze dočíst, že název odrůdy vychází ze skutečnosti, že na jihu Francie hrozny dozrávají přibližně na svátek svaté Marie Magdalény, tedy již 22. července. Ve skutečnosti zde dozrává mezi 2.-4. srpnem. Název je odvozen od jména St. Madeleine Sophie Barat, svátek na počest této svaté slaví ve Francii 25. května, v tomto období réva této odrůdy kvete. Druhá část názvu odrůdy je odvozena od starého názvu místa původu (Angevine - Anjou).\n\n\"Muscat Fleur d’Oranger\" je raná stolní a moštová odrůda původu \"Vitis vinifera\", spontánní kříženec odrůd \"Muscat Blanc à Petits Grains\" x \"Chasselas Blanc\". Je na malých plochách pěstována v Itálii, v Kalifornii, v Rusku, Uzbekistánu a Kazachstánu.\n\nRéva vinná (\"Vitis vinifera\") odrůda \"Čabaňská perla\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Keř je slabšího až středního vzrůstu. Vrcholky letorostů jsou světle zelené až žlutozelené s vínově červenými okraji, první dva mladé lístky mají bronzově červený nádech, na spodní straně jsou pavučinovitě ochmýřené, později lysé. Jednoleté réví je světle hnědé, tmavě hnědé na uzlech.\n\nListy jsou středně velké, oválné, zvlněné, nečleněné až tří- nebo pětilaločnaté s mělkými výkroji, řapíkový výkroj je otevřený, obvykle ve tvaru „U“ či lyrovitý. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké (17-18 x 18-19 mm, 1,7 g), kulaté bobule světle žluté barvy, slabě ojíněné, s tenkou slupkou, se šťavnatou dužinou muškátové chuti s 1-2 malými semeny. Hrozny jsou středně velké (12-17 x 8-10 cm, 117 g), kratší, kuželovité, průměrně kompaktní, s křidélky. Stopky hroznů jsou dlouhé 4 cm a poměrně silné.\n\n\"Čabaňská perla\" je moštová a stolní odrůda vinné révy (\"Vitis vinifera\"), kterou vyšlechtili roku 1904 v Maďarsku, v Békécsabě, Adolf Stark a Mathiasz Janos, údajně křížením odrůd \"Madeleine Angevine\" \"(Madlenka raná)\" a \"Muscat Précoce de Courtilier\". Později bylo analýzou DNA prokázáno, že druhým partnerem při křížení byla odrůda \"Muscat fleur d'oranger\".\n\nOdrůdu najdeme v zahradách a vinohradech téměř po celém světě, roku 2007 na cca 2.000 hektarech. Tradičně se pěstuje v Rumunsku, Bulharsku a Maďarsku. Odrůda je velmi vhodná k pěstování v zahrádkách.\n\nVe Státní odrůdové knize České republiky ani v Listině registrovaných odrůd SR není odrůda zapsána. Vinařský zákon povoloval u nás z této odrůdy vyrábět víno v kategorii zemských vín až do roku 2010, nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena. Odrůdu najdeme na vinohradech pouze vzácně, na Moravě, častější je právě v domácích zahradách.\n\nPro své rané zrání a příjemné muškátové aroma byla odrůda použita jako jeden z partnerů při šlechtění odrůd \"Královna vinohradu\", \"Irsai Oliver\" či \"Gyöngyrizling\". Existuje též stolní odrůda původu \"Vitis vinifera\" s růžovými hrozny, \"Perle von Csaba Rot\", kříženec odrůd \"Perle von Csaba\" a \"Mathiasz Janos\", kterou vyšlechtil roku 1917 v Maďarsku Pál Kocsis.\n\nČeský název i většina používaných synonym jsou doslovným překladem původního maďarského názvu \"Csaba Gyöngye\". Csaba je slangový název maďarského města Békécsaba, kde byla odrůda vyšlechtěna.\n\nDalší, lokálně používaná synonyma odrůdy \"Čabaňská perla\" jsou : \"Жемчуг Саба, Чаба дендье, Перлина Саба, Перл де Чаба, Перла чабанська\" (vše Rusko), \"Batai, Biser, Cabaky, Cabaky Cabanka, Cabana, Čabanka, Cabanska, Caba, Cabe Bijeli, Cabianska Perla, Cabski Biser\" (Chorvatsko), \"Capski Biser, Csaba Gyöngye\" (Maďarsko), \"Csabas Perle, Czabah, Dendes, Gyöngyféher\" (Maďarsko), \"Jemtchoug Saba, Jenciug Saba, July Muscat\" (USA), \"Julijev Muskat, Julski Muskat, Korai Palafant, Ksaba, Margaritati, Muscat Perla de Csaba, Muskat Ksaba, Pataki, Perl djo Ksaba\" (Bulharsko), \"Pearl of Csaba\" (Kypr), \"Perla, P. Caba, P. Chaba, P. de Csaba\" (Brazílie), \"P. di Csaba\" (Itálie, USA), \"P. von Csaba, Perle de Csaba Blanche, Perle di Chaba Bianca, Peerola de Casaba, P. de Csaba, Piros Csabagyöngye, Raisin Perle, Rindunica Strugurilor, Saianet, Starka, Tamioasa Ciaba, Tokayer, Vengerskii Muskatnii Rannii, Vita da Csaba, Vita de Csaba, Zemcug Saba, Z. Saby, Zemchug Saba\" (Rusko)\".\nLetorosty vyzrávají z 80-90 %, výnosy se pohybují od 5 do 12 t/ha, plodnost dřeva je 48 %, počet hroznů na výhon je 0,56, na plodonosný 1,37. cukernatost moštu bývá 14-18 g/100 ml při aciditě 6,5-8,5 g/l. Jako podnože se osvědčily SO-4 a T 5C. Hrozny špatně snášejí transport a nejsou vhodné ke skladování, jsou určeny ke spotřebě v čerstvém stavu.\n\nVelmi raná až raná odrůda, jejíž hrozny lze sklízet k přímému konzumu již v první polovině srpna, pro výrobu vína až počátkem září. Vegetační cyklus trvá 113-115 dní při sumě aktivních teplot (SAT) 2087 °C.\n\nProti houbovým chorobám je odolnost nízká, středně dobře odolává plísni révové (\"Plasmopara viticola\"), citlivá je na padlí révové (\"Uncinula necator\"), proti zimním mrazům má střední odolnost. Na vinici je často napadána vosami a ptáky. Bobule snadno praskají a hnijí po deštích. V takovém případě se musí co nejrychleji sklidit.\n\nOdrůda je středně náročná na půdy, vyhovují jí úrodné půdy, bohaté na živiny, černozem, ale i hlinito-jílovité půdy s dobrým vláhovým režimem. Pro velmi rané zrání hroznů vyžaduje dobrou polohu, je ohrožována pozdními jarními mrazy.\nBarva typového vína je zelenožlutá, vůně muškátová, chuť svěží, jemná, muškátová, harmonická. Odrůda je vhodná pro výrobu burčáku a mladých, lehkých vín. Víno se pije mladé, slouží k osvěžení a není zapotřebí jej doprovázet jídlem.\n\n\n"}
{"id": "767321", "url": "https://cs.wikipedia.org/wiki?curid=767321", "title": "Červenošpičák", "text": "Červenošpičák\n\nČervenošpičák (zkratka Čšp, název dle VIVC \"Rotgipfler\") je stará moštová odrůda révy vinné (\"Vitis vinifera\"), používaná k výrobě bílých vín, spontánní kříženec odrůd \"Tramín\" a \"Veltlínské červené\".\n\nRéva vinná (\"Vitis vinifera\") odrůda \"Červenošpičák\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké, umožňují této rostlině pnout se po pevných předmětech. Růst je středně bujný se vzpřímenými až polovzpřímenými letorosty. Vrcholky letorostů jsou otevřené, silně bíle vlnatě ochmýřené, středně silně pigmentované antokyaniny, bronzově červeně zabarvené. Internodia a nodia jsou zelená s červenohnědými pruhy až červenohnědá, bez ochmýření. Mladé lístky jsou středně silně bíle vlnatě ochmýřené, zelené s bronzovým nádechem, středně silně pigmentované antokyaniny. Jednoleté réví je eliptického průřezu, tmavohnědé, rýhované, poměrně tenké. Podzimní barva listů je žlutá.\n\nListy jsou středně velké, okrouhlé, širší než delší, pětilaločnaté s hlubokými horními i dolními výkroji, které mají oblé dno, miskovitě prohnuté, tupě zoubkované na okraji, na povrchu světleji zelené, svraskalé, drsně puchýřnaté, na rubu plstnaté, úzce otevřený až uzavřený řapíkový výkroj je lyrovitý. Řapík je středně krátký až dlouhý, kratší, než medián listu, narůžovělý, stejně jako žilnatina listu v okolí napojení řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá až podlouhle eliptická bobule zelenožluté barvy s hnědavým líčkem na osluněné straně, slupka je středně silná, průměrně ojíněná, dužina je sladká a šťavnatá, neutrální chuti, s poměrně malými semeny. Bobule jsou nejednotné velikosti, stopečky jsou krátké, obtížně oddělitelné. Hrozny jsou střední až velké (137 g), husté, krátce válcovitě-kuželovité, křídlaté, s krátkou, průměrně lignifikovanou stopkou.\n\n\"Červenošpičák\" je stará moštová odrůda vinné révy (\"Vitis vinifera\"), spontánní kříženec odrůd \"Tramín\" a \"Veltlínské červené\". Poprvé byla písemně zmíněna roku 1850 ze Štýrska. Kdysi byla rozšířena téměř ve všech rakouských oblastech, na Moravě a v Německu, ve Württembersku a v Alsasku.\n\nDnes se odrůda pěstuje v Rakousku, v oblasti Thermenregion, výhradně v okolí města Gumpoldskirchen jako relikt zašlé slávy a slouží tam k výrobě bílého vína s chráněným názvem „Gumpoldskirchener Königswein“. Kromě toho se tam vysazuje spolu s odrůdou \"Zierfandler Rot\" (\"Spätrot\") ve smíšených výsadbách a z obou těchto odrůd se vyrábí cuvée s názvem „Spätrot-Rotgipfler“. Roku 1999 byla odrůda v Rakousku vysazena celkově na 119 ha. Velmi malé plochy s touto odrůdou lze objevit též na Slovensku (Limbach) v Německu, v Alsasku, v Maďarsku, Chorvatsku, Slovinsku, v USA a v Jihoafrické republice.\n\nVe Státní odrůdové knize České republiky není odrůda zapsána. Vinařský zákon povoloval u nás z této odrůdy vyrábět víno v kategorii zemských vín až do roku 2010, nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena. Na Moravě ji najdeme již pouze ve starých vinicích, ojediněle se vyskytuje na Znojemsku, ustupuje však kvalitnějším odrůdám.\n\nOdrůda získala své jméno podle bronzově zbarvených vrcholků letorostů. Zejména okraje nejmladších listů se zbarvují do růžova až červena. Další, lokálně používaná synonyma odrůdy \"Červenošpičák\" jsou : \"Ротгипфлер\" (Rusko), \"Grober Reifler, Grüner Reifler, Piros Veltelini, Reifler, R. Grober, R. Grüner, Reigler, R. Weisser, Rotgipfler, Rothgipfler\" (USA), \"R. Blanc, Rotreifler, Rotstreifler, Sladki Zelenac\" (Bulharsko), \"Vöröshegüe, Vörösscücsü, Weisser Reifler, W. Rotgipfler, Zelen, Zelenac Slatki\" (Chorvatsko).\nRéví dobře vyzrává. Odrůda raší i kvete středně pozdně, dozrává pozdně, začátkem až v polovině října. Při dlouhých slunečných podzimech dosahují hrozny vysoké cukernatosti hrozinkovatěním bobulí. Při přezrávání bobulí se neztrácejí kyseliny. Plodnost odrůdy je vysoká, 10–14 t/ha při cukernatosti 17–20 °NM a aciditě 9–13 g/l. Vhodné jsou podnože SO-4, T 5C, 125 AA, Cr 2. Odrůda vyžaduje výborné polohy, nejlépe vápenité půdy.\n\nProti houbovým chorobám je odolnost střední, proti plísni šedé (\"Botrytis cinerea\") nízká, je nutná důkladná chemická ochrana. Hrozny trpí pro svou kompaktnost a hustotu často hnilobou. Zimním mrazům odolává odrůda průměrně, dobře odolává pozdním jarním mrazům.\n\nBarva typových vín je zelenožlutá až zlatožlutá, ve vůni najdeme lesního med a hrozinky, koření, broskve a citrusy, chuť je u jakostních vín neutrální a svěží, u přívlastkových jemná a vyzrálá. Víno je plné a extraktivní, harmonické, ale poněkud „tvrdší“, s vyšší kyselinkou, chuť je svěží, kořenitá, podobná vínům \"Veltlínského zeleného\", ale jejich jakosti nedosahuje.\n\nV okolí rakouského Gumpoldskirchenu se vyrábí cuvée s odrůdou \"Zierfandler Rot\" pod názvem „Spätrot-Rotgipfler“. Tato směska je aromatická, plná a kvalitní, má velký potenciál zrání jak v sudu, tak na lahvi. Zralosti dosahuje po dvou až třech letech, archivovat se dá i deset let.\n\nSuchá, plná, vyzrálá vína se hodí k hutným masitým pokrmů. Vyzrálá přívlastková vína se zbytkovým cukrem dobře doplní husí játra, gorgonzolu, roquefort, ořechové dezerty nebo palačinky s krémovou náplní.\n\n\n"}
{"id": "767323", "url": "https://cs.wikipedia.org/wiki?curid=767323", "title": "Rudolf Muchka", "text": "Rudolf Muchka\n\nRudolf Muchka (* 14. září 1965) je bývalý český fotbalista, záložník.\n\nV mládežnických kategoriích hrál za Spartak Choceň a Spartak Hradec Králové. V lize hrál za Sigmu Olomouc a RH Cheb. V roce 1992 odešel do nižší soutěže do Německa a po návratu hrál druhou ligu za LeRK Prostějov. V lize odehrál 151 utkání a dal 9 gólů. V evropských pohárech nastoupil ve 2 utkáních. Za reprezentaci do 21 let nastoupil v 7 utkáních.\n\n"}
{"id": "767325", "url": "https://cs.wikipedia.org/wiki?curid=767325", "title": "Modrý Janek", "text": "Modrý Janek\n\nModrý Janek (zkratka MJ, název dle VIVC \"Hans\") je moštová odrůda révy vinné (\"Vitis vinifera\"), která vznikla v Rakousku, v oblasti Štýrska, mutací odrůdy \"Veltlínské zelené\".\n\nRéva vinná (\"Vitis vinifera\") odrůda \"Modrý Janek\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný, vyzrávání réví je dobré.\n\nList je středně velký, většinou třílaločnatý, se středně hlubokými horními výkroji. Řapíkový výkrojek je lyrovitý, otevřený, někdy úzce otevřený, s průsvitem. Řapík je středně dlouhý až dlouhý, někdy narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule, v době zralosti zelenožlutá s šedavým líčkem, ale při zaměkání modrofialové až tmavě fialové. Dužina je šťavnatá, sladké, osobité, ostřejší, až pepřnaté chuti. Hrozen je středně velký (107 g), válcovitě-kuželovitý, středně hustý.\n\n\"Modrý Janek\", stará moštová odrůda vinné révy (\"Vitis vinifera\"), je mutací odrůdy \"Veltlínské zelené\", která se z oblasti Štýrska rozšířila v první polovině 20. století do Německa, Francie a na Moravu. Tradičními oblastmi pěstování bylo Dolní Rakousko, Morava, Slovensko a Württembersko.\n\nVe Státní odrůdové knize České republiky není odrůda zapsána. Vinařský zákon sice povoluje vyrábět víno v kategorii zemských vín z této odrůdy podle vyhlášky č. 323/2004 Sb. i po novele vyhláškou č. 28/2010 Sb., ale je zde pěstována pouze velmi vzácně, dnes je prakticky před vymizením. Na Slovácku v okolí Velkých Pavlovic se mu říkalo dříve též \"Modrý Honza\", v Čechách \"Brunát\", v německy mluvících zemích \"Blauer Hans\". V dobách minulých představoval doprovodnou odrůdu, rozšířenou ve vinicích Mikulovska a Znojemska. Současné roztroušené výsadby u nás nedosahují ani celého hektaru.\n\nNázev odrůdy je odvozen od faktu, že malé zelené bobulky brzy po odkvětu zmodrofialoví, před zráním se mění na tmavofialové, při zrání bobule opět šednou až zezelenají. Další místně používaná synonyma této odrůdy jsou : \"Abendroete, Abendroth, Blauer Hans, Blue John, Brunat, Falscher Frühroter, Faux Früher, Fleischtraube, Früher Rother Valteliner, Hanns, H. Weiss, Hansentraube, Hannsen Weiss, Hansen Rot\" (Francie), \"Hansentraube, Kleiner Veltliner, Mährer, Modrý Honza, Modrý Ján, Morave Rose, Petit Jean, Roter Hansen, R. Veltliner, R. Zierfahndler, R. Mährer, Rothraifler, Schwabenhans, Zierfahndler Rot\".\n\nOdrůda se hodí se pro většinu vedení, snáší dobře i krátký řez, doporučené podnože jsou SO-4, Cr 2, T 5C, 125 AA. Plodnost je nižší, 6-9 t/ha při cukernatosti 17-21 °NM a aciditě 8-11 g/l. Hrozny se doporučovalo rychle lisovat, mošt měl sklon k oxidaci.\n\nRaší i kvetě středně pozdně, zraje též středně pozdně, koncem září až začátkem října.\n\nDobře odolává mrazu, houbovým chorobám odolává středně dobře, nevýhodou je nižší plodnost a náchylnost k virózám.\n\nOdrůda vyžaduje teplé a slunné polohy, není příliš náročná na půdy.\nBlaha (1961) uvádí, že oproti Veltlínskému zelenému, kterému se typově podobá, ale jehož kvalit nedosahuje, měl Modrý Janek chuť ostřejší, kořenitou, intenzivněji pepřovou. Při optimálním stavu kyselin dával silná vína hlubší a vyšší, žluté barvy s vůní koření a pepře, chuti plné, extraktivní, harmonické. Dochované analytické rozbory ukazují na vyšší obsah extraktivních látek. Problém byl v silnějším sklonu hroznů i vína k oxidaci. Víno je vhodné ke grilovaným pokrmům.\n\n\n\n"}
{"id": "767328", "url": "https://cs.wikipedia.org/wiki?curid=767328", "title": "Sylvánské červené", "text": "Sylvánské červené\n\nSylvánské červené (zkratka SČ, název dle VIVC \"Silvaner Rot\") je stará moštová odrůda révy vinné (\"Vitis vinifera\"). Původ je nejasný, odrůda může být mutací odrůdy \"Sylvánské zelené\", VIVC ji uvádí jako křížence odrůd \"Oesterreichisch Weiss\" (mutaci \"Gouais blanc\") a \"Tramín červený\", tzn. stejný původ jako u odrůdy \"Sylvánské zelené\".\n\nRéva vinná (\"Vitis vinifera\") odrůda \"Sylvánské červené\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je bujný. Včelka je silně ochlupená, bělavě zelená. Vrcholek letorostu je bělavě zelený s lehce načervenalým odstínem na okrajích, ochlupený. Letorosty jsou světle zelené, hnědě tečkované, internodia jsou krátká, jednoleté réví je červenohnědé barvy, tmavěji tečkované.\n\nListy jsou středně veliké, okrouhlé, světle zelené, lesklé na povrchu, třílaločnaté se středně hlubokými výkroji, na spodní straně velmi jemně chloupkaté, se štětinkatými žilkami. Zoubkování na okraji listu je středně výrazné, řapíkový výkroj je lyrovitý, překrytý s průsvitem, polootevřený až otevřený, boční výkroje jdou až do poloviny čepele. Řapík listu je kratší, narůžovělý až červený. Nervatura listu je světle zelená, na rubu vystouplá. Listy na podzim zežloutnou.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, mírně oválná bobule, někdy deformovaná nahloučením v hroznu, její slupka je tenká, růžová až fialová, dužina je řídká, sladká, neutrální chuti, má málo kyselin. V některých letech, zvláště při redukované sklizni, jsou bobule barvy temně červené až modré, při velkých sklizních jsou i při plné zralosti zelenavě až slabě červené, takže budí dojem nezralosti. Hrozny jsou malé až středně veliké (119 g), válcovitě-kuželovité, husté a dosti kompaktní, na dlouhé stopce.\n\n\"Sylvánské červené\" je stará moštová odrůda vinné révy (\"Vitis vinifera\"), podle všech známek barevná mutace \"Sylvánského zeleného\". Dokladem je častý výskyt mutací barvy bobulí nejrůznějšího druhu, kdy se objevují hrozny červené i zelené na jednom keři a mnohdy také hrozny dvoubarevné, s bobulemi zelenými či dokonce pruhovanými (tzv. chiméra). Tento jev býval pozorován v různých vinařských oblastech. Ve starší literatuře bývá také někdy uváděno, že se jedná o variantu odrůdy \"Pinot Noir\" s většími bobulemi (\"Bodensee Burgunder\"), pro toto tvrzení však neexistují žádné důkazy.\n\n\"Sylvánské červené\" bylo poměrně hojně rozšířeno v okolí Bratislavy a též na Moravě, zde se pěstovalo dosti často na Znojemsku a společně se \"Sylvánským zeleným\" také na Hustopečsku, kde se uchovaly ojedinělé zbytky této odrůdy ve vinicích. V Čechách bylo \"Sylvánské červené\" roztroušeno ve vinicích na Litoměřicku, kde bývalo dosti oblíbeno, má totiž oproti \"Sylvánskému zelenému\" vyšší výnosy. Odrůdu najdeme vzácněji ještě v Rakousku, na Slovensku a v Německu. Ve Státní odrůdové knize České republiky není odrůda zapsána. Vinařský zákon povoloval u nás z této odrůdy vyrábět víno v kategorii zemských vín až do roku 2010, nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena.\n\nNázev dal odrůdě římský (původně patrně Etruský) bůh Silvanus (též Sylvanus), který byl nejprve ochráncem lesů, později byl považován i za ochránce ovocných stromů, vinohradů a zemědělství vůbec. Ostatně z provincií Pannonia a Noricum se s Římany dostala réva na Moravu již ve 3. století po Kr. Další, lokálně používaná synonyma odrůdy \"Sylvánské červené\" jsou : \"Cinyfál červený, Cirfandler, Oesterreicher Roth, Piros Cirfandli, P. Szilvani, Rifai Piros, Roter Silvaner, Schönfeiler Roth, Silvain Rouge, Silvanac Rdeci, Silvane Roz\" (Rumunsko), \"Szilvani Piros\" (Maďarsko), \"Zierfandler Rot\" (mylně)\n\nDobou zrání a celým vegetačním cyklem se odrůda neliší od Sylvánského zeleného. Na Hustopečsku se seřezává na dvojoké čípky a sází se řidčeji (1,3-1,5 m). Hodí se pro většinu vedení, snáší dobře i krátký řez, vhodné podnože jsou SO-4, T 5C, Cr 2, 125 AA. Plodnost je střední, 8-12 t/ha při cukernatosti moštu 15-19 °NM a aciditě 8-11 g/l.\n\nBobule v hustých hroznech jsou velmi náchylné k hnilobě, při deštivém počasí v době zrání často praskají. Odrůda je také velmi citlivá vůči mrazu, houbovým chorobám odolává průměrně, při běžné chemické ochraně dalšími chorobami příliš netrpí.\n\nOdrůda vyžaduje dobrá, proti mrazu chráněná stanoviště, doporučované jsou spíše hlinité půdy s dostatkem spodní vody, nevhodné jsou půdy suché a s vyšším obsahem vápníku.\nVíno z odrůdy \"Sylvánské červené\" bylo považováno za víno vyšší kvality, než \"Sylvánské zelené\". Barva je vzhledem k barevné slupce bobulí výrazně zlatožlutá, při včasném zpracování hroznů se zeleným reflexem, vůně je chlebnatá, připomíná svatojánský chléb, objevují se též zralé žluté plody a jemné bylinkové tóny. Chuť je plná, harmonická, lehce kořenitá, vláčně glycerinová. Vhodnost k archivaci je při dostatku kyselin střední. Hrozny sloužily často i k přímé konzumaci, pokud nejsou zasaženy hnilobou, jsou chutné, s tenkou slupkou, atraktivního vzhledu. Z tohoto důvodu bývala odrůda poměrně oblíbená v Čechách.\n\nNeutrální víno Sylvánského červeného neovlivňuje chuť jídel. Přívlastková vína se podávají samostatně a jsou oblíbená hlavně těmi, kdo jsou citlivější na vyšší obsah kyselin v bílých vínech. Toto plné, neutrální, harmonické víno mívá nižší obsah kyselin\n\n\n"}
{"id": "767331", "url": "https://cs.wikipedia.org/wiki?curid=767331", "title": "Rapture of the Deep", "text": "Rapture of the Deep\n\nRapture of the Deep je osmnácté studiové album britské hard rockové skupiny Deep Purple. Album vyšlo v listopadu 2005 a jeho producentem byl Michael Bradford.\n\nAutory všech skldeb jsou Ian Gillan, Steve Morse, Roger Glover, Don Airey a Ian Paice.\n"}
{"id": "767333", "url": "https://cs.wikipedia.org/wiki?curid=767333", "title": "Veltlínské červenobílé", "text": "Veltlínské červenobílé\n\nVeltlínské červenobílé (zkratka Včb, název dle VIVC \"Veltliner Rotweiss\") je stará moštová odrůda révy vinné (\"Vitis vinifera\"), která pravděpodobně vznikla spontánním křížením odrůd \"Veltlínské červené\" a \"Gouais blanc\" (\"Heunisch)\").\n\nRéva vinná (\"Vitis vinifera\") odrůda \"Veltlínské červenobílé\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný až bujný.\n\nList je středně velký až velký, pětilaločnatý s hlubokými horními i dolními výkroji, čepel listu je zvlněná, síťovitě vrásčitá, spodní strana listu je plstnatá, s obrvenou nervaturou. Řapíkový výkroj je lyrovitý, úzce otevřený. Řapík listu je středně dlouhý, narůžovělý až červenohnědý, stejně jako žilnatina listu.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule zelenožluté barvy, na osluněných líčkách lehce růžová, při přezrátí až šedorůžová. Bobule se vybarvují každý rok jinak, někdy jsou světlezelené a červenají až v době zralosti, jindy červenají již v době zaměkání nebo jsou v hroznu i bobule bílé i červené. Slupka je pevná, ojíněná, dužina je středně pevná, masitá až šťavnatá, sladké, neutrální chuti. Hrozen je středně velký až velký (139 g), kuželovitý, hustý.\n\n\"Veltlínské červenobílé\" je stará moštová odrůda vinné révy (\"Vitis vinifera\"), pěstovaná ve střední Evropě. Odrůda byla dříve považována za mutaci odrůdy \"Veltlínské červené\", dle novějších výzkumů pravděpodobně vznikla spontánním křížením odrůd \"Veltlínské červené\" a \"Gouais Blanc\" (\"Heunisch\"). Pochází dle všeho z oblasti Dolního Rakouska, kde se dodnes pěstuje, z menších ploch ji známe i ze Slovenska, z Maďarska, z Chorvatska, ze severní Itálie a z oblasti Balkánu.\n\nVe Státní odrůdové knize České republiky není odrůda zapsána. Vinařský zákon sice povoluje vyrábět víno v kategorii zemských vín z této odrůdy podle vyhlášky č. 323/2004 Sb. i po novele vyhláškou č. 28/2010 Sb., ale odrůda je pěstována pouze velmi vzácně na Moravě.\n\nOdrůdy \"Veltlínské červené rané\", lidově zvané „Večerka“, \"Veltlínské červené\" a \"Veltlínské červenobílé\" jsou nejen příbuzné, ale často i navzájem zaměňované odrůdy. Dále lze na vinicích objevit velmi vzácně ještě odrůdy \"Veltlínské hnědé\" a \"Veltlínské šedé\", obě jsou pravděpodobně mutacemi odrůdy \"Veltlínské červené\". Další, v katalogu VIVC uvedená odrůda \"Veltliner Weiss\" je patrně identická s odr. \"Veltlínské červenobílé\".\n\nDo rodiny těchto odrůd nepatří odrůda \"Veltlínské zelené\", dříve považovaná za mutaci odrůdy \"Veltlínské červené\", tato odrůda vznikla dle genetických výzkumů, publikovaných roku 2007, spontánním křížením odrůd \"Tramín\" a \"St. Georgen\".\n\nNázev „Veltlínské“ je odvozen od názvu severoitalského alpského údolí Valtellina (francouzsky Valteline, německy Veltlin) v Lombardii, poblíž hranic se Švýcarskem. Podle některých hypotéz by odsud měla pocházet odrůda \"Veltlínské červené\".\n\nDalší, lokálně používaná synonyma odrůdy \"Veltlínské červenobílé\" jsou : \"Blasser Veltliner, Červenobílý Muškatel, Muscatel Červenobílý, Piros Fehér, P. F. Veltelini, Ranfolina, Rotweisser, R. Veltliner, Revola Červenobílá, Rybola Červenobílá, Silberweiss, Todträger, Valtelin Rouge-Blanc, Veltlini Piros Fehér\".\n\nOdrůda raší i kvetě středně pozdně, dozrává též středně pozdně, začátkem října. Plodnost je vysoká, 10-14 t/ha při cukernatosti 16-24 °NM a aciditě 6-10 g/l, výnosy ale velmi závisí na počasí v době květu. Hodí se pro většinu vedení, snáší dobře i krátký řez, doporučené podnože jsou SO-4, Cr 2, T 5C, 125 AA. Vyžaduje teplé a slunné polohy, není příliš náročná na půdu, nejvhodnější však jsou půdy hlubší a úrodné, prospívá jí vyšší obsah vápníku. Dobře snáší sucho.\n\nOdolnost vůči houbovým chorobám je obecně průměrná, odrůda je citlivá vůči plísni révové (\"Plasmopara viticola\") i vůči jarním mrazům, netrpí padlím révovým (\"Uncinula necator\"). Je velmi citlivá na zimní mráz, je napadána obalečem.\n\nVína z neregulované sklizně byla řídká, nebyla také příliš ceněná a odrůda se pěstovala víceméně kvůli svým vysokým výnosům. Vína ze silně redukované sklizně jsou příjemně harmonická, středně plná, jemně kořenitá, typově upomínající na vína \"Veltlínského zeleného\", nicméně jejich kvalit nedosahují. Typické odrůdové víno je zelenožluté až žluté barvy, lehké, neutrální vůně a málo výrazné chuti. Vhodnost k archivaci je malá. Víno je vhodné k běžné denní stravě a ke svačinám. Odrůda by byla vhodná pro výrobu nealkoholických šťáv.\n\n\n"}
{"id": "767337", "url": "https://cs.wikipedia.org/wiki?curid=767337", "title": "Mária Škopová", "text": "Mária Škopová\n\nMária Škopová, rozená Urdová (16. července 1913 – ???), byla slovenská a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Sabinov. Zvolena byla jako bezpartijní poslankyně, později v průběhu výkonu mandátu uváděna jako členka KSS. V parlamentu setrvala až do konce funkčního období, tedy do voleb roku 1960.\n\nJejí manžel Ján Škop mladší byl od roku 1952 předsedou Místního národního výboru v obci Krivany a zároveň předsedou místní organizace KSS. V roce 1953 krátce vedl místní JZD v těžké době, kdy se podstatná část jeho členů rozhodla pro odchod a vrátila se k hospodaření na rodinných usedlostech. Ve funkci předsedy JZD pak působil ještě několikrát během 50. a 60. let. Mária Škopová byla roku 1960 zvolena za poslankyni Okresního národního výboru v Prešově (předtím k roku 1954 uváděna jako členka ONV v Sabinově), přičemž mandát obhájila i v roce 1964. K roku 1962 zastávala v Krivanech navíc funkci předsedkyně Svazu československo-sovětského přátelství, předsedkyně Svazu slovenských žen a byla členkou stranického výboru v obci. K roku 1967 i 1969 je v obecní kronice evidována jako školnice v místní škole.\n\n"}
{"id": "767344", "url": "https://cs.wikipedia.org/wiki?curid=767344", "title": "Královská dánská hudební akademie", "text": "Královská dánská hudební akademie\n\nKrálovská dánská hudební akademie (dánsky: \"Det Kongelige Danske Musikkonservatorium\") v Kodani byla založena v roce 1867 hudebním skladatelem Nielsem Wilhelmem Gadem. Je nejstarší odbornou institucí pro hudební vzdělání v Dánsku. Svým počtem cca 400 studentů je rovněž největší. Působí pod záštitou Jejího Veličenstva královny Markéty II..\n\n\n"}
{"id": "767345", "url": "https://cs.wikipedia.org/wiki?curid=767345", "title": "Bananas (album)", "text": "Bananas (album)\n\nBananas je sedmnácté studiové album britské hard rockové skupiny Deep Purple. Album vyšlo v září 2003 a jeho producentem byl Michael Bradford. Jedná se o první album Deep Purple, na kterém hraje Don Airey.\n\nAutory všech skladeb jsou Ian Gillan, Steve Morse, Roger Glover, Don Airey a Ian Paice, pokud není uvedeno jinak.\n"}
{"id": "767348", "url": "https://cs.wikipedia.org/wiki?curid=767348", "title": "Aleš Vincenc Pařízek", "text": "Aleš Vincenc Pařízek\n\nThDr. PhDr. Vincenc Aleš Pařízek OP (11. listopadu 1748 Praha – 17. dubna 1822 Praha), člen dominikánského řádu, pedagog, filosof, teolog a infulovaný čestný kanovník litoměřické katedrální kapituly.\n\nStudoval nejprve gymnázium u jezuitů v pražském Klementinu a pak vstoupil do řádu. Kněžské svěcení přijal v roce 1771. Prvním působištěm bylo Jablonné v Podještědí, pak se přestěhoval do Prahy, kde učil krasopis, přírodovědu a dějepis na hlavní škole na Malé Straně. Jako katecheta působil ve farní škole u sv. Jiljí v Praze. V roce 1783 se stal ředitelem nově otevřené hlavní školy v Klatovech. Po zrušení kláštera v Klatovech v roce 1787 požádal o dočasnou sekularizaci, aby mohl nadále učit ve škole.\nV roce 1790 se stal ředitelem školy v Praze, kterou proměnil v jakési duchovní centrum školské reformy v Čechách. Vyučoval současně v generálním semináři katechetiku a pedagogiku. Spolupracoval s litoměřickým biskupem Ferdinandem Kindermannem na reformě školství. Odborně se rovněž věnoval hudbě a malířství. Jako hudebník byl žákem slavného Segerta, složil rozličné kusy hudební, několik ofertorií, litanie, dvě Salve Regina, rekviem, symfonie a kantáty. Do své smrti, 17. dubna 1822, stačil napsat velkou řadu knih v němčině, ale i 14 knih v češtině. Některé vyšly až po jeho smrti. V letech 1816–1821 vydával v Praze pedagogický časopis Schulfreund. Rovněž napsal modlitební knihu \"Weg zur Seligkeit,\" která byla mnohokrát vydána.\nV roce 1793 vydal knihu s názvem \"O swobodě a zwrácenosti městské, gaká gest a co z nj pocházý mezi Francauzy.\" Autor v knize reaguje na události francouzské. Kniha však nesměla být vydána.\nZa své zásluhy oceněn čestným členstvím v katedrální kapitule v Litoměřicích, kde byl také konzistorním radou. Byl biskupským notářem českobudějovickým, děkanem pražské teologické fakulty, členem učené společnosti hornolužické ve Zhořelci. Řadí se mezi české asketické a pedagogické spisovatele, vychovatele národa, vlastence a obrozence, byl přítelem Pelcla, Faustina Procházky a Krameria. Pohřben byl ve Zlatníkách. V poslední vůli výslovně žádal, aby byl pohřben v dominikánském řádovém hábitu. Hrob byl opatřen nápisem: \"„Aleš Pařízek, jsa rodem z Prahy, školní mládeže byl přítel drahý; za čtyřicet let jest o to pečoval, jak by dítkám v ctnostech dobrý základ dal; a když všeliký svůj oukol dokonal, Bůh ho pro odměnu k Sobě povolal.“ (Přítel mládeže 1823)\"\n\n\n\n\n"}
{"id": "767349", "url": "https://cs.wikipedia.org/wiki?curid=767349", "title": "Alexander Šmátrala", "text": "Alexander Šmátrala\n\nAlexander Šmátrala (30. dubna 1923 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Bratislava-okolí-Pezinok. V parlamentu setrval do července 1957, kdy rezignoval a nahradil ho Štefan Brenčič. Profesně se k roku 1954 uvádí jako topič.\n\n"}
{"id": "767352", "url": "https://cs.wikipedia.org/wiki?curid=767352", "title": "Ladislav Kučerňák", "text": "Ladislav Kučerňák\n\nLadislav Kučerňák (* 27. srpna 1954) je bývalý český fotbalový obránce.\n\nV mládežnických kategoriích hrál za Zbrojovku Brno. Dále hrál ze Železárny Prostějov, RH Cheb, Zbrojovku Vsetín, v lize za Sigmu Olomouc, druhou ligu za JZD Slušovice a SK Prostějov. V lize odehrál 87 utkání a dal 10 gólů. Hrál i za reprezentaci do 18 let.\n\n"}
{"id": "767353", "url": "https://cs.wikipedia.org/wiki?curid=767353", "title": "Emilie Šmidková", "text": "Emilie Šmidková\n\nEmilie Šmidková, též Emília Šmidková (9. května 1919 – ???), byla československá politička slovenské národnosti z českých zemí a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Karlovy Vary. Zvolena byla jako bezpartijní poslankyně. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako mistrová v národním podniku Nejdecké česárny vlny, závod Cheb.\n\n"}
{"id": "767354", "url": "https://cs.wikipedia.org/wiki?curid=767354", "title": "František Xaver Neruda", "text": "František Xaver Neruda\n\nFrantišek Xaver Neruda (nebo také \"Franz\", 3. prosince 1843 Brno – 3. prosince 1915 Kodaň, Dánsko) byl violoncellista a skladatel moravského původu.\n\nFrantišek Xaver Neruda se narodil v Brně v hudební rodině. Byl pátým dítětem varhaníka brněnské katedrály Josefa Nerudy. Vyrostl ve Vidni a nejprve se učil od svého otce hrát na housle (od roku 1852) a po smrti svého bratra Viktora, který hrál na violoncello, se na něj začal učit sám. Se svým otcem a čtyřmi sourozenci vystupoval na různých místech v Evropě, a to jak v rámci \"Neruda Quartet\", tak i sólově. V letech 1859–1860 studoval hru na violoncello u Adriena-Françoise Servaise.\n\nPozději se Neruda stal členem královského hudebního tělesa v Kodani. 3. prosince 1868 zde založil komorní hudební společnost a následujícího roku byl jmenován královským komorním hudebníkem. V roce 1869 se oženil s baletkou Camillou Cetti. Po angažmách v Londýně a Manchestru se odstěhoval zpět do Kodaně, kde zůstal až do doby, kdy byl Antonem Rubinsteinem jmenován jako nástupce profesora vyučující hru na cello Karla Davydova na konzervatoři v Petrohradě. V roce 1891 byl jmenován dirigentem hudební společnosti ve Stockholmu a v roce 1892 dirigentem kodaňské Hudební společnosti, kde nahradil Nielse Wilhelma Gadea. V roce 1893 se stal profesorem vyučujícím hru na violoncello na Královské dánské hudební akademii. Po smrti jej Carl Nielsen nahradil v roli ředitele kodaňské Hudební společnosti a složil prolog pro recitaci a orchestr \"In memoriam Franz Neruda\".\n\nJeho sestra Wilma Norman-Neruda byla slavná houslistka.\n\nJeho hlavní dílo zahrnuje pět koncertů pro violoncello, čtyři kvartety a tři orchestrální díla. Rovněž napsal mnoho malých skladeb pro klavír, varhany, violoncello, housle a několik písní. Jeho \"Cello concerto No. 2 in d minor, Op. 59\" v minulosti i dnes patří k běžným dílům repertoáru pro violoncello. Cello concertos No. 1 in e minor, Op. 57, No. 3 in A major, Op. 60 and No. 5 in G major, Op. 66 měly premiéru v roce 2005, realizovanou violoncellistkou Beatou Altenburgovou a Anhaltischen Philharmonie Dessau pod vedením Gola Berga. CD vydané při této příležitosti zůstává jediným široké veřejnosti dostupným záznamem jeho děl.\n\n"}
{"id": "767355", "url": "https://cs.wikipedia.org/wiki?curid=767355", "title": "Gilbert Adair", "text": "Gilbert Adair\n\nGilbert Adair (29. prosince 1944, Edinburgh, Skotsko, Spojené království – 8. prosince 2011, Londýn) byl skotský spisovatel, básník, filmový kritik, novinář a překladatel. Je znám zejména díky překladu románu \"La Disparition\" francouzského spisovatele Georgese Pereca, který tuto knihu napsal zcela bez použití samohlásky „e“, která je ve francouzštině velice frekventovaná.\n\nK jeho hlavním románům patří \"Snílci\" (1998, resp. 2003) či \"Love and Death on Long Island\" (1997).\n\n\n"}
{"id": "767356", "url": "https://cs.wikipedia.org/wiki?curid=767356", "title": "Day of Niagara", "text": "Day of Niagara\n\nInside the Dream Syndicate, Vol. I: Day of Niagara nebo zkráceně Day of Niagara je album souboru Theatre of Eternal Music, nahrané v sestavě John Cale, Tony Conrad, Angus MacLise, La Monte Young a Marian Zazeela. Nahrávka pochází z 25. dubna 1965, kdy byla nahrána v New Yorku. Album vyšlo v květnu 2000 u vydavatelství Table of the Elements.\n\n"}
{"id": "767359", "url": "https://cs.wikipedia.org/wiki?curid=767359", "title": "František Špaček", "text": "František Špaček\n\nFrantišek Špaček (30. března 1919 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Tišnov-Blansko. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako předseda Jednotného zemědělského družstva v obci Lomnička.\n\n"}
{"id": "767367", "url": "https://cs.wikipedia.org/wiki?curid=767367", "title": "Snílci (Adair)", "text": "Snílci (Adair)\n\nSnílci (v orig. ) jsou román skotského spisovatele Gilberta Adaira z roku 2003. Děj se odehrává na pozadí pařížských nepokojů z roku 1968, hlavními postavami jsou americký student Matthew a jeho francouzští přátelé – dvojčata – Isabella a Théo.\n\nPůvodní verze románu vyšla v roce 1998 po názvem (doslova „Svatí nevinní“). Adair však nebyl s touto verzí románu příliš spokojen. Když jej v roce 2001 oslovil režisér Bernardo Bertolucci, který chtěl \"Snílky\" převést na filmové plátno, rozhodl se Adair knihu zásadním způsobem přepsat. Souběžně s přepisováním knihy napsal i scénář, který dal vzniknout stejnojmennému filmu, jehož premiéra proběhla v roce 2003.\n\nCelý děj se odehrává v Paříži v roce 1968. Hlavními postavami románu jsou osmnáctiletý americký student francouzštiny Matthew, jeho přibližně stejně starý pařížský kamarád Théo a jeho dvojče Isabelle. Matthew je do Isabelly tajně zamilován a stále bojujíce se svou bisexualitou si je vědom toho, že miluje i Théa. Všichni tři patří mezi tzv. krysy z kinotéky (), čili pravidelné návštěvníky Francouzské filmotéky, kteří si nenechají ujít jediný promítaný film. Když se jednoho večera opět sejdou před kinem, zjistí, že je kino zavřeno. Později přijdou na to, že byl z čela Francouzské filmotéky odvolán její zakladatel Henri Langlois, kultovní postava francouzského filmu. Trojice přátel je v šoku, avšak brzy se rozejdou domů. Na zítřejší den si domluví schůzku.\n\nNásledující den se trojice sešla v jedné z pařížských kaváren. Tato situace je pro ně nezvyklá, protože i když byli relativně blízkými přáteli, jejich vzájemný styk se omezoval výhradně na návštěvu kina. Kino a filmy jsou tím, co je velmi úzce spojuje a nemluví spolu takřka o ničem jiném. Po dni stráveném touláním Paříží a návštěvě Louvru pozvala dvojčata Matthewa na večeři k sobě domů. Otec dvojčat, slavný francouzský básník, si Matthewa celkem oblíbí a nabídne mu, aby u nich přespal. Matthew svolí. Když jde večer na toaletu a nakoukne do Théova pokoje, ve světle lampy spatří vedle nahého spícího Théa svlečenou Isabelle, která svého bratra láskyplně objímá.\n\nMatthew je z počátku zmaten, pak to ale nechá být. Následující den mu Isabelle nabídne, aby u nich Matthew zůstal celý měsíc. Rodiče dvojčat totiž odjíží na měsíc do svého letního sídla, aby tam básník dopsal svou knihu. Matthew si je vědom toho, že nastěhovat se do bytu svých přátel by byla obrovská chyba; zároveň si připustil, že ještě větší chyba by bylo pozvání odmítnout. Bezprostředně po nastěhování život plyne podobně jako dosud: trojice chodí do školy a společné večery tráví debatami o filmech. Na popud Isabelle začínají hrát novou hru: když někoho kdykoliv napadne scéna z filmu, která by se hodila na aktuální situaci, předvede nějakou postavu a zeptá se „Kterej film?“. Když to druzí neuhodnou, musejí zaplatit finanční obnos.\n\nKdyž přátele omrzí hrát o franky, začnou dávat „fanty“, tzn. poplatky v naturáliích. První fant udělí Isabelle svému bratrovi: měl před ní a Matthewem masturbovat nad plakátem Gene Tierneyové. Théo bez většího odporu svolí. Tím dostává hra zcela nový rozměr. Théův protiúder na sebe nenechá dlouho čekat: dalším fantem uděleným sestře a Matthewovi je vzájemný sexuální styk. Matthew je k němu z počátku přinucen násilím, pak ale podlehne Isabellině kráse a vlastní touze po sexuálním ukojení. Trojice se postupně začíná čím dál tím více uzavírat do vlastního světa: přestanou chodit do školy, ven vycházejí jen za účelem krádeže luxusních potravin v místním supermarketu a plně se oddávají svobodě v podobě sexuálních hrátek bez hranic a naturalistickému předvádění filmů.\n\nÚplně zapomenou na čas a když utratí všechny peníze a v supermarketu je jim zamezeno krást, přestanou jíst úplně a jen přežívají, stále uzavřeni v temném bytě. Jejich uzavřenost vyvrcholí v momentě, kdy Théo osouloží Matthewa, který se z počátku brání, pak ale opět podlehne vlastní sexuální touze. Když už se zdá, že se nevyhnutelně blíží jejich konfrontace se „skutečným“ světem, vletí jim do okna kámen. Když se podívají z okna, spatří obrovské množství demonstrantů i policejních složek CRS. Pařížské studentské nepokoje začaly. Jako omámení se vydají ven do ulic. Matthew je brzy chycen policejním důstojníkem v civilu, který mu vyhrožuje deportací do USA, Théo však důstojníkovi rozbije hlavu dlažební kostkou.\n\nTrojice brzy najde svého známého Charlese, který jim vysvětlí situaci. Tři přátelé, kteří byli předešlé týdny uzavřeni ve vlastním světě, jen pomalu začínají chápat souvislosti: roznětkou pro nepokoje bylo právě odvolání Henriho Langloise z čela Francouzské filmotéky a nepokoje postupně rostly až do pouličních bojů proti policejním složkám, stavění barikád a otevřenému násilí. Trojice se dále potuluje městem, když Théo spatří, jak policie mučí zadrženou dívku. Théo ji přispěchá na pomoc, je však přemožen těžkooděnci, kteří ho začnou mlátit obušky. Isabelle se mu snaží pomoci, proti obrněncům však nemá šanci. Matthew se v návalu zoufalství pokusí odvrátit pozornost těžkooděnců tím, že vyběhne na barikádu, zvedne spadlou vlajku a začne zpívat. Jeden z policistů ho zastřelí samopalem, přičemž ihned svého činu lituje a se slzami v očích na něj řve „Nebylo to schválně!“.\n\nPoslední scéna knihy se odehrává ve Francouzské filmotéce, kde před lidi předstupuje staronový, čerstvě jmenovaný ředitel institutu, Henri Langloise.\n"}
{"id": "767368", "url": "https://cs.wikipedia.org/wiki?curid=767368", "title": "Vilém Štambera", "text": "Vilém Štambera\n\nVilém Štambera (10. května 1914 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Moravský Krumlov. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako ředitel státního statku v obci Miroslav.\n\n"}
{"id": "767375", "url": "https://cs.wikipedia.org/wiki?curid=767375", "title": "Snílci (film)", "text": "Snílci (film)\n\nSnílci jsou dramatický film z roku 2003. Ústředními postavami filmu jsou americký student francouzštiny Matthew a jeho pařížští přátelé Théo a jeho dvojče Isabelle. Film se odehrává v květnu 1968.\n\nRežie filmu je ujal Bernardo Bertolucci, autorem námětu a scénáře je skotský spisovatel Gilbert Adair. Film je adaptací stejnojmenného Adairova románu, původně vydané v roce 1998 pod názvem \"The Holy Innocents\". V hlavních rolích se představili Michael Pitt, Eva Green a Louis Garrel.\n\n"}
{"id": "767377", "url": "https://cs.wikipedia.org/wiki?curid=767377", "title": "Lipiniec", "text": "Lipiniec\n\nLipiniec je vesnice ve Velkopolském vojvodství, v okrese Chodzież. Má status starostenství a je součástí gminy Margonin. Leží 5 km severovýchodně od města Margonin.\n"}
{"id": "767379", "url": "https://cs.wikipedia.org/wiki?curid=767379", "title": "Kostel Nanebevstoupení Páně (Lampertice)", "text": "Kostel Nanebevstoupení Páně (Lampertice)\n\nŘímskokatolický kostel Nanebevstoupení Páně v Lamperticích na Trutnovsku pochází z let 1906 až 1911, ač na první pohled působí starším dojmem. V době výstavby byl filiálním kostelem ve farnosti Bernartice, nyní se zde bohoslužby již nekonají a kostel patří do farnosti Žacléř, spravované excurrendo z Trutnova.\n\nV dřívějších dobách obyvatelé Lampertic navštěvovali kostel Nanebevzetí Panny Marie v sousedních Bernarticích. Absence kostela přímo v Lamperticích se nepochybně stala závažnější s nárůstem počtu obyvatel v 19. století. Za účelem shromáždění prostředků na výstavbu kostela byl založen fond, jehož základem se na základě návrhu starosty učiněného na zasedání obecního zastupitelstva dne 23. prosince 1886 stal přebytek obecního rozpočtu ve výši 8 zlatých a 16 krejcarů.\n\nVybraná suma rok od roku rostla. Dne 17. dubna 1904 byl oficiálně založen Spolek pro stavbu kostela, který od roku 1904 převzal správu vybraných finančních prostředků. Iniciátorem vzniku spolku byl učitel Friedrich Patzak, který se stal i jeho prvním předsedou. K 31. prosinci 1905 bylo vybráno 7 941 korun a 59 haléřů.\n"}
{"id": "767381", "url": "https://cs.wikipedia.org/wiki?curid=767381", "title": "Erik XI. Švédský", "text": "Erik XI. Švédský\n\nErik XI. Švédský nebo také Erik Šišlavý a Chromý (švédsky: \"Erik Eriksson läspe och halte\"; 1216 – 2. února 1250) byl králem Švédska v letech 1222–1229 a 1234–1250.\n\nOdkazování na Erika Erikssona jako na Erika XI. je až pozdější vymoženost z doby Eria XIV. (1560–68). On a jeho bratr Karel IX. (1604–1611) přijali toto číslování na základě fiktivních švédských dějin. Počet švédských vládců jménem Erik před Erikem XIV. není přesně známý.\n\nErik byl synem Erika X. a Rixy Dánské, dcery Valdemara I. Dánského. Podle kroniky \"Erikskrönikan\" napsané někdy po roce 1320 byl částečně chromý. Narodil se až po otcově smrti a patnáctiletý Jan I. ze rodu Sverkerů byl švédskou šlechtou zvolen králem místo něj. Stalo se tak proti vůli papeže, který preferoval jako krále Erika.\n\nKdyž v roce 1222 zemřel Jan I., pětiletý Erik byl prohlášen králem. Jeho spoluvládcem byl Knut Holmgersson. V roce 1229 byl Erik svržen po bitvě u Olustry. Mladý Erik uprchl do Dánska, kde vládl jeho strýc Valdemar II. Knut Holmgersson byl korunován králem jako Knut II. v roce 1231, ale zemřel už v roce 1234. Po smrti Knuta se Erik vrátil do Švédska a vládl až do roku 1250.\n\nErikovou manželkou byla od roku 1243 či 1244 Kateřina Sunesdotter, dcera jarla Sune Folkasona a Heleny, dcery švédského krále Sverkera II. Její královský původ měl posílit Erikovy nároky na švédský trůn. Zdroje obvykle tvrdí, že Erik zemřel bez potomků, některé ale uvádějí, že měl dvě dcery, které zemřely v dětství. Pohřbený je v klášteře Varnhem.\n\nV roce 1236 se Erikova sestra Ingeborg vdala za jarla Birger Magnussona. Po smrti Erika v roce 1250 byl králem zvolen jejich nejstarší syn Valdemar a Birger se stal v době jeho nedospělosti regentem.\n\n"}
{"id": "767383", "url": "https://cs.wikipedia.org/wiki?curid=767383", "title": "Svaroh (Šumava)", "text": "Svaroh (Šumava)\n\nSvaroh ( ) je 1333 m vysoká hora na severozápadní Šumavě, v Královském hvozdu. Vrchol se nachází na hranici mezi Německem a Českem (resp. Čechami a Bavorskem). Od sousední (1,5 km na V vzdálené) Jezerní hory je oddělený mělkým sedlem (1319 m n. m.).\n\nZnačené turistické stezky na Svaroh vedou jen z německé strany.\n\nPodle turistického průvodce z roku 1878 stávala pod vrcholem Svarohu dřevěná rozhledna, z níž se nabízel pohled na Černé jezero. V roce 1932 byla v sedle mezi Svarohem a Jezerní horou postavena turistická chata s 50 lůžky podle majitele Arna Juránka nazývaná \"Juránkova chata\", která nahradila vyhořelý dřevěný srub na Jezerní hoře. Těsně před 2. světovou válkou Juránkova chata vyhořela a byla na jejím místě postavena nová, ta se však kvůli válce již plného otevření nedočkala.\n\n\n"}
{"id": "767385", "url": "https://cs.wikipedia.org/wiki?curid=767385", "title": "František Štefánik", "text": "František Štefánik\n\nFrantišek Štefánik (8. července 1919 – ???) byl slovenský a československý politik, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění a přední funkcionář Strany slobody, v níž představoval prokomunistické konzervativní křídlo.\n\nPatřil ke skupině funkcionářů, která po únorovém převratu v roce 1948 ovládla Stranu slobody a proměnila ji na loajálního spojence komunistického režimu. V polovině 50. let 20. století jeho role dále vzrostla poté, co vyhrál v rámci mocenského boje uvnitř Strany slobody. Od roku 1954 se totiž tehdejší předseda strany Vincent Pokojný a jeho spojenci snažili o jistou aktivizaci stranické práce, zvýšení počtu členů, profilaci programových rysů a větší nezávislost na KSČ. František Štefánik naopak reprezentoval konzervativní prokomunistickou část funkcionářů. Počátkem roku 1955 se Štefánik stal vedoucím tajemníkem Strany slobody a v prosinci 1955 odevzal Ústřednímu výboru slovenské Národní fronty kompromitující materiály, v nichž se naznačovalo, že Vincent Pokojný a další politici Strany slobody se pokoušeli o protistátní převrat. V lednu 1956 Státní bezpečnost skutečně Vincenta Pokojného zatkla, zbavila politických funkcí a roku 1956 byl odsouzen k dlouhému trestu odnětí svobody.\n\nŠtefánik vytlačil svého rivala nejen ze strany ale i z parlamentu. Po volbách v roce 1954 byl totiž zvolen do Národního shromáždění za Stranu slobody ve volebním obvodu Senec-Sereď). Mandát ovšem nabyl až dodatečně v červenci 1956 jako náhradník právě poté, co rezignoval poslanec Vincent Pokojný. Mandát obhájil ve volbách v roce 1960 (nyní již jako poslanec Národního shromáždění ČSSR za Západoslovenský kraj, podílel se na projednání ústavy ČSSR v roce 1960) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nPo roce 1955 zastával Štefánik trvale post vedoucího (generálního) tajemníka Strany slobody a fakticky šlo o nejvlivnější post, silnější než formální předseda strany, jímž byl v letech 1956-1986 Michal Žákovič. Právě se Žákovičem se Štefánik utkal v roce 1957 v dalším mocenském duelu, tentokrát se spor vedl o ovládnutí stranického týdeníku \"Sloboda\". V tomto soupeření využíval Štefánik své kontakty a podporu od Komunistické strany Slovenska. Během pražského jara roku 1968 jeho vliv na Stranu slobody poklesl. 3. května 1968 otiskl list Sloboda kritiku stávajícího vedení a specificky kritizoval Františka Štefánika. 16. května 1968 přijalo vedení strany jeho rezignaci na post vedoucího tajemníka.\n\nPo invazi vojsk Varšavské smlouvy do Československa za počínající normalizace se znovu do politických funkcí vrátil. Po federalizaci Československa usedl roku 1969 do Sněmovny lidu Federálního shromáždění (volební obvod Veľký Šariš), kde setrval do konce volebního období, tedy do voleb v roce 1971. K roku 1968 se profesně uvádí jako pracovník MZV, bytem z Veľkého Krtíše.\n\n"}
{"id": "767389", "url": "https://cs.wikipedia.org/wiki?curid=767389", "title": "Antonín Havelka", "text": "Antonín Havelka\n\nAntonín Havelka (12. června 1881, Modlešovice – 18. července 1954, Plzeň) byl český římskokatolický kněz a dlouholetý arciděkan v Plzni. Na kněze byl vysvěcen roku 1904, od roku 1908 působil na arciděkanském úřadu v Plzni, nejprve jako kaplan a v dubnu 1919 se stal arciděkanem. Tuto funkci zastával až do roku 1946. \n\nPoliticky se angažoval zpočátku v křesťansko-sociální straně, po vzniku ČSR ve straně lidové, kde působil do přelomu 20. a 30. let. V roce 1936 vstoupil do hnutí Vlajka. Později stál v čele plzeňské organizace hnutí. Ve funkci zůstal i poté, co se za protektorátu přeměnilo v organizaci kolaborující s Němci. Pro politické neshody s Němci byl v roce 1941 z funkce ve Vlajce odvolán. V letech 1942 až 1945 byl internován v klášterech v Zásmukách a Obořišti. Po skončení války byl za svou činnost ve Vlajce zatčen a roku 1946 odsouzen na 15 let. V roce 1954 byl propuštěn na amnestii a krátce poté zemřel.\n\n"}
{"id": "767391", "url": "https://cs.wikipedia.org/wiki?curid=767391", "title": "Josef Ginzel", "text": "Josef Ginzel\n\nJosef Augustin Ginzel (1. května 1804, Liberec – 1. června 1876, Litoměřice), byl český římskokatolický duchovní a sídelní kanovník katedrální kapituly u sv. Štěpána v Litoměřicích v letech 1861–1876.\n\nPocházel z Liberce, kde se narodil v roce 1804. Na kněze byl vysvěcen v roce 1828. Byl odborníkem na kanonické právo a církevním historikem. Studoval dějiny křesťanství u Slovanů, se zvláštním zaměřením na Čechy. Stal se členem královské české společnosti nauk. Na církevní úrovni dosáhl pozice konzistorního rady a stal se kanovníkem katedrální kapituly sv. Štěpána v Litoměřicích.\n\nAktivně se účastnil i politického života a stal se poslancem Českého zemského sněmu, který ho následně zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). 11. listopadu 1870 složil slib. Poslancem Říšské rady byl i v následném funkční období 1871–1873. Slib složil 7. května 1872. V sněmovně reprezentoval velkostatkářskou kurii v Čechách.\n\n\n\n"}
{"id": "767393", "url": "https://cs.wikipedia.org/wiki?curid=767393", "title": "Strana rovných příležitostí", "text": "Strana rovných příležitostí\n\nStrana rovných příležitostí je česká politická strana, která vznikla v lednu 2012 s cílem \"hájit nejen zájmy Romů, ale všech sociálně slabých vrstev\". Původně se měla jmenovat Adaj, což v romštině znamená \"tady jsme\". Veřejností byl tento název parodován z důvodu stereotypní představy české společnosti o Romech, protože v něm někteří lidé našli šifru, že je to zvolání na majoritní společnost, která by jim měla \"Dát peníze\", a proto \"A daj!\". Prvním předsedou strany byl člen rady vlády pro národnostní menšiny Štefan Tišer. \n\nStrana hodlá prosazovat zvýhodnění a zpřístupnění dotačních programů pro malé a střední podnikatele zaměstnávající lidi vedené na Úřadu práce, omezení provozování hracích automatů, potírání projevů nesnášenlivosti, rasismu, diskriminace a antisemitismu a zřízení ministerstva pro lidská práva a národnostní menšiny.\n\nO založení strany se uvažovalo již déle, rozhodnutí založit ji následovalo v návaznosti na nepokoje na Šluknovsku.\n"}
{"id": "767394", "url": "https://cs.wikipedia.org/wiki?curid=767394", "title": "Ara kubánský", "text": "Ara kubánský\n\nAra kubánský (\"Ara tricolor\") je vyhynulý druh papouška. Jednalo se o endemita Kuby a Ostrova Mládeže. Poslední jedinec byl zastřelen v roce 1864, poslední zprávy o jeho existenci pochází z roku 1885.\n\nAra kubánský dorůstal délky 50 cm. Dospělí ptáci měli červeně zbarvené temeno, červená barva týlu dále přecházela do žlutě zbarvené šíje. Líce, brada, hrdlo, prsa i břicho ptáka byla šarlatová, horní část hřbetu skořicově červená, se zelenými okraji per. Dolní část hřbetu a kostrč byly světle modré. Křídelní krovky byly hnědé, s červenými okraji per, letky modrofialové, ocas červený, přecházející do modra. Zobák i nohy byly tmavě hnědé, oko žluté. Okolí oka bylo holé. Samec a samice se zbarvením nijak nelišili.\n\nObýval lesní porosty a hnízdil v dutinách stromů. Nárůst lidské populace v oblasti, odlesňování, lov a vybírání hnízd nakonec vedly k vyhubení druhu.\n\n"}
{"id": "767395", "url": "https://cs.wikipedia.org/wiki?curid=767395", "title": "Flanér", "text": "Flanér\n\nFlanér nebo flâneur (z francouzského \"flâner\" – \"bloumat\") je označení pro člověka, který se bezcílně prochází městem, povídá si se známými a sbírá zážitky; často jde o umělce, který tak získává inspiraci. Výraz se nepřekládá, natolik pevně je spojen s Paříží a jejími krytými pasážemi, po nichž se dá potloukat i za nepříznivého počasí. Jako první přišel s tímto výrazem Charles Baudelaire, který tak pojmenoval dandyho, intelektuálního kavárenského povaleče nerozlučně spjatého s francouzskou kulturou a prostředím velkoměsta. Později propracovali koncepci flanéra jako ztělesnění moderního způsobu života filosofové Walter Benjamin a Nassim Nicholas Taleb. Flanér není turista, neboť nespěchá a nenavštěvuje populární atrakce, ale místa, která důvěrně zná; není ani tulák, neboť bývá slušně materiálně zabezpečen: má se kam vracet na noc a může si dovolit navštěvovat restaurace.\n\n\n\n"}
{"id": "767407", "url": "https://cs.wikipedia.org/wiki?curid=767407", "title": "Síran strontnatý", "text": "Síran strontnatý\n\nSíran strontnatý je bílá, krystalická, anorganická sloučenina bez zápachu se vzorcem SrSO. Je velice špatně rozpustná ve vodě a v dalších rozpouštědlech. Vyskytuje se v přírodě jako nerost celestin. \n\nTato látka se průmyslově vyrábí reakcí kyseliny sírové s hydroxidem strontnatým či uhličitanem strontnatým, kde rovnice\nTato látka reaguje s hydroxidem sodným za vzniku síranu sodného a hydroxidu strontnatého, ze kterého je možno vyrobit kovové stroncium:\n\nJako minerál se tato látka využívá na výrobu stroncia výše uvedenou reakcí. Synteticky vyráběný síran strontaný se zřídka využívá v pyrotechnice.\n"}
{"id": "767415", "url": "https://cs.wikipedia.org/wiki?curid=767415", "title": "Seeking Major Tom", "text": "Seeking Major Tom\n\nSeeking Major Tom je čtvrté studiové album Williama Shatnera, vydané v říjnu 2011 u Cleopatra Records.\n"}
{"id": "767417", "url": "https://cs.wikipedia.org/wiki?curid=767417", "title": "Příležitostná poezie", "text": "Příležitostná poezie\n\nPříležitostná poezie je obvykle lyrická báseň určená pro nějakou veřejnou či soukromou událost, například výročí, narozeniny, pohřby, sňatky, vítězství ve válce a podobně. Básník se snaží popsat své pocity z dané události, uvést ji do hlubších filosofických či například mytologických souvislostí. Často byla v historii určena pro básníkova mecenáše. Někdy ji básník nebo jiný interpret přímo v rámci události přednese.\n\nTento druh básnictví má velmi dlouhou tradici, v antické římské a řecké kultuře hrál významnou roli. K nejvýznamnějším antickým básníkům se počítá Pindaros, který většinu své tvorby věnoval oslavě vítězů olympijských her, příležitostnou poezii pěstoval také Horatius a další významní básníci. Příležitostnou poezii pěstovali například John Milton, William Butler Yeats či Stéphane Mallarmé v české literatuře například Josef Jungmann, Jaroslav Vrchlický či Vítězslav Nezval. Johann Wolfgang Goethe pokládal příležitostnou poezii za nejvyšší druh poezie, podobně se vyjádřil i G. W. F. Hegel, který pokládal příležitostnou poezii za formu básníkova spojení s reálným světem a veřejným životem.\n\nPříležitostná poezie se pěstuje dodnes, ruský básník Jevgenij Alexandrovič Jevtušenko například napsal báseň k pohřbu Václava Havla, americká básnířka Elizabeth Alexanderová napsala báseň \"Praise Song for the Day\" k inauguraci prezidenta Baracka Obamy v roce 2009 a také ji při ceremoniálu přednesla.\n"}
{"id": "767418", "url": "https://cs.wikipedia.org/wiki?curid=767418", "title": "SMS Hindenburg", "text": "SMS Hindenburg\n\nSMS Hindenburg byl poslední německý bitevní křižník, který vstoupil do služby za první světové války. Dostavěn byl roku 1917 jako poslední ze tří bitevních křižníků třídy \"Derfflinger\", nejsilnější třídy německých bitevních křižníků celé války. Pojmenován byl podle generála Paula von Hindenburg, vítěze bitvy u Tannenbergu.\n\nHlavní výzbroj křižníku tvořilo osm 305mm kanónů, umístěných ve dvoudělových věžích. Sekundární výzbroj šestácti 150mm kanónů v kasematech doplňovaly ještě čtyři 88mm kanóny. Loď rovněž nesla čtyři pevné torpédomety. Pancéřován byl 300mm pásem na čáře ponoru, samotnou čáru ponoru měl chráněnou 100 mm a palubu od 30 až 80 mm. Dosahoval rychlosti cca 28 uzlů, poháněly ho čtyři šrouby a měl turbíny. Výtlak činil 30 706 tun.\n\nSMS \"Derfflinger\" se, spolu se sesterskou lodí SMS \"Lützow\" a dalšími loďmi, zúčastnily odstřelování anglického pobřeží, bitvy u Dogger Banku a bitvy u Jutska. Naopak \"Hindenburg\", byl do operační služby zařazen teprve roku 1917 a žádných závažnějších námořních se operací nezúčastnil.\n\nPo německé kapitulaci odplul, společně s hlavními sílami císařského námořnictva, do Scapa Flow, kde byly německé válečné lodě internovány s minimální posádkou. Jejich osud se naplnil 21. června 1919, kdy je v tzv. Incidentu ve Scapa Flow potopily vlastní posádky, aby nemohly být předány do rukou vítězných států. \"Hindenburg\" se potopil v 17:00, v roce 1930 byl vyzvednut a následně byl jeho vrak sešrotován.\n\n"}
{"id": "767420", "url": "https://cs.wikipedia.org/wiki?curid=767420", "title": "Schola", "text": "Schola\n\nSchola nebo také schola cantorum (pro odlišení od chrámového sboru – \"schola polyphonica\") je pěvecký sbor podílející se svým jednohlasým zpěvem na liturgii, zejména při významnějších svátcích. Scholy mohou být mužské, ženské i smíšené. Při mši se schola, umístěná v blízkosti centra liturgického prostoru, a lid zpravidla ve zpěvu střídají. Scholy také zpívají gregoriánský chorál, popřípadě jiné chorály.\n\nNěkdy bývá schola nesprávně označována jako chrámový sbor (popřípadě jen sbor), který však zpívá vícehlasně a je spjat především s liturgií před druhým vatikánským koncilem, kdy zpravidla zpíval na kůru.\n"}
{"id": "767421", "url": "https://cs.wikipedia.org/wiki?curid=767421", "title": "Šelfový ledovec", "text": "Šelfový ledovec\n\nŠelfový ledovec (\"\") je tlustá plovoucí ledová plošina, která se vyskytuje tam, kde ledovce nebo další toky ledu z ledového příkrovu tečou dolů k pobřeží a na povrch oceánu. Šelfové ledovce se nacházejí pouze v Antarktidě, Grónsku, Kanadě (viz str. 23 a 24 v ) a v ruské Arktidě. Hranice mezi plovoucím šelfovým ledovcem a ledovcem spočívajícím na podloží, z nějž se šelfový ledovec „vytváří“, se nazývá bazální linie (čára ukotvení). Tloušťka šelfových ledovců se pohybuje od cca 100 m do 1000 m.\n\nOznačení šelf se v češtině používá pro útvar mořského dna, totiž málo se svažující část kontinentu ležící pod mořskou hladinou. Slovo je z anglického \"shelf\", znamenajícího např. polici či mělčinu.\n\nZavedený český termín „šelfový ledovec“ označuje v užším smyslu slova pouze vznášející se část ledovce.\n\nŠelfový ledovec je tvořen ledovcovým ledem čili ledem vzniklým stlačením sněhu (až na výjimky proto obsahuje bublinky vzduchu). Naproti tomu mořský led se tvoří až na vodě a je mnohem tenčí (obvykle méně než 3 m). Vzniká v celém Severním ledovém oceánu a na většině okrajů Jižního oceánu kolem pevniny a šelfových ledovců Antarktidy.\n\nŠelfové ledovce jsou vytlačovány do oceánu tlakovou silou, kterou na ně působí led sbíhající z pevniny, jejž k pohybu nutí gravitace. Led v šelfovém ledovci tak stále putuje od bazální linie (čáry ukotvení) k čelu ledovce. Za hlavní mechanismus ztráty hmoty z šelfových ledovců bylo považováno telení, čili odlamování kusů ledu do moře z čela ledovce. Ale již studie NASA a universitních vědců publikovaná 14. června 2013 v časopise Science zjistila, že většina úbytku ledu z antarktických šelfových ledovců je způsobena táním vlivem teplejší vody, která omývá jejich spodní plochu.\n\nČelo šelfového ledovce se typicky pohybuje po léta až desetiletí směrem od pevniny, až zase rychle ustoupí telením, někdy i obrovských plochých iceberg (tabulových ledových hor). Pro hmotností bilanci šelfového ledovce je důležité i hromadění sněhu na jeho povrchu a již zmíněné odtávání z dolního povrchu. Led ale může na spodní straně šelfového ledovce i přirůstat.\n\nRozdíl hustot mezi mořskou vodou a ledovcovým ledem, který má vlivem bublinek vzduchu menší objemovou hmotnost než led vznikající mrznutím kapalné vody, znamená, že 1/9 až dokonce 1/6 objemu plovoucího ledu je nad hladinou oceánu. Lze si snadno odvodit, že jmenovatel v těchto zlomcích je 1/((\"ρ\"\"-ρ\")/\"ρ\"), kde \"ρ\" je hustota (objemová hmotnost), index f znamená kapalinu a index b v ní plovoucí těleso. Hustota studené mořské vody dělená kg/m je kolem 1,028 a pro ledovcový led je to od asi 0,85 do méně než 0,92, což je limit pro velmi studený led bez bublinek. Leží-li na ledovém šelfu tlustá vrstva firnu a sněhu, může šelfový ledovec nad hladinu vyčnívat ještě více než 1/6 svého vertikálního rozměru.\n\nVšechny šelfové jsou připojeny k Ellesmerovu ostrovu a leží severně od 82°. Až dosud se zachovaly šelfové ledovce Alfred Ernest, Milne, Ward Hunt a Smith. Šelfový ledovec M'Clintock se rozpadl v letech 1963 až 1966; Ayles v roce 2005, a Markham v roce 2008.\n\nCelkem 74 % antarktického pobřeží pokračuje šelfovými ledovci. Jejich souhrnná plocha je více než 1 550 000 km. Největší jsou Rossův a Filchnerův-Ronneové. Mapa šelfových ledovců a znázornění, jak rychle se ztenčují, a dále i srozumitelné schéma systému šelfového ledovce a procesů, kterých se účastní, viz zprávu či . Ztenčování pacifických šelfových ledovců je modulováno oscilacemi mezi stavy El Niño a La Niña – v prvním případě na ně napadá více sněhu (tloustnou), ale také v hloubkách více tají přítokem teplejší vody (a tak jim hmotnost ubývá). Pozoruhodné je také, že lokální ztenčení šelfového ledovce má dopady na zrychlení toku ledu do oceánu i ve vzdálenostech stovek kilometrů.\n\nTen největší, Matusevičův, míval rozlohu 240 km a nacházel se u Severní země, led do něj přicházel z některých největších ledových čepic ostrova Říjnové revoluce, Karpinského na jihu a Rusanova na severu. V roce 2012 se ale již rozpadl.\n\nV posledních několika desetiletích glaciologové pozorovali soustavné poklesy rozloh ledovců vlivem tání, telení, a i úplný rozpad některých z nich.\n\nPůvodní Ellesmerův šelfový ledovec se ve 20. století zmenšil o 90 %, zbyly po něm samostatné šelfové ledovce Alfred Ernest, Ayles, Milne, Ward Hunt, a Markham. V roce 1986 zjistil průzkum kanadského šelfových ledovců, že se v od roku 1959 do roku 1974 z Milneho a Aylesova šelfového ledovce odtelilo 48 km (3,3 km). Ayles se telením zcela rozpadl 13. srpna 2005. Šelfový ledovec Ward Hunt se rozpadá od roku 1961, mezi lety 1967 a 1999, v létě roku 2002, 2008 a 2010.\n\nDvě části Larsenova šelfového ledovce v Antartidě (A a B) se rozpadly na stovky neobvykle malých úlomků (širokých stovky metrů nebo i méně) v letech 1995 and 2002, z mnohem většího Larsenu C se odtelil obrovský iceberg – ledový ostrov v létě 2017.\n\nRozpady lze spojovat s dramatickým polárním oteplováním, které je součástí globálního oteplování. Někdy jde o posílené štěpení ledu vlivem povrchového tání, ale hlavně se uplatňuje tání v důsledku teplejších vod oceánu cirkulujících pod plovoucím ledem.\n\nStudené, sladké vody, vznikající táním pod šelfovými ledovci Rosse a Flichnera-Ronneové jsou součástí vod antarktického dna.\n\nAčkoli se zkratkovitě říká, že tání plovoucího šelfového ledovce nebude zvyšovat hladiny moře, fyzikálně vzato malý vliv má. Mořská vodě má o ~2,6 % větší hustotu než sladká voda a led šelfového ledovce v drtivé většině neobsähuje žádnou sůl; to způsobí, že objem mořské vody potřebný na nahrazení plovoucího ledu je o něco menší než objem sladké vody v ledu obsažené. Proto, když plovoucí led roztaje, hladina světových moří se zvýší; nicméně tento účinek je dost malý: pokud by všechen existující mořský led a šelfové ledovce roztály, odpovídající vzestup hladiny moře jen tímto vlivem se odhaduje na pouze ~4 cm.\n\nMnohem důležitější je, že když a až když tyto šelfové ledovce roztají ve velké míře, a přestanou se opírat o ostrůvky či jiné překážky vně základní čáry ukotvení (a ta také ustoupí do vnitrozemí) nebudou již bránit ledovcům v sesouvání z kontinentu, takže se ledovcový tok do moře urychlí. Tento nový led, předím opřený o podloží, bude pak nadnášen jen mořem, čímž zvedne jeho hladinu.\n\n"}
{"id": "767426", "url": "https://cs.wikipedia.org/wiki?curid=767426", "title": "Open Sud de France 2012", "text": "Open Sud de France 2012\n\nTenisový turnaj Open Sud de France 2012 se konal ve dnech od 30. ledna do 5. února. Hrál se ve francouzském Montpellier v hale na kurtech s tvrdým povrchem. Turnaj byl součástí kategorie ATP World Tour 250 series. Rozpočet činil 575 250 €.\n\nČtyři nejvýše nasazní hráči měli v prvním kole volný los.\n\nNásledující hráči obdrželi divokou kartu do turnaje:\n\nNásledující hráči se probojovali do hlavní části turnaje přes kvalifikaci:\n\nNásledující dvojice dostaly do turnaje divokou kartu:\n\nNásledující dvojice se dostala do turnaje jakožto náhradník:\n\n"}
{"id": "767427", "url": "https://cs.wikipedia.org/wiki?curid=767427", "title": "Schola cantorum", "text": "Schola cantorum\n\nSchola cantorum může znamenat:\n\n"}
{"id": "767430", "url": "https://cs.wikipedia.org/wiki?curid=767430", "title": "Natrona County", "text": "Natrona County\n\nNatrona County je okres ve středu státu Wyoming v USA. K roku 2010 zde žilo 75 450 obyvatel. Správním městem okresu je Casper. Celková rozloha okresu činí 13 924 km².\n"}
{"id": "767435", "url": "https://cs.wikipedia.org/wiki?curid=767435", "title": "Droga wojewódzka 193", "text": "Droga wojewódzka 193\n\nDroga wojewódzka 193 (DW 193) je silnice ve Velkopolském vojvodství v Polsku. Vede z města Chodzież přes Margonin do města Gołańcz. Její délka je 25 km. Prochází přes okresy Chodzież a Wągrowiec.\n\n"}
{"id": "767436", "url": "https://cs.wikipedia.org/wiki?curid=767436", "title": "Knut II.", "text": "Knut II.\n\nKnut II. Holmgersson zvaný Vysoký ( ) byl králem Švédska od roku 1229 do své smrti v roce 1234. Mohl být pravnukem Erika IX. – ságy uvádějí, že Filip Eriksson, nejmladší syn Erika IX., byl otcem Holmgera, otce Knuta II.\n\nKnut byl členem rady, která Švédsku vládla v letech 1222–1229, kdy byl králem mladý Erik XI. V roce 1229 byl Erik sesazen z trůnu po bitvě u Olustry. V roce 1231 byl Knut korunován králem, ale jeho vláda byla krátká. Po jeho smrti se na trůn vrátil Erik XI., který pak vládl až roku 1250.\n\nKnutovou manželkou byla Helena, dcera dánského rytíře Pedera Strangessona. Oba jejich synové – Holmger († 1248) a Filip († 1251) – byli popraveni v době nástupu Folkungů na královský trůn.\n\n"}
{"id": "767437", "url": "https://cs.wikipedia.org/wiki?curid=767437", "title": "Morro do Moco", "text": "Morro do Moco\n\nMorro do Moco ( ) je nejvyšší vrchol Angoly s výškou 2 620 m n. m.\n\nV údolích horského masivu, jehož je vrchol Moco součástí, jsou nejrozsáhlejší zbytky původního afrického horského lesa v Angole.\n"}
{"id": "767443", "url": "https://cs.wikipedia.org/wiki?curid=767443", "title": "Mike Kelley", "text": "Mike Kelley\n\nMike Kelley (27. října 1954 – 31. ledna 2012) byl americký výtvarník. Spolupracoval také s dalšími umělci, mezi které patří například Paul McCarthy, Tony Oursler a John Miller. Jeho dílo bylo použito například na obalu alba \"Dirty\" skupiny Sonic Youth.\n\nPravděpodobně spáchal sebevraždu. Jeho tělo bylo nalezeno ve středu 1. února 2012 v jeho bytě ve vaně.\n\n"}
{"id": "767444", "url": "https://cs.wikipedia.org/wiki?curid=767444", "title": "NHL 2011/2012", "text": "NHL 2011/2012\n\nNHL 2011/2012 byla 94. sezónou severoamerické ligy NHL a byla zahájena v Evropě – 7. a 8. října 2011 v Helsinkách, Stockholmu a Berlíně. Vítězem Stanley Cupu se stal poprvé ve své historii tým Los Angeles Kings. Je to dosud (2016) jediný případ ve všech severoamerických profesionálních ligách, že trofej získal tým, který se do vyřazovací části dostal z posledního postupového místa.\n\n\n\n\n\n\n\n\n Oficiální stránky ligy\n"}
{"id": "767445", "url": "https://cs.wikipedia.org/wiki?curid=767445", "title": "Josef Šlechta (kněz)", "text": "Josef Šlechta (kněz)\n\nJosef Šlechta (13. prosince 1856, Radvanice – 8. července 1924, Mělník) byl český římskokatolický kněz, čestný kanovník Katedrální kapituly u sv. Štěpána v Litoměřicích a infulovaný probošt mělnický.\n\nKněžské svěcení přijal 20. července 1880. V letech 1916–1924 byl proboštem kolegiátní kapituly v Mělníku. Stal se nástupcem prvního mělnického probošta po obnovení této hodnosti. V Mělníku působil v době plné společenského kvasu razícího v poměru k církvi heslo \"„Pryč od Říma“\" (něm. \"„Los von Rom“\"). Odolal snahám po zabrání kostela sv. Ludmily pro nově vzniklou Československou církví a snažil se uchránit drobné církevní památky v plenéru před projevy „ducha tehdejší doby“.\nByl jmenován také čestným kanovníkem litoměřické kapituly, biskupským vikářem, konzistorním radou a čestným občanem Pšovky. Pohřben je na Chloumku vlevo od vchodu do kostela sv. Trojice. Byl znám jako kněz skromný a dobrého srdce, evangelijního života.\n\n\n\n"}
{"id": "767448", "url": "https://cs.wikipedia.org/wiki?curid=767448", "title": "Helena Pedersdatter Strange", "text": "Helena Pedersdatter Strange\n\nHelena Pedersdatter Strange (1200–1255), ve Švédsku také známá jako \"královna Elin,\" byla švédská královna, manželka Knuta II.. Pocházela z dánské šlechtické rodiny později zvané Ulfeldt.\n\nByla dcerou dánského rytíře Pedera Strangessona a za švédského regenta Knuta se provdala kolem roku 1225. Manželovi pak porodila dva syny, Holmgera a Filipa. Knut byl od roku 1222 regentem místo dětského krále Erika XI., kterého vystřídal na trůně v roce 1229. Z Heleny/Elin se tak stala královna. Královna používala na oficiálních dokumentech stejnou pečeť jako její manžel, což je fakt, který naznačuje, že mohla mít určitý politický vliv.\n\nV roce 1234 její manžel zemřel a Erik XI. se vrátil k moci. Helena se podruhé vdala za šlechtice Filipa Lauressona. V roce 1247 byla svědkem toho, jak její syn neúspěšně povstal proti nastupující moci rodu Folkungů a byl v roce 1248 popraven. Její druhý syn Filip byl popraven v roce 1251. Téhož roku zároveň podruhé ovdověla. Zemřela okolo roku 1255.\n\n"}
{"id": "767449", "url": "https://cs.wikipedia.org/wiki?curid=767449", "title": "Jozef Haľko", "text": "Jozef Haľko\n\nJméno a příjmení Jozef Haľko se může vztahovat k následujícím osobnostem:\n\n"}
{"id": "767450", "url": "https://cs.wikipedia.org/wiki?curid=767450", "title": "Jodid samarnatý", "text": "Jodid samarnatý\n\nJodid samarnatý je anorganická sloučenina se vzorcem SmI. Bývá také nazýván Kaganovo činidlo. Je komerčně dostupný jako tmavomodrý roztok v tetrahydrofuranu.\n\nSmI se může připravit vysokoteplotním rozkladem SmI, který je stabilnější, ovšem vhodný způsob laboratorní přípravy je reakce práškového samaria s 1,2–dijodethanem nebo dijodmethanem v tetrahydrofuranu:\n\nSm + ICHCHI → SmI + CH.\n\nJodid samarnatý je silné redukční činidlo - například prudce redukuje vodu na vodík.\n\n"}
{"id": "767455", "url": "https://cs.wikipedia.org/wiki?curid=767455", "title": "Chow Ching Lie", "text": "Chow Ching Lie\n\nChow Ching Lie (周勤丽, Čou Čchin Li , * 26. srpna 1936 Šanghaj) je čínská spisovatelka a klavíristka. Známou se stala díky životopisnému románu \"Le Palanquin des Larmes\", (\"Palanquin slz\", 1975), který podle jejího vyprávění sepsal francouzský spisovatel Georges Walter.\n\nNarodila se v Šanghaji v r. 1936 jako druhé z pěti dětí do nepříliš majetné rodiny. Její otec byl učitel a matka byla dcerou chudého muže z venkova. Otec jejího tatínka byl v mládí velmi chudý a se skupinou herců, kteří předváděli tradiční čínskou operu, putoval po vesnicích a malých městech s velkým nákladem divadelních kostýmů. Když se oženil, odstěhoval se se svojí ženou k příbuzným do Šanghaje, kde se usadil a vlastní pílí a šikovností získal peníze na koupi malého obchodu se smíšeným zbožím. Spolu se svoji ženou tvrdě pracoval, aby mohl zajistit vzdělání pro své syny. Jejímu otci se tak dostalo výborného vzdělání na prestižní vysoké škole v Šanghaji. Dědeček byl velmi důležitým člověkem v jejím životě, hodně se jí věnoval a probouzel její dětskou zvídavost a představivost vyprávěním příběhů ze svého putování s čínskou operou. I její otec, jako učitel, se snažil zajistit pro své děti dobré vzdělání. Ona i její mladší sestra navštěvovaly čínsko-západní školu Mac Intyre (l'École sino-occidentale Mac Intyre) amerického typu, kde se vyučovala, kromě jiného, i angličtina. Učitel angličtiny také poevropštil její čínské křestní jméno a on i spolužáci jí říkali Julie. Velmi brzy se u ní začal projevovat hudební talent a tak otec, když našetřil nějaké peníze, jí koupil piano a zaplatil hodiny klavíru. Za to požadoval, aby ona vyučovala hře na klavír svoji mladší sestru. Na školní slavnosti pak přednesla svůj první klavírní recitál, když jí bylo šest let. Ve škole začala též navštěvovat v rámci náboženské výuky hodiny protestanství, což je jeden z hlavních směrů křesťanství. Tuto skutečnost však před rodiči přísně tajila, protože matka byla horlivá buddhistka. Obě tato náboženství, buddhismus a křesťanství tak měla vliv na formování její osobnosti. Dlouho váhala, ke kterému z nich se přikloní natrvalo. Nakonec, zcela přirozeně, zvítězil buddhismus, vzhledem k dlouhověké tradici Buddhova učení v její rodné zemi Číně.\n\nKdyž jí bylo třináct let, rodiče ji proti její vůli zasnoubili a brzy potom donutili se provdat za syna a dědice jedné z nejbohatších rodin v Číně. Rodina Liu si ji vybrala jako nevěstu pro svého syna, nejen pro její výjimečnou krásu, ale též pro dobré způsoby a vzdělání, kterého se jí dostávalo. Její rodiče doufali, že jí tak zajistí bezstarostnou budoucnost a sami pak získají sňatkem své dcery výhody spojené se zlepšením společenského postavení. Uvnitř čínské rodiny však panovaly ještě v druhé polovině 20. století zvyky a mravy z dob feudálního zřízení a manželka syna, snacha, byla vydána na milost a nemilost jeho matce, která v jejím případě, uplatňovala tvrdě všechna svá práva. Od začátku jí ztrpčovala život různými zákazy a příkazy a vyžadovala z její strany naprostou poslušnost. Přestože se její muž časem projevil jako velmi pozorný a laskavý manžel, nedokázal všemu příkoří, kterému byla vystavena, zabránit. V manželství se narodily dvě děti, brzy po svatbě syn a za pět let po něm dcera. Stejně jako v případě jejich matky i oběma dětem říkali evropskými jmény, synovi Paul a dceři Juliette. Zdravotní stav jejího manžela nebyl dobrý, neboť trpěl vrozenou srdeční chorobou, která se časem zhoršovala. Svoji revoltu proti tchyni se proto před ním snažila co nejvíce potlačovat, ale touha po důstojném životě a samostatnosti v ní zůstávala. To vše se odehrávalo na pozadí bouřlivých událostí novodobé čínské historie. Po skončení druhé čínsko-japonské války spolu s koncem 2. světové války, vypukla v zemi občanská válka, která vyústila k nástupu Mao Ce-tunga k moci se všemi hrozivými následky pro budoucnost země. S tím byly spojené i další události jako Velký skok vpřed, kampaň Sta květů nebo později Kulturní revoluce. Paradoxem bylo, že mezi prvními zákony, které Mao Ce-tung vyhlásil byl zákaz obchodování s dětmi, zákaz nucených svateb a omezení pravomoci tchyní uvnitř čínské rodiny. Po staletí zakořeněné zvyky však nebylo možno změnit ihned jedním zákonem.\n\nNa konci r. 1959 se manželova nemoc zhoršila natolik, že se odjel léčit do Hongkongu. Přes veškerou péči, které se mu dostávalo, se jeho zdravotní stav nezlepšil a v říjnu r. 1962 zemřel. Za dva roky po jeho smrti se jí podařilo s pomocí přátel získat místo v kursech známé pianistky Marguerite Long v Paříži a tak v r. 1964 odjela do Francie, kde zasvětila svůj život hudbě a později i literární činnosti. Zpočátku byla nucena dávat hodiny klavíru, protože podporu ze strany manželových rodičů nemohla očekávat. Vlastní pílí a díky velkému hudebnímu nadání se jí podařilo vypracovat mezi uznávané interpretky klasického klavírního repertoáru, se kterým vystupovala na koncertních pódiích celého světa. Po celou dobu se starala o své dvě děti a podporovala své rodiče v Číně. Z politických důvodů se nesměli navštěvovat a trvalo mnoho let, než se mohla v Paříži setkat se svým otcem.\n\nŽije v Paříži déle než 40 let.\n\nV deseti letech nastoupila na druhý stupeň čínsko-západní školy Mac Intyre a stala se vynikající žákyní hudební výchovy. Na ročním koncertě školy zahrála \"\"l'Alouette\"\" od Michaila Ivanoviče Glinky. O rok později se zúčastnila konkursu na přijetí do kursu hry na klavír Mac Intyre. Zúčastnili se ho uchazeči ze všech škol v Šanghaji před porotou složenou z profesorů konzervatoře. Obdržela druhou cena za přednes Chopinova \"Impromptu\" a Beethovenovy sonáty č. 14 \"Sonate au clair de lune\". Její profesorka hry na klavír pak poradila jejímu otci, aby ji dal zapsat na konzervatoř. Její matka se však postavila proti tomuto návrhu. Ale manžel, který ji velmi obdivoval, jí povolil, aby pokračovala ve studiu hudby. Zdokonalovala se pod vedením profesorů hudby a svůj první koncert před publikem převedla v bytě jednoho z nich za účasti ředitele šanghajské konzervatoře. Zahrála jeden z Rachmaninovových koncertů a jeho přednes jí otevřel dveře na konzervatoř. Vstoupila na ni ve věku osmnácti let. Profesor Chen rozpoznal její talent, vzal ji pod svou ochranu a dodával jí jistotu, kterou potřebovala. Připravil s ní koncert od Felixe Mendelssohna-Bartholdyho a to byl začátek jejího úspěchu jako sólistky.\n\nDva roky po smrti manžela, v r. 1964, se rozhodla svoji přípravu na dráhu klavírní sólistky dokončit v kurzu Marguerite Long v Paříži. Tam také jako umělkyně a virtuóska poznala, že se před ní otevírá celý hudební svět. Po skončení kursu se vrátila do Číny, aby se shledala se svými dětmi, které bydlely zatím u manželových rodičů v Hongkongu a odvezla je sebou do Paříže. V roce 1973 zahrála v Divadle Champs Elysées \"koncert pro klavír a orchestr\" zvaný \"Žlutá řeka\" čínského skladatele Shi Shin Hai. Bylo to za účasti velvyslance lidové Číny ve Francii. V roce 1976, když jí bylo čtyřicet let, se rozhodla pro profesionální hudební dráhu. Vedle koncertních aktivit se věnovala i výchově mladých pianistů a pianistek.\n\n"}
{"id": "767457", "url": "https://cs.wikipedia.org/wiki?curid=767457", "title": "Plenér", "text": "Plenér\n\nPlenér ve výtvarném umění znamená malování krajin nebo i vystavování soch a uměleckých předmětů venku, „na vzduchu“ ( ).\n\nNa rozdíl od starší krajinomalby, kdy umělec maloval obraz „po paměti“ v ateliéru, případně na základě skic, pořízených na místě, začala Barbizonská škola v polovině 19. století s malováním venku. Chtěla tak lépe zachytit přímý dojem krajiny, určité osvětlení, počasí atd. Malování v plenéru pak převzali a dále rozvinuli jak realističtí tak impresionističtí krajináři, z českých malířů například Julius Mařák, Antonín Slavíček a další.\n\nKoncem 20. století se začala organizovat sochařská sympozia a výstavy v plenéru, v České republice například Brněnský plenér, Plenér Loket a další.\n\n\n\n"}
{"id": "767459", "url": "https://cs.wikipedia.org/wiki?curid=767459", "title": "Ledovka patagonská", "text": "Ledovka patagonská\n\nLedovka patagonská (\"Dissostichus eleginoides\") je ryba z rodu \"Dissostichus\", která žije v mírnějších subantarktických vodách jižních oceánů, tedy v jižním Atlantiku, Pacifiku a Indickém oceánu. Nachází se v hloubkách od 45 do 3850 m v oblasti podmořských vrchů a kontinentálních šelfů poblíž většiny subantarktických ostrovů. Příbuzná ledovka antarktická (\"Dissostichus mawsoni\") žije jižnějších ledových vodách antarktického šelfu a v Rossově moři.\n\nPrůměrná průmyslově lovená ledovka patagonská váží 9–10 kg, někteří jedinci však dosahují při délce až 2,3 m hmotnosti i 200 kg. Všeobecně se má za to, že se ledovky dožívají až 50 let. Ledovka se živí převážně olihněmi, rybami a garnáty a sama je naopak potravou vorvaňů, rypoušů sloních a obřích kalmarů. Má velmi chutné maso, které je ceněno labužníky. V České republice ji lze zakoupit pod obchodním názvem „chilský okoun“.\n\n"}
{"id": "767465", "url": "https://cs.wikipedia.org/wiki?curid=767465", "title": "Erich Orlický", "text": "Erich Orlický\n\nErich Orlický, původním jménem Erich Adler (26. dubna 1911 Kynšperk nad Ohří – ? 1982 Mönchengladbach) byl český židovský skladatel.\n\nPocházel z německé židovské rodiny. Po maturitě na reálném gymnáziu v Chebu studoval skladbu v Berlíně u Hugo Kauna. Pro svůj židovský původ byl za 2. světové války vězněn v Terezíně. Po válce si své jméno počeštil a zcela splynul s českým prostředím. Žil v Klatovech, v Ústí nad Labem a v Českých Budějovicích. Živil se jako klavírista a učitel hudby. Později emigroval do Německa a zemřel v Mönchengladbachu.\n\n\n\n"}
{"id": "767466", "url": "https://cs.wikipedia.org/wiki?curid=767466", "title": "Dissostichus", "text": "Dissostichus\n\nDissostichus je rod ostnoploutvých ryb, který se vyskytuje ve studených vodách jižních oceánů. Jednotlivci se mohou dožívat stáří i přes 50 let, dosahovat délky přes dva metry a hmotnosti přes 200 kg.\n\nRod obsahuje dva druhy, ledovku patagonskou (\"Dissostichus eleginoides\"), jež žije v mírnějších subantarktických vodách a ledovku antarktickou (\"Dissostichus mawsoni\"), která pobývá v ledových vodách v blízkosti Antarktidy.\n\n"}
{"id": "767468", "url": "https://cs.wikipedia.org/wiki?curid=767468", "title": "Odstavení", "text": "Odstavení\n\nOdstavení je proces postupného zvykání mláděte savce na stravu, kterou bude konzumovat v dospělosti, přičemž se snižuje přísun mateřského mléka. Tento proces probíhá pouze u savců, jelikož ti jediní mateřské mléko produkují. Mládě (nebo dítě) se považuje za plně odstavené, pokud již nepřijímá žádné mateřské mléko ani jeho umělou náhražku.\n\n"}
{"id": "767477", "url": "https://cs.wikipedia.org/wiki?curid=767477", "title": "Psychedelický pop", "text": "Psychedelický pop\n\nPsychedelický pop je psychedelický hudební styl. Byl populární v 60. letech 20. století. Mezi nejváznamější inteprety tohoto žánru patří například Scott McKenzie, Syd Barrett nebo The Monkees.\n"}
{"id": "767481", "url": "https://cs.wikipedia.org/wiki?curid=767481", "title": "Mistrovství Evropy juniorů v ledním hokeji 1997", "text": "Mistrovství Evropy juniorů v ledním hokeji 1997\n\nMistrovství Evropy juniorů v ledním hokeji 1997 byl 30. ročník této soutěže. Turnaj hostila od 14. do 22. dubna česká města Znojmo a Třebíč. Hráli na něm hokejisté narození v roce 1979 a mladší.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji\n\n – 2:1 na zápasy (2:1, 2:5, 2:1 pr.)\n\n\" sestoupilo z elitní skupiny\"\n\nBrankáři: Mika Noronen, Mika Lehto\nObránci: Marko Kauppinen, Ilkkka Mikkola, Pasi Kuusisto, Karo Koivunen, Juha Gustafsson, Mikko Jokela, Väinö Kurtilla, Tomi Källarsson\nÚtočníci: Teemu Elomo, Eero Somervuori, Olli Ahonen, Timo Koskela, Mikka Männikkö, Teemu Virkkunen, Marco Tuokko, Zommi Hannus, Mikko Kainulainen, Tomasz Valtonen, Janne Hauhtonen, Jussi Pesonen\n\nBrankáři : Marek Pinc, Zdeněk Šmíd\nObránci: Mario Cartelli, Jan Novák, Jan Horáček, Karel Rachůnek, Josef Melichar, Martin Škoula, Lukáš Gavlas, Jiří Fischer\nÚtočníci: Radek Duda, Patrik Štefan, Petr Havelka, Robin Bacul, Petr Míka, Vojtěch Kubinčák, Petr Vala, Jaroslav Balaštík, Jan Šulc, Jan Fadrný, Milan Kraft, Přemysl Sedlák\n\nŠampionát B skupiny se odehrál v Mariboru a Celje ve Slovinsku, postup na mistrovství Evropy juniorů 1998 si vybojovali Norové, naopak sestoupili domácí.\n\n1. Norsko\n2. Polsko\n3. Maďarsko\n4. Bělorusko\n5. Dánsko\n6. Francie\n7. Itálie\n8. Slovinsko\n\nŠampionát C skupiny se odehrál v Miercurea-Ciuc a v Gheorgheni v Rumunsku, vyhráli jej Britové. Do D skupiny sestoupili Nizozemci.\n\n1. Velká Británie\n2. Lotyšsko\n3. Estonsko\n4. Rakousko\n5. Rumunsko\n6. Litva\n7. Chorvatsko\n8. Nizozemí\n\nŠampionát D skupiny se odehrál v Bělehradě v Jugoslávii, vyhráli jej domácí.\n\n1. Jugoslávie\n2. Španělsko\n3. Bulharsko\n4. Izrael\n5. Island\n6. Turecko\n"}
{"id": "767487", "url": "https://cs.wikipedia.org/wiki?curid=767487", "title": "FK Kareda Kaunas", "text": "FK Kareda Kaunas\n\nFK Kareda Kaunas byl litevský fotbalový klub. Do roku 2000 sídlil ve městě Šiauliai. Poté, až do svého zániku v roce 2003 v Kaunasu. Dvakrát vyhrál mistrovství Litevské SSR (1969, 1977), dvakrát se stal mistrem samostatné Litvy (1997, 1998). Třikrát vyhrál litevský pohár (1974, 1996, 1999).\n\n"}
{"id": "767488", "url": "https://cs.wikipedia.org/wiki?curid=767488", "title": "Passage Brady", "text": "Passage Brady\n\nPassage Brady je pasáž v Paříži v 10. obvodu. Pasáž je od roku 2002 chráněná jako historická památka.\n\nPasáž vede od jihovýchodu na severozápad. Začíná v domě č. 43 v ulici \"Rue du Faubourg-Saint-Martin\" a končí v domě č. 46 na ulici \"Rue du Faubourg-Saint- Denis\". Zhruba v polovině ji protíná \"Boulevard de Strasbourg\".\n\nPasáž byla pojmenována po svém staviteli, který se jmenoval Brady. Byla otevřena 15. dubna 1828. V letech 1852–1854 byl při přestavbě Paříže za Napoleona III. proražen \"Boulevard de Strasbourg\" jako spojnice mezi Grand Châtelet a Gare de l'Est. Tím byla střední část pasáže zbořena a rozdělena na dvě. Zároveň byla spodní část pasáže odkryta.\n\nPouze horní část mezi \"Rue du Faubourg-Saint-Denis\" a \"Boulevardem de Strasbourg\" č. 33 je zakrytá skleněnou střechou a má tak charakter pasáže. Nachází se zde množství restaurací a holičství původem z Indie, Pákistánu, Mauricia a Réunionu. Druhá část pasáže je odkrytá, připomíná běžnou ulici a je charakteristická půjčovnami kostýmů. Pasáž stejně jako okolní zástavba již dlouho neprošla renovací.\n\n"}
{"id": "767490", "url": "https://cs.wikipedia.org/wiki?curid=767490", "title": "Samed Yeşil", "text": "Samed Yeşil\n\nSamed Yeşil (* 25. května 1994, Düsseldorf, Německo) je německý fotbalista s tureckými kořeny, který hraje na pozici útočníka za německý klub Bayer 04 Leverkusen, kde působí od roku 2005. Yeşil na sebe upozornil při Mistrovství světa hráčů do 17 let konaném v roce 2011 v Mexiku. Za svých šest branek si v Mexiku vysloužil cenu – Stříbrnou kopačku pro druhého nejlepší střelce turnaje. Navíc si v turnaji připsal i pět gólových asistencí. Yeşilovi spoluhráči mu někdy říkají \"Gerd\", čímž odkazují na známého bývalého německého útočníka Gerda Müllera.\n\nYeşil přišel do Bayeru Leverkusen v roce 2005 z týmu BV 04 Düsseldorf. Postupem času přešel z dorosteneckého týmu do 17 let k dorosteneckému týmu do 19 let. Díky svým výkonům na Mistrovství světa do 17 let byl odměněn možností trénovat ve fotbalovém tréninkovém středisku v Portugalsku během zimní přestávky sezóny 2011/2012.\n\nV roce 2012 přestoupil do anglického klubu Liverpool FC.\n\nV květnu 2011 se Yeşil s německou reprezentací do 17 let zúčastnil Mistrovství Evropy hráčů do 17 let. Německo se napříč turnajem setkalo i s reprezentací Česka, vzájemné klání skončilo remízou 1-1 a Yesil zaznamenal svou první branku na mistrovství. Do konce turnaje vstřelil ještě dvě, včetně té ve finále proti Nizozemsku. Tam ale Nizozemci opět, stejně jako v základní skupině, vyhráli a Němci tak skončili druzí. To ale zaručovalo i kvalifikaci na pozdější Mistrovství světa sedmnáctiletých.\n\nV létě 2011 odcestoval do Mexika s německou mládežnickou reprezentací na Mistrovství světa hráčů do 17 let. Spolu se svým spoluhráčem z Bayeru, Okanem Aydinem, stal jedním z tahounů mužstva. Němci zvítězili ve všech tří utkáních základní skupiny, Yeşil skóroval jen v úvodní výhře 6-1 nad Ekvádorem, ovšem rovnou dvakrát. V play-off se Německo nejprve střetlo s USA, Yeşil se trefil potřetí na turnaji a pomohl zařídit postup do čtvrtfinále. Při čtvrtfinálové těsné výhře 3-2 nad Anglií Yesil zaznamenal dva góly. Svůj poslední, šestý gól na turnaji vstřelil v semifinále proti domácímu Mexiku, kterému ale Německo nakonec podlehlo, stejně tak jako později finálový soupeř Mexika – Uruguay. Yeşilův tým ale neopustil mistrovství s prázdnou, když v souboji o třetí místo s Brazílií zvrátil stav 1-3 na 4-3. Yesil získal Stříbrnou kopačku pro druhého nejlepšího střelce turnaje a vedle šesti branek se mohl pyšnit navíc pěti asistencemi.\n\nNěmecko U17\n\n\n\nYesil a jeho otec Sebhattin Yesil se v roce 2010 setkali s představiteli tureckého fotbalového svazu. Spekulovalo se o zájmu svazu přemluvit talentovaného Yesila k reprezentování Turecka. Ten ovšem dal podle slov svého otce jasně najevo svůj zájem reprezentovat Německo.\n\n\n"}
{"id": "767491", "url": "https://cs.wikipedia.org/wiki?curid=767491", "title": "Seznam averských biskupů", "text": "Seznam averských biskupů\n\nToto je seznam biskupů diecéze Aversa:\n\n\n"}
{"id": "767492", "url": "https://cs.wikipedia.org/wiki?curid=767492", "title": "Passage des Panoramas", "text": "Passage des Panoramas\n\nPassage des Panoramas je pasáž v Paříži ve 2. obvodu. Pasáž je od roku 1974 chráněná jako historická památka.\n\nPasáž vede od jihu na sever. Spojuje ulice \"Rue Saint-Marc\" u č. 10 a \"Boulevard Montmartre\" u č. 11.\n\nVýstavba pasáže probíhala v letech 1799–1800 na místě, kde stál palác Hôtel de Montmorency-Luxembourg. Její název je odvozen od atrakce umístěné u vchodu, což byly dva válce, ve kterých byly umístěny panoramatické záběry velkých měst. Obě panoráma byla odstraněna v roce 1831.\n\nVe 30. letech 19. století architekt Jean-Louis Victor Grisart (1797–1877) pasáž rekonstruoval a vytvořil další galerie uvnitř domovního bloku: \"galerie Saint-Marc\" paralelní s pasáží, \"galerie des Variétés\", která vedla ke vstupu pro umělce do divadla Théâtre des Variétés, a \"galerie Feydeau\" a \"galerie Montmartre\".\n\n"}
{"id": "767493", "url": "https://cs.wikipedia.org/wiki?curid=767493", "title": "Serie A 1993/94", "text": "Serie A 1993/94\n\nSoutěžní ročník Serie A 1993/94 byl 92. ročník nejvyšší italské fotbalové ligy a 62. ročník od založení Serie A. Soutěž začala 29. srpna 1993 a skončila 1. května 1994. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Brescia Calcio, AC Fiorentina, Ancona Calcio a poslední tým ročníku - Pescara Calcio, sestoupily do druhé ligy. Opačným směrem putovali čtyři týmy, jimiž byli AC Reggiana (vítěz druhé ligy), US Cremonese, Piacenza FC a US Lecce.\n\nTitul v soutěži obhajoval klub Milán AC, který v minulém ročníku získal své 13. prvenství v soutěži.\n\nV sezoně se podařil rekord který vydržel 22 let. Brankář Milán AC Sebastiano Rossi udržel 929 minut neprůstřelnosti. Klub FC Inter Milán bojoval o záchranu do posledního kola.\n\n= Složení ligy v tomto ročníku =\n\n= Tabulka =\n\n= Střelecká listina =\n\nNejlepším střelcem tohoto ročníku Serie A se stal opět italský útočník Giuseppe Signori. Hráč SS Lazio vstřelil 23 branek.\n\n= Vítěz =\n= Odkazy =\n"}
{"id": "767496", "url": "https://cs.wikipedia.org/wiki?curid=767496", "title": "Státní zkouška", "text": "Státní zkouška\n\nStátní zkouška je označením určitého zjišťování vědomostí, znalostí a schopností, které ověřuje a ukončuje nabytí jisté formální kvalifikace. Označením zkoušky jako \"státní\" se zde rozumí ovlivnění podoby, formy nebo struktury této zkoušky, na které má tedy přímý či nepřímý vliv stát – kupř. ji přímo organizuje prostřednictvím státních institucí, nebo ji vymezuje a reguluje legislativně (zákonem, nařízením, vyhláškou apod.). Státní zkouška se zpravidla skládá z několika různých částí, přičemž k řádnému zakončení je nutné úspěšně absolvovat všechny části. Úspěšné složení státní zkoušky a tedy formální nabytí jisté kvalifikace může být předpokladem pro výkon určitých profesí. Dříve byla podmínkou pro výkon některých státem zabezpečovaných profesí jako např. soudce, gymnaziální profesor atp.\n\nStudium na vysoké škole v Česku se řádně ukončuje určitým typem státní zkoušky, které upravuje vysokoškolský zákon (tedy v současnosti zákon č. 111/1998 Sb., o vysokých školách, ve znění pozdějších předpisů). Ústní část se skládá před zkušební komisí (\"státnicová komise\"), přičemž průběh i vyhlášení výsledků jsou veřejné.\n\nStátnicové komise mívají v ČR většinou tři, případně čtyři, členy (minimálně však zpravidla tři), přičemž předsedou státnicové komise musí být vždy docent, profesor, či jiný významný odborník v daném oboru (např. doktor věd). Ostatní členové této komise, která hodnotí danou zkoušku, většinou musejí mít alespoň ukončené vědecké (postgraduální) vzdělání, tedy doktorský studijní program (Ph.D.), resp. zastávat alespoň pozici odborného asistenta. O výběru a jmenování příslušných členů státnicových komisí většinou rozhoduje vedení dané vysoké školy, resp. její součásti (fakulty, vysokoškolského ústavu...), dle vnitřních předpisů (statutu). Vedením se zde myslí rektor, příp. prorektor, děkan, příp. proděkan, event. ředitel ústavu apod. Dalším účastníkem zkoušky (přísedícím), který však není členem státnicové komise, tedy na hodnocení se nepodílí, a má zde na starosti pouze administrativně-technické zajištění zkoušky, může být zapisovatel. Tuto funkci většinou může vykonávat kupř. student v doktorském studijním programu (doktorand), či asistent.\n\nPrávo zkoušet u státnic tak zpravidla mají pouze profesoři, docenti a další odborníci schválení vědeckou radou příslušné vysoké školy, případně i jiní významní odborníci v daném oboru, které může jmenovat Ministerstvo školství, mládeže a tělovýchovy České republiky (MŠMT).\n\nSoučasný vysokoškolský zákon pak rozlišuje jednotlivé státní zkoušky, které jsou uvedeny níže. Jednotlivé zkoušky se mohou na různých institucích lišit a též především vzhledem k odlišnostem mezi jednotlivými oblastmi (event. obory), podrobnosti bývají určeny kupř. jednotlivými vnitřními předpisy fakult atp.\n\nStátní závěrečná zkouška (\"státnice\", SZZ) se skládá v bakalářském studijním programu, jejíž součástí je zpravidla i obhajoba bakalářské práce. Rovněž se příslušná státní závěrečná zkouška skládá v magisterském studijním programu, jejíž součástí je obhajoba diplomové (magisterské) práce (vyjma lékařských oborů, viz níže).\n\nStátní rigorózní zkouška (\"rígo\", \"rigorózum\", rigorózní zkouška) se (jakožto obligatorní) skládá v magisterském studijním programu v oblasti všeobecného lékařství, zubního lékařství, veterinárního lékařství a veterinární hygieny. V tomto případě se jedná o standardní, řádné, zakončení studia těchto studentů – ze zákona zde tedy v těchto případech přímo nevyplývá povinnost obhájit rigorózní práci; nicméně v některých těchto lékařských oborech se tato práce zhotovuje, v jiných nikoli, vždy dle akreditované skladby příslušného studijního oboru. Dále ji mohou složit (jakožto fakultativní) ti, kteří již dosáhli titulu magistr (Mgr.), a to jako dodatečnou a placenou zkoušku pro absolventy magisterského studijního programu v ostatních oblastech. V tomto případě je nutné zhotovení rigorózní práce a ze zákona zde tedy v těchto případech i přímo vyplývá povinnost obhájit rigorózní práci.\n\nStátní doktorská zkouška (\"doktorská zkouška\", \"doktorandská zkouška\", SDZ) se skládá v doktorském studijním programu (Ph.D.), studium se pak řádně ukončuje státní doktorskou zkouškou a veřejnou obhajobou disertační práce, kterými se prokazuje schopnost a připravenost k samostatné činnosti v oblasti výzkumu nebo vývoje nebo k samostatné teoretické a tvůrčí umělecké činnosti. Oproti předchozím musí ze zákona disertační práce obsahovat původní a uveřejněné výsledky nebo výsledky přijaté k uveřejnění.\n\nZvláštními státními zkouškami jsou \"státní jazykové zkoušky\" (základní, všeobecné a speciální pro překladatele či tlumočníky), které mohou za podmínek stanovených vyhláškou (č. 33/2005 Sb., o jazykových školách s právem státní jazykové zkoušky a státních jazykových zkouškách, ve znění pozdějších předpisů) realizovat příslušné jazykové školy; tyto zkoušky jsou placené. Státní jazykovou zkouškou se ověřuje stupeň osvojení cizího jazyka v rozsahu stanoveném podle druhu státní jazykové zkoušky zkušebním řádem pro tyto zkoušky v jazykových školách. Komise pro státní jazykové zkoušky je zpravidla tříčlenná a tvoří ji předseda komise a dva členové. Členy zkušební komise jsou pedagogičtí pracovníci s odbornou kvalifikací k výuce příslušného cizího jazyka.\n\nStátní jazykové zkoušky základní odpovídají úrovni \"B2\" Společného evropského referenčního rámce pro jazyky.\n\nStátní jazykové zkoušky všeobecné odpovídají úrovni \"C1\" Společného evropského referenčního rámce pro jazyky.\n\nStátní jazykové zkoušky speciální lze vykonat pro obor překladatelský a pro obor tlumočnický. Státní jazykové zkoušky speciální odpovídají úrovni \"C2\" Společného evropského referenčního rámce pro jazyky. Tuto zkoušku mohou vykonat uchazeči, kteří již úspěšně vykonali státní jazykovou zkoušku všeobecnou. Jazyková škola též může povolit vykonání této speciální zkoušky bez předchozího vykonání státní jazykové zkoušky všeobecné v případě, že uchazeč předloží doklad o vykonání jazykové zkoušky, která svým obsahem a rozsahem odpovídá příslušné všeobecné zkoušce. Touto příslušnou zkouškou má uchazeč prokázat hluboké znalosti a vysokou míru osvojení cizího jazyka, jistotu v jazykových dovednostech a schopnostech specifických pro různé obory v rozsahu stanoveném rámcovým a školním vzdělávacím programem pro vyšší speciální kurzy jazykových škol.\n\nStátní zkouškou se ukončuje též získání kvalifikace kupř. k řízení drážních vozidel. Zkouška se v tomto případě koná před komisí Drážního správního úřadu.\n\nZa další státní zkoušku lze považovat též maturitní zkoušku (blíže: státní maturita); \"profilovou část\" v tomto případě mají na starosti jednotlivé školy, \"státní část\" pak spadá pod CERMAT (MŠMT).\n\n\n"}
{"id": "767504", "url": "https://cs.wikipedia.org/wiki?curid=767504", "title": "Eurocom Tower", "text": "Eurocom Tower\n\nEurocom Tower (: מגדל יורוקום, Migdal Eurokom, doslova \"Věž Eurocom\") je plánovaný mrakodrap na pomezí měst Tel Aviv a Giv'atajim v Izraeli, jehož výstavba byla povolena v únoru 2012. Po dokončení se má stát nejvyšší stavbou v Izraeli.\nBudova má být situována na roh ulic \"Šefa Tal\" a \"Arvej Nachal\" na hranici telavivské čtvrti Nachlat Jicchak a města Giv'atajim, cca 3 kilometry od pobřeží Středozemního moře, nedaleko od ajalonské dálnice.\n\n2. února 2012 vydal výbor pro plánování a výstavbu Tel Avivu povolení ke stavbě. Starosta města Giv'atajim Re'uven Ben Šachar na zprávu reagoval s tím, že předběžné práce na infrastruktuře již byly zahájeny a vlastní stavební práce na mrakodrapu měly začít v řádu několika týdnů.\n\nMá dosáhnout výšky 241 metrů (790 stop) a 70 pater. Plocha vnitřních prostor má dosáhnout 84 200 čtverečních metrů. V budově se mají nacházet obchodní plochy, hotel a úřady samosprávy města Giv'atajim. Budova má mít díky mostům pro pěší a pro cyklisty přímé napojení na nedalekou železniční stanici Tel Aviv Savidor merkaz a na oblast Diamond Exchange District. Výstavbu má provést společnost Eurocom Real Estate podle projektu, který zhotovil architekt Amnon Schwartz. Budova má generovat roční výnos z daně z nemovitosti ve výši 40 milionů šekelů.\n"}
{"id": "767506", "url": "https://cs.wikipedia.org/wiki?curid=767506", "title": "Exponenciální rovnice", "text": "Exponenciální rovnice\n\nExponenciální rovnice má neznámou v exponentu (mocniteli). \n\"Příklad exponenciální rovnice:\"\n\nformula_1\n\nV případě, že máme na obou stranách stejné základy mocniny (mocněnce), jde o nejjednodušší způsob řešení exponenciální rovnice.\n\n\"Příklad tohoto typu exponenciální rovnice a jejího řešení:\"\n\n\nV případě, že nemáme mít na obou stranách stejné základy, se rovnice řeší zlogaritmováním.\n\n\"Příklad tohoto typu exponenciální rovnice a jejího řešení:\"\n\n\nŘešit exponenciální rovnici lze také pomocí substituce.\n\n\"Příklad postupu řešení:\"\n\n\n"}
{"id": "767509", "url": "https://cs.wikipedia.org/wiki?curid=767509", "title": "Stanislav Otruba", "text": "Stanislav Otruba\n\nStanislav Otruba (17. května 1868, Biskupství – 21. května 1949, Těšetice) byl český hudební skladatel.\n\nNarodil se v obci Biskupství, která je dnes součástí Náměšti na Hané. Pocházel z rolnické rodiny, ale jeho otec byl venkovský písmák a muzikant. Hudební základy získal doma a zdokonalil se soukromým studiem u Josefa Nešvery. Stal se dobrým houslistou a varhaníkem a své první skladby napsal již v 15 letech. Studoval na gymnáziu v Olomouci a v Přerově a na učitelském ústavu v Příboře. Nejprve byl podučitelem na Svatém Kopečku u Olomouce. V roce 1904 byl jmenován učitelem (později i řídícím učitelem) v Těšeticích, kde setrval až do odchodu do důchodu. Ani v důchodu se hudby nevzdal. V Olomouci vedl pěvecký kroužek učitelů z řad důchodců.\n\nV Těšeticích založil a řídil pěvecký sbor i orchestr. S ochotníky prováděl hry se zpěvy a uvedl i Blodkovu operu V studni. Jako skladatel se věnoval převážně chrámové hudbě. Jeho světské skladby vycházely z melodiky hanáckých lidových písní a jeho písně a sbory byly komponovány většinou na hanácké texty. \n\n\n\n"}
{"id": "767510", "url": "https://cs.wikipedia.org/wiki?curid=767510", "title": "Alexander Merkel", "text": "Alexander Merkel\n\nAlexander Merkel (kazašsky Александр Васильевич Меркель; * 22. února 1992, Pervomajskij, Kazachstán) je německý fotbalový záložník kazašského původu. Jeho současným klubem je italský celek Udinese Calcio.\n\n\n\n"}
{"id": "767512", "url": "https://cs.wikipedia.org/wiki?curid=767512", "title": "René Théodore Berthon", "text": "René Théodore Berthon\n\nRené Théodore Berthon (17. července 1776, Tours – 7. dubna 1859, Paříž) byl francouzský malíř, žák Davida. Jeho synem byl malíř George Théodore Berthon.\n\nMaloval portréty, historické a mytologické výjevy. V letech 1806 až 1842 vystavoval svá díla na Salonu. Jeho obrazy se vyznačují dobrou kompozicí, ale postrádají čistotu stylu jeho mistra.\n\n"}
{"id": "767513", "url": "https://cs.wikipedia.org/wiki?curid=767513", "title": "Kaktusové vlákno", "text": "Kaktusové vlákno\n\nOznačení kaktusové vlákno je termín převzatý z doslovného překladu zejména anglických a německých textů. Jedná se o textilní vlákno získané nikoliv z rostlin z čeledi kaktusovitých, ale z listů různých druhů rostlin zejména z čeledi agávovitých, \"Agáve sisalová\" - sisal, \"Agave americana\", \"Agave lechuguilla\", ale i dalších druhů např. \"Aechmea magdalenae\" (bromeliovité) aj.\n\nSoudobé textilní odborné publikace se o kaktusových vláknech nezmiňují. Podle posudku autorů z netextilních oborů (\"Lincoln\", \"Kilby\") se jedná o pevná, odolná vlákna, jemnost a tržná pevnost má být srovnatelná s jutou nebo konopím (konopí je však v průměru dvakrát pevnější a jemnější než juta!). Délka vláken se udává od cca 80 cm do 2 m.\n\nVýrobní metody jsou ve všech známých oblastech (např. v Mexiku nebo Panamě) velmi podobné, namnoze se staletou tradicí manuálního zpracování suroviny. \n\nVlákno (\"ixtle\") se odděluje od rostliny ručně a s pomocí jednoduchých nástrojů. Chomáč vláken se několikrát pere ve vodním roztoku s přídavkem soli a citronové šťávy, aby materiál dostal bělavý, lesklý povrch. Příze vzniká tak, že se z chomáče odebírají svazky po dvou nebo více vláknech a ručně se zakrucují. Před zakrucováním se vlákna obvykle barví extrakty z rostlin z okolních lesů.. \n\nSvazek obarvených vláken v průměru asi 6 mm a s délkou 2 m prodávaly např. v roce 2004 panamské indiánky za 0,25 US$ (nebo měnily za ½ kg rýže).\n"}
{"id": "767514", "url": "https://cs.wikipedia.org/wiki?curid=767514", "title": "31. ročník udílení Zlatých glóbů", "text": "31. ročník udílení Zlatých glóbů\n\n31. ročník udílení Zlatých glóbů se konal 26. ledna 1974 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 8. ledna 1974. Miss Golden Globe byla pro tento rok herečka Linda Meiklejohn.\n\nFilmem večera se stal horor \"Vymítač ďábla\". Ze sedmi nominací získal totiž čtyři Glóby, včetně toho pro nejlepší film roku. Muzikál \"Jesus Christ Superstar\" získal šest nominací, neproměnil však žádnou. Gangsterský film \"Podraz\" získal jednu nominaci a to v kategorii nejlepší scénář. Ten samý snímek byl nominován na deset Oscarů a na 46. ročníku udílení vyhrál sedm cen. Nejlepším dokumentem se stal sportovní snímek o letní olympiádě v Mnichově v roce 1972. Osm umělců, mezi nimi i Miloš Forman, natočilo svůj pohled na dění v průběhu největšího sportovního svátku, byť poznamenaného dramatickými událostmi.\n\nMarlon Brando vyhrál Cenu Henrietta druhý rok za sebou a zároveň to byla jeho třetí výhra v této kategorii. Držitelkou Ceny Cecila B. DeMilla se stala herečka a někdejší ředitelka Akademie filmového umění a věd Bette Davis.\n\nRodinný seriál \"All in the Family\" vyhrál Glóbus v kategorii nejlepší komediální seriál už třetí rok za sebou. Jinak však byl v televizních kategoriích největším vítězem seriál \"The Waltons\", který z pěti nominací vyhrál dva Glóby.\n\nKategorie herečka v komediální nebo muzikálové roli měla dvě vítězky. Cenu získala Cher a Jean Stapleton, která ji vyhrála druhý rok za sebou. Herec McLean Stevenson si odnesl cenu za postavu velitele Henryho Blakea v legendárním seriálu M*A*S*H.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "767515", "url": "https://cs.wikipedia.org/wiki?curid=767515", "title": "Mefisto (film)", "text": "Mefisto (film)\n\nMefisto je maďarský koprodukční film režiséra Istvána Szabó z roku 1981. Jedná se o adaptaci stejnojmenného románu německého spisovatele Klause Manna z roku 1936.\n\nFilm se odehrává ve 30. letech v Německu. Hlavní postavou je provinční herec Hendrik Höfgen. Na jevišti exceluje v roli Mefista v Goethově hře \"Faust\" a pokušení ho ovládají i v soukromí. Ve své bezmezné ctižádosti a cestě za slávou se neváhá spolčit i s nacistickou mocí. Pozdě si uvědomí, že za to zaplatil ztrátou svých nejbližších, a že je jen pouhou loutkou v rukách nacistického režimu.\n"}
{"id": "767517", "url": "https://cs.wikipedia.org/wiki?curid=767517", "title": "Akreditační komise", "text": "Akreditační komise\n\nAkreditační komise (AK) zřízená podle českého vysokoškolského zákona byla nezávislým kolektivním státním orgánem o 21 členech, který měl za úkol pečovat o kvalitu vysokoškolského vzdělávání a posuzovat jak vzdělávací, tak vědeckou, výzkumnou a vývojovou, stejně jako uměleckou nebo jinou tvůrčí činnost českých vysokých škol. Zřízena byla v roce 1990 (zákonem č. 172/1990 Sb., o vysokých školách, později zákonem č. 111/1998 Sb., o vysokých školách). Zákon o vysokých školách také upravoval její postavení a pravomoci (zejména § 83–85). Materiálně a finančně její činnost zajišťovalo Ministerstvo školství, mládeže a tělovýchovy České republiky (MŠMT). Oficiálně AK ukončila svou činnost 31. srpna 2016.\n\nAkreditační komise získala pozornost širší veřejnosti zejména v souvislosti s rozhodným postojem v kauzách plzeňské právnické fakulty. Mnozí experti však dlouhodobě upozorňovali na to, že se model akreditací zavedený vysokoškolským zákonem z roku 1998 překonal. Poukazováno bylo především na nedostatečnou kapacitu grémia pro posuzování žádostí o akreditace jednotlivých studijních oborů, kterých bylo v době největšího kvantitativního rozmachu vysokého školství v České republice okolo 8 tisíc. Kritika zaznívala na adresu AK rovněž kvůli vágně vymezeným standardům pro akreditace, netransparentní činnosti stálých pracovních skupin i kvůli některým nezamýšleným dopadům celého systému (vysoká administrativní zátěž, omezování žádoucí rozmanitosti forem vysokoškolského vzdělávání). V roce 2016 byla proto v souvislosti s novelizací vysokoškolského zákona v rámci reformy vysokého školství v ČR nahrazena Národním akreditačním úřadem pro vysoké školství. Poslední zasedání Akreditační komise se odehrálo 13.–15. června 2016.\n\nČleny Akreditační komise po doporučení a projednání s reprezentacemi vysokých škol (Rada vysokých škol, Česká konference rektorů), Radou pro výzkum, vývoj a inovace a Akademií věd na návrh ministra školství, mládeže a tělovýchovy jmenovala vláda. Jmenováni byli na funkční období 6 let, maximálně dvakrát, přičemž každé 2 roky byla jmenována třetina z nich.\n\nJejich funkce byla neslučitelná s funkcí rektora, prorektora nebo děkana, při jejím výkonu konali v obecném zájmu a byli zcela nezávislí, odvoláni mohli být jen pro dlouhodobou neúčast na práci Akreditační komise nebo na vlastní žádost.\n\n\n\nPro výkon svých úkolů si komise zřizovala pro různé typy studijních programů tzv. stálé pracovní skupiny. Jejich činnost, stejně jako činnost celé Akreditační komise upravoval statut, schvalovaný vládou.\n\nKomise především hodnotila vysoké školy a jejich činnost a výsledky hodnocení zveřejňovala. Kromě toho pro MŠMT vydávala stanoviska v dalších záležitostech vysokoškolského vzdělávání:\n\nPři zjištění běžných nedostatků doporučovala dané vysoké škole, aby zjednala nápravu, pokud by ale šlo o nedostatky závažné, mohla MŠMT navrhnout:\n\n\n"}
{"id": "767522", "url": "https://cs.wikipedia.org/wiki?curid=767522", "title": "Letenský zámeček", "text": "Letenský zámeček\n\nLetenský zámeček se nachází v Praze v Letenských sadech. Je to jednopatrová novorenesanční budova s dvoupatrovou věží na nároží. Hlavní vchod v lodžii nad dvouramenným schodištěm je orientován na jih. Zámeček byl postaven v roce 1863 Vojtěchem Ignácem Ullmannem. Je chráněn jako kulturní památka České republiky.\n\nV blízkosti Letenského zámečku se nachází Letenský kolotoč a hřiště na pétanque. V roce 1891 byla u příležitosti Jubilejní zemské výstavy u zámečku zbudována horní stanice lanové dráhy na Letnou a konečná stanice první pražské elektrické tramvaje.\n\nV zámečku se nachází restaurace, kterou má od MČ Praha 7 dlouhodobě pronajatou společnost Nonet vlastněná bývalým poslancem Miroslavem Janstou a bývalými manažery developerské společnosti ECM Karlem Heinzem Hauptmannem, Milanem Janků a Peterem Fellegim.\n"}
{"id": "767524", "url": "https://cs.wikipedia.org/wiki?curid=767524", "title": "Aegisuchus", "text": "Aegisuchus\n\nAegisuchus (z řeckého \"aegis\" = štít a \"souchus\" = krokodýl) je rod vyhynulých krokodýlomorfů z období svrchní křídy, přesněji z cenomanu. Rod tvoří jediný zástupce \"Aegisuchus witmeri\", který byl popsán v roce 2012.\n\n\"Aegisuchus witmeri\" byl popsán na základě vzorku části lebky (většina mozkovny - část lebeční klenby a spánkové a tylní oblasti) nacházejícího se v Royal Ontario Museum a pocházejícího z Maroka. Měl velmi plochou hlavu, obsah lebky činil přibližně 40 cm³, její délka je pak odhadována na 2,08 až 2,86 metrů.\n"}
{"id": "767525", "url": "https://cs.wikipedia.org/wiki?curid=767525", "title": "Bitva v průsmyku Kaserín", "text": "Bitva v průsmyku Kaserín\n\nBitva v průsmyku Kaserín byl střet mezi silami nacistického Německa a vojsky USA a Velké Británie, který se odehrál v únoru 1943 v pohoří Atlas během Tuniské kampaně.\n\nRommel prohrál druhou bitvu u Al-Alameinu a ocitl se v defenzivě. Britové dobývali dříve ztracená území. Američani se silami Velké Británie zahájili operaci Torch, protože chtěli dostat osu do kleští. Vylodili se v Alžírsku a Maroku, které byly v moci vichistických Francouzů. Ti se vzdali a Rommel si uvědomil obtížnost situace, kdyby totiž nechal událostem volný průběh, vojska Osy by se dostala mezi dva mlýnské kameny. Rommel okamžitě převelel část svých jednotek do Tuniska a svedl s Američany bitvu v průsmyku Kaserín. Ostřílení Němci hravě porazili Američany, jež byli nováčky. Byla to jedna z nejdrtivějších proher USA. Američané nakonec byli rádi, že si zachránili vlastní kůži.\n"}
{"id": "767526", "url": "https://cs.wikipedia.org/wiki?curid=767526", "title": "První Doktor", "text": "První Doktor\n\nPrvní Doktor je původní inkarnací hlavní postavy nejdéle běžícího sci-fi seriálu BBC \"Doctor Who\". Ztvárnil ho britský herec William Hartnell (v letech 1963-1966). Hartnell si pak roli ještě zopakoval v příběhu natočeném k desátému výročí seriálu (\"The Three Doctors\") v roce 1973 - byť v něm neměl více prostoru. V příběhu natočeném k dvacátému výročí (\"The Five Doctors\") hrál roli namísto zesnulého Williama Hartnella (zemřel 1975) herec Richard Hurndall, v roce 2017 si jej ve speciálu \"Twice Upon A Time\" zahrál David Bradley. Ve filmech z let 1965 a 1966 (tedy v době prvního Doktora) ztvárnil postavu Doktora Peter Cushing, známý například svojí rolí Grand Moff Tarkina z Hvězdných válek.\n\nDoktor je několik set let starý příslušník mimozemské rasy Pánů času z planety Gallifrey, jenž cestuje časoprostorem ve své vesmírné lodi, zvané TARDIS, a to většinou ne sám. Když je Doktor vážně zraněný zregeneruje a zcela změní svou podobu, ale i osobnost. Hartnellův Doktor je pak jeho první, fakticky nejmladší (ač vzhledově/fyzicky/ nejstarší), inkarnací. Regenerace byla vymyslena, když byl Hartnell nucen vzhledem ke své nemoci opustit seriál, ale televize se seriálu nechtěla vzdát..\n\nNa počátku série byl (první) Doktor záhadnou osobou, o níž se nevědělo nic, než že má vnučku , Susan Foremanovou, a že oba pocházejí z jiného času a místa. Měl stroj času, TARDIS, která se maskovala jako policejní telefonní budka a jež byla uvnitř větší, než zvenčí. On a Susan byli v exilu, ačkoliv nebylo jasné proč. Jméno rasy Pánů času vyšlo najevo až v posledním příběhu druhého Doktora a jejich domovská planeta Gallifrey je zmíněna až v době Doktora třetího.\n\nByla to právě tato inkarnace, v níž Doktor poprvé potkal Daleky a Kyberlidi, rasy, z nichž se staly jeho největší nepřátelé.\nPrvní Doktor se svými společníky navštívil mnohá historická období (např. Francouzskou revoluci, Starou Čínu, kde se setkali s Marcem Polem nebo Mexiko v období Aztéků. Když se Susan zamiluje do pozemského odbojáře Davida Campblella (příběh (\"Dalecká invaze Země\"), nechal ji Doktor jejímu osudu, aby mohla dál žít svůj vlastní život, i když slíbil, že se jednou vrátí. Susan brzy nahradila Vicki, (příběh \"Záchrana\"), kterou zachránili z planety Dido.\n\nPo časoprostorové honičce využijí Ian a Barbara dalecký stroj času k návratu domů (\"Na útěku\"), a jejich místo nahradil Steven Taylor. Společně narazí poprvé na dalšího příslušníka Doktorova druhu, (Vměšující se mnich). Na konci příběhu Stvořitelé mýtů se Vicki rozhodne opustit TARDIS a zůstat s Troiluem. K Doktorovi a Stevenovi se poté připojí Katarina a Sara Kingdom, obě však zemřou během událostí příběhu \"Mistrovský plán Daleků\".\n\nV příběhu Masakr Bartolomějské noci se k Doktorovi a Stevenovi připojí dívka Dodo Chapletová. Ta vezme do budoucnosti virus rýmy, který málem vyhladí celou tamní populaci.\n\nJeden z nejnebezpečnějších nepřátel prvního Doktora byl Nebeský hračkář, jenž donutil Doktora a jeho společníky hrát hry na život a na smrt.\n\nNakonec (prvního) Doktora opustili i Steven a Dodo, a místo nich přišli na palubu Polly a Ben, kteří také byli svědky Doktorovy první regenerace.\n\nStaří (prvního) Doktora nakonec dohnalo. Poté, co na Antarktidě porazí Kyberlidi (příběh \"Desátá planeta\"), Doktor zkolabuje na podlaze TARDIS a před očima překvapených společníků (Bena a Polly) se jeho buňky poprvé obnoví a on tak zcela změní svojí podobu a osobnost - regeneruje v druhého Doktora.\n\nPrvní Doktor byl již od počátku tajemnou osobou. Ačkoliv se jedná o Doktorovu nejmladší inkarnaci, jevil se jako slabý, křehký stařec, jenž však skrývá nečekanou sílu a pevnou vůli. Oplýval nepřebernými znalostmi, nebyl však schopen ovládat svoji TARDIS; jeho vnučka Susan toto vysvětlila tím, že je \"poněkud zapomnětlivý\". Ke svým spolucestujícím se choval povýšeně, často se s nimi hádal, se svojí vnučkou Susan měl však velmi silný emocionální vztah. Také byl bezohledný a pro dosažení svých cílů byl schopen lhát a jednou dokonce skoro i zabít (příběh Na pokraji destrukce). Svým prvním společníkům (Ianovi a Barbaře) zpočátku nedůvěřoval, po čase a prožitých dobrodružstvích k nim však měl stále blíž.\n\nNakonec začal Doktor lidi sám zvát a bylo mu líto, když ho posléze opouštěli, ačkoliv chápal, že je to pro ně to nejlepší. Postava se postupně vyvinula do podoby \"dědečka, jehož všechny děti milují\".\n\nV původním pilotu nosil Doktor moderní oblečení, včetně obleku a kravaty. Když byl pilot přetočen, bylo toto oblečení nahrazeno tím, jež se stalo pro prvního Doktora typickým, včetně nezbytné hole.\n\nProgram byl určen jako výukový, proto byly jeho příběhy rozděleny do dvou skupin: příběhy historické (které měly učit o historii) a futuristické (které měly učit o vědě), které se víceméně střídaly. Ke konci druhé sezóny se však rozhodlo, že budou úspěšnější díly futuristické vůči historickým upřednostňovány.\nPrvní objevení Daleků (druhý příběh - Dalekové) proměnilo dětský program v národní fenomén, jenž brzy sledovala celá rodina.\n\nPrvní Doktor se po své regeneraci objevil ještě dvakrát. A to ve výročních příbězích v letech 1973 a 1983, přičemž v prvním z nich se objevil jen krátce, z videozáznamu, a ve druhém byl hrán jiným hercem, neboť byl William Hartnell již 8 let mrtvý. Symbolicky se v něm však objevil v sekvenci před úvodními titulky, pro které byly použity záběry z příběhu Mistrovský plán Daleků. Dále se 1.Doktor tentokrát hraný hercem Davidem Bradleym ocitá v dobrodružství s 12.inkarnací (Peter Capaldi) v příběhu Twice Upon A Time!\n\nV \"Dimensions in Time\" mluví čtvrtý Doktor (Tom Baker) o prvním Doktorovi jako o \"nevrlci\". V příběhu \"Time Crash\" říká desátý Doktor pátému, \"Z počátku jsem se snažil být nevrlý a strašně důležitý, tak jak to mladí dělají.\" Krátký klip z příběhu \"Vměšující se mnich\" se objevil v příbězích \"Další Doktor\" a \"Jedenáctá hodina\". V příběhu \"Upíři benátští\" ukazuje jedenáctý Doktor svoji průkazku do knihovny, která obsahuje fotografii prvního Doktora a adresu 76 Totters Lane. V příběhu \"Vincent a Doktor\" objeví se první a druhý Doktor na vytištěném papíře, když Doktor požádá TARDIS, aby ho identifikovala. V příběhu \"Velký třesk\" se jedenáctý Doktor letmo zmíní o prvním, když o něm Amy říká, že to byl \"hloupý starý muž, co ukradl kouzelnou budku a utekl pryč\".\n\n"}
{"id": "767530", "url": "https://cs.wikipedia.org/wiki?curid=767530", "title": "Seznam nejvyšších budov v Izraeli", "text": "Seznam nejvyšších budov v Izraeli\n\nToto je seznam nejvyšších budov v Izraeli, který řadí mrakodrapy v Izraeli podle výšky. Většina z uvedených budov se nachází v Tel Avivu a jeho aglomeraci (Guš Dan), která od 90. let 20. století zažívá dramatický nárůst počtu výškových staveb kvůli nárůstu cen pozemků.\n\nTento seznam obsahuje všechny dokončené výškové stavby v Izraeli s výškou nad 100 metrů (328 stop). Seznam je řadí podle oficiálně udávané výšky. Pokud mají dvě či více staveb stejnou výšku, jsou uváděny na stejném místě žebříčku a stavby jsou řazeny podle počtu pater. Pokud je shodná výška i počet pater, pak jsou budovy řazeny abecedně.\n\n<nowiki>*</nowiki> Označuje, že budova je stále ve výstavbě, ale již dosáhla plné výšky hrubé stavby.\n\n<nowiki>=</nowiki> Označuje, že budovy mají stejnou pozici v žebříčku, protože mají stejnou výšku.\n\nToto je seznam nejvyšších budov podle jejich využití. Pozor, že budovy jsou do jednotlivých žebříčků zařazeny jen, když je příslušné využití výlučné pro celou budovu. Tam, kde je budova využívána k vícero účelům, není do žebříčku zařazena.\n\nNásledující seznam zahrnuje všechny stavby v Izraeli s výškou nad 100 metrů. Na rozdíl od seznamu nejvyšších budov tento seznam zahrnuje konstrukce, které nemají oddělená patra a nejsou obyvatelné.\n\n"}
{"id": "767532", "url": "https://cs.wikipedia.org/wiki?curid=767532", "title": "Boršegrýn", "text": "Boršegrýn\n\nBoršengrýn (též \"Boršegrýn\") je zaniklý hrad na ostrožně nad Kynžvartským potokem u vesnice Úbočí nedaleko Lázní Kynžvart v okrese Cheb. Pozůstatky hradu jsou chráněny jako kulturní památka. \nHradu předcházela tvrz zvaná \"Amonsgrýn\", jejímž nejstarším známým majitelem byl Engelhart z Kynžvartu. Ten ji využíval jako loupežnické sídlo a podnikal odtud výpravy do okolí. Z tohoto důvodu jej dobylo královské vojsko Karla IV. Roku 1373 ji spolu s nedalekým Kynžvartem odkoupil Boreš z Rýzmburka. Ten nechal na místě tvrze se svolením Karla IV. z roku 1374 postavit hrad, který pojmenoval \"Boršegrýn\". Dalším majitelem hradu se stal Hynčík Pluh z Rabštejna, kterému král Václav IV. povolil obnovu hradu Kynžvart. Díky tomu význam Boršegrýnu postupně upadal. Roku 1452 jej získal Jindřich II. z Plavna, který vedl časté spory s měšťany z Chebu. V srpnu 1452 hrad oblehlo a dobylo královské vojsko. Hrad následně již nebyl obnoven a jeho zbytky byly použity na výstavbu domů v okolí. Do současnosti se z hradu zachoval jen příkop a drobné zbytky základů paláce.\n\nHradní dispozice měla dvě části, které dnes odděluje silnice vedená po dně bývalého šíjového příkopu, který odděloval předhradí od hradního jádra. Předhradí z jihu chránil val s příkopem a další val se dochoval na východní straně. Za opevněním stála rozsáhlá a složitá zástavba. Vlastní jádro za šíjovým příkopem mělo přibližně trojúhelníkový půdorys obehnaný hradbou, za kterou stál mohutný donjon a další zástavba lehčího charakteru.\n\nPřímo přes místo, kde stával hrad, vede silnice, která spojuje Úbočí s Dolním Žandovem, a modře značená turistická stezka od obce Podlesí směrem na Dolní Žandov, jež kopíruje trasu silnice.\n\n\n"}
{"id": "767533", "url": "https://cs.wikipedia.org/wiki?curid=767533", "title": "Sněm", "text": "Sněm\n\nSněm může být:\n"}
{"id": "767534", "url": "https://cs.wikipedia.org/wiki?curid=767534", "title": "Sněmovna", "text": "Sněmovna\n\nSněmovna může být:\n\n"}
{"id": "767536", "url": "https://cs.wikipedia.org/wiki?curid=767536", "title": "Nat Turner", "text": "Nat Turner\n\nNathaniel „Nat“ Turner (2. října 1800, Southampton County, Virginie – 11. listopadu 1831, Jerusalem, Virginie) byl americký otrok, jenž vedl povstání otroků ve Virginii, které se odehrálo 21. srpna 1831 a skončilo smrtí 60 bělochů a nejméně 100 černochů. Jeho příznivci pocházeli z virginského Southampton County. On sám byl odsouzen k trestu smrti a oběšen, ve Virginii bylo na základě obvinění z podílu na Turnerově povstání odsouzeno a popraveno dalších 56 černochů. Ve Virginii i dalších jižanských státech byly schváleny zákony, které zakazovaly vzdělávání otroků i svobodných černochů, omezily právo na shromažďování i jiná občanská práva svobodných černochů a vyžadovaly přítomnost bílých duchovních na černošských bohoslužbách.\n\nPo jeho narození zaznamenal majitel pouze jeho křestní jméno Nat, přestože mohl mít v komunitě otroků své vlastní příjmení. Dle zvyklostí oslovovali běloši Nata podle příjmení jeho majitele, kterým byl Samuel Turner. Historikové na tuto tradici navázali. O svém otci věděl jen velmi málo, zato měl blízko k babičce z otcovy strany, jíž se říkalo Stará Bridget (Old Bridget) a která byla také ve vlastnictví Samuela Turnera. Babička z matčiny strany pocházela z dnešní Ghany a do Ameriky byla poslána ve svých 13 letech.\n\nSvůj život prožil v Southampton County, kde převažovalo černošské obyvatelstvo. Byl obdařen „přirozenou inteligencí a rychlým chápáním, v čemž ho předčil málokdo“. Jako chlapec se naučil číst i psát. Turner byl velmi nábožensky založený, často se postil, modlil nebo si četl příběhy z Bible. Zažil mnohá vidění, která interpretoval jako Boží poselství. Tyto vize měly velký vliv na jeho život. Například ve věku 22 let utekl od svého majitele, ale za měsíc, po jednom takovém vidění, se opět vrátil. Často vedl baptistické bohoslužby, kázal dalším otrokům, kteří mu přezdívali „Prorok“, a měl vliv i na bílé obyvatelstvo.\n\nNa začátku roku 1828 nabyl přesvědčení, že byl „předurčen k velkému úkolu, který je v Božích rukou“. Byl přesvědčen, že mu Bůh dal za úkol „zabít nepřátele jejich vlastními zbraněmi“, v čemž mu měli pomoci čtyři další otroci, k nimž měl největší důvěru. Na začátku února 1831 si vyložil určité povětrnostní podmínky jako znamení, že se má začít připravovat na povstání proti otrokářům. 11. února 1831 bylo ve Virginii pozorováno prstencovité zatmění Slunce. On sám ho vnímal jako ruku černého muže nataženou ke slunci. Tuto vizi bral jako znamení. Povstání bylo původně plánováno na 4. července, Den nezávislosti. Nakonec však bylo odloženo, aby mohl společně se svými příznivci vše lépe naplánovat. 13. srpna došlo k dalšímu zatmění Slunce, během něhož získalo Slunce na chvíli modro-zelenou barvu (pravděpodobně kvůli nečistotám, které zůstaly v atmosféře po výbuchu sopky Mount St. Helens). Tuto událost pochopil jako poslední znamení a o týden později, 21. srpna, začalo povstání.\n\nPovstání zahájil pomocí několika dalších otroků, kterým věřil. Rebelové putovali od domu k domu, osvobozovali otroky a zabíjeli bělochy. K povstání se nakonec připojilo více než 70 otroků i svobodných černochů. Protože během útoků nechtěli upozorňovat na svou přítomnost, zpočátku používali namísto střelných zbraní nože, sekery a jiné tupé nástroje. Své oběti vraždili bez ohledu na věk či pohlaví. On sám se přiznal pouze k zabití jedné oběti povstání, Margret Whiteheadové, kterou ubil kůlem z plotu.\n\nNež byla bílá domobrana schopna reagovat, rebelové zabili 60 mužů, žen a dětí. Několik rodin ušetřili, „protože on sám věřil, že chudí běloši se nepovažovali za nadřazené nad černochy‘“. Turner si myslel, že revoluční násilí otevře bělochům oči, aby si uvědomili realitu brutálního otrokářského systému. Později prohlásil, že chtěli v bílých vyvolat hrůzu a neklid.\n\nPovstání bylo potlačeno za dva dny, ale on sám unikal zatčení až do 30. října. 5. listopadu 1831 byl postaven před soud a odsouzen k trestu smrti. Oběšen byl 11. listopadu ve virginském městě Jerusalem, dnešním Courtlandu. Poté byl stažen z kůže, sťat a rozčtvrcen.\n"}
{"id": "767540", "url": "https://cs.wikipedia.org/wiki?curid=767540", "title": "Lipiny (okres Chodzież)", "text": "Lipiny (okres Chodzież)\n\nLipiny je vesnice ve Velkopolském vojvodství, v okrese Chodzież. Má status starostenství a je součástí gminy Margonin. Leží 6 km východně od města Margonin. Přes Lipiny prochází silnice DW 193.\n"}
{"id": "767541", "url": "https://cs.wikipedia.org/wiki?curid=767541", "title": "Substituce (matematika)", "text": "Substituce (matematika)\n\nSubstituce je nahrazení složitějších výrazů jednoduššími výrazy. Používá se u složitých výrazů a výpočet je pak jednodušší (snadnější).\n\nŘešení exponenciální rovnice pomocí substituce:\n\nŘešení goniometrické rovnice pomocí substituce:\n\n"}
{"id": "767542", "url": "https://cs.wikipedia.org/wiki?curid=767542", "title": "Helmuth von Moltke starší", "text": "Helmuth von Moltke starší\n\nHelmuth Karl Bernhard von Moltke (26. října 1800, Parchim, Meklenbursko-Zvěřínsko – 24. dubna 1891) byl německý polní maršál, který třicet let sloužil jako náčelník štábu pruské armády. Je považován za jednoho z největších stratégů 19. století a tvůrce moderních metod vedení války. Je často zmiňován jako Moltke starší, na rozdíl od svého synovce Helmutha Johanna Ludwiga von Moltke, který velel německé armádě na začátku 1. světové války.\n\nNarodil se v meklenburském městě Parchim dánskému generálporučíkovi Friedrichu Philippovi Victorovi von Moltke (1768–1845). V roce 1805 se jeho otec usadil v Holštýnsku, v téže době se však ocitl zcela bez prostředků, když francouzská armáda spálila jeho venkovský dům a zplundrovala jeho dům v Lübecku, kde pobývala jeho manželka s dětmi za Války čtvrté koalice. Mladý Moltke tak vyrůstal v nelehkých podmínkách. V devíti byl poslán do Hohenfeldu v Holštýnsku a v jedenácti, coby budoucí příslušník dánské armády a dvora, nastoupil na kadetní školu v Kodani. V roce 1818 se stal pážetem na dvoře dánského krále a podporučíkem v dánském pěším pluku.\n\nVe věku 21 let se rozhodl vstoupit do služeb Pruska, a to i přes ztrátu seniority. V roce 1822 se stal podporučíkem 8. pěšího pluku ve Frankfurtu nad Odrou. Ve třiadvaceti mu bylo povoleno vstoupit do vojenské školy (pozdější Pruská vojenská akademie), kterou absolvoval po třech letech studia v roce 1826.\n\nRok velel kadetní škole ve Frankfurtu nad Odrou a poté tři roky strávil vojenským mapováním ve Slezsku a Poznaňsku. V roce 1832 byl vyslán ke generálnímu štábu v Berlíně, kam byl definitivně převelen roku 1833, zároveň s povýšením na poručíka. Již v té době byl svými nadřízenými, mimo jiné princem Vilémem, považován za brilantního důstojníka.\n\nAmerický historik Max Boot o něm napsal:\n\nByl dobře přijímán u dvora a v lepší berlínské společnosti. Táhlo ho to k literatuře, historii a cestování. Publikoval celou řadu esejí zaměřených na historii, vojenství, cestování a sociologii, ale i romány, básně a dopisy různým osobám, a to jak pod svým jménem, tak pod různými pseudonymy.\n\nV roce 1832 podepsal smlouvu na překlad Gibbonova \"Úpadku a pádu Římské říše\" do němčiny, za což měl dostat 75 marek, které chtěl použít na koupi jezdeckého koně. Za osmnáct měsíců přeložil devět z dvanácti svazků tohoto rozsáhlého díla, vydavatel však nedokázal knihu publikovat, takže Moltke za veškerou svou práci nedostal víc než 25 marek zálohy.\n\nV roce 1835, u příležitosti povýšení na kapitána, obdžel šestiměsíční dovolenou na cesty po jihovýchodní Evropě. Po krátkém pobytu v Istanbulu byl požádán sultánem Mahmutem II. o pomoc při modernizaci osmanské armády, kteroužto nabídku přijal poté, co mu Berlín udělil zmocnění. Zůstal v Istanbulu dva roky, naučil se turecky a pořídil detailní mapy Istanbulu, Bosporu a Dardanel. Procestoval Valašsko, Bulharsko a Rumélii (evropskou část Osmanské říše původně patřící Byzantské říši) a vykonal řadu dalších cest po obou stranách Úžin.\n\nV roce 1838 byl vyslán jako poradce ke štábu osmanské armády v Anatolii, která měla porazit vojska vzbouřeného egyptského místokrále Muhammada Aliho. Během léta Moltke prováděl extenzivní výzvědnou a mapovací činnost. Najezdil několik tisíc mil, splavil Eufrat a navštívil a zmapoval velkou část Osmanské říše.\n\nV roce 1839 vyrazila armáda na jih vstříc Egypťanům vedeným zkušeným generálem Ibrahímem Pašou. Turecký velitel Hafiz Paša odmítl jeho radu bojovat zpoza opevnění a, podnícen muslimskými duchovními, postavil se jim v otevřeném terénu. Moltke rezignoval na funkci štábního důstojníka a převzal velení nad dělostřelectvem. V následující Bitvě u Násibu (dnes \"Nusaybin\") byla 24. června 1839 osmanská armáda poražena a zcela rozprášena. Po bitvě si s velkými obtížemi probojoval cestu k Černému moři a odtud do Istanbulu. Sultán Mahmut II. mezitím zemřel a tak se vydal zpět do Berlína, kam se značně podlomeným zdravím dorazil v prosinci 1839.\n\nV následujícím roce byl přidělen ke štábu 4. armádního sboru v Berlíně, takže se mohl věnovat společenskému životu, a v dubnu 1842 se oženil s mladičkou anglickou dívkou Marií Bertou Helenou Burtovou (1825-68), nevlastní dcerou své sestry Augusty. Jejich svazek byl považován za šťastný a příkladný, ačkoli neměli žádné potomky.\n\nV roce 1841 publikoval některé své dopisy, které napsal během tažení v Anatolii, pod názvem \"Briefe über Zustände und Begebenheiten in der Türkei aus den Jahren 1835 bis 1839\". V následujících letech zveřejnil své mapy Istanbulu a, společně s několika dalšími německými cestovateli, novou mapu Malé Asie a popisy tamějších geografických podmínek. V roce 1845 pak ještě přidal soubor esejí \"Der russisch-türkische Feldzug in der europäischen Türkei 1828 und 1829: mit Karten und Plänen\".\n\nPro další vývoj jeho strategického myšlení a kariéry však byl určující jeho zájem o železniční dopravu. Stal se jedním z prvních ředitelů Hambursko-berlínské dráhy a v roce 1843 dokonce publikoval esej rozebírající ohledy, kterými by se mělo řídit vytyčování tras nových železnic.\n\nV roce 1846 sloužil coby osobní pobočník prince Jindřicha Pruského, syna krále Viléma II., v Římě, čehož využil při tvorbě mapy \"Věčného města\", která byla publikována v roce 1852.\n\nV roce 1856 sloužil coby osobní pobočník prince Fridricha (pozdějšího císaře Fridricha III. Pruského). Doprovázel též prince do Anglie na jeho svatbu s dcerou královny Viktorií Sasko-Koburskou v roce 1858, stejně jako do Paříže a do Petrohradu na korunovaci Alexandra II.\n\nPo návratu z Turecka byl povýšen na majora a po krátké mezihře na štábu armád v Rýnsku byl v roce 1849 jmenován náčelníkem štábu 4. armádního sboru v Magdeburgu, kde zůstal sedm let, během nichž byl povýšen nejprve na generálmajora a následně na generálplukovníka.\n\nV roce 1857 byl jmenován náčelníkem pruského generálního štábu, v kteréžto funkci setrval následujících 30 let. Okamžitě po svém jmenování začal zavádět řadu změn do strategických a taktických metod pruské armády, do výzbroje a komunikačních systémů, do systému přípravy štábních důstojníků a do metod pro mobilizaci armády. Zavedl také studie evropské politiky s ohledem na plány možných budoucích válečných tažení. Tím položil základy moderního německého generálního štábu, který se stal vzorem pro všechny pozdější armády.\n\nV roce 1859 byla pruská armáda za 2. války za sjednocení Itálie mobilizována, přestože se bojů nezúčastnila. Po mobilizaci byla armáda reorganizována a její síla téměř zdvojnásobena. Reorganizace byla dílem prince regenta Viléma a ministra války Albrechta von Roona, Moltke se na ní nepodílel. Pozoroval tažení v Itálii, o němž v roce 1862 vydal více než dvousetstránkový spis, pod kterým bylo ale jako autor podepsáno historické oddělení pruského generálního štábu (jako vůbec poprvé v dějinách vojenství).\n\nV roce 1860 byl jmenován čestným členem Pruské akademie věd.\n\nV prosinci 1862 byl požádán o vyjádření k vojenským aspektům sporu s Dánskem. Domníval se, že problémem by bylo úspěšné ukončení války, protože dánská armáda by se bezpochyby stáhla na ostrovy, bylo-li by jí to umožněno, kde by se mohla spolehnout na dánskou námořní převahu, která by zabránila dalším střetům. Načrtl plán útoku na křídlo dánské obrany, který by odřízl Dánům ústupovou cestu předtím, než by byl zahájen útok na jejich hlavní síly ve Šlesvicku.\n\nKdyž v únoru 1864 vypukla 2. šlesvická válka, on sám nebyl vyslán s pruským vojskem do pole, ale byl zadržen v Berlíně, a jeho operační plán německé velení naprosto nezvládlo. V souladu s jeho předpoklady se dánská armáda bez větších ztrát stáhla ze Šlesvicka a pod ochranou pevností Dybbøl a Fredericia se přepravila na ostrovy Als a Fyn. Obě pevnosti byly obleženy a přestože pevnost Dybbøl byla dobyta ztečí a Fredericia byla svými obránci opuštěna, aniž by došlo k boji, dánská armáda již byla bezpečně mimo dosah německých vojsk a konec války v nedohlednu.\n\nDne 30. dubna 1864 byl vyslán, aby stanul v čele štábu spojených německých vojsk. Po dvouměsíčním příměří, 29. června 1864, zaútočila německá vojska na ostrov Als. Dánové následně ostrov evakuovali a krátce poté přistoupili na německé mírové podmínky. Jeho přítomnost na bojišti změnila vývoj války a upevnil se také jeho vliv na pruského krále, takže v následující válce již byly jeho plány přijímány a prováděny i přes odpor většiny starších generálů.\n\nMoltke naplánoval a během roku 1866 osobně vedl většinu operací této války. Přestože Prusko stálo proti značné přesile lidské i materiální (rakouské jednotky byly vesměs lépe vycvičené i zásobené), dokázal si se všemi nevýhodami poradit a zvítězit. Navíc svých zkušeností využil k dalšímu posílení svých teorií a k nápravě oblastí, jež byly dříve zanedbány, jako bylo například využití vojenské rozvědky.\n\nNa počátku války stála proti Prusům dvě silná armádní uskupení, rakousko-saská armáda čítající 270 000 mužů a armáda jejich německých spojenců o zhruba 120 000 mužů. Pruské síly byly asi o 60 000 mužů menší, Moltke však hodlal dosáhnout početní převahy tam, kde to bylo podstatné. Proti Rakousku vyslal armádu 278 000 mužů, zatímco k boji s německými spojenci Rakouska určil pouhých 48 000 mužů pod velením generála Falkensteina. Ten i přesto dokázal za méně než dva týdny zajmout celou hannoverskou armádu a následně rozprášit prorakouská jihoněmecká vojska.\n\nJeho první problém byl, jak získat strategickou iniciativu nezbytnou k provedení jeho plánů. Pruská armáda musela být na bojišti včas, ale pruský král Vilém I. z politických důvodů nemohl nařídit její mobilizaci, dokud tak neučinil i jeho protivník. Zde Moltkemu pomohl jeho zájem o železnice. Z různých míst v Prusku vedlo pět drah na jih. Jejich využití mu umožnilo přesunout všechny armádní sbory z mírových základen až na hranice s Rakouskem a Saskem.\n\nPo bleskovém obsazení Saska se tamější vojska stáhla do Čech. Nyní měl k dispozici tři armády (\"1. armádu\", \"2. armádu\" a takzvanou \"Labskou armádu\"), které však navzájem dělilo asi 150 kilometrů. Problém byl, jak mezi ně vmanévrovat Rakušany, podobně jako se povedlo Wellingtonovi a Blücherovi sevřít mezi sebou Francouze u Waterloo. Rozhodl se k pochodu směrem na Jičín. Předpokládal přitom, že armáda vedená korunním princem Fridrichem by se mohla dostat do kontaktu s částí rakouské \"Severní armády\"; princ však měl k dispozici 100 000 mužů a nebylo pravděpodobné, že by Rakušané byli silnější.\n\nRakušané pod velením generála Benedeka pochodovali rychleji, než Moltke očekával, takže mohli ohrozit \"1. armádu\" prince Fridricha Karla čtyřmi nebo pěti sbory, ale Benedekova pozornost se cele soustředila na korunního prince Fridricha a jeho \"2. armádu\", takže jeho čtyři sbory, které postrádaly jednotné velení, byly rozbity jeden po druhém. Dne 1. července Benedek soustředil své otřesené jednotky nedaleko Hradce Králové. Moltkeho armády byly tou dobou vzdáleny pouze den pochodu od nepřítele i od sebe navzájem. Dne 3. července 1866 pruské armády zaútočily, jedna proti rakouskému čelu, druhá proti pravému křídlu. V následující bitvě u Hradce Králové byla rakouská armáda rozdrcena a tažení de facto skončilo Moltkeho vítězstvím.\n\nVýsledkem bitvy ovšem nebyl zcela spokojen. Pokoušel se umístit \"Labskou armádu\" za Hradec Králové tak, aby odřízla Rakušanům ústupovou cestu, ale její velitel generál Bittenfeld nebyl na místě včas. Také se pokoušel zadržet \"1. armádu\", aby neútočila příliš důrazně, takže by Rakušané mohli být zdrženi ve svých pozicích tak dlouho, aby jim \"2. armáda\" znemožnila ústup, ale ani to se nezdařilo.\n\nBěhem mírových jednání se Otto von Bismarck postavil přání svého krále anektovat Saské království a další území kromě těch, která již Prusové obsadili, protože se obával aktivní intervence Francie. On sám si však byl jist, že Prusko může v takovém případě porazit Francouze i Rakušany, a již tehdy předložil Bismarckovi svůj plán pro válku s Francií.\n\nPo uzavření míru pruská vláda odhlasovala odměnu 30 000 marek, za kterou si pořídil statek v Kreisau (dnes Krzyżowa) nedaleko Svídnice ve Slezsku. Zde také v malé kapli, kterou nechal vystavět pro tento účel, pohřbil svou ženu, která zemřela 24. prosince 1868 v Berlíně.\n\nV roce 1867 byla pod jeho osobním dozorem publikována studie, která popisovala události roku 1866 a která byla odbornou veřejností v té době považována ze velmi důkladnou a přesnou.\n\nBěhem let 1870 až 1871 naplánoval opět osobně vedl většinu operací této války, která otevřela cestu k definitivnímu sjednocení německých zemí a vzniku Německého císařství. Jak dokazují dokumenty zveřejněné po jeho smrti, různá hlediska takové války přitahovala jeho pozornost již od roku 1857. Vypracoval celou řadu podrobných plánů nasazení pruských a německých vojsk a každý rok pravidelně aktualizoval plán jejich železničního přesunu s ohledem na měnící se politické podmínky, rostoucí počty vojáků a zdokonalující se pruskou železniční síť.\n\nÚspěšné tažení v roce 1866 posílilo jeho postavení, takže když 5. července 1870 přišel příkaz k mobilizaci pruských a jihoněmeckých vojsk, byly jeho plány přijaty bez diskuse. O pět dní později byl jmenován náčelníkem generálního štábu spojeneckých sil na dobu trvání války, což mu dalo právo velet s autoritou rovnající se královské.\n\nV úmyslu měl soustředit všechna vojska jižně od Mohuče, ve strategicky významném prostoru, odkud mohla jediná armáda ovládat celou frontu. Pokud by Francouzi nerespektovali neutralitu Belgie a Lucemburska a zaútočili směrem na Kolín nad Rýnem (nebo kamkoli v jižním Porýní), německá armáda by mohla napadnout jejich křídlo. Rýn sám, s pevnostmi Koblenz, Kolín a Wesel, by tvořil vážnou překážku francouzskému postupu. Pokud by se Francouzi pokusili o invazi do jižního Německa, postup Němců podél Rýna by vážně ohrozil francouzské zásobovací linie. Zároveň s tím předpokládal, že Francouzi budou, vzhledem k uspořádání jejich železnic, donuceni soustředit větší část armády poblíž Mét a menší část nedaleko Štrasburku.\n\nNěmecké síly byly uspořádány do tří armád; \"1. armádě\", na Mosele pod Trevírem, velel generál Steinmetz; \"2. armádě\", seskupené kolem Homburgu v Sársku, velel princ Fridrich Karel (měla 130 000 mužů a dalších 60 000 v zázemí jako zálohu); \"3. armádě\", poblíž Landau, velel korunní princ Fridrich (měla také 130 000 mužů). Tři další armádní sbory zůstaly v severovýchodním Německu pro případ, že by se Rakousko-Uhersko přidalo k Francii.\n\nPodle jeho plánu se měly všechny tři armády během svého postupu otočit doprava, takže \"1. armáda\" na pravém křídle by dosáhla břehu řeky Mosely naproti Métám, zatímco zbývající armády by vyvíjely neustálý tlak na nepřítele, \"3. armáda\" by zneškodnila francouzské síly u Štrasburku a \"2. armáda\" by dosáhla Mosely poblíž Pont-à-Mousson. Pokud by se Francouzi objevili před \"2. armádou\", byli by touto napadeni zepředu a z křídel by na ně zaútočila \"1. armáda\" nebo \"3. armáda\" (případně obě). Pokud by francouzské síly byly objeveny na linii spojující Saarburg s Lunéville (nebo severně od ní), stále by mohly být napadeny ze dvou stran \"2.\" a \"3. armádou\". Účelem tohoto manévru bylo zaútočit na hlavní francouzské síly z takového směru, aby byly zatlačeny k severu a odříznuty od Paříže. Métská pevnost měla být pouze pozorována a hlavní část německých sil, po porážce jádra francouzské armády, by následně pochodovala na Paříž.\n\nJeho plán se podařilo naplnit pouze v hrubých obrysech. Bitva u Reichshoffenu vypukla předčasně, takže místo k zajetí MacMahonovy armády vedla pouze k jejímu ústupu k Châlons. Bitva o Spichern vůbec do Moltkeho plánu nezapadala, protože zamýšlel Bazainovu armádu zadržovat na Sáře tak dlouho, aby na ni mohl zaútočit ze dvou stran \"1.\" a \"2. armádou\". Ani tato neočekávaná vítězství však Moltkeho neodvedla od jeho původních záměrů překročit Moselu a zaútočit na sever, takže po bitvě u Gravelotte skončila Bazainova armáda i tak uzavřená v Métské pevnosti a odříznutá od Paříže.\n\nNic neukazuje hloubku jeho vnímání války lépe, než právě jeho odhodlání k bitvě u Gravelotte z 18. srpna 1870, kterou ostatní stratégové považovali za zbytečnou, protože podle jejich mínění bylo již strategického vítězství dosaženo a vítězství taktické se muselo zanedlouho zákonitě dostavit také. Přestože zde Prusové ztratili třikrát více vojáků než Francouzi, právě tato bitva rozhodla o výsledku války. (Velké ztráty utržené při zbytečném posledním útoku v této bitvě nebyly jeho chybou, ten si však později vyčítal, že mu svým vlivem na pruského krále nezabránil.)\n\nBěhem noci následující po bitvě ponechal jednu armádu střežit Bazaina u Mét, zatímco zbylé dvě vyslal na pochod k Paříži, a to tak, že jižnější armáda byla vysunuta hlouběji na francouzské území, takže pokud by se tyto armády setkaly s MacMahonovým vojskem, hlavní útok by mohl být veden z jihu a MacMahon by musel ustoupit na sever. Dne 25. srpna byla MacMahonova armáda zpozorována, jak se pohybuje na severovýchod na pomoc Bazainovi. Jakmile byla tato informace pozitivně potvrzena, Moltke nařídil německým kolonám obrátit směr pochodu ze západního na severní. MacMahonovo pravé křídlo bylo napadeno u Beaumontu, zatímco se pokoušel překročit řeku Mázu - jeho postup byl zastaven a jeho armáda ustoupila k Sedanu.\n\nV následují bitvě u Sedanu dne 1. září 1870 byla francouzská armáda zdecimována pruskými děly a druhý den sám Napoleon III., který ji doprovázel, nařídil vyvěsit bílou vlajku a vzdal se pruskému králi. Moltke pak pokračoval v pochodu na Paříž, kterou oblehl 19. září 1870.\n\nOd tohoto okamžiku můžeme sledovat další ukázku jeho strategického myšlení, kdy se po dosažení hlavních cílů tažení nenechal zlákat k neekonomickému plýtvání silami ve zbytečných potyčkách. Kapitulace Métské pevnosti i Paříže byla jen otázkou času a jediným problémem tak zůstávalo udržet obležení a nedovolit zbylým francouzským silám osvobodit Paříž.\n\nMaršál Bazaine se v Métách vzdal 27. října 1870. Obléhání Paříže bylo formálně ukončeno 28. ledna 1871, a tak válka oficiálně skončila - ještě předtím, 18. ledna 1871, však bylo na zámku ve Versailles vyhlášeno Německé císařství, čímž bylo dokončeno sjednocení Německa.\n\nPo válce Moltke dohlížel na přípravu podrobné studie o jejím průběhu. Byla pak publikována generálním štábem mezi lety 1874 a 1881.\n\nV říjnu 1870 byl Moltkemu za jeho služby udělen dědičný titul pruského hraběte. V červnu 1871 byl dále odměněn povýšením do hodnosti polního maršála a německý říšský sněm mu věnoval dar ve výši jednoho miliónu marek. Dostal také celou řadu vyznamenání a řádů (je jedním ze čtyř lidí, kteří obdrželi slavného Modrého Maxe ve vojenské i civilní verzi), mnoho německých měst mu věnovalo různé pomníky i čestná občanství a pojmenovali po něm řadu ulic a náměstí, a to nejen v Německu.\n\nNa svou funkci konečně rezignoval na funkci náčelníka německého generálního štábu v roce 1888, mimo jiné i pro odpor vůči způsobům a nápadům nového německého císaře Viléma II. Pruského. Přesto mu zbylo dostatek politického vlivu, aby prosadil jmenování generála Walderseeho svým nástupcem. Oficiálně se stáhl z aktivní služby 9. srpna 1888, pokračoval však ještě v práci coby předseda komise pro obranu říše.\n\nZemřel 24. srpna 1891 v 9.45 večer během služební návštěvy Berlína.\n\nJeho vysoká, hubená figura a opálená tvář, nesoucí obvykle výraz strohé vážnosti, mu vysloužila v tisku řadu karikatur. Jeho pronikavá inteligence byla zřejmá každému, kdo se s ním setkal – přestože však byl skvělým lingvistou a plodným literátem, býval neobyčejně zamlklý, což mu vyneslo přezdívku „Der große Schweiger“. (nebo též \"„mlčící v sedmi jazycích“\"). Neexistují záznamy o jím pronesené netaktnosti či nevlídném slovu a pro své kolegy byl \"„Zlatým mužem“\". Coby spisovatel je počítán mezi mistry německé prózy 19. století.\n\nAdelbert Theodor Wangemann, německý asistent Edisona, byl v roce 1889 odeslán na Světovou výstavu do Paříže, kde měl dohlížet na jeho fonograf. Během propagační cesty po Německu natočil řadu záznamů významných hlasů osobností, které byly později ztraceny a nalezeny až v roce 1957 v dřevěné krabici ve staré Edisonově laboratoři. Obsah těchto válečků, uložených v depozitáři, však zůstával neznámý, protože k nim nebyl připojen žádný popis, pouze na víku bylo vyškrábáno „Wangemann. Edison.“ Německá \"Nadace Otto von Bismarcka\", která měla doklad, že by někde měly existovat záznamy Bismarcka recitujícího Marseillaisu, mezitím roku 2005 vzdala své pátrání po nich a považovala je za definitivně ztracené.\n\nV roce 1998 byl sestrojen archeofon, který umožnil digitalizaci starých nahrávek pořízených na válečcích mezi lety 1888 až 1929. Tento přístroj použil Jerry Fabris k digitalizaci dvanácti ze sedmnácti válečků ze záhadné dřevěné krabice uložené v Edisonově muzeu. Právě mezi nimi byly identifikovány dva válečky nahrané 21. října 1889 (původně byly nahrány čtyři, dva se nedochovaly), na kterých Moltke cituje Hamleta a Fausta a komentuje Edisonův vynález. Moltke je tedy jedinou osobou narozenou v 18. století, jejíž hlasový záznam má lidstvo k dispozici.\n\nOn sám se klonil spíše ke Clausewitzovi, s jeho snahou uchopit podstatu války, než k Jominiho pojetí války jako systému pravidel a pouček. Považoval strategii za praktické umění přizpůsobování dostupných prostředků stanoveným cílům. Byl prvním, kdo rozeznal obrovský obranný potenciál moderních palných zbraní, z čehož odvodil, že v budoucnu bude mnohem efektivnější křídelní útok s úmyslem obchvátit nepřítele než frontální útok s úmyslem prolomení jeho linií.\n\nDo důsledků rozpracoval Napoleonovy metody, s ohledem na změněné podmínky své doby. Přitom se inspiroval jeho postupem v bitvě u Budyšína, kde císař nechal sbory maršála Neye samostatně zaútočit na křídlo protivníka, místo aby je před bitvou připojil ke svým vlastním silám; ale také akcemi kombinovaných spojeneckých sil v bitvě u Waterloo.\nPropracoval také již dříve částečně intuitivně užívaný systém přesunu velkých armádních útvarů a jejich zásobování. Několik armádních sborů utábořených blízko sebe nebylo možno zásobovat, především jídlem, déle než jeden či dva dny a po jedné cestě mohl pochodovat pouze jeden armádní sbor, jinak by útvary na konci kolony nebylo možno použít v bitvě - z toho Moltke dovodil, že podstatou strategie je organizace pohybu vojáků a jejich soustředění před bitvou. Aby byla nově vznikající vojska o stovkách či tisících tisíců mužů zvladatelná, bylo nezbytné je rozdělit do vícero armád či skupin, každou pod velením důstojníka oprávněného a schopného manévrovat a bojovat nezávisle, ovšem s ohledem na instrukce nadřízeného velení a cíle prováděné operace.\n\nMoltke je rovněž autorem řady proslavených citátů, z nichž v češtině asi nejpoužívanější je, že „žádný plán nepřežije setkání s realitou“ či \"„žádný plán nepřežije setkání s nepřítelem“\". Ve skutečnosti se však jedná o natolik zjednodušenou parafrázi, že bývá občas užívána jako argument v opačném smyslu, než bylo Moltkeho úmyslem. Přesnější a smysluplnější je delší, ale méně užívaná verze: \"„Žádný plán nepřežije první setkání s nepřítelem, přesto je důležité plánovat. Bez plánování si o neúspěch přímo říkáte.“\" Moltke ustanovil přípravu operačních plánů jako jeden z hlavních úkolů generálního štábu, a to i v době míru. On sám vypracoval celou řadu takových plánů do nejmenších podrobností, zahrnujících tisíce možností, a přestože nikdy neváhal využít příležitosti, vždy považoval za nejdůležitější mít na paměti konečný cíl.\n\nAby naučil své důstojníky skloubit tyto často protichůdné požadavky moderního vedení války, zavedl také Moltke do přípravy štábní cvičení pomocí válečné hry \"Kriegsspiel\". Tuto prababičku všech pozdějších strategických her vymysleli již počátkem 19. století důstojníci pruské armády, otec a syn von Reiswitzové, teprve Moltke si však uvědomil její potenciál, podobně jako u celé řady ostatních myšlenek a nápadů, jejichž důležitost pro budoucí války Moltke dokázal rozeznat, a které spojil v ucelený koncept strategie moderního válečnictví.\n\n\n\n\n\n\n\n\n\n\n\n\n\n\n\n\n"}
{"id": "767543", "url": "https://cs.wikipedia.org/wiki?curid=767543", "title": "Jeremy Hackett", "text": "Jeremy Hackett\n\nJeremy Hackett je britský módní návrhář a manažer proslulý především svou společností preferující tradiční britskou módu, Hackett London.\n\nHackett vyrůstal ve městě Clifton, Bristol. Poté co opustil v 17 letech školu začal pracovat na plný úvazek v místním obchodě s módou pro muže. Během roku se odstěhoval do Londýna a pracoval v proslulé King's Road než přijal práci jako prodejce v obchodě krejčího na Savile Row. Při práci nakupoval a prodával použité oblečení nakoupené na londýnských pouličních tržištích. Díky tomu se potkal s Ashley Lloyd-Jenningsem, který s ním sdílel podobný módní vkus. Společně pak otevřeli první obchod společnosti Hackett na King's Road v Londýně.\n\nJeremy Hackett si brzy získal uznání v otázkách pánské módy, obzvláště té klasické.\n\nV roce 2007 vydal knihu 'Mr. Classic' - zábavná, pronikavá kritika mužského způsobu oblékání. Kniha se setkala s vřelým přijetím. Časopis Men’s Health uvedl: „Pro muže roku 2008, který ví, že ďábel tkví v detailu, je tato kniha nenahraditelná“, módní blog The Luxist ji prohlásil za „nezbytnost pro kohokoliv, kdo bere eleganci v oblékání vážně.“ \n\n"}
{"id": "767547", "url": "https://cs.wikipedia.org/wiki?curid=767547", "title": "Éter (fyzika)", "text": "Éter (fyzika)\n\nÉter je fyzikální pojem označující hypotetickou všudypřítomnou substanci, v níž se šíří elektromagnetické záření. Počátkem 20. století se hlavní proud fyzikálních teorií vydal cestou Einsteinovy teorie relativity, jež předpoklad existence éteru nezahrnuje. Éter zůstal uznáván pouze malými skupinami mimo hlavní proud fyziky.\n\nProstor za orbitou Měsíce byl podle starověkých řeckých filosofů zaplněn jemnou tekutinou, kterou Aristoteles nazval éterem. Tato tekutina se skládala z částeček schopných reagovat na proměnné mechanické síly. Éter byl nevažitelný, pružný a nezničitelný. Éter mohl ovlivnit pohyb hvězd, které se v něm pohybovaly. Protože síly působící mezi lokalizovanými hmotnými objekty byly chápány jako přímočaré, byl zaveden pojem „akce na dálku“.\n\nPřed postulováním teorie relativity bylo známo, že světlo je vlnění. Hledala se proto substance, jíž by se světlo šířilo tak, jako se mechanické vlnění šíří běžnou hmotou.\n\nSoustavné experimenty se šířením světla v pohybujícím se prostředí prováděl přibližně od poloviny 19. století Hippolyte Fizeau. Jeho měření světla, šířícího se proudící vodou, bylo možno vysvětlit jako strhávání éteru hmotou. Naproti tomu astronomická měření aberace hvězd svědčila o nehybném éteru. Michelsonův–Morleyův experiment existenci éteru (myšleného dle Huygensova výkladu) nepotvrdil. Z jeho výsledků vyplývalo, že takový éter buď neexistuje, anebo je pohybujícími se tělesy zcela strháván.\n\nV průběhu historie se zrodilo mnoho pohledů na podstatu, strukturu a formu éteru. Například éter jako kvazikapalina, jako elektromagnetický éter či houbovitý (pěnovitý) kvantový éter.\n\nNikola Tesla byl velkým zastáncem teorie éteru a značným odpůrcem relativistů a teorie relativity. Měl však vlastní model pojetí éteru, než ostatní éterem se zabývající. Éter dle Tesly je velmi hustá tekutina s extrémní pružností, který umožňuje materiálním věcem projít téměř volně skrz. Elektromagnetické vlnění považoval právě za vlnění éteru. Elektrostatické, gravitační a magnetické síly si také vysvětloval jako vzniklé vlivem éteru. Avšak byli vědci (H. Lorentz), kteří teorii relativity utvářeli nezávisle na Einsteinovi a přitom uznávali existenci étheru a teoreticky ho zpracovali.\n\nAčkoliv během 20. století fyzikové od uvažování fyzikálních modelů s éterem upustili, stále ještě existuje minorita zastánců této teorie, kteří vytvářejí a různé novodobé hypotézy éteru.\n\nUrčitá část lidí se nikdy nespokojila s tím, že by svět měl fungovat podle teorie relativity a stále věří v intuitivnější éter. Nejčastější argumenty ohledně jeho neúspěšného hledání poukazují na to, že veškerá interferenční měření, která éter neprokázala, se uskutečnila v nízkých nadmořských výškách a navíc uvnitř budov. Okolní hmota má éter strhávat, takže se vůči ní nepohybuje. Jediným známým měřením, které z tohoto uspořádání vybočuje, provedl Dayton Miller začátkem 20. století a dospěl k závěru, že detekoval éter a dokonce určil směr jeho pohybu vůči Sluneční soustavě. Jeho závěry byly ale odborníky zpochybněny.\n\nÉteristé se často odvolávají právě na jeho měření. Dále uvádějí, že éter se v okolí Země chová turbulentně, což měření ještě znesnadňuje. Jenže si neuvědomují, že v průběhu posledních desetiletí nastal boom satelitních technologií a situace je nyní zcela jiná:\n\nKdyby existoval éter, měl by ohromný vliv zejména na satelitní navigační technologie. Satelity GPS, GLONASS a Galileo se pohybují ve výšce kolem 20 Mm. To je cca trojnásobek poloměru Země 6,4 Mm, Čínský systém Beidou používá dokonce geostacionárních satelitů, které jsou přibližně 2x výše. Navigační systémy tedy dokonale splňují požadavky éteristů.\n\nPrvním důsledkem existence éteru by byl vliv oběhu Země kolem Slunce. Oběžná rychlost Země je cca 30 km/s, tedy desetitisícina rychlosti světla. Pokud by éter existoval, vykazovaly by navigační systémy chybu na úrovni až do desetitisíciny vzdálenosti od satelitů. To je v případě GPS asi 2 km. Podle toho, kde se na Zemi vůči aktuálnímu směru oběhu pozorovatel zrovna nachází, bude jeho poloha posunutá buď výškově (navigace by ukazovala, že se nachází až 2 km vysoko, nebo naopak pod zemí) a ve stejné době by o 90° jinde lidé pozorovali, že navigace ukazuje polohu posunutou vodorovně. Tento jev by se teoreticky dal kompenzovat, takže protiargumentem je konspirační teorie, že navigační systémy tuto chybu tajně kompenzují. Jenže za dob, kdy nebyly navigační systémy běžně dostupné, si je někteří lidé (nejčastěji radioamatéři) konstruovali sami a sami si naprogramovali i všechny výpočty. Ze zveřejněných konstrukcí plyne, že žádnou jinou, než relativistickou kompenzaci nepotřebovali.\n\nKdyby navíc éter vykazoval turbulentní chování okolo Země, vznikaly by v navigacích nepravidelné a tudíž těžko kompenzovatelné chyby.\n\nhttps://web.archive.org/web/20100511090434/http://www.alternativnivedasetox.cz/inpage/historicke-pohledy-na-eter/\nhttp://neviditelnypes.lidovky.cz/veda-vyznam-eteru-pro-soucasnou-fyziku-fc7-/p_veda.asp?c=A071226_204822_p_veda_wag\nhttp://www.zapocet.kvalitne.cz/fyzika/index.html\nhttp://fyzika.jreichl.com/main.article/view/665-problem-eteru\nhttp://petrik.bigbloger.lidovky.cz/c/110946/Eter-a-evolucni-teorie-3-fyzikalni-model-evoluce.html\nhttp://peswiki.com/index.php/PowerPedia:Tesla's_Dynamic_Theory_of_Gravity\n"}
{"id": "767549", "url": "https://cs.wikipedia.org/wiki?curid=767549", "title": "Třída Lerici", "text": "Třída Lerici\n\nTřída Lerici je třída minolovek provozovaných Italským námořnictvem a v podobě odvozených typů rovněž několika zahraničními uživateli. Pro Itálii byly postaveny celkem čtyři jednotky této třídy, pro Nigérii dvě a pro Malajsii čtyři. Italské minolovky jsou v aktivní službě a jejich domovským přístavem je La Spezia. Úzce na ně rovněž navázala následující mírně zvětšená třída \"Gaeta\", čítající osm plavidel.\n\nNa základě třídy \"Lerici\" vzniklo několik dalších tříd minolovek, zakoupených námořnictvy Alžírska (1 ks), Austrálie (6 ks), Finska (3 ks), Thajska (8 ks) a USA (12 ks). Bezlicenční kopii minolovek třídy \"Lerici\" postavila Jižní Korea (6 ks). Včetně těchto derivátů tak bylo na základě třídy \"Lerici\" postaveno celkem 54 minolovek.\n\nMinolovky vyvinula italská loděnice Intermarine SpA v Sarzaně. V roce 1985 byly do služby zařazeny čtyři jednotky pojmenované \"Lerici\" (M5550), \"Sapri\" (M5551), \"Milazzo\" (M5552) a \"Vieste\" (M5553).\n\nJednotky třídy \"Lerici\":\nVývoj nových minolovek, které měly nahradit stará plavidla pocházející z 50. let, byl objednán v roce 1978. Trup plavidla je zhotoven ze sklolaminátu a je odolný vůči podmořským výbuchům. Miny jsou vyhledávány pomocí vysokofrekvenčního sonaru SQQ-14 a potápěči, kterých může být na palubě až sedm. K likvidaci min slouží dálkově ovládané prostředky MIN-77 a Pluto. Obrannou výzbroj tvoří jeden 20mm kanón Oerlikon. Pohonný systém tvoří jeden diesel GMT B230-8M. Lodní šroub je jeden. Nejvyšší rychlost dosahuje 15 uzlů.\n\n\n\n"}
{"id": "767553", "url": "https://cs.wikipedia.org/wiki?curid=767553", "title": "Kauza Gorila", "text": "Kauza Gorila\n\nKauza Gorila je slovenský politický skandál, který začal únikem tajného dokumentu Slovenské informační služby s krycím názvem Gorila na veřejnost v prosinci 2011. Dokument popisuje podrobnosti údajných rozhovorů mezi spolumajitelem Penta Investments Jaroslavem Haščákem a předními politiky v letech 2005 a 2006 a upozorňuje na podezření z korupce.\nSpis popisuje detaily údajných Haščákových rozhovorů s politickou a ekonomickou špičkou o provizích a úplatcích.\n\nVe spisu jsou také tvrzení týkající se financování současných slovenských politických stran Smer-SD, SDKÚ, KDH, SMK a bývalého ministra financí Jirka Malchárka. V současné době se kauza vyšetřuje a na Slovensku kvůli ní také proběhla řada demonstrací.\n\nV roce 2005 zpozoroval vedoucí analytického oddělení Slovenské informační služby Peter Mravec, že před domem na Vazovově ulici v Bratislavě, kde tehdy bydlel s rodinou, často parkují vládní limuzíny i představitelé finanční skupiny Penta. V listopadu 2005 vypracovala SIS žádost o odposlouchávání bytu, který se nachází hned vedle bytu Petra Mravce. Tento byt patřil podnikateli Zoltánu Vargovi.\n\nPravost dokumentu s krycím názvem Gorila byla od začátku zpochybňovaná. Krajský soud v Bratislavě však potvrdil, že vyhověl žádosti Slovenské informační služby na použití informačně-technických prostředků z 21. listopadu 2005. Na jaké cíle se měly tyto prostředky použít soud neprozradil, předsedkyně soudu Darina Kuchtová upozornila, že soud může zveřejňovat jen informace nepodléhající utajení.\n\nSpeciální vyšetřovací tým požádal prezidenta Slovenské republiky o zbavení ředitele SIS Karola Mitríka mlčenlivosti. Ivan Gašparovič žádosti vyhověl po doplnění informací vyšetřovatelům.\nJaroslav Haščák v rozhovoru koncem února 2012 potvrdil, že jeho právníci byli kontaktovaní vyšetřovateli, žádajícími dokumenty. Na výslechu nebyli. Sám údajně dva až třikrát vypovídal v jiných vyšetřováních týkajících se Gorily. Ve spisech Gorila jsou uvedené i rakouské společnosti Raiffeisen Zentralbank (RZB) a letiště Schwechat, podezřeními z korupce spojujícími se s těmito společnostmi se bude zřejmě zabývat i rakouský Úřad pro dohled nad finančním trhem. Státní zastupitelství Gorilu zatím nevyšetřuje.\n\n"}
{"id": "767554", "url": "https://cs.wikipedia.org/wiki?curid=767554", "title": "Vanessa Lengies", "text": "Vanessa Lengies\n\nVanessa Lynne-Marie Lengies (* 21. července 1985, Montreal, Québec, Kanada) je kanadská herečka a zpěvačka.\n\nJejí otec je německého a matka egyptského původu. Začínala v kanadských televizních pořadech jako \"Sponk!\", \"Bojíte se tmy?\", \"Radio Active\" a \"Populární mechanika pro děti\". Namluvila roli Emily v animovaném seriálu \"Arthur\". V roce 2000 měla hlavní roli ve filmu \"Krysouni\".\n\nV roce 2002 byla obsazena do seriálu \"American Dreams\", kde si zahrála teenagerku Roxanne Bojarski. Děj seriálu se odehrával ve Philadelphii v šedesátých letech a Roxanne se stane jednou z tanečnic v pořadu American Bandstand, kterou moderoval Dick Clark. Seriál měl 3 série a poslední epizoda se vysílala 30. března 2005.\n\nV roce 2005 si spolu s Hilary Duffovou a Heather Locklearovou zahrála v komedii \"Pan Božský\". Ve stejném roce si také zahrála roli servírky Natasky v americkém filmu \"Hele kámo, kdo tu vaří?\" a získala roli i v pokračování filmu s názvem \"Uvaříme, uvidíme\". V roce 2006 ztvárnila gymnastku ve filmu \"Rebelka\", kde hrála spolu s Jeffem Bridgesem a Missy Peregrym.\n\nZahrála si roli Sophii v dramatickém seriálu \"Monarch Cove\". Také hrála v komediálním seriálu \"Squeegees\".\n\nOd roku 2009 do 2011 se objevovala jako sestra Kelly Epson v seriálu \"Sestra Hawthornová\". V první sérii měla vedlejší role a po další dvě série byla v seriálu již pravidelnou postavou.\n\nV srpnu 2011 byla obsazena do vedlejší role Sugar Motty do třetí série televizního muzikálového seriálu \"Glee\".\n\n"}
{"id": "767557", "url": "https://cs.wikipedia.org/wiki?curid=767557", "title": "Podzimní filatelistický salon", "text": "Podzimní filatelistický salon\n\nPodzimní filatelistický salon (francouzsky \"Salon philatélique d'automne\") je filatelistický veletrh v Paříži. Od roku 1947 jej každoročně v říjnu nebo listopadu pořádá Francouzská komora prodejců a odborníků ve filatelii (Chambre française des négociants et experts en philatélie).\n\nPodzimní salon v roce 1946 inicioval obchodník s poštovními známkami Jean Farcigny, který byl až do roku 1996 generálním komisařem, kdy tuto funkci převzal jeho syn François Farcigny.\n\nPro zvyšující se návštěvnost byl v roce 1988 veletrh přesunut na výstaviště Espace Champerret, kde zabral rozlohu 3500 m (1700 m na předchozím místě), v roce 2001 se zvýšila výstavní plocha na 5500 m a roku 2007 na 6500 m.\n\nVe Francii se během roku konají rovněž jarní filatelistický salón a výroční kongres Francouzské federace filatelistických asociací (Fédération française des associations philatéliques), které se obvykle uskuteční v různých městech. V průběhu podzimního veletrhu se koná i valná hromada komory. Základem salonu je setkání obchodníků a prodejců s poštovními ceninami. Od roku 1951 se uděluje Velká cena filatelistického umění (Grand prix de l'art philatélique) udělovaná nejlepším známkám vydaných ve Francii, DOM-TOM, frankofonních zemích i v pozvaných zahraničních zemích. Cena \"Créaphil\" umožňuje veřejnosti ocenit dílo vytvořené jedním z tvůrců známek na zadané téma vztahující se k aktuálnímu dění.\n\nFrancouzská pošta podporuje veletrh nabídkou obálek prvního dne a prodejem pamětních známek. Při 50. ročníku vydala pamětní známku, která byla v katalogu známek jako 3000. francouzská známka.\n\n"}
{"id": "767559", "url": "https://cs.wikipedia.org/wiki?curid=767559", "title": "Tony Duran", "text": "Tony Duran\n\nTony Duran (14. října 1945 − 19. prosince 2011) byl americký kytarista a zpěvák. Byl členem doprovodné skupiny Franka Zappy, později hrál s Ruben and the Jets. Zemřel po dvoletém boji s rakovinou prostaty. Hrál především na slide kytaru.\n\n\"Seznam není kompletní.\"\n"}
{"id": "767560", "url": "https://cs.wikipedia.org/wiki?curid=767560", "title": "Erik X. Knutsson", "text": "Erik X. Knutsson\n\nErik X. Knutsson (asi 1180 – 10. dubna 1216) byl králem Švédska v letech 1208–1216. V době, kdy se stal králem, byl také známý jako \"Erik, který přežil (\"Erik som överlevde\")\", protože byl posledním přeživším synem Knuta I. a jeho manželky, pravděpodobně Cecílie Johansdotter.\n\nOdkazování na Erika Knutssona jako na Erika X. je až pozdější vymoženost z doby Erika XIV. (1560–68). Ten a jeho bratr Karel IX. (1604–1611) přijali toto číslování na základě fiktivních švédských dějin. Počet švédských vládců jménem Erik před Erikem XIV. není přesně známý.\n\nErik Knutsson byl prvním švédským králem, který byl korunován.\n\nKdyž v roce 1195 Erikův otec Knut zemřel, všichni jeho synové byli ještě děti. Erik z nich zjevně nebyl nejstarší. Díky vlivu mocného jarla Birgera Brosy byl králem zvolen Sverker II. z konkurenční dynastie Sverkerů.\n\nSynové krále Knuta zůstali žít u dvora až do roku 1203, kdy jeho bratři a rodina obnovili své nároky na trůn. Sverker to samozřejmě nestrpěl, a tak se Erik a jeho bratři uchýlili do Norska. V roce 1205 se bratři vrátili do Švédska s norskou podporou. V bitvě u Älgaråsu ale byli poraženi a všichni tři Erikovi bratři – Jon, Joar a Knut – byli zabiti. V roce 1208 se Erik znovu vrátil do Švédska s norskými jednotkami a Sverkera porazil v bitvě u Leny. Sverker byl donucen odejít do dánského exilu. Erik se stal králem, v roce 1210 ale znovu svedl se Sverkerem bitvu u Gestilrenu, kde byl Sverker podruhé poražen a tentokrát i zabit.\n\nV té době se Erik X. oženil s Rixou Dánskou, sestrou dánského krále Valdemara II. Dánsko tradičně podporovalo Sverkerovce a Erik se tak snažil získat dánskou podporu.\n\nErik X. zemřel náhle v horečkách v roce 1216 na hradě Näs a pohřbený je v klášteře Varnhem. Jeho syn a pozdější nástupce Erik se narodil už jako pohrobek.\n\n\n"}
{"id": "767568", "url": "https://cs.wikipedia.org/wiki?curid=767568", "title": "Třída Gaeta", "text": "Třída Gaeta\n\nTřída Gaeta je třída minolovek provozovaných Italským námořnictvem a v podobě odvozených typů rovněž několika zahraničními uživateli. Pro Itálii bylo postaveno celkem osm jednotek této třídy. Všechny jsou v aktivní službě. Typ je odvozen z předcházející třídy \"Lerici\".\n\nMinolovky vyvinula italská loděnice Intermarine SpA. V letech 1992–1996 bylo do italského námořnictva zařazeno osm jednotek pojmenovaných \"Gaeta\" (M5554), \"Termoli\" (M5555), \"Alghero\" (M5556), \"Numana\" (M5557), \"Crotone\" (M5558), \"Viareggio\" (M5559), \"Chioggia\" (M5560) a \"Rimini\" (M5561). Prvních šest bylo objednáno v roce 1988 a zbylé dvě byly přiobjednány v roce 1991. V roce 2009 byla objednána modernizace všech osmi minolovek, zahrnující například instalaci nového sonaru.\n\nJednotky třídy \"Gaeta\":\nJedná se o vylepšenou zvětšenou verzi třídy \"Lerici\" (trup je delší o 2,5 m a výtlak větší o 77 tun). Trup plavidel je zhotoven ze sklolaminátu a je odolný vůči podmořským výbuchům. Miny jsou vyhledávány pomocí vysokofrekvenčního sonaru SQQ-14 a až sedmi potápěčů, pro které je na palubě umístěna dvoumístná dekompresní komora. K jejich likvidaci min slouží dva dálkově ovládané prostředky Pluto. Obrannou výzbroj tvoří dva 20mm kanóny Oerlikon. Pohonný systém tvoří jeden diesel. Nejvyšší rychlost dosahuje 14 uzlů.\n\n"}
{"id": "767569", "url": "https://cs.wikipedia.org/wiki?curid=767569", "title": "Vilém Kropp", "text": "Vilém Kropp\n\nVilém Kropp (15. července 1920, Ostrava – 2. února 2012, Hořovice) byl český reportážní fotograf a držitel ocenění World Press Photo z roku 1958.\n\nVystudoval obor strojní zámečník a ve strojním průmyslu také pracoval. Fotografii na školách nikdy nestudoval, učil se jí sám. Po druhé světové válce začal pracovat jako redaktor a fotoreportér pro řadu novin a časopisů, jako například deník \"Práce\" nebo \"Svět v obrazech\". V roce 1958 získal první cenu v kategorii \"Features\" v mezinárodní soutěži novinářské fotografie World Press Photo za černobílý snímek \"Provinilec\". Na něm zachytil malého chlapce v mateřské školce s rukama v kapsách, kterého kárá jeho paní učitelka. Kromě toho vyhrával i další soutěže v Čechách i v zahraničí.\n\nVýstavu vidělo přes 160 tisíc lidí a stala se nejnavštěvovanější výstavou galerie Leica v Praze. Od padesátých do osmdesátých let minulého století sledoval každodenní události na Václavském náměstí. Dokumentoval humorné, nostalgické, poetické příběhy tehdejších obyčejných lidí, pohlcených vlastními starostmi a radostmi. Na snímcích zachycoval májové průvody, pohřeb prezidenta Zápotockého nebo průjezd Gagarina, stavbu tramvajového kolejiště, ale také drobnosti: dítě nesoucí obrovskou vánočku, pána s piánem na zastávce, kolizi auta, které lidé tlačí z křižovatky, frontu na knihu Hanzelky a Zikmunda nebo ořezávání větví, tramvaje, lidé ve sněhové vánici, automat Koruna nebo pruhovaný válec pro dopravního strážníka na Můstku.\n\n"}
{"id": "767572", "url": "https://cs.wikipedia.org/wiki?curid=767572", "title": "Espace Champerret", "text": "Espace Champerret\n\nEspace Champerret je výstaviště v Paříži, kde se pořádají veletrhy a kongresy. Nachází se na adrese \"Rue Jean-Oestreicher\" č. 6 poblíž Porte de Champerret v 17. obvodu. Výstaviště spravuje společnost \"Viparis\". Rozloha výstaviště je 9 100 m.\n\n\n"}
{"id": "767575", "url": "https://cs.wikipedia.org/wiki?curid=767575", "title": "Děti půlnoci", "text": "Děti půlnoci\n\nDěti půlnoci (v anglickém originále \"\") je historický román Salmana Rushdieho, britského spisovatele indického původu, vydaný v roce 1981. Zabývá se přechodem Indie od britského kolonialismu k nezávislosti až po rozdělení indického státu. Řadí se do postkoloniální literatury a magického realismu. Příběh, který je zasazen do kontextu aktuálních historických událostí, vypráví jeho protagonista Salím Sináí. Tato kniha získala v roce 1981 Man Bookerovu cenu a ocenění James Tait Black Memorial Prize.\n\nRomán \"Děti půlnoci\" je volnou alegorií na události v Indii, které se odehrály předtím i bezprostředně poté, co se stala nezávislým státem, i po jejím rozdělení. Protagonistou a vypravěčem příběhu je Salím Sináí, který se narodil přesně v okamžiku, kdy Indie získala nezávislost. Do vínku mu byly dány nejen telepatické schopnosti, ale také velký, neustále plný a na pachy extrémně citlivý nos. Román je rozdělen do tří knih. Začíná příběhem rodiny Sináíových v době, kdy se odehrávaly události později vedoucí k získání nezávislosti a rozdělení Indie. Salím se narodil přesně o půlnoci 15. srpna 1947 a díky tomu je starý úplně stejně jako nezávislá indická republika. Později objeví, že všechny děti, které se ten den narodily mezi půlnocí a jednou hodinou ráno, jsou nadány zvláštními schopnostmi. Salím pomocí svých telepatických sil ustaví shromáždění dětí půlnoci, které se potýká se stejnými problémy z důvodu kulturních, jazykových, náboženských a politických rozdílů jako mladá indická republika. Salím díky telepatii umožňuje kontakt stovek geograficky vzdálených dětí a zároveň se snaží odhalit význam jejich nadání. Zvláště ti, kteří se narodili velmi brzy po úderu půlnoci, jsou nadáni mocnějšími schopnostmi než jiní. Kolenatý Šiva, Salímova nemesis, a čarodějka Párvatí, děti s pozoruhodným nadáním, hrají v Salímově příběhu velkou roli.\n\nSalímova rodina se mezitím vydá na rozličná putování a snáší četné války, které pustoší celý subkontinent. V této době Salím utrpí ztrátu paměti, která se mu vrátí až poté, co vstoupí do jakéhosi mytologického exilu uprostřed džungle v Sundarbanu. Tehdy se také opět spojí se svými přáteli z dětství. Později zažije výjimečný stav vyhlášený premiérkou Indirou Gándhíovou i „čistěním“ slumu Jama Masjid, které nařídil její syn Sandžaj. Na čas je Salím držen jako politický vězeň. V těchto pasážích je patrná sžíravá kritika Gándhíové, která během výjimečného stavu překročila své pravomoci, což Rushdie vnímal jako osobní touhu po moci hraničící s božstvím. Výjimečný stav znamenal pro děti půlnoci ztrátu jejich schopností. Salímovi nezbývá nic jiného, než se se situací vyrovnat. Rozhodne se sepsat příběh sebe sama i mladého indického národa – příběh, který věnuje svému synovi.\nKniha Děti půlnoci získala v roce 1981 Man Bookerovu cenu, ocenění English Speaking Union Literary Award a James Tait Prize. V roce 1993 a 2008 byla oceněna jako nejlepší kniha, která kdy dostala Man Bookerovu cenu (Best of the Booker Prize). Toto ocenění jí bylo uděleno u příležitosti 25. a 40. výročí Man Bookerovy ceny.\n\nV roce 1984 se Indira Gándhíová obrátila na britské soudy, protože se cítila očerněna jednou větou v předposledním odstavci 28. kapitoly, podle níž měl její syn Sandžaj Gándhí svou matku držet v hrsti, protože ji obvinil z toho, že svou nevšímavostí zavinila smrt jeho otce. Soudní spor se urovnal, když Salman Rushdie souhlasil, aby tato urážlivá věta byla z knihy vyňata.\n\nNa základě této knihy byl natočen v roce 2012 stejnojmenný dokument, na kterém se podílela kanadská režisérka indického původu Deepa Mehtaová. \n\n\n"}
{"id": "767578", "url": "https://cs.wikipedia.org/wiki?curid=767578", "title": "Josef Němeček (kněz)", "text": "Josef Němeček (kněz)\n\nJosef Němeček (2. března 1824 Rožďalovice – 23. srpna 1912 Turnov) byl český římskokatolický duchovní a čestný kanovník Katedrální kapituly u sv. Štěpána v Litoměřicích do roku 1912.\n\nNa kněze byl vysvěcen 4. července 1848, působil jako kaplan na poutním místě v Bozkově u Semil. Dále od roku 1862 byl dvorní kaplanem v Sychrově (farnost Vlastibořice) a v roce 1873 byl ustaven farářem v Loukově, kde působil po 31 let. Byl literárně činný a vydal modlitební knihy a promluvy. Zasloužil se o povznesení chrámového zpěvu v Pojizeří. Měl pověst podporovatele různých dobrých aktivit. Pro vzdělávání svého okolí vybudoval velkou knihovnu.\n\nPoslední část života dožil ve výslužbě v Turnově. Za věrnou službu byl oceněn církví tituly papežský komoří, konzistorní rada, osobní arciděkan a čestný kanovník litoměřické katedrální kapituly. Loukov, Sezemice, Svijany-Podolí a další obce mu udělily čestné občanství. Obdržel vyznamenání rytíř řádu Františka Josefa I., byl členem Českého muzea a Matice České.\n\n\n\n"}
{"id": "767580", "url": "https://cs.wikipedia.org/wiki?curid=767580", "title": "VTR Open 2012", "text": "VTR Open 2012\n\nTenisový turnaj ATP VTR Open 2012 se konal ve dnech 28. ledna – 5. února v chilském Viña del Mar venku na antukových dvorcích. Turnaj patřil do kategorie ATP World Tour 250 series. Odměny činily 398 250 USD. Poté, co předchozí dva ročníky proběhly v Santiagu, se událost vrátila do Viña del Mar.\n\nČtyři nejvýše nasazení obdrželi volný los do druhého kola.\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "767582", "url": "https://cs.wikipedia.org/wiki?curid=767582", "title": "Salon nezávislých", "text": "Salon nezávislých\n\nSociété des Artistes Indépendants (Společnost nezávislých umělců) či Salon des Indépendants – Salon nezávislých byla založena v Paříži dne 29. července 1884. Společnost začala svou činnost organizováním velkých výstav v Paříži a jako slogan si ustanovila „sans jury ni récompense“ („bez poroty a bez odměny\"). Mezi jejími zakladateli byli Albert Dubois-Pillet, Odilon Redon, Georges Seurat a Paul Signac. Po následující tři desetiletí se společně s Podzimním salonem jejich každoroční výstavy zaměřovaly na umělecké trendy počátku 20. století. Na těchto výstavách byla vystavená umělecká díla často široce diskutována. První světová válka ukončila pořádání výstav, ale společnost Artistes Indépendants (Salon nezávislých) zůstala aktivní. Od roku 1920 se její sídlo nachází v rozsáhlých suterénech Grand Palais (vedle Société des Artistes Français, Société Nationale des Beaux-Arts, Société du Salon d'Automne a dalších).\n\nSalon nezávislých je nezávislá, veřejná, umělecká výstava konaná každoročně v Paříži. Salon byl založen v reakci na rigidní tradicionalitu oficiálního, vládou sponzorovaného Salonu, založeného Ludvíkem XIV. v roce 1667. Od první výstavy v roce 1884 konané v \"Pavilionu de la ville de Paris\" na Champs-Elysées, se organizátoři Salonu nezávislých zavázali společně vystavovat práce těch umělců, kteří ve svých dílech zastávají určitou nezávislost. Akce je charakterizována absencí udělování jakýchkoli cen a poroty, určující která díla mohou být vystavena. Ovšem existovaly výbory určující umístění obrazu. Na rozdíl od Podzimního salonu, který se konal v Paříži během podzimních měsíců, Nezávislí vystavovali během jara a inspirovali tak uměleckou produkci v zimních měsících, kdy se umělci na výstavu připravovali. Historie Salonu se vyznačuje několika důležitými daty.\n\nBěhem druhé francouzské republiky umělci, kteří nebyli podporováni oficiální Académie royale de peinture et de sculpture (Akademií malířství a sochařství), neměli mnoho příležitostí vystavovat. Tak se každým rokem zvyšoval počet umělců pracujících v Paříži, kteří se nakonec podrobili uměleckému diktátu oficiálního Pařížského Salonu a zvyšoval se počet prací odmítnutých porotou. Ani Třetí francouzská republika nebyla schopná či ochotná situaci řešit. \n\nDlouhá léta se umělci spoléhali pouze na oficiální podporu. Nakonec, v roce 1884, se umělci rozhodli založit vlastní organizaci a vytvořili \"Group of independent artists (skupina nezávislých umělců)\" a dostali povolení od Ministry of Fine Arts uspořádat vlastní výstavu a Paříž souhlasila s poskytnutím výstavních prostor. Od 15. května do 15. července se tedy konala první „svobodná“ výstava současného umění. Výstava ukázala více než 5000 prací více než 400 umělců.\n\nPřestože výstava byla podporována oficiálními institucemi, nebyl počátek pro \"Salon des Indépendants\" nijak jednoduchý.\n\nDne 11. června 1884, Maître Coursault, notář metropolitní oblasti Paříže Montmorency v departmentu Val-d'Oise oficiálně potvrdil založení Société.\n\nČlánek 1. stanov organizace zní:\n\nČlenové skupiny \"Group of independent artists\" napadli \"Société des Artistes Indépendants\" a podařilo se jim uspořádat výstavu „pro oběti nedávné epidemie cholery“, která byla slavnostně otevřena 1. prosince 1884 předsedou pařížské městské rady Lucienem Boué. Výsledkem však byla finanční katastrofa. Na jaře roku 1885 však „Groupe“ uspořádala další výstavu, tentokrát s určitým úspěchem.\n\nSalon des Indépendants vznikl z potřeby umělců prezentovat svá díla široké veřejnosti svobodně, nikoli prostřednictvím oficiální selektivní metody Salonu, který založil Ludvík XIV. Salon des Indépendants vytvořil malý kolektiv inovativních umělců - Paul Cézanne, Paul Gauguin, Henri de Toulouse-Lautrec, Camille Pissarro spolu s Albertem Dubois-Pilletem, Odilonem Redonem, Georges Seuratem a Paulem Signacem. Jejich jedinou podmínkou bylo mít právo představit svá díla veřejnosti bez omezení podle článku 1. stanov organizace. \n\nPrvní výstavu otevřel 1. prosince 1884 Lucien Boué, předseda městské rady v Paříži. Výstava byla pořádána v paláci Palais Polychrome v blízkosti Palais de l'Industrie (Průmyslového paláce). Salon se stal útočištěm pro umělecká díla považovaná tradičním Salonem za nepřijatelná. Mezi vystavenými díly byly Seuratova \"La baignade à Asnières\" (\"Koupání v Asnières\"), Signacova \"Le Pont d'Austerlitz\" (\"Most v Austerlitz\") a díla Henri-Edmonda Crosse, další byli Odilon Redon, Albert Dubois-Pillet, Louis Valtat, Armand Guillaumin, Charles Angrand, Paul Cézanne, Paul Gauguin, Henri de Toulouse-Lautrec a Vincent van Gogh.\n\nVýtěžek z první výstavy byl určen obětem cholery. Druhá výstava se konala v roce 1886 v dočasné budově v Jardin des Tuileries (Tuilerijské zahradě) s 200 vystavenými obrazy. V roce 1905 zde vystavovali Henri Rousseau, Pierre Bonnard, Jean Metzinger a Henri Matisse. V období mezi lety 1890 a 1914 známým pod názvem La Belle Époque prakticky všichni umělci spojovaní s modernismem a avantgardou vystavovali u Nezávislých. Vystavovaná díla se pohybovala ve stylu od realismu po postimpresionismus, styl skupiny Nabis, symbolismu, pointilismu, fauvismu, expresionismu, kubismu a abstraktního umění.\n\nPlatba za vystavení práce byla 10 franků za čtyři díla. V roce 1906 bylo možné odevzdat deset prací za 25 franků a od roku 1909 pouze dvě. V roce 1901 bylo vystaveno více než tisíc obrazů. V roce 1904 bylo vystaveno 2 395 prací, v roce 1905 pak 4 269 prací od 669 umělců. V roce 1908 bylo vystaveno šest tisíc děl. V roce 1910 se počet umělců zvýšil na 1 182, do roku 1930 se postupně zvyšoval na 2 175. V roce 1926 kritik Louis Vauxcelles odhadl, že pouze 100 z 3 766 uměleckých děl mělo nějakou uměleckou hodnotu.\n\nV letech 1895 a 1897 se výstavy \"Salon des Indépendants\" pořádaly v paláci \"Palais des Beaux-Arts et des Arts libéraux\" (Palác výtvarných a svobodných umění)\" na Champ de Mars. V letech 1901 až 1907 se výstava konala v pařížském \"Grandes Serres de la Ville de Paris\" (Cours-la-Reine, zvaném také \"Grande Serre de l'Alma\"), který byl postaven pro Světovou výstavu v roce 1900. Od roku 1920 byly výstavy pořádány v paláci Grand Palais na Champs-Élysées v Paříži.\n\nV roce 1902 uváděli Nezávislí retrospektivní výstavu prací Henriho Toulouse-Lautreca. Jean Metzinger v roce 1903 poslal na Salon nezávislých tři obrazy a poté se za výtěžky z prodeje přestěhoval do Paříže. V roce 1904 znovu vystavoval několik obrazů, tentokrát spolu s Robertem Delaunaym, kde Henri-Edmond Cross představil svou sérii obrazů z Benátek. V roce 1905 Salon uspořádal retrospektivní výstavu prací Georgese Seurata a Vincenta van Gogha.\n\nOd 24. března do 30. dubna bylo na obrazech umělců vystavujících na Salonu znát vzkvétání fauvismu a to ještě před nechvalně známou výstavou Salon d'Automne z roku 1905, která je uměleckými historiky označována jako výstava, která přinesla označení tohoto stylu termínem fauvismus. Stalo se tak poté, co kritik Louis Vauxcelles popsal vystavená díla větou \"Donatello chez les fauves\" (\"Donatello mezi divokou zvěří), srovnávajíc kontrast vystavených obrazů se sochou v renesančním stylu, která sdílela výstavní prostor spolu s obrazy.\n\nNa Salonu nezávislých v roce 1905 Henri Matisse vystavoval společně s malíři jako byl Albert Marquet, Jean Puy, Henry Manguin, Othon Friesz, Raoul Dufy, Kees van Dongen, Andre Derain, Maurice de Vlaminck, Charles Camoin a Jean Metzinger. Tato výstava byla kritikem Vauxcellesem přirovnávána k postavě z pitoreskní novely \"Gil Blas\" spisovatele Alaina-René Lesagea ve dnech 4., 18. a 23. března 1905.\n\nMatisse vystavoval svůj proto-fauvistický obraz \"Luxe, Calme et Volupté\" (Luxus, Klid a Smyslnost)\". V pointilistické technice a zářivých barvách byl obraz namalován v roce 1904 na francouzské Riviéře v Saint-Tropez po létě stráveném v spolu s neoimpresionisty Paulem Signacem a Henri-Edmondem Crossem. Obraz je Matissovým nejdůležitějším dílem, ve kterém použil tuto techniku ​​obhajovanou Signacem. Matisse tuto techniku poprvé uplatnil po přečtení Signacovy eseje „Od Eugena Delacroixe k neoimpresionismu“ v roce 1898. Signac obraz koupil v roce 1905 na Salonu nezávislých. Henri Matisse byl členem výboru, který určoval umístění vystavovaného díla. Pomáhali mu Metzinger, Pierre Bonnard, Charles Camoin, Laprade Luce, Henri Manguin, Albert Marquet, Jean Puy a Félix Vallotton.\n\nSalonu nezávislých z roku 1906 se zúčastnili členové výboru pro umístění prací: Matisse, Signac a Metzinger. Po Podzimním Salonu z roku 1905, který znamenal začátek fauvismu, Salon des Indépendants z roku 1906 byl prvním, kterého se poprvé všichni malíři pracující stylem fauvismu zúčastnili společně. Vrcholem výstavy byl Matissův monumentální obraz \"Le Bonheur de Vivre\" (Radost ze života)\". Trojúhelníková koncepce úzce souvisí s Cézannovými \"Bathers (Koupající se)\"; série, která se brzy stala zdrojem inspirace pro Picassův obraz \"Les Demoiselles d'Avignon (Slečny z Avignonu)\". Kritici byli zděšeni rovinností, jasnými barvami, eklektickým stylem a technikou obrazu \"Le Bonheur de Vivre\". Podle Metzingerových pamětí se setkal na Salonu nezávislých s Albertem Gleizesem a navštívil jeho studio v Courbevoie v roce 1906. V roce 1907 se u Maxe Jacoba Metzinger setkal s Guillaumem Krotowskym, který v té době již podepisoval svá díla Guillaume Apollinaire.\n\nV roce 1906 už měl Metzinger dostatečnou prestiž, aby mohl být zvolen do výboru pro umístění obrazu na Salonu nezávislých, sám přihlásil osm svých prací. V této době si vytvořil blízké přátelství s Robertem Delaunayem, s nímž na začátku roku 1907 sdílel výstavu v galerii Berthe Weilla, francouzského obchodníka s uměním, který sehrál zásadní roli při vytváření trhu s uměním dvacátého století. V roce 1907 byli Metzinger a Delaunay označeni kritikem Louise Vauxcellesem jako dělníci, kteří používají velké mozaiky jako „kostky“ pro vytváření malých, ale vysoce symbolických kompozic.\n\nNa jaře 1906 Georges Braque poprvé vystavoval svá díla na Salonu nezávislých. Na výstavě z roku 1907, která se konala od 20. března do 30. dubna, bylo vystaveno šest jeho obrazů. Pět jich koupil přímo na Salonu umělecký prodejce Wilhelm Uhde za celkovou cenu 505 franků. Šesté dílo bylo pravděpodobně koupeno obchodníkem s uměním Danielem-Henry Kahnweilerem Stalo se to, když se Braque poprvé setkal s Kahnweilerem a představil Picassa Apollinairovi. Braqueova díla byla stále v klasickém stylu fauvismu. Teprve na podzim roku 1907 v L´Estaque (vesnička v jižní Francii) začal Braque přecházet z jasných odstínů k tlumenějším barvám, pravděpodobně ovlivněn pamětní výstavou Cézannových prací na Podzimním salonu v roce 1907. André Derain vystavoval svůj obraz \"Dancer at Le Rat Mort (Tanec s mrtvou krysou)\", který namaloval během zimy 1906 a velký obraz \"Bathers\" (Muzeum moderního umění, New York) z počátku roku 1907. Toto dílo již není skutečný fauvismus, je svým tonálním modelováním blízko Cézannovi. Matissův obraz \"Blue Nude (Souvenir de Biskra) (Modrý akt)\" se objevila v roce 1907 na Salonu s názvem \"Tableau no. III.\" Vauxcelles píše o obraze \"Blue Nude\":\n\n\"Blue Nude\" by pravděpodobně později způsobil senzaci na výstavě The Armory Show (také známá jako International Exhibition of Modern Art) v roce 1913 v New Yorku. Malba již lehce opouštějící klasický fauvismus, byla považována za tak ošklivou, že ji rozhořčení studenti v roce 1913 během cesty výstavy z New Yorku do Chicaga spálili.\n\nKromě děl Matisse, Deraina a Braquea, Salon nezávislých v roce 1907 vystavoval šest prací od těchto umělců: Maurice de Vlaminck, Raoul Dufy, Jean Metzinger, Robert Delaunay, Charles Camoin, Auguste Herbin, Jean Puy, Louis Valtat a tři od Alberta Marqueta.\n\nVaucelles popsal tuto skupinu „fauvistů“:\n\nFauvismus Matisse a Deraina byl koncem roku 1907 prakticky opuštěn. Po Podzimním salonu z roku 1907 skončilo toto období i pro mnoho dalších umělců. Posun od jasných čistých barev volně aplikovaných na plátno umožnil propracovanější geometrický přístup. Priorita zjednodušené formy začala předjímat reprezentativní aspekt prací. Zjednodušení prezentované formy ustoupilo nové složitosti; v obrazech postupně dominovala síť vzájemně propojených geometrických rovin, rozdíl mezi popředím a pozadím již nebyl ostře vymezen a hloubka ostrosti byla omezená.\n\nMnoho Cézanneových obrazů bylo vystaveno na Podzimním Salonu v letech 1904, 1905 a 1906. Poté, co Cézanne v roce 1906 zemřel, byly jeho obrazy vystaveny v Paříži ve formě retrospektivy na Podzimním Salonu v roce 1907, což velmi přitahovalo zájem a ovlivňovalo směřování avantgardního umění v Paříži před nástupem kubismu. Cézannovy objevy geometrického zjednodušení a optických jevů inspirovaly nejen Matisse, Deraina, Braquea a Metzingera, ale i další umělce, kteří dříve pracovali ve stylu fauvismu. Také ti, kteří tímto stádiem neprošli, jako například Picasso, experimentovali se složitým zalomením forem. Cézanne svým dílem tak vyvolal velkoobchodní transformaci v oblasti umění, která zásadně ovlivnila vývoj moderního umění 20. století.\n\nPrezidentem 24. Salonu nezávislých v roce 1908 se stal Signac. Na výstavě, která se konala ve dnech 20. března až 2. května, ohromil Apollinaira Braqueův obraz svou originalitou. Ačkoli to není uvedeno v katalogu, bylo to popsáno v L'Intransigeant. Ve své recenzi zveřejněné v \"La Revue des lettres et des arts\" (1. května 1908) Apollinaire tvrdí, že Braqueův obraz je nejoriginálnějším dílem vystaveným na Salonu. I v nepřítomnosti Matisse a Picassa, Vauxcelles v \"Gil Blas\" (20. března 1908) označuje nejinovativnější umělce expozice jako „barbarské schematizátory“... kteří chtějí vytvořit „abstraktní umění“.\n\nKomentář k této výstavě vyšel v listu \"New York Herald\" z 20. března 1908; Vauxcelles ji popsal v \"Gil Blas\" 20. března 1908; C. Le Senne v listu \"Le Courrier du Soir\" z 22. března 1908; a Mauric Denis v \"La Grande revue\" z 10. dubna 1908.\n\nVíce než 1 314 umělců vystavilo na 6 701 děl. Matisse se výstavy nezúčastnil \n\nPo tomto Salonu začíná spisovatel Gelett Burgess sérii rozhovorů s avantgardou, která v současné době pracuje v Paříži a na pařížských předměstích. Tyto rozhovory a Burgessovy dojmy z produkovaných děl jsou publikovány v \"Architectural Record\", květen 1910, v srdci proto-kubistického období.\n\nGelett Burgess píše v listu \"The Wild Men of Paris\":\n\nPodle historie kubismu vlivného uměleckého historika Johna Goldinga publikované v roce 1959, byl na Salonu nezávislých z roku 1909 konaném 25. března až 2. května, vystaven veřejnosti jeden z prvních kubistických obrazů: \"Little Harbor in Normandy (Petit port en Normandie (Malý přístav v Normandii\"), č. 215, nazvaný \"Paysage\", autor Georges Braque (Institut umění v Chicagu). Louis Vauxcelles 25. března 1909 popisoval práce Braque (Bracke, sic), který vystavoval na Salonu jako “kubistické výstřednosti (bizarreries cubiques)” V sále č. 16 vystavoval André Derain, Raoul Dufy, Othon Friesz, Laprade, Matisse, Jean Puy, Georges Rouault a Maurice de Vlaminck. Vývoj směrem k více lineárnímu stylu (zjednodušený styl Cézannův) je nejen znát v dílech Braquea ale také v dílech Metzingera, Gleize, Fauconniera a Delaunaye (Picasso na Salonech chybí).\n\nAlbert Gleizes vystavoval na Salonu nezávislých v roce 1910 poprvé své kubistické dva obrazy: \"Portrait de René Arcos\" a \"L'Arbre (Strom),\" v nichž důraz na zjednodušenou geometrickou podobu do značné míry převyšuje zájem o reprezentativní výraz malby. Stejná tendence je patrná i v Metzingerově \"Portrait of Apollinaire\" vystaveném ve stejném Salonu. Podle Apollinaire šlo o „první kubistický portrét“. Sám Apollinaire ve své knize \"The Cubist Painters\" (1913) poukázal na to, že Metzinger byl po Picassovi a Braqueovi chronologicky třetím kubistickým umělcem. Podle Gleizesových monografií jej Alexandre Mercereau představil Metzingerovi, ale teprve po Podzimním salonu se o své práce začali navzájem vážně zajímat.\n\nLouis Vauxcelles ve svém článku zveřejněném k 26. Salonu nezávislých (1910) uvedl pomíjivou a nepřesnou recenzi díla Metzingera, Gleizese, Delaunaye, Légera a Le Fauconniera. Uvádí je jako „ignorantské geometry, redukující lidské tělo a krajinu na bledé kostky“.\n\nPráce Metzingera, Henriho Le Fauconniera a Roberta Delaunaye byly vystaveny společně. Le Fauconnier ukázal geometricky zjednodušenou krajinu Ploumanac'h: \"Le Ravin (Rokle)\" a \"Village dans les Montagne (Vesice v horách)\", spolu s \"Femme à l'éventail (Žena s vějířem)\" a \"Portrait of Maroussia\". Ve stejné hale visela díla Matisse, Vlamincka, Dufyho, Laurenciny, van Dongena a Henriho Rousseaua. Apollinaire psal v deníku \"L'Intransigeant\", který byl vydáván v počtu kolem 50 000 výtisků o výstavě, na které bylo k vidění téměř 6000 obrazů.\n\nJe pozoruhodné, že přítomnost malby vytvořené oslem jménem Lolo prošla prakticky bez povšimnutí. Obraz byl nazván \"Et le soleil s'endormit sur l'Adriatique\" (\"Západ slunce na Jadranu\"). Dílo, které vystavil umělec Joachim-Raphael Boronali, „externista“ z Janova bylo představeno na Salonu nezávislých v roce 1910. Jako autor se podepsal Boronali, ve skutečnosti byl autorem pařížský osel Lolo, který obraz namaloval ocasem. (Viz Warnod, 1910, Weiss, 1994, s. 149-151, 304.) Lolo patřil Frederiku Gerardovi (« le père Frédé » otec Frede“), majiteli kabaretu Lapin Agile na Montmartru. Roland Dorgelès, francouzský romanopisec a člen Académie Goncourt a dva jeho francouzští přátelé André Warnod, spisovatel a umělecký kritik a Jules Depaquit, ilustrátor a karikaturista se spojili a nanesli štětcem barvu na ocas zvířete. Osel udělal zbytek. Obraz se prodával za 400 franků (v současné době 1 257 EUR) a Dorgeles ho daroval sirotčinci \"Orphelinat des Arts\". Obraz je součástí stálé sbírky kulturní instituce \"l'Espace culturel Paul Bédu\" v Milly-la-Forêt.\n\nNově vytvořená skupina \"Montparnasse group\" (která se scházela nejen v ateliéru Henriho Le Fauconniera ale také v kavárnách Le Dôme, La Coupole, La Closerie des Lilas, Le Select a Café de la Rotonde) společně s dalšími mladými malíři, kteří také kladli důraz na formu oproti barvě. Rozhodli se převzít pravomoci výboru pro umístění obrazů aby tak zajistili, že kubistická díla budou vystavena společně. Albert Gleizes, Metzinger, Henri Le Fauconnier, Robert Delaunay, Fernand Léger a Marie Laurencin (na žádost Apollinaira) vystavovali společně v místnosti č. 41. Výsledkem byl velký skandál. I když vystavené obrazy byly stále poměrně konvenční, obecně dodržovaly pravidla klasické perspektivy (podle Gleizese), veřejnost přesto byla pobouřena zobrazením předmětů jako jsou kužele, kostky a koule, což mělo za následek nejasnost tématu. Převaha ostrého geometrického vzhledu a skutečnost, že skupina umělců pracovala stejným stylem, vedla ke vzniku pojmu „kubismus“. Ačkoli tento a podobné termíny byly používány již předtím v uměleckých kruzích (obvykle ve vztahu k dílům Metzingera, Delaunaye a Braquea), bylo to poprvé, kdy se tento termín rozšířil na celý umělecký směr. Pojem „kubismus“ použil v červnu 1911 Apollinaire v kontextu výstavy „Les Indépendants“, (Musée Moderne de Bruxelles v Bruselu), což zahrnovalo díla Gleizese, Delaunaye, Légera a Le Fauconniera. Během léta byl Gleizes v úzkém kontaktu s Metzingerem, který se nedávno přestěhoval do Meudonu. Oba nesouhlasili s konvenčním perspektivním mechanismem. Vedli spolu dlouhé rozhovory o povaze formy a vnímání. Souhlasili s tím, že tradiční malba dává pouze statickou a neúplnou představu o způsobu jak je předmět vnímán v reálu. Výsledkem diskuzí byl závěr, že předměty nejsou statické, ve skutečnosti jsou dynamické, pohybují se a mohou být viděny z různých úhlů, a tak by měly být také zachyceny: z různých pohledů v jednotlivých časových okamžicích.\n\nDalší kubistický skandál vznikl o několik měsíců později na Podzimním Salonu (Salon d'Automne), kde vystavovatelé „Les Indépendants“ rozvíjeli spolupráci s bratry Duchampovými, Jacquesem Villonem (francouzský kubista a abstraktní malíř a grafik,také známý jako Gaston Duchamp), Raymondem Duchamp-Villonem a Marcelem Duchampem. Ateliér Jacquese Villona a Raymonda Duchampa-Villona v rue Lemaître č. 7, se společně s Gleizesovým ateliérem v Courbevoie stávají pravidelnými místy setkávání pro nově vytvořenou \"Groupe de Puteaux\" (brzy se stane známou pod názvem Section d'Or). Ke skupině se připojil český malíř František Kupka, který se zajímal o nereprezentativní malbu založenou na analogiích s hudbou a progresivní abstrakci předmětu v pohybu.\n\nNa jaře 1911 se kubisté ujistili, že jsou vystavováni společně, že se jim podařilo ovlivnit výbor pro umisťování obrazů. To, že Le Fauconnier byl sekretářem Salonu, usnadnilo dosažení cíle zavěsit jejich díla v jednom sále. Do té doby se vystavovalo v abecedním pořadí podle jmen umělců. V místnosti č. 41 visely práce Metzingera, Gleizese, Légera, Delaunaye, Le Fauconniera a Alexandra Archipenka. V místnosti č. 43 visela díla André Lhoteho, Rogera de La Fresnaye, André Dunoyer de Segonzac (malíř z Segonzacu), Luc-Alberta Moreaua a André Mareho. Tato výstava zahrnovala více než 6 400 obrazů. V místnosti č. 42 byla retrospektivní výstava Henriho (Le Douanier) Rousseaua, který zemřel 2. září 1910. Články a recenze byly četné a obsáhlé: včetně Gil Blas, Comoedia, Excelsior, Action, L'Oeuvre a Cri de Paris. Apollinaire vydal dlouhou recenzi 20. dubna 1911 v L'Intransigeant.\n\n\"Abundance\" (\"Hojnost\") Henriho Le Fauconniera, 1910-11 (Haags Gemeentemuseum, Haag), částečně kvůli své velké velikosti a částečně kvůli námětu velmi upoutávala pozornost, což způsobovalo senzaci. Tento obraz brzy zakoupil nizozemský umělecký kritik a malíř Conrad Kickert (1882-1965), který byl tajemníkem společnosti \"Contemporary Art Society, (Moderne Kunstkring)\" (Společnosti pro současné umění). V roce 1934 daroval obraz Gemeentemuseu v Haagu.\n\nV roce 1912 se Salon nezávislých konal v Paříži od 20. března do 16. května. Tato velká výstava se uskutečnila přesně jeden rok poté, co se v roce 1911 společně představili Metzinger, Albert Gleizes, Henri Le Fauconnier, Delaunay, Fernand Léger a Marie Laurencin v sále č. 41, což tehdy vyvolalo skandál, v jehož důsledku se kubismus začal šířit po celé Paříži. Dopad skandálu se projevil v Německu, Holandsku, Itálii, Rusku, Španělsku a jinde (ovlivňující futurismus, suprematismus, konstruktivismus, neoplasticismus a další.) Pouhých pět měsíců před touto výstavou se objevila další polemika vzniklá na Podzimním salonu v roce 1912. Pocházela z \"Salle XI\", kde kubisté vystavovali svá díla. Do této hádky se zapojili nejen francouzští ale i ostatní avantgardní umělci. Dne 3. prosince 1912 dosáhla polemika až do poslanecké sněmovny a byla projednávána i v Národním shromáždění (Assemblée Nationale). V sázce byla více než jen budoucnost veřejného financování výstav, které ukazovaly kubistické umění. V tomto roce, v roce 1912 Le Fauconnier, Gleizes, Léger, Metzinger a Alexandr Archipenko tvořili jádro výboru pro umístění obrazů na Salonu nezávislých. Středem výstavy se stal společný sál, místnost č. 20, do které kubisté umístili svá díla. Zde Albert Gleizes vystavoval \"Les Baigneuses (Koupání),\" katalogové číslo 1347. Obraz Marcela Duchampa \"Akt sestupující se schodů č.2\" byl uveden v katalogu pod č. 1001, ale byl stažen ještě před otevřením výstavy. Roger de La Fresnaye vystavoval obraz \"Artillerie\" (č. 1235), Robert Delaunay vystavoval svůj monumentální \"Ville de Paris\" (č. 868) - Jean Metzinger vystavoval \"La Femme au Cheval\" (\"Žena s koněm\") a \"Le Port\" (\"Přístav\"), Fernand Léger představil dílo \"La Noce\" (\"Svatba\"), Henri Le Fauconnier vystavoval \"Le Chasseur\" (\"Lovec\") a nováček Juan Gris vystavoval obraz \"Portrét Picassa\".\n\nUmělecký kritik Olivier-Hourcade popisuje tuto výstavu z roku 1912 a její vztah k vytvoření nové francouzské školy: „Metzinger se svým Le Port, Delaunay s Paříží, Gleizes se svými Baigneuses se blíží ke skutečnému a velkolepému výsledku, k vítězství přicházejícímu přes několik století: vytvoření školy malby „francouzské“ a naprosto nezávislé.“ \nRoger Allard's napsal recenzi Salonu z roku 1912 v La Revue de France et des Pays. Připomíná Metzingerův „rafinovaný výběr barev“ a „vzácného ducha obrazu (matière). André Salmon ve své recenzi uvedl Metzingerovo „rafinované použití barvy“ v obrazu La Femme au Cheval a ocenil jeho „francouzskou jemnost“, také si povšiml, že Metzinger „osvětlil kubistickou postavu ctností úsměvu“\n\nNa druhou stranu Gleizes popisoval v roce 1913 neustálý vývoj v kubistickém hnutí:\n\nVývoj, kterým prošli Nezávislí od roku 1911 nemohl nechat veřejnost pochybovat o povaze těchto změn. Kubismus nebyl škola, vyznačoval se jakousi variací na obecně přijímané normy. Jednalo se o úplnou regeneraci, která naznačovala vznik zcela nového myšlení. Každou sezónu vypadal kubismus obnoveně, rostl a měnil se jako živé tělo. Jeho nepřátelé by to nakonec mohli kubismu odpustit, jen kdyby zemřel, jako móda; ale když si uvědomili, že je mu předurčeno žít život delší než život malířů, kteří jako první byli za něj odpovědni, stali se ještě násilnějšími.\n\nA pokud jde o přijímání kubistů na Salonu nezávislých a Podzimním Salonu, Gleizes napsal:\n\n\"Nikdy nebylo vidění davu vrženo do takového zmatku nad díly ducha, a to zejména nad esemplastickými díly, obrazy, jejichž podstatou je mlčení, “píše Albert Gleizes:„ Nikdy kritici nebyli tak nenávistní jako tehdy. Dávali najevo, že tyto obrazy - a já specifikuji jména malířů, kteří byli sami neúmyslnou příčinou všeho toho šílenství: Jean Metzinger, Henri Le Fauconnier, Fernand Léger, Robert Delaunay a já - se ukázali jako hrozba pro pořádek, o kterém si všichni mysleli, že byl už vytvořen a zůstane tak navždy.\n\nV roce 1913 se Salon nezávislých konal ve dnech 9. až 18. května, kubistická díla byla uvedena v místnosti č. 46. Jean Metzinger vystavoval svůj velký obraz \"L'Oiseau bleu\" (\"Modrý pták\"), Albert Gleizes obraz \"Les Joueurs de football\" (\"Fotbalisté\"), rok 1912-13, National Gallery of Art, Washington D.C., Robert Delaunay \"L'équipe de Cardiff\" (\"Cardiffský tým\"), rok 1913, Van Abbemuseum, Eindhoven, Fernand Léger \"Le modèle nu dans l'atelier\" (\"Nahý model v ateliéru\") 1912-13, Guggenheimovo muzeum New York, Juan Gris obraz \"L'Homme dans le Café\" (\"Muž v kavárně\"), rok 1912, Muzeum umění Filadelfie. \n\nV sále č. 45 visely práce Roberta Delaunayho, Soni Delaunay Těrkové, Františka Kupky, Morgana Russella a Stantona Macdonald-Wrighta. Jednalo se o první výstavu, kde byl důrazně přítomen orfismus a synchromismus. Apollinaire se v L'Intransigeant zmínil o \"la Salle hollandaise\" (holandský sál), místnosti č. 43, kde vystavoval Jacob van Heemskerck, Piet Mondrian, Otto van Rees, Jan Sluyters, Leo Gestel a Lodewijk Schelfhout.\n\nVýstava z roku 1914 se konala od 1. března do 30. dubna v jedné z největších místností v přízemí. Byla vystavena orfistická díla velkých rozměrů. Zastoupeni byli a Sonia a Robert Delaunay, Patrick Henry Bruce a Arthur Burdett Frost.\n\nBěhem první světové války se nekonaly žádné výstavy. Po válce však došlo k oživení kubismu, které vedl hlavně Albert Gleizes spolu s dalšími. Vystavovalo se v \"Galerie de L'Effort Moderne\" Léonce Rosenberga a nastalo také oživení Salonu \"Section d'Or (Zlatá sekce či Zlatý řez)\", známého také jako \"Groupe de Puteaux\".\n\nVe snaze získat zpět svůj předválečný status vedoucích osobností v čele avantgardy a také vedeni snahou čelit možnosti, že by je styl Dada z této pozice svrhl, se kubističtí malíři semkli. Jejich první šance představit svá díla nastala v roce 1920 na Salonu nezávislých. Ale boj nebyl snadný. Vernisáž byla otevřena 28. ledna a bylo vystaveno přes tři tisíce děl, z nichž velké množství tvořily kubistické obrazy. Poprvé se výstava konala v Grand Palais des Champs-Elysées. Picassa nebylo nikde vidět, ale jiní vystavovali: Archipenko, Braque, Joseph Csaky, Albert Gleizes, Juan Gris, Hayden, Auguste Herbin, Léger, André Lhote, Jacques Lipchitz, Jean Metzinger, Gino Severini a Léopold Survage. Nejprudší odpor proti stylu Dada se objevil na Salonu nezávislých v roce 1920. Dadaisté viděli Nezávislé jako sílu rozhodující v tlaku nezávislé avantgardy na vrchol pařížské umělecké scény. Vytvořili plán, který se zdál být opravdu lstivý: Tristan Tzara a André Breton si pronajali sál v Grand Palais. Skupina vedená Tzarou distribuovala letáky a plakáty, které oznamovaly, že Charlie Chaplin se osobně dostaví na Salon dne 5. února. Když se Chaplin (který o celé záležitosti ani nevěděl) nikdy neobjevil, dav byl naštvaný. Začal umělce na pódiu častoval nevybíravými slovy. Tzara byl připraven: jeho skupina vracela rozhněvanému davu jeho urážky zpět. Renomovaná literární postava André Gide byl v publiku přítomen. Byl událostí stejně zmaten jako ostatní. Dění popisoval takto: „Nějací mladí lidé, nabubřelí, afektovaní, poté celá skupina jako sbor na pódiu povstala a prohlásila vše za hloupou lež.“ Svědky urážlivé události byli i slušnější kubisté. Situace si ovšem vyžádala nějaké prohlášení. Dadaismus byl prohlášen za ohavnost. \n\nSalon nezávislých z roku 1921, který byl otevřen v lednu toho roku, vystavil méně kubistických obrazů než v předchozím roce. Braque a Metzinger nebyli zastoupeni. Mezi umělce, kteří vystavovali, patřili Gleizes, Ferat, Hayden, Louis Marcoussis, Thorvald Hellesen a Léopold Survage. Z dalších kubistů, kteří vystavovali to byli: Hélène Pordriat, Marthe Laurens, Irène Lagut, Alice Halicka a Sonia Lewitska. Na výstavě byla také díla Bissièra, Blancharda, Dufyho, Lhoteho, Henrietty Tirman, Ossipa Zadkina a Jacques Lipchitze.\n\nKomise pro umístění obrazů byla se postavila proti návrhu Signaca, který byl pro abecední systém. Léger opustil tuto komisi v roce v roce 1923. V roce 1924 bylo umístění klasifikováno podle národnosti a abecedně. Lhote také odešel z této komise, skládající se z 20 lidí, spolu s dalšími osmi členy v roce 1925. Lhote byl toho názoru, že změna byla určena hlavně pro „nedělní malíře“. Signac a jeho příznivci bránili abecední pořádek a zdůrazňovali „stejnou pozornost všem účastníkům“ a že pro „les petites chapelles“ nezbyde místo. Systém byl zvláště namířen proti neokubistům, kteří chtěli být spojeni se známými umělci.\n\nOd roku 1920 získala společnost Société des Artistes Indépendants Grand Palais jako výstavní prostor. Po druhé světové válce byl Salon nezávislých obnoven mimo jiné s uměleckou skupinou Jeune Création (Mladá tvorba), s jeho znovuzprovozněním pomáhali Dunoyer de Segonzac, Bernard Buffet, Jean Carzou, Maurice Boitel, Yves Brayer, Aristide Caillaud, Daniel du Janerand.\nZ významných umělců zde v minulosti vystavovali např. Georges Braque, Paul Cézanne, Salvador Dalí, Georges Dufrénoy, Henri Matisse, Edvard Munch, Odilon Redon, Henri Rousseau, Georges Seurat, Paul Signac, Alfred Sisley, Vincent van Gogh, Giorgio de Chirico, Henri Matisse. Z českých umělců byli zastoupeni např. Antonín Marek Machourek, Valentin Držkovic, Zuzana Čížková (2005) nebo Martin Patřičný (2007).\n\n\n\n\n\n"}
{"id": "767596", "url": "https://cs.wikipedia.org/wiki?curid=767596", "title": "PBZ Zagreb Indoors 2012", "text": "PBZ Zagreb Indoors 2012\n\nTenisový turnaj ATP PBZ Zagreb Indoors 2012 se konal ve dnech 28. ledna – 5. února v chorvatském Záhřebu v hale na kurtech s tvrdým povrchem. Turnaj patřil do kategorie ATP World Tour 250 series. Odměny činily 450 000 USD.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "767601", "url": "https://cs.wikipedia.org/wiki?curid=767601", "title": "Loire 70", "text": "Loire 70\n\nLoire 70 byl francouzský námořní průzkumný létající člun dlouhého doletu z 30. let 20. století vyráběný společností Loire Aviation.\n\nLoire 70 byl navržen na základě požadavků francouzského námořnictva z roku 1932 na námořní průzkumný a bombardovací létající člun dlouhého doletu. Prototyp poprvé vzlétnul 28. prosince 1933. Byl to celokovový jednoplošník s vysoko posazeným vyztuženým křídlem. Letoun poháněly tři hvězdicové motory namontované nahoře na křídle. Boční motory pracovaly jako tažné a prostřední motor byl tlačný. Původní motory Gnome-Rhône 9Kbr o výkonu 373 kW měly nedostatečný výkon, a proto byly nahrazeny motory Gnome-Rhône 9Kfr o výkonu 552 kW. Celkem bylo postaveno 7 letounů a jeden prototyp.\n\nSedm sériových strojů i prototyp byly přiděleny k francouzskému námořnictvu, kde sloužily u \"Escadrille E7\" na základně Karouba v Tunisku. Na počátku 2. světové války letouny podnikaly hlídkové lety nad Středozemním mořem. Během italského náletu na základnu 12. června 1940 byly 4 tyto stroje zničeny nebo nenávratně poškozeny. Osud dalších letadel není znám.\n\n\"Technické údaje pocházejí z publikace „Warplanes of the Second World War“\".\n\n\n\n\n Francie\n\n\n\n"}
{"id": "767602", "url": "https://cs.wikipedia.org/wiki?curid=767602", "title": "Cold", "text": "Cold\n\nCold je americká post-grungeová skupina založená v roce 1996, původem z Jacksonville na Floridě. Nejúspěšnějším albem kapely se stalo \"Year of the Spider\" z roku 2003, které v žebříčku Billboard 200 dosáhlo na třetí příčku. Singl „Stupid Girl“ z téhož alba se stal jediným, který se dostla do hitparády Billboard Hot 100 na 87. místo. Dne 17. listopadu 2006 Ward na MySpace oznámil, že po období nejistoty od února toho roku se skupina rozpadla. V červenci 2008 bylo oznámeno, že původní sestava by se měla sejít na turné na začátku roku 2009. V roce 2009 se kapela vrátila a 19. července 2011 vydala své páté studiové album \"Superfiction\".\n\n\n"}
{"id": "767632", "url": "https://cs.wikipedia.org/wiki?curid=767632", "title": "Humno", "text": "Humno\n\nHumno je původně mlat, tedy prostor k mlácení obilí, zpevněný udusanou hlínou. Nejdříve se jako humna používala místa pod širým nebem, později mlat ve střední části stodoly, na Moravě a jižním a západním Slovensku se slovem humno označuje celá stodola. Podle Rejzkova etymologického slovníku není původ tohoto prastarého slova (pův. gumno) zcela zřejmý, avšak nejčastěji je vykládán jako složenina ze slov označujících dobytek (hovada) a mačkání či šlapání (srovnej mnout), vzhledem k původní slovanské technologii výmlatu, kdy se po obilí nechal šlapat dobytek. Označuje se tak též místnost ke skladování ječmene (nebo sladu) v pivovaru či sladovně.\n\nVýraz „humna“ či „za humny“, převážně v pomnožném tvaru, přešel na přírodní prostředí vesnice za stodolami, přechod mezi zastavěným územím a volnou krajinou, kde byl pás sadů a zahrad nebo polní cesta a polnosti. Někdy tak byl označován prostor mezi domem a sadem, jindy až prostor za zahradami. Při ulicovém typu vsi tvoří humna jednotlivých usedlostí ucelený pás. Humna byla často využívána k pasení hus a kachen, ohrazená humna („rajčůr“) i k chovu koz, ovcí, či telat. Humna byla také oblíbeným místem pobytu a setkávání vesnických dětí a mládeže.\n\nSlovo se promítlo do mnoha místních a pomístních názvů, například Humny, Humňany, Humenné, v řadě obcí je ulice s názvem Za humny, Pod humny, Do humen, Na humnech, V humnech, Humno, Obecní humno, Humna a podobně.\n\n\n"}
{"id": "767633", "url": "https://cs.wikipedia.org/wiki?curid=767633", "title": "Humna", "text": "Humna\n\nHumna ( Gumna) jsou vesnice v jižním Polsku ve Slezském vojvodství v okrese Těšín ve gmině Dubovec. Leží na území Těšínského Slezska a čítala v roce 2008 431 obyvatel. Její název pochází od množného čísla výrazu \"humno\".\n\nRoku 1901 byl v obci založen evangelický hřbitov.\n\nJižní částí obce prochází rychlostní silnice S52 Bílsko-Bělá—Těšín, jejíž pokračováním je česká dálnice D48, a také „stará cesta“ z Bílska-Bělé do Těšína.\n"}
{"id": "767635", "url": "https://cs.wikipedia.org/wiki?curid=767635", "title": "Klaus Maria Brandauer", "text": "Klaus Maria Brandauer\n\nKlaus Maria Brandauer (; * 22. června 1943, Bad Aussee, Štýrsko) je rakouský divadelní a filmový herec, režisér a pedagog.\n\nNarodil se jako Klaus Georg Steng. Vyrůstal v rodině celního úředníka. V roce 1962 začal studovat herectví na vysoké škole ve Stuttgartu, ale absolvoval jen dva semestry. V roce 1963 byl angažován v divadle v Tübingenu. Později působil v několika divadlech v Německu, Rakousku a Švýcarsku. Roku 1971 zakotvil na scéně vídeňského Burgtheateru. Na této prestižní činoherní scéně působí dodnes.\n\nOd poloviny 60. let byl obsazován před kamerou v televizi a ve filmu. Mezníkem v jeho filmové kariéře se stal rok 1981, kdy byl obsazen maďarským režisérem Istvánem Szabó do titulní postavy ve filmu \"Mefisto\". Za svůj vynikající výkon byl oceněn několika cenami. Pod vedením Istvána Szabó ztvárnil i dvě další titulní role ve filmech \"Plukovník Redl\" (1985) a \"Hanussen\" (1988). V polovině 80. let začal být obsazován i v Hollywoodu. V roce 1985 obdržel Zlatý Glóbus za roli Brora Blixena ve snímku Sydneyho Pollacka \"Vzpomínky na Afriku\". Věnuje se i režijní práci (filmy \"Mario a kouzelník\", \"Georg Elser\").\n\n"}
{"id": "767640", "url": "https://cs.wikipedia.org/wiki?curid=767640", "title": "Josef Němeček", "text": "Josef Němeček\n\nJméno a příjmení Josef Němeček se může vztahovat k následujícím osobnostem:\n\n"}
{"id": "767641", "url": "https://cs.wikipedia.org/wiki?curid=767641", "title": "Matson Collection", "text": "Matson Collection\n\nMatson collection, Matson photograph collection nebo G. Eric and Edith Matson collection je fotografická sbírka vytvořená v letech 1898-1954 a obsahující přibližně 20 000 negativů: skleněných desek nebo filmů, některé barevné; 10×12 palců nebo menší, 13 alb (asi 5 249 fotografií); 15×11 palců nebo menší. Dále obsahuje asi 905 diapozitivů: skleněných, filmových - plošných, kinofilmových, autochromy, finlaycolor, černobílé i barevné; 8×10 palců nebo menší; asi 1120 fotografických tisků (fotografií): bromostříbrných; 5×7 palců nebo menší.\n\nSbírka se jmenuje podle G. Erica a Edithy Matsonových. Roku 1898 založili američtí kolonialisté v Jeruzalémě fotografické oddělení (American Colony Photo Department). Kolem roku 1900 začal Eliáš Meyers, člen Americké kolonie, fotografovat město Jeruzalém a jeho okolí včetně akcí, které se tam pořádaly. Meyersova práce se postupně rozšířila na plnohodnotnou fotografickou divizi v rámci kolonie, včetně fotografů jako byli Hol Lars Larsson nebo G. Eric Matson. Divize nesla název \"American Colony Photo Department\" a po rozpadu kolonie v roce 1934 se přejmenovala na \"Matson Photographic Service\" a fungovala až do 70. let. Jejich zájem se soustředil na archeologické artefakty (např. Lví věž v Tripolisu) a fotografie detailů vzbuzovaly zájem archeologů. Kolonie se rozpadla roku 1934 a její fotografické oddělení se změnilo v soukromou firmu s novým názvem „The Matson Photo Service“, která fungovala až do 70. let.\n\nFotografie zobrazují lidi, místa a události na Blízkém východě z posledních let Osmanské říše, první světové války, britského mandátního období, druhé světové války a období státu Izrael. Většina obrazů líčí Palestinu (dnešní Izrael, Západní břeh Jordánu a pásmo Gazy). Ostatní uvedené země jsou Libanon, Sýrie, Jordánsko, Irák, Egypt a Turecko. Část sbírky pokrývá země východní Afriky včetně Súdánu, Keni, Tanzanie, Zanzibar a Ugandy. Fotografie zachycují náboženské obřady, každodenní život, umění a řemesla, archeologické lokality, školy, nemocnice, historické budovy a areály, demonstrace a konflikty, významné události, politické vůdce a krajiny. Patří sem rovněž letecké snímky, portréty a obrazy představují biblické scény.\n\nOriginály byly naskenovány a jsou k dispozici na internetu online. Spadají do kategorie public domain a některé z nich jsou k dispozici na úložišti obrázků Wikimedia Commons.\n\n"}
{"id": "767647", "url": "https://cs.wikipedia.org/wiki?curid=767647", "title": "Německá demokratická strana", "text": "Německá demokratická strana\n\nNěmecká demokratická strana (německy \"Deutsche Demokratische Partei\", zkratka DDP) byla levicově liberální politická strana působící v Německu v období Výmarské republiky.\n\nStrana vznikla v roce 1918 vyčleněnim z Pokrokové lidové strany (FVP). Svým zástupcem Friedrichem Payerem se v letech 1917-1918 podílela na posledních dvou říšských vládách Německého císařství.\n\nPo vzniku Výmarské republiky se počínaje tzv. \"Výmarskou koalicí\" (koalice SPD, Centra a DDP) podílela v letech 1919-1932 na všech říšských vládách.\n\nPřed volbami v roce 1930 se strana spojila s nacionalisticky a antisemitsky směřovaným Lidově národním říšským hnutím. Od této doby nesla strana název Německá státní strana (německy \"Deutsche Staatspartei\", DStP). I když nacionalisté později stranu opustili, název si již ponechala.\n\nZ důvodu nacionáních proudů ve straně se její levicové křídlo rozhodlo stranu opustit a založit novou Radikálně demokratickou stranu. Tato strana se však do parlamentu nedostala.\n\nPo zmocňovacím zákonu byla DDP, respektive DStP, 28. července 1933 rozpuštěna.\n\nVolební výsledky strany do Říšského sněmu.\n"}
{"id": "767650", "url": "https://cs.wikipedia.org/wiki?curid=767650", "title": "Barbara Rittnerová", "text": "Barbara Rittnerová\n\nBarbara Rittnerová (* 25. dubna 1973 Krefeld) je bývalá německá profesionální tenistka a od roku 2005 kapitánka fedcupového týmu Německa. V kariéře na okruhu WTA Tour vyhrála dva turnaje ve dvouhře a tři ve čtyřhře. V rámci okruhu ITF získala dva tituly ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována v únoru 1993 na 24. místě a ve čtyřhře pak v březnu 2003 na 23. místě. Trénoval ji Nic Marchand.\n\nV roce 1991 vyhrála juniorku dvouhry ve Wimbledonu a ve stejné sezóně spolu s Karin Habšudovou také juniorskou čtyřhru na Australian Open.\n\nDebutový titul na okruhu WTA Tour získala v roce 1992 a téměř po devíti letech si připsala druhý na Belgian Open v Antverpách. To činí druhé nejdelší období v získání dvou následných singlových titulů na ženském profesionálním okruhu v otevřené éře. Delší fázi čekání na další titul – devět a půl roku, zaznamenala pouze Marcie Louieová.\n\nSjednocené Německo reprezentovala na Letních olympijských hrách 1992 v Barceloně.\nV 's-Hertogenboschi 2003, kde startovala v hlavní soutěži jako náhradnice, porazila nejvýše postavenou hráčku ve své kariéře, a to světovou šestku Amélii Mauresmovou, následně podlehla Kim Clijstersové. Předtím ve stejné sezóně 2003 si připsala svou premiérovou výhru nad hráčkou první světové desítky, když na Indian Wells Masters zdolala Jelenu Dokićovou.\n\nV roce 1992 byla členkou vítězného týmu v Poháru federace a roku 2005 se stala kapitánkou fedcupového týmu Německa.\n\n\n"}
{"id": "767653", "url": "https://cs.wikipedia.org/wiki?curid=767653", "title": "Digitální umění", "text": "Digitální umění\n\nDigitální umění je obecný termín pro umělecká díla, která využívají digitální technologii k jeho vytvoření nebo prezentaci. V širším slova smyslu se tohoto termínu užívá pro současné umění, které používá metody hromadné výroby a digitálních médií.\n\nTermín digitální umění prošel několika změnami názvů, nyní spadá pod umění nových médií. \"Novost\" médií spočívá v nových a netušených možnostech umělecké tvorby, které umožňují nové digitální technologie. Je však rozdíl mezi uměním, které využívá digitální technologie jako nástroje tvorby tradičních uměleckých oborů (malba, hudba, sochařství, fotografie) a uměním, jež tyto technologie užívá jako své vlastní médium (počítačové umění, digitální instalační umění, počítačová animace či videoart).\n\nDigitální umění se hojně využívá v reklamách i u filmů, kde se pomocí počítačů vytvářejí speciální efekty.\n\nProblém je ovšem s uchováváním digitálního umění, které je často označováno za nestabilní, netrvalé, pomíjivé. Performance taktéž po dokonání události zůstává pouze ve své dokumentaci. Procesuálně orientované práce digitálního umění jistě pomíjivý je, ovšem digitální technologie zároveň dovolují různé pokročilé způsoby záznamu. Bity a byty jsou ve skutečnosti mnohem stabilnější nežli malby, filmy či videonahrávky – jakmile je kód vytištěn na papír – práce sama není vůbec ztracena. Digitální umění činí nestabilním spíše rapidní změny ve vývoji, hardwareu a softwareu, či operačních systémů a webových prohlížečů. Ideálním řešením uchovávání digitálního umění je tak v podstatě sběr hardwaru a softwaru.\n\nDigitální umění může být čistě počítačově generované jako fraktály či algoritmické umění nebo může být vzato z jiného zdroje (skenovaná, manipulovaná fotografie) nebo jako obrázek vytvořený vektorovou grafikou. Umělci používají mnoho zdrojů informací a programů k vytvoření jejich děl. Například mohou pomocí různých softwarů upravovat fotografie užitím elektronické verze štětce, filtrů a zvětšovacího přístroje. Mohou tak produkovat obrazy, které nejsou dosažitelné skrze konvenční fotografické přístroje. Navíc digitální umělci mohou manipulovat skenované kresby, malby, koláže nebo litografie, stejně tak mohou tyto techniky různě kombinovat. Digitalizovaná textová data a hrubé audio a video nahrávky nejsou sice obvykle považovány za digitální umění jako takové ale mohou být součástí většího projektu. Ačkoli termín digitální umění může být užit pro umění vytvořené pomocí jiných médií nebo procesů, obvykle se používá pro umění, které je netriviálně vytvořené počítačovými procesy (počítačovým programem, mikroprocesorem nebo jiným elektronickým systémem schopným analyzovat vstup a vytvořit výstup).\n\nHistorie digitálního umění byla ovlivněna stejně tak vědou a technikou, jako umělecko-historickými vlivy.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "767656", "url": "https://cs.wikipedia.org/wiki?curid=767656", "title": "Proti pádu noci", "text": "Proti pádu noci\n\nProti pádu noci je vědeckofantastický román britského spisovatele Arthura C. Clarka vydaný v roce 1953. V anglickém originále se kniha jmenuje \"Against the Fall of Night\". Toto dílo autor později rozšířil - vyšlo nově pod názvem \"Město a hvězdy\".\n\nKniha vyšla česky v nakladatelství Baronet v roce 1999 jako společné vydání s titulem \"Po pádu noci\".\n\nArthur Charles Clarke v předmluvě uvádí okolnosti vzniku díla. Přibližně v roce 1936 mu vytanul na mysli úvodní obraz románu, který si zaznamenal. Další náčrty sepsal do konce roku 1940, kdy byl se spolupracovníky z oddělení Ministerstva financí Jejího Veličenstva kvůli událostem 2. světové války evakuován do malého města Colwyn Bay v severním Walesu. Zde dokončil verzi, která měla cca 15 000 slov.\n\nÚplnou verzi dopsal v lednu 1946 a poslal ji Johnu Campbellovi do sci-fi časopisu \"Astounding Stories\", ale ten ji odmítl. Clarke v červenci 1946 přepsal konec a opět ji zaslal Campbellovi, avšak ani teď nebyla přijata. Poté autor text poslal svému novému agentovi Scottu Meredithovi a ten jej prodal do časopisu \"Startling Stories\". Zde vyšel v listopadu 1948. Nakladatelství Gnome Press jej přijalo v roce 1949, román pak vyšel v kapesní edici s obálkou od začínajícího ilustrátora Kellyho Frease.\n\nVymyslet název zabralo Clarkovi téměř stejně dlouho, jako napsat celou knihu. Nakonec jej inspiroval verš z básně anglického básníka Alfreda Edwarda Housmana:\n\nAutor předpokládal, že pozdější přepis \"Město a hvězdy\" zcela nahradí svého předchůdce \"Proti pádu noci\", ale mnoho čtenářů zachovalo přízeň i staršímu dílu. Obě knihy se dočkaly dalších vydání.\n\nProlog\n\nPříběh je velmi podobný pozdější přepracované verzi v knize \"Město a hvězdy.\n\nKniha začíná prologem, v němž Alvinův otec Convar sleduje oblohu a poté, co spatří bílý oblak, zavolá malého Alvina, aby se na něj podíval. Sdělí mu, že za celý svůj život viděl pouze jeden, ačkoli dříve zaplňovaly celou oblohu.\n\nTo však příliš nekoresponduje s pozdějším detailem, kdy Rorden řekne Alvinovi, že nikdy neviděl hvězdy (dokud mu Alvin neukázal venkovní prostor).\n\n\n"}
{"id": "767657", "url": "https://cs.wikipedia.org/wiki?curid=767657", "title": "Karel Pippich", "text": "Karel Pippich\n\nKarel Pippich (21. dubna 1849 Zlonice – 29. března 1921 Chrudim) byl český právník, sokolský funkcionář, organizátor hudebních a divadelních představení a mladočeský politik. Od roku 1874 působil jako advokát v Chrudimi. Zapojil se tam do kulturního života; mimo jiné zvýšil úroveň místního ochotnického divadla a pěveckého spolku, uspořádal vystoupení předních umělců a jeho zásluhou získalo město přezdívku „Athény východních Čech“. Působil i v sokolském hnutí (1885 starosta chrudimského Sokola, 1887 náměstek starosty východočeské župy, 1889 člen výboru České obce sokolské, 1896 starosta východočeské župy). Dlouhodobě zasedal v chrudimském zastupitelstvu a městské radě, tři volební období byl rovněž poslancem českého sněmu za mladočeskou stranu. Příležitostně psal divadelní hry a básně. Na celostátní úrovni byl oceňován jako příklad venkovského intelektuála, který obětavě provádí drobnou práci pro národ. Na jeho počest byla pojmenována východočeská sokolská župa (1921) a chrudimské divadlo (1934).\n\nNarodil se 21. dubna 1849 ve Zlonicích jako syn právníka Emanuela Pippicha. Roku 1853 se s rodiči přestěhoval do Chrudimi, kde si otec otevřel advokátní kancelář.\n\nVystudoval gymnázium a právnickou fakultu v Praze. Po soudní praxi vstoupil roku 1874 do kanceláře svého otce v Chrudimi. Firmu později převzal a do konce života vedl.\n\nOd mládí měl zájem o kulturu, zejména hudbu a divadlo. Jako student pracoval v redakci Procházkových \"Hudebních listů\"; v článcích vyzdvihoval mimo jiné Bedřicha Smetanu a Zdeňka Fibicha, s nímž ho poutalo i osobní přátelství. V Chrudimi se zapojil do pořádání hudebních a divadelních představení. Roku 1882 se stal po Aloisu Gallatovi ředitelem chrudimského Spolku divadelních ochotníků. Povznesl úroveň místního amatérského divadla; jeho zásluhou zařadilo do repertoáru díla předních soudobých dramatiků, jako Ibsena, Hauptmanna nebo Maeterlincka. Obnovil rovněž činnost pěveckého sboru Slavoj a dlouhodobě jej vedl. Roku 1905 byl zvolen do čela Východočeské pěvecké župy. Do města zval významné herce a zpěváky. Měl podíl i na založení Průmyslového muzea. Bohatý kulturní život, který organizoval, vedl k tomu, že se Chrudimi začalo říkat „Athény východních Čech“.\n\nAktivně se účastnil i sokolského hnutí. 15. února 1885 byl zvolen předsedou chrudimské organizace. Prosazoval tělovýchovu žen a jejich účast na vystoupeních; zprvu se však stavěl proti tomu, aby jim bylo přiznáno právo volit. V roce 1887 byl zvolen místostarostou východočeské župy a o osm let později jejím starostou. Po roce 1889 působil i ve výboru České obce sokolské, určitou dobu i jako místopředseda. 14. srpna 1892 byla jeho zásluhou slavnostně otevřena nová chrudimská sokolovna.\n\nRoku 1877 byl zvolen do městského zastupitelstva, později pracoval i v radě a roku 1899 se stal členem okresního výboru. Nabídku na funkci starosty odmítl kvůli svým dalším kulturním a spolkovým aktivitám. Tři volební období zasedal v českém zemském sněmu za města Chrudim a Heřmanův Městec jako poslanec svobodomyslné (mladočeské) strany. Pracoval v rozpočtovém výboru, ale pozornost poutaly i jeho projevy na plénu, pronášené silným, teatrálně zbarveným hlasem. Rezignace na mandát byla oznámena na schůzi sněmu v květnu 1890.\n\nZemřel v noci z 28. na 29. března 1921. Na pohřbu v Chrudimi mu za účasti 670 sokolů v krojích a mnoha dalších občanů vzdali úctu starosta Sokola Josef Scheiner a politik Karel Kramář. Byl pohřben na hřbitově U Kříže.\n\nPippich byl, zejména u příležitosti šedesátých narozenin, oceňován jako typ a vzor venkovského intelektuála, který vykonává potřebnou „drobnou práci pro národ“. Povznesl ochotnickou divadelní scénu svého města na uměleckou úroveň. Stal se inspirátorem a vůdcem sokolstva. Současníci oceňovali i jeho řečnické schopnosti a politickou odvahu; na rozdíl od řady jiných politiků se například nebál chodit na dělnické schůze a dokázal tam slušně, ale důrazně oponovat demagogům a marxistům. V projevech na sokolských slavnostech i jinde používal teatrální gesta a patetickou deklamaci.\n\n8. května 1921 byla na jeho počest pojmenována Sokolská župa Východočeská-Pippichova. 18. února 1934 bylo v Chrudimi slavnostně otevřeno Divadlo Karla Pippicha.\n\nPippich byl autorem článků v sokolském tisku, příležitostných básní, divadelních her a textů k písním. Jeho literární tvorba ale nedosahuje významu jeho veřejné a organizátorské činnosti. Některá jeho dramata se hrála v 80. a 90. letech 19. století, a to i na pražských scénách. Projevovala se v nich autorova vzdělanost, divadelní zkušenosti a pečlivost provedení, jejich většímu úspěchu ale bránil nedostatek dramatického talentu.\n\nKnižně vyšly:\n\n\n"}
{"id": "767658", "url": "https://cs.wikipedia.org/wiki?curid=767658", "title": "Kostel svatého Filipa a Jakuba (Arbesovo náměstí)", "text": "Kostel svatého Filipa a Jakuba (Arbesovo náměstí)\n\nKostel svatého Filipa a Jakuba v Praze na Smíchově stával do roku 1891 na dnešním Arbesově náměstí. Původně románský kostel prošel gotickou a barokní přestavbou. Po přenesení farnosti k nově postavenému kostelu sv. Václava v roce 1885 jeho význam upadal a v roce 1891 byl jako postradatelný zbořen. Část stavebního materiálu byla využita k výstavbě nového kostela téhož zasvěcení na hřbitově Malvazinky, do něhož byly ze zrušeného kostela přeneseny i některé sochy. Zbytky základového zdiva, skryté pod navážkou, byly v roce 2003 prohlášeny za kulturní památku.\n\nRománský kostelík sv. Jakuba v Zahradách či na Újezdě, sestávající z polokruhové apsidy a čtverhranné lodi, stál na místě dnešního Arbesova náměstí zřejmě již na počátku 13. století, resp. již ve 12. století, nejspíše v jeho 2. polovině, někdy je zmiňován i původ v 11. století.\n\nPozději byl goticky přebudován. Vnější rozměry lodi byly podle archeologického výzkumu 12,2 × 8,2 m. K plochostropé lodi přiléhala na východě pravoúhle odstupněná apsida zaklenutá konchou. Zdivo tvořily opukové kvádříky o výšce 22–25 cm. Apsidu dole obíhal nízký sokl, nahoře obloučkový vlys nesený třemi lisénami. Loď měla v bočních stěnách dvojici půlkruhově zaklenutých oken, apsida podobná dvě menší okna, západní stěnu lodi prolamoval jednoduchý portál.\n\n18. října 1333 při něm byla zřízena plebánie, stal se farním kostelem osady Újezd. Část osady, rozdělené karlovským opevněním Malé Strany, patřila abatyším klášteru sv. Jiří na Pražském hradě, kterým náleželo též podací právo ke kostelu. Ke kostelu patřil též hřbitov, dvůr a farní zahrada. Na mohutné podezdívce byla postavená věž se zvonicí, původně dřevěná.\n\nV husitských dobách fara zanikla a kostel byl pravděpodobně poškozen, později jej Pražané obsadili utrakvisty, ještě v roce 1619 je uváděn jako nekatolický. Koupí Smíchova přešlo v roce 1594 patronátní právo na staroměstskou obec. Po bělohorských událostech připadl kostel pod malostranskou farnost (sv. Václav, sv. Mikuláš). Od roku 1702 (1700) až do znovuzřízení farnosti v roce 1749 jej měli ve správě jezuité z blízkého dispenzáře.\n\nRoku 1749 byl kostel přestavěn barokně. Loď byla rozšířena směrem na západ. Na jižní straně byla postavena nová, tentokrát zděná věž, a byla vybavena třemi většími a jedním malým zvonem, ve spodní části věže byla sakristie. Původní podloží kostela bylo zasypané do úrovně zbraslavské silnice, byla prolomena nová okna a stará románská byla zazděna a bylo vybudováno nové průčelí s nikou se sochou žehnajícího Spasitele s jablkem světovlády a po stranách nad průčelím stály sochy sv. Filipa a Jakuba od Ferdinanda Maxmiliána Brokoffa, zároveň bylo rozšířeno zasvěcení kostela a umístěn nový hlavní oltářní obraz. Čtyři vedlejší oltáře byly zasvěceny Panně Marii Pomocné, sv. Barboře, sv. Prokopu a sv. Janu Nepomuckému. Byla vystavěna nová hřbitovní zeď a kostnice.\n\nRoku 1749 zde byla zásluhou staroměstského primátora Jana Václava Vejvody ze Stromberka obnovena fara, pod niž spadaly Smíchov, Zlíchov, Radlice, Hlubočepy a Červený mlýn. Matriky zde byly vedeny od roku 1761. Bohoslužby zde bývaly střídavě česky a německy, postupně však němčina ustupovala a po roce 1870 se tu kázalo jen česky. Stalo se tak po události, kdy na začátku německého kázání představeného pražského alumnátu Dr. Tersche farníci odcházeli a když to dr. Tersch uviděl, údajně zvolal: „Počkejte, lidičky, já umím také česky!“ a zbytek kázání přednesl v češtině. Němčina se pak používala jen při zádušních mších za farníky německé národnosti.. \n\nRoku 1875 byla zřízena zlíchovská farnost u kostela sv. Filipa a Jakuba, čímž se smíchovská farnost zmenšila jen na Smíchov a Radlice.\n\nRoku 1791 byl hřbitov zrušen císařským dekretem zakazujícím pohřbívání uvnitř sídel (zprvu jej nahrazoval Malostranský hřbitov na Smíchově), roku 1831 či 1833 byl i s kostnicí zlikvidován. Původní úroveň hřbitova zvýšila navážka a zhruba od 50. let začaly být zastavovány parcely kolem nově tvořeného náměstí, které se v letech 1860–1895 jmenovalo Kostelní a po zboření kostela pak v letech 1895–1920 Jakubské, než bylo přejmenováno na Arbesovo. Kvůli zvýšení okolního terénu se do kostelíku sestupovalo po několika schodech a kostelík byl vlhký a při deštích sem občas zatékalo.\n\nV souvislosti s průmyslovým rozvojem Smíchova v 19. století a nárůstu počtu obyvatel se nejprve v 60. letech uvažovalo o dalším rozšíření kostela nebo o novostavbě na místě původního hřbitova. V roce 1866 bylo rozhodnuto o výstavbě nového, většího kostela. V roce 1875 byl však farní patronát přenesen na smíchovské zastupitelstvo a obec pro nový kostel koupila pozemek proti radnici. 18. září 1881 byl položen základní kámen a už 27. září 1885 byl nový kostel sv. Václava vysvěcen. Od té doby význam původního kostela upadal, konaly se zde jen například křtiny nebo poutní bohoslužby na svátek Filipa a Jakuba.\n\nFrantišek Ekert v roce 1884 kostel popisoval: „Jest to malá, ani slohem, ani zařízením svým nevynikající budova, na níž pouze stará románská polokruhová apsida povšimnutí zasluhuje. … Ač kostelík ten nevyniká, zasluhuje, aby i po dokončení nového farního chrámu pro ctihodné stáří své nadál zachován byl.“\n\nV letech 1891–1892 byl kostel zbořen v rámci likvidace městských hradeb v oblasti Újezda. Rozzlobený dav vinil radnici z neuctivosti vůči starému kostelíku a srocoval se i před domem starosty Elh(e)nického, hrozilo fyzické napadení členů rady města, Peluňka, stavitele Cuřína, obchodníka Krupky a starosty Elhenického. Smíchovský farář Švehla dav uklidňoval sdělením, že rozhodnutí přišlo z konzistoře, nikoliv z radnice, Václav Sedláček ve svých \"Dějinách Smíchova\" uvádí i možnost, že za demolicí kostelíka mohl stát i sám farář Vincenc Švehla. Ten údajně, jako jedna z nejvlivnějších osob na radnici, prohlásil starý kostel za zbytečný a bránící rozvoji (Sedláček ho podezírá, že se obával rozdělení farnosti, které by znamenalo snížení jeho beneficia). Komise pak došla k závěru, že kostel nemá historickou hodnotu a hrozí jeho sesutí a doporučila ho zbourat s tím, že v něm umístěná umělecká díla budou přenesena na Malvazinky. Výstavba nového kostela na Malvazinkách byla také tématem farářovy promluvy při poslední mši ve starém kostele. Ta se konala 12. října 1891, dva týdny poté začaly demoliční práce. Na náměstí pak vzniklo tržiště s centrální sroubenou boudou. Demontáž soch byla doprovázena dalšími emotivními projevy. Když se nedařilo sejmout sochu Krista, stohlavý plačící dav si to vykládal jako znamení proti zboření kostela. A když se sochu na provazech podařilo uvolnit a ta se zavěšená otočila čelem ke kostelu, dav volal: “Kristus se loučí! Obrátil se od nás! Chce zpět!“ Při pokládání na valník se socha obrátila opět směrem k lidu a jako jediná ze soch zůstala ve vertikální poloze. Lidé se vrhali k vozu, sochu líbali, poklekali k modlitbě, vůz doprovázeli procesím. Rozdrobený stavební materiál si lidé odnášeli na památku.\nNa výstavbu nového novorománského kostela sv. Filipa a Jakuba, na hřbitově na Malvazinkách, vysvěceného roku 1896, bylo využito románské opukové zdivo původního kostela a byly sem přeneseny socha Spasitele, sochy sv. Filipa a Jakuba a staré zvony. Kříž, který původně stál před kostelem, byl umístěn na zahradě městského chudobince.\nSlavné filipojakubské poutě byly po zbourání kostela na čas přeneseny na Dětský ostrov, ale už nikdy nedosáhly původní obliby.. Jan Zázvorka v roce 1927 pro Arbesovo náměstí projektoval puristický sbor Církve československé husitské, avšak přednost dostalo zachování tržiště.\nV roce 1956 provedl dr. Ivan Borkovský archeologický výzkum románských základů.. Zbytky základového zdiva, skryté pod navážkami parkové úpravy náměstí, byly k 9. 5. 2003 prohlášeny kulturní památkou pod rejstříkovým číslem 100262.. Na místě, kde kostelík stával, je údajně v dlažbě vyznačen kříž.\nPřed likvidací stavby a během jejího bourání byly některé odstrojené části zařízení a fragmenty stavby převezeny do Národního muzea v Praze. Patří k nim například obraz z hlavního oltáře nebo dřevěné články barokní kazatelny.\n"}
{"id": "767663", "url": "https://cs.wikipedia.org/wiki?curid=767663", "title": "Mechov", "text": "Mechov\n\nMechov může být:\n\n"}
{"id": "767667", "url": "https://cs.wikipedia.org/wiki?curid=767667", "title": "Porsche-Arena", "text": "Porsche-Arena\n\nPorsche-Arena je moderní víceúčelová krytá aréna, která se nachází ve čtvrti Bad Cannstatt německého Stuttgartu. Po čtrnáctiměsíční výstavbě byla otevřena v roce 2006 a její kapacita činí 5 100 až 8 000 sedících diváků v závislosti na druhu konané události. \n\nTvoří součást sportovního komplexu, který zahrnuje fotbalový stadion Mercedes-Benz Arena a krytou halu Schleyerhalle. \n\nAréna je dějištěm každoročně konaného tenisového turnaje ženského profesionálního okruhu Porsche Tennis Grand Prix. Hostila také některé zápasy mistrovství světa v házené mužů 2007 a mistrovství Evropy ve stolním tenise 2009. \n\nMezistátní zápasy v hale hostí německý daviscupový a fedcupový tým. V únoru 2012 se v ní uskutečnilo úvodní kolo Světové skupiny Fed Cupu mezi Německem a Českou republikou. Následně pak i dubnová baráž proti Austrálii, vždy s vítězným koncem pro hosty. Češky v Porsche-Areně vyhrály také světové semifinále Fed Cupu 2018.\n\nSvé zápasy v aréně hrají dvě házenkářská družstva HBW Balingen-Weilstetten a TV Bittenfeld.\n\n"}
{"id": "767670", "url": "https://cs.wikipedia.org/wiki?curid=767670", "title": "Martin Frýdek (1992)", "text": "Martin Frýdek (1992)\n\nMartin Frýdek (* 24. března 1992 v Hradci Králové) je český fotbalový obránce/záložník a reprezentant, momentálně působí v klubu AC Sparta Praha. Nejčastěji nastupuje na levém kraji obrany nebo záložní řady. Mimo Česko působil na klubové úrovni na Slovensku. Je synem bývalého fotbalisty Martina Frýdka.\n\nMartin je sparťanským odchovancem. V létě 2011 přešel do sparťanské rezervy. Poté, co si Martin zvykl na tempo dospělého fotbalu, se postupně zabydlel v základní sestavě rezervy. V zimní pauze 2011/12 byl poprvé přizván do přípravy prvního týmu. V létě 2012 byl uvolněn na hostování do Senice. V týmu podepsal roční hostování s klauzulí. Ta Spartě uplatňovala nárok si hráče v zimě stáhnout zpět a to se stalo.\n\nZačátkem roku 2013 se společně s Davidem Pavelkou přesunul ze Sparty do severočeského klubu FC Slovan Liberec, součástí transferu byl prodej záložníka Lukáše Váchy za 15 milionů korun opačným směrem. \n\nV prvním utkání ve druhém předkole Evropské ligy 2013/14 18. července 2013 z první střely otevřel skóre proti domácímu lotyšskému celku Skonto Riga, míč se odrazil od tyče do zad soupeřova brankáře a poté do brány. Liberec ale další góly nepřidal a odvezl si z Rigy do odvety porážku 1:2. V odvetě třetího předkola Evropské ligy 8. srpna 2013 se jednou brankou podílel na výhře 2:1 proti FC Zürich, Liberec po shodném výsledku z prvního utkání doma (2:1) postoupil do 4. předkola (resp. play-off). S Libercem si zahrál i ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem).\n\nSe Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV červenci 2015 ho koupila Sparta Praha ze Slovanu Liberec zpět, součástí transferu se stal fotbalista Jan Sýkora, který přestoupil opačným směrem. Ve Spartě se dokázal prosadit do základní sestavy a pomohl týmu k postupu do čtvrtfinále Evropské ligy 2015/16. Gólově se prosadil v odvetě na hřišti FK Krasnodar a v úvodním osmifinálovém utkání na Letné s Laziem Řím. Sezóna pro něj předčasně skončila v 27. kole na hřišti FK Teplice, kdy po souboji s Martinem Fillem utrpěl těžký otřes mozku a přišel tím i o šanci být v nominaci na EURO 2016 ve Francii.\n\nNastupoval za mládežnické reprezentace ČR.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti. Na turnaji vstřelil jednu branku (v zápase základní skupiny proti Srbsku, výhra 4:0).\n\n24. 3. 2016 debutoval pod trenérem Pavlem Vrbou v A-mužstvu ČR v přátelském utkání v Praze proti reprezentaci Skotska (porážka 0:1). Dle slov trenéra Vrby by byl minimálně v vširší nominaci na EURO 2016, kdyby neutrpěl zranění hlavy na konci sezóny 2015/16, kterého tak připravilo o šanci být nominován na tento turnaj.\n\n"}
{"id": "767673", "url": "https://cs.wikipedia.org/wiki?curid=767673", "title": "Arrondissement Guebwiller", "text": "Arrondissement Guebwiller\n\nArrondissement Guebwiller (fr. \"Arrondissement de Guebwiller\") byla správní územní jednotka ležící v departementu Haut-Rhin a regionu Alsasko ve Francii. Členil se dále na 4 kantony a 47 obcí. K 1. lednu 2015 byl sloučen s arrondissementem Thann do nově vzniklého arrondissementu Thann-Guebwiller.\n\n"}
{"id": "767674", "url": "https://cs.wikipedia.org/wiki?curid=767674", "title": "Arrondissement Mulhouse", "text": "Arrondissement Mulhouse\n\nArrondissement Mulhouse (fr. \"Arrondissement de Mulhouse\") je správní územní jednotka ležící v departementu Haut-Rhin a regionu Grand Est ve Francii. Člení se dále na 8 kantonů a 80 obcí.\n\nod roku 2015:\n\npřed rokem 2015:\n"}
{"id": "767678", "url": "https://cs.wikipedia.org/wiki?curid=767678", "title": "Allen County (Kentucky)", "text": "Allen County (Kentucky)\n\nAllen County je okres ve státě Kentucky v USA. K roku 2010 zde žilo 19 956 obyvatel. Správním městem okresu je Scottsville. Celková rozloha okresu činí 912 km². Na jihu sousedí se státem Tennessee.\n"}
{"id": "767680", "url": "https://cs.wikipedia.org/wiki?curid=767680", "title": "Trimble County", "text": "Trimble County\n\nTrimble County je okres v severní části státu Kentucky v USA. K roku 2010 zde žilo 8 809 obyvatel. Správním městem okresu je Bedford. Celková rozloha okresu činí 405 km². Na severu a západě sousedí se státem Indiana.\n"}
{"id": "767683", "url": "https://cs.wikipedia.org/wiki?curid=767683", "title": "Šebánek", "text": "Šebánek\n\nPříjmení Šebánek nosí více osobností:\n\n"}
{"id": "767685", "url": "https://cs.wikipedia.org/wiki?curid=767685", "title": "Dick's Picks Volume 13", "text": "Dick's Picks Volume 13\n\nDick's Picks Volume 13 je třináctá část série koncertních alb \"Dick's Picks\" skupiny Grateful Dead. Album bylo nahráno 6. května 1981 v Nassau Veterans Memorial Coliseum v Uniondale v New Yorku. Dvě skryté skladby na druhém disku byly nahrány 1. listopadu 1979 na stejném místě. Album vyšlo v roce 1999.\n\n"}
{"id": "767686", "url": "https://cs.wikipedia.org/wiki?curid=767686", "title": "Ignác Jaksch (kanovník)", "text": "Ignác Jaksch (kanovník)\n\nThDr. Ignác Jaksch (1792 Wartenberk − 23. března 1857), byl český římskokatolický duchovní, skutečný rada při Českém místodržitelství a sídelní kanovník Katedrální kapituly u sv. Štěpána v Litoměřicích do roku 1857.\n\nNa kněze byl vysvěcen v roce 1815. Založil na popud Vincence Zahradníka, nejnadanějšího a nejhorlivějšího žáka Bolzanova \"„Jahrbuch für Lehrer, Eltern und Erzieher“\", nejvýznamnější školní časopis předbřeznového Rakouska (doba mezi roky 1804 – březen 1848). Časopis došel brzy značného rozšíření a vycházel v nákladu více než 3000 kusů. Jeho spolupracovníky byli hlavně přátelé a žáci Bolzánovi. Bývá někdy zaměňován s příbuzným téhož jména Ignácem Jakschem, který však byl hornopolickým arciděkanem a čestným kanovníkem v litoměřické kapitule.\n\n\n"}
{"id": "767687", "url": "https://cs.wikipedia.org/wiki?curid=767687", "title": "Jozef Štrauch", "text": "Jozef Štrauch\n\nJozef Štrauch (28. února 1928 Smižany – 2008, Spišská Nová Ves)) byl slovenský a československý architekt, politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Gelnica. V parlamentu setrval do konce funkčního období, tedy do voleb roku 1960.\n\nK roku 1954 se profesně uvádí jako technik ve strojírnách v obci Prakovce. Později působil jako stavební inženýr a architekt a zanechal výrazné stopy v stavebním rozvoji regionu Spiše. Začínal jako vedoucí odboru územního plánování stavebního řádu, později pracoval v útvaru hlavního architekta okresu Spišská Nová Ves.\n\n"}
{"id": "767688", "url": "https://cs.wikipedia.org/wiki?curid=767688", "title": "Fabrizio Ravanelli", "text": "Fabrizio Ravanelli\n\nFabrizio Ravanelli (* 11. prosince 1968 v Perugii) je bývalý italský fotbalový útočník.\n\nBěhem své kariéry hrál za Perugii, Juventus, Lazio, Marseille, Middlesbrough a Derby County. Za italskou reprezentaci nastoupil ve 22 zápasech. Na konci 90. let 20. století patřil k nejlepším střelcům branek v Evropě. S Juventusem se v sezóně 1994/95 stal mistrem italské ligy a vyhrál s ním jak italský pohár, tak také italský Superpohár. V následující sezóně vyhrál s Juventusem Ligu mistrů a v sezóně 1992/93 triumfoval v Poháru UEFA. Vítězství v lize, poháru i Superpoháru zopakoval v roce 2000 v dresu římského Lazia.\n\nDíky zbarvení svých vlasů do šedivé barvy býval přezdívaný „Bílé křídlo“ nebo „Šedý vlk“.\n"}
{"id": "767689", "url": "https://cs.wikipedia.org/wiki?curid=767689", "title": "Křeček krysí", "text": "Křeček krysí\n\nKřeček krysí je stromový hlodavec žijící v Kolumbii a severozápadním Ekvádoru. Není příliš hojný a je obtížné ho chytit k dalšímu výzkumu. Vyskytuje se v údolí řeky Magdaleny a v Ekvádoru až do nadmořské výšky 1100 m n. m. Dospělý křeček váží 184 g.\n"}
{"id": "767690", "url": "https://cs.wikipedia.org/wiki?curid=767690", "title": "Jozef Štromp", "text": "Jozef Štromp\n\nJozef Štromp (7. září 1909 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Moldava nad Bodvou. V parlamentu setrval do konce funkčního období, tedy do voleb roku 1960. K roku 1954 se profesně uvádí jako předseda JZD v obci Janík.\n\n"}
{"id": "767691", "url": "https://cs.wikipedia.org/wiki?curid=767691", "title": "Bedřich Štyndl", "text": "Bedřich Štyndl\n\nBedřich Štyndl (25. února 1909 – 12. října 1984) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nK roku 1954 se profesně uvádí jako ředitel Slovenských plynáren.\n\nVe volbách roku 1954 byl zvolen za KSS do Národního shromáždění ve volebním obvodu \"Bratislava V\". V parlamentu setrval do konce funkčního období, tedy do voleb roku 1960.\n\n"}
{"id": "767692", "url": "https://cs.wikipedia.org/wiki?curid=767692", "title": "František Šuchaň", "text": "František Šuchaň\n\nFrantišek Šuchaň (* 6. srpna 1930) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Brezno. V parlamentu setrval do konce funkčního období, tedy do voleb roku 1960. K roku 1954 se profesně uvádí jako malíř pokojů Stavebních závodů v Breznu.\n\n"}
{"id": "767694", "url": "https://cs.wikipedia.org/wiki?curid=767694", "title": "5 Tracks", "text": "5 Tracks\n\n5 Tracks je EP velšského hudebníka Johna Calea, které vyšlo 27. května 2003 u EMI Records; jako jeho první album vydané u této společnosti. S vydáním tohoto EP oznámil, že na podzim vyjde jeho nové řadové album. V říjnu tedy vyšlo album \"HoboSapiens\". Jde o první album složené z nového materiálu od roku 1996, kdy vyšlo album \"Walking on Locusts\". Mezi tím vycházely různé soundtracky a kompilace. Autorem všech skladeb je Cale; na všech se rovněž podílel i produkčně, spolu s ním skladby produkovali Andy Green (2−5) a Dimitri Tikovoi (1−3).\n\nSkladby byly nahrány a pomoci programu ProTools. Nahrávání alba probíhalo ve studiu MediaLuna Studios v New Yorku a různé části pak v Engine Studios. Závěrečný mix probíhal v Olympic Studios v Londýně.\n\nAlbum obsahuje pět skladeb. V úvodní písni „Verses“ zpívá doprovodné vokály Caleova dcera Eden Caleová. Skladba „Chums of Dumpty“ je reakcí na teroristické útoky 11. září 2001. „E Is Missing“ pojednává o americkém básníkovi jménem Ezra Pound. Skladba „Wilderness Approaching“ pojednávající o mezinárodním pašování drog byla použita ve filmu \"Paříž\" (2003).\n\nAutorem všech skladeb je John Cale.\n\n"}
{"id": "767697", "url": "https://cs.wikipedia.org/wiki?curid=767697", "title": "Viktor Šurka", "text": "Viktor Šurka\n\nViktor Šurka (17. května 1928 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Žilina-venkov-Kysucké Nové Mesto. V parlamentu setrval do konce funkčního období, tedy do voleb roku 1960. K roku 1954 se profesně uvádí jako důstojník ČSLA v hodnosti majora a člen KNV.\n\nV roce 1975 se Viktor Šurka zmiňuje coby náměstek předsedy Státní plánovací komise ČSSR. Byl tehdy s hodností generálmajora a titulem RSDr. Ing. povýšen do hodnosti generálplukovníka. Předtím k roku 1969 uváděn jako náčelník Finanční správy Ministerstva národní obrany.\n"}
{"id": "767700", "url": "https://cs.wikipedia.org/wiki?curid=767700", "title": "Deutsche Fotothek", "text": "Deutsche Fotothek\n\nDeutsche Fotothek (Německá fotografická knihovna) je univerzální obrazový archiv historie umění a kultury sídlící v Saské státní a univerzitní knihovně v Drážďanech a který vlastní více než tři miliony dokumentů.\n\nSpecializuje se na historii umění, architektury a hudby, regionální území Sasko, geografii, technologie a ekonomickou historii. Kromě vlastních záznamů pochází velká část sbírky ze sbírek institucí, podniků a to zejména z pozůstalosti fotografů jako byli například Hermann Krone, Christian Borchert, Fritz Eschen, Walter Hahn, Erich Höhne a Erich Pohl, Richard Peter, Abraham Pisarek nebo Roger Rössing. Z dalších fotografů jmenujme například Eugen Nosko.\n\nDeutsche Fotothek má svůj původ v „Sächsischen Landesbildstelle“, který byl založen v roce 1924. V roce 1925 byl založen fotografický zemský archiv. V roce 1944 činil 47 000 negativů a 65 000 diapozitivů. Instituce sídlila v ulici Zirkusstraße č.p. 40. Během leteckých náletů na Drážďany v únoru 1945 byla zničena s výjimkou externích zdrojů.\n\nV létě roku 1946 byla znovu otevřena na Ehrlich Strasse č.p. 1. Od roku 1951 se přemístila do zrekonstruovaného Saského Stavovského domu. Ve stejném roce jí byl přidělen statut státní fotografické knihovny. V roce 1952 se instituce přejmenovala na „Staatliche Fotothek Dresden“. V roce 1956 získala statut od ministerstva kultury jako „Deutsche Fotothek Dresden – Zentrales Institut für kulturwissenschaftliche Bilddokumente“. V roce 1961 se stala součástí Státní knihovny v Berlíně. Od roku 1983 patří pod oddělení Saské státní a univerzitní knihovny v Drážďanech (Sächsischen Landesbibliothek-Staats- und Universitätsbibliothek). Od roku 1964 spravuje archivy Akademie umění NDR.\n\nNěmecká fotografická knihovna má více než 3,2 milionu fotografických dokumentů. V současné době (únor 2010) je asi 1 000 000 snímků dostupné na internetu on-line.\n\nDne 24. března 2009 proběhla informace, že společnost Wikimedia může použít 250 000 fotografií ze sbírky Deutsche Fotothek. Nato byla uzavřena smlouva mezi Wikimedia Deutschland a Saskou státní a univerzitní knihovnou.\n\nNyní jsou k dispozici na úložišti obrázků Wikimedia Commons.\n\n\n\n"}
{"id": "767701", "url": "https://cs.wikipedia.org/wiki?curid=767701", "title": "Josef Šustr", "text": "Josef Šustr\n\nJosef Šustr (15. března 1920 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Praha-venkov. V parlamentu setrval do února 1959, kdy rezignoval a nahradil ho Josef Černý.\n\nK roku 1954 se profesně uvádí jako ředitel podniku Kovohutě Příbram.\n\n"}
{"id": "767702", "url": "https://cs.wikipedia.org/wiki?curid=767702", "title": "Emanuel Pippich", "text": "Emanuel Pippich\n\nEmanuel Pippich (24. září 1812 Tloskov – 5. ledna 1886 Chrudim) byl český právník, organizátor kulturního života na venkově a filantrop. V mládí působil jako učitel hudby ve šlechtických rodinách, později pracoval jako justiciár ve Zlonicích (1844–50), náměstek státního zástupce v Rakovníku (1850–53) a advokát v Chrudimi (1853–86). V posledních dvou městech se zasloužil o rozvoj kulturního života (beseda, pěvecký sbor, ochotnické divadlo, školství, muzeum), za což byl v obou oceněn čestným občanstvím. Na jeho činnost navázal syn Karel Pippich (1849–1921).\n\nNarodil se 24. září 1812 v Tloskově u Neveklova. Vystudoval gymnázium v Benešově, filosofii a práva v Praze. Jako absolvent ale nemohl najít práci v oboru. Začal se proto věnovat hudbě, navštěvoval kursy hry na klavír a hudební teorie u V. Tomáška a brzy se zdokonalil tak, že se sám stal soukromým učitelem. Hru na klavír vyučoval ve šlechtických rodinách Kinských, Clam-Martiniců, Chotků, Lobkoviců a Černínů. Kněžna Kinská mu roku 1844 zajistila místo justiciára na panství ve Zlonicích. V roce 1850 se stal náměstkem státního zástupce v Rakovníku a o tři roky později chrudimským advokátem. Praxi tam vykonával 33 let, do konce života.\n\nZapojil se do veřejného a kulturního dění. V Rakovníku v letech 1850-53 s přítelem Matějem Havelkou organizoval besedu a pěvecký sbor. Jejich aktivita přispěla k povzbuzení občanské a národní uvědomělosti a Pippich byl při odchodu oceněn čestným občanstvím.\n\nMnohem více rozvinul svou činnost v Chrudimi. Spolu s Josefem Klimešem a Karlem Rothem organizoval vlastenecké podniky. Stal se ředitelem i hercem ochotnického divadla, zpíval v operách. Roku 1856 založil pěvecký sbor, později nazvaný Slavoj, a byl jmenován jeho prvním starostou. Podporoval místní školství, spoluzakládal muzeum a přispěl do něj ornitologickými a numismatickými sbírkami. Podílel se i na vzniku městského pivovaru a parku. Velkou část příjmů věnoval pravidelně na dobročinné účely. 1. září 1858 byl jmenován čestným občanem.\n\nZemřel 5. ledna 1886 v Chrudimi, pohřben byl na hřbitově sv. Kříže za velké účasti místních občanů. V závěti věnoval po 100 zlatých spolku Svatobor, na dostavbu chrámu sv. Víta a chudým města Rakovníka, a dále po 50 zlatých chudým města Chrudimi, městským špitálníkům, chudým žákům obecných škol, spolku na podporu chudých gymnazijních studentů a dalším sdružením; celkem takto odkázal 1000 zlatých.\n\nRoku 1847 se ve Smečně oženil s dvacetiletou Marií Jandovou, dcerou pokladníka na Clam-Martinicově panství. Měli spolu pět synů a jednu dceru; syn Karel Pippich (1849–1921) pokračoval v otcově činnosti a proslavil se jako advokát, kulturní organizátor a sokolský představitel v Chrudimi.\n"}
{"id": "767703", "url": "https://cs.wikipedia.org/wiki?curid=767703", "title": "František Šutaj", "text": "František Šutaj\n\nFrantišek Šutaj (20. ledna 1905 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Liberec. V parlamentu setrval do konce funkčního období, tedy do voleb roku 1960. K roku 1954 se profesně uvádí jako technický úředník národního podniku Jiskra Červený Kostelec.\n\n"}
{"id": "767705", "url": "https://cs.wikipedia.org/wiki?curid=767705", "title": "Čeští držitelé Oscara", "text": "Čeští držitelé Oscara\n\nČeští držitelé Oscara (resp. českoslovenští držitelé Oscara) obsahuje seznam držitelů Ceny Akademie, anebo nominace na ni, českého, resp. slovenského původu. V seznamu jsou taky zahrnuty filmy, které v soutěži o Oscara v kategorii nejlepší cizojazyčný film získaly cenu, anebo nominaci. \nKameraman českého původu Franz Planer byl na cenu nominován celkem pětkrát. Ivan Jandl získal speciálního miniaturního Oscara za postavu Karla Malíka v dramatu \"Poznamenaní\". Herečka Ida Kamińska byla sice rusko-polského původu, nominaci za nejlepší ženský výkon v hlavní roli však získala za československý snímek \"Obchod na korze\". Režisér Jan Svěrák vyhrál v roce 1989 studentského Oscara, který se uděluje od roku 1973 začínajícím umělcům. Bylo to za režii filmu \"Ropáci\". Svěrák později získal nominaci za nejlepší cizojazyčný film za snímek \"Obecná škola\" a Oscara za film \"Kolja\".\n\n\n\n\n\n\n\n\n\n\n\n\n\n\nRok uvedený před názvem filmu, či jménem umělce, znamená rok, ve kterém film vznikl. \n\n"}
{"id": "767706", "url": "https://cs.wikipedia.org/wiki?curid=767706", "title": "Rudolf Táborský", "text": "Rudolf Táborský\n\nRudolf Táborský (8. prosince 1923 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Čáslav. V parlamentu setrval do konce funkčního období, tedy do voleb roku 1960. K roku 1954 se profesně uvádí jako podplukovník.\n\n"}
{"id": "767711", "url": "https://cs.wikipedia.org/wiki?curid=767711", "title": "Josef Tatíček", "text": "Josef Tatíček\n\nJosef Tatíček (2. května 1911 Prosetín – 4. ledna 1969) byl český a československý politik Komunistické strany Československa a poúnorový poslanec Národního shromáždění ČSR.\nPo válce se angažoval v budování Jednotného svazu českých zemědělců, kde byl při jeho ustavení roku 1947 jmenován 2. místopředsedou. Před rokem 1952 působil v Ústřední radě odborů v sekci zemědělců. Pak od roku 1952 zastával post vedoucího ústřední správy státních statků na ministerstvu zemědělství. V roce 1959 se uvádí jako člen Jednotného zemědělského družstva v Prosetíně.\n\nPo volbách roku 1954 byl zvolen za KSČ do Národního shromáždění ve volebním obvodu Bystřice nad Pernštejnem-Boskovice. Mandát nabyl až dodatečně v únoru 1959 jako náhradník poté, co zemřel poslanec Alois Málek.\n\nV roce 1968 byl předsedou JZD v Prosetíně. V březnu toho roku se zúčastnil vzpomínkového setkání aktérů sjezdu rolnických komisí z doby únorového převratu, na jehož provádění se coby místopředseda Jednotného svazu českých zemědělců podílel. S odstupem hodnotil socializaci vesnice jako úspěšnou a odmítal soudobou paušální kritiku vykonané práce. V rámci počínajícího reformního procesu pražského jara nicméně uvítal chystaný vznik profesní organizace sdružující české zemědělské družstevníky.\n\n"}
{"id": "767712", "url": "https://cs.wikipedia.org/wiki?curid=767712", "title": "Mehmet Ali Ağca", "text": "Mehmet Ali Ağca\n\nMehmet Ali Ağca (* 9. ledna 1958, Hekimhan, Malatya) je turecký ultranacionalista, který 1. února 1979 zavraždil tureckého novináře Abdiho İpekçiho a 13. května 1981 se v Římě pokusil o atentát na papeže Jana Pavla II.\n\nAli Ağca patřil k Bozkurtlar, nacionalistickým \"Šedým vlkům\". 1979 zabil šéfa tureckých novin Milliyet, novináře Abdiho İpekçiho. Před tímto činem organizoval v Istanbulu a Ankaře pouliční bitky proti levicově a kemalisticky orientovaným studentům. Po vraždě uprchl s Halukem Kırcim, dalším vysoce postaveným členem Bozkurtlaru, do Erzurumu a schovával se tam. Po návratu do Istanbulu ho policie zatkla, ale 24. listopadu 1979 se mu podařilo z vojenské věznice Maltepe uprchnout. Existují spekulace, že mu při útěku pomáhali vojáci napojení na Bozkurtlar, oficiální místa však toto nikdy nepotvrdila.\n\nPodrobně v článku Atentát na Jana Pavla II. (1981).\n\nV Turecku byl v nepřítomnosti odsouzen za vraždu novináře k trestu smrti. To bylo změněno na doživotí a nakonec na 36 let vězení. V rámci amnestie byl propuštěn z vězení 12. ledna 2006. Toto rozhodnutí však bylo zrušeno a 20. ledna byl Ağca znovu uvězněn.\n\nV květnu 2008 zažádal Ağca o polské občanství; dle svého právníka se chtěl po svém propuštění v Polsku usadit.\n\n18. ledna 2010 byl propuštěn z věznice Sincan v Ankaře. Na počátku roku 2013 prohlásil, že atentát inicioval ajatolláh Chomejní.\n"}
{"id": "767713", "url": "https://cs.wikipedia.org/wiki?curid=767713", "title": "Pippich", "text": "Pippich\n\nPříjmení Pippich nosí následující osobnosti:\n\n"}
{"id": "767714", "url": "https://cs.wikipedia.org/wiki?curid=767714", "title": "Knut I.", "text": "Knut I.\n\nKnut I. je jméno těchto panovníků:\n\n\n"}
{"id": "767715", "url": "https://cs.wikipedia.org/wiki?curid=767715", "title": "Karol Tomášek", "text": "Karol Tomášek\n\nKarol Tomášek (15. června 1920 – 31. května 1977) byl ředitel strojíren v Dubnici nad Váhom, slovenský a československý politik Komunistické strany Slovenska a poúnorový poslanec Národního shromáždění ČSR, který byl v roce 1956 odstaven z veřejných funkcí.\n\nV letech 1948-1954 zasedal v Slovenské národní radě. V letech 1949-1952 pracoval jako zámečník a byl předsedou závodního výboru v podniku Škoda Dubnica nad Váhom. Zde také zastával post předsedy oblastního výboru KSS. V letech 1953-1955 byl ředitelem podniku Škoda Dubnica nad Váhom (nyní přejmenovaného na \"Závody J. Vorošilova\"). Podílel se na rozvoji závodu a inicioval vznik Střední průmyslové školy v Dubnici nad Váhom.\n\nV letech 1948-1954 se uvádí jako náhradník či člen Ústředního výboru Komunistické strany Slovenska. 9. sjezd KSČ ho také zvolil za člena Ústředního výboru Komunistické strany Československa. Ve funkci ho potvrdil 10. sjezd KSČ.\n\nVe volbách roku 1954 byl zvolen za KSS do Národního shromáždění ve volebním obvodu Ilava. V parlamentu setrval do února 1956, kdy rezignoval a nahradil ho Herbert Ďurkovič. Jeho kariéra skončila roku 1956, kdy přišel nejen o post poslance, ale byl 7. února 1956 i zbaven funkce v ÚV KSČ.\n\nBěhem pražského jara v roce 1968 zvolil Mimořádný sjezd KSS roku 1968 krátce po invazi vojsk Varšavské smlouvy do Československa jistého Karola Tomáška členem Ústřední kontrolní a revizní komise ÚV KSS.\n"}
{"id": "767716", "url": "https://cs.wikipedia.org/wiki?curid=767716", "title": "Tatíček", "text": "Tatíček\n\nPříjmení Tatíček, znamená zdrobněle táta (otec), nosí jej více různých osobností:\n\n\n"}
{"id": "767723", "url": "https://cs.wikipedia.org/wiki?curid=767723", "title": "Dikarboxylová kyselina", "text": "Dikarboxylová kyselina\n\nDikarboxylové kyseliny (též diové kyseliny) jsou karboxylové kyseliny, které obsahují dvě karboxylové skupiny. Obecně jsou silnější než odpovídající monokarboxylové kyseliny.\n\n"}
{"id": "767724", "url": "https://cs.wikipedia.org/wiki?curid=767724", "title": "Římské silnice", "text": "Římské silnice\n\nŘímské silnice byly cesty budované v období starověkého Říma a byly určeny pro rychlou dopravu dobytka, vozů, přesuny vojsk, obchod a přenos zpráv.\nByly základem pro rozvoj římské říše.\n\nŘímské silnice náleží k nejdůležitějším inženýrským výdobytkům Říma. Jejich trasy i přímo jejich části zůstaly dochovány dodnes.\n\nŘímská silniční infrastruktura byla tvořena cestami o celkové délce více než 400 000 kilometrů, z toho tvořily více než 80 500 km zpevněné silnice.\n\nV období vrcholu starověkého Říma vedlo z města alespoň 29 velkých vojenských silnic.\nByly upravovány kopce, zasypávána údolí a řeky překlenovány mosty. V jednom období byla římská říše rozdělena do 113 provincií vzájemně propojených 372 velkými silničními spojeními. Jen v Galii bylo upraveno minimálně 21 000 km a v Británii minimálně 4 000 km.\n\nŘímané se stali mistry ve výstavbě silnic (latinsky nazývaných \"viae)\". Jejich účelem byla doprava materiálu, zboží a přesuny armád. Dovoleno bylo rovněž hnát dobytek či vézt vozy. Tyto silnice se lišily od ostatních menších cest pro koně a chodníků. Podle zákona dvanácti desek byla minimální šířka cesty stanovena na 2,4 m v přímé linii a 4,9 m v oblouku.\n\nŘímská silniční infrastruktura byla důležitá pro udržení stability říše i pro její další rozvoj. Silnice byly vhodné pro přesuny římských legií, nicméně v pozdním starověku poskytly naopak výhodu pro invazi barbarů.\n\nPrvní cesty vznikly již v 4. století př. n. l. Vedly do sousedních měst v Latiu a Etrurii – byly to mezi jiným cesta vedoucí do Ostie – Via Ostiensis, do Laurenta – Via Laurentina a Via Ardeatina, po níž bylo možné dopravit se do Ardey. Byly to stále ještě původní cesty, jež respektovaly původní terén a jejichž povrch tvořila udusaná zemina.\n\nPrvní římskou silnici v podobě, v jaké je známe později, nechal vybudovat v roce 312 př. n. l. římský cenzor Appius Claudius Caecus – je to známá Via Appia, spojující Řím s Kapuou. Silnice byla vytyčena tak, aby se vzdálenost zkrátila na minimum, takže celé kilometry vede v přímé linii nad údolím Arriccia přes viadukt. V dalších stoletích byla tato snaha zkrátit vzdálenost na minimum pro římské silniční stavitelství charakteristická. Nutila stavitele k budování různých mostů (např. granitový most přes řeku Tajo v Alcántaře ve Španělsku nebo most přes Dunaj v délce 1127 m nedaleko Drobety v Rumunsku), viaduktů, náspů, příkopu a tunelů. Via Appia byla precedentem pro pojmenovávání římských silnic, jež nadále dostávaly jméno po úředníkovi, jenž nařídil jejich stavbu (tento obyčej se stal pravidlem zhruba po stu letech od započetí stavby cesty do Kapuy).\n\nČasem se z římských silnic stal mohutný komunikační systém, který spolu s námořními cestami spojoval impérium rozkládající se na tisících kilometrech na třech kontinentech. Do konce 2. století n. l., tj. za dobu pěti století, vybudovali římští inženýři na 48 500 římských mil (71,7 tisíc km) silnic. Zhruba o sto let později inventarizace císaře Diokleciána zjistila na území impéria 372 silnic o celkové délce 53 000 římských mil (více než 78,3 tisíc km).\n\nSystém cest na Apeninském poloostrov vedl ke vzniku přísloví \"\"Všechny cesty vedou do Říma\" (Mille viae ducunt hominem per saecula Roman\".) Oficiálně rčení stvrdil Augustus, který nechal na Forum Romanum umístit zlatý mílový kámen (\"milliarium aureum\") v podobě sloupu pokrytého zlatým plechem. Tento milník stál v místě, kde se křižovaly Via Aurelia, Ostiensis, Flaminia, Salaria a Appia, spojující Řím se všemi provinciemi impéria.\n\nKonstrukce římské silnice je podobná jako u současných komunikací. Cesta byla tvořena třemi vrstvami: podkladem, nosnou vrstvou a povrchem.\n\nTechniku stavby cest přijali Římané od Etrusků a dále ji zdokonalili. Terén byl nejprve vyčištěn od rostlinného pokryvu a vyrovnán a byl proveden výkop. Podél silnice byly vybudovány příkopy odvádějící vodu a cesta samotná byla vyprofilovaná tak, aby voda z jejího povrchu odtékala. V případě stavby podmáčeným terénem byly dospod kladeny rošty z dřevěných kůlů, zafixované do země zatlučenými pilotami. Stavba silnic byla spojena s řadou inženýrských výzev, jako např. stavby mostů nebo překonání horských pásem.\n\nKonstrukce silnice sestávala z několika vrstev. Do vykopaného lože byla uložena vrstva kamení spojeného maltou. Na takto připravený podklad byla uložena druhá vrstva menších kamení, rovněž spojeného maltou, a na ni štěrk s maltou. Na samém povrchu byla cesta vyrovnána vrstvou štěrku promíchaného s pískem. Místo malty byly rovněž využíváno sopečného popela (pucolánu). V pozdějším období byl povrch silnic dlážděn plochými kameny.\n\nK budování silnic se obyčejně využíval materiál dostupný v nejbližším okolí stavby.\n\nPodél silnic byly usazovány milníky (římská míle měřila 1478,5 m), které informovaly pocestné o vzdálenosti do konkrétních míst, v podstatě to byly dnešní informační tabule. Na křižovatkách stály malé svatyně zasvěcené lárům a vznikala při nich často obchodní centra, podél silnic pak byly budovány poštovní stanice a zájezdní hostince.\n\nŘímské cesty byly různorodé, od jednoduché cesty až po výše uvedené zpevněné silnice používající pevného podkladu ze zpevněného štěrku, který zabezpečoval odvedení dešťové vody, takže se zabránilo vzniku bláta a silnice zůstala suchá a sjízdná. Podle Domitia Ulpiana existovaly tři druhy cest:\n\n\nV závislosti na jejich významu měly římské cesty i různou šířku:\n\n"}
{"id": "767732", "url": "https://cs.wikipedia.org/wiki?curid=767732", "title": "Ferdinand Tomášik", "text": "Ferdinand Tomášik\n\nFerdinand Tomášik (4. ledna 1929 – 26. května 2019) byl slovenský a československý politik, poúnorový poslanec Národního shromáždění ČSR a Národního shromáždění ČSSR a normalizační poslanec Sněmovny lidu a Sněmovny národů Federálního shromáždění za Stranu slobody.\n\nVe volbách v roce 1954 byl totiž zvolen do Národního shromáždění za Stranu slobody ve volebním obvodu Modrý Kameň-Zvolen. Mandát obhájil ve volbách v roce 1960 (nyní již jako poslanec Národního shromáždění ČSSR za Středoslovenský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1954 se profesně uvádí jako řidič na Okresním inspektorátu Státního požárního dozoru v obci Modrý Kameň. K roku 1968 se uvádí jako tajemník Krajského výboru Strany slobody, bytem Žiar nad Hronom.\n\nV politické kariéře pokračoval i po invazi vojsk Varšavské smlouvy do Československa za normalizace. Po federalizaci Československa usedl roku 1969 do Sněmovny lidu Federálního shromáždění (volební obvod Žiar nad Hronom). Mandát obhájil ve volbách v roce 1971 (nyní již jako poslanec sněmovny národů zvolený ve Středoslovenském kraji), volbách v roce 1976 (volební obvod Veľký Krtíš) a volbách v roce 1981 (opět volební obvod Veľký Krtíš). V parlamentu zasedal do konce funkčního období, tedy do voleb v roce 1986.\n\n"}
{"id": "767733", "url": "https://cs.wikipedia.org/wiki?curid=767733", "title": "Cliftonville FC", "text": "Cliftonville FC\n\nCliftonville FC je severoirský fotbalový klub z Belfastu, z předměstí Cliftonville. Jde o nejstarší fotbalový klub v Severním Irsku, založen byl roku 1879. Od roku 1890 hraje na stadionu Solitude. Pětkrát se stal severoirským mistrem (1905–06, 1909–10, 1997–98, 2012-13, 2013-14), osmkrát získal severoirský fotbalový pohár (1882–83, 1887–88, 1896–97, 1899–00, 1900–01, 1906–07, 1908–09, 1978–79). Pětkrát startoval v evropských pohárech, prvně v sezóně 1979/80, kdy v 1. kole Poháru vítězů pohárů vypadl s FC Nantes. V ročníku 1998/99 si zahrál Ligu mistrů, v 1. předkole vypadl s FC Košice. V Lize mistrů 2013/14 skončil také v prvním předkole, když prohrál s Celtic FC 0:2 a 0:3. Ani v Poháru UEFA nikdy nepřešel přes úvodního soupeře, v ročníku 2008/09 ztroskotal na FC Kodaň, v sezóně 2011/12 na velšských The New Saints FC.\n\n"}
{"id": "767736", "url": "https://cs.wikipedia.org/wiki?curid=767736", "title": "Mošurov", "text": "Mošurov\n\nMošurov je obec na Slovensku v okrese Prešov. V roce 2009 zde žilo 181 obyvatel, rozloha katastrálního území činí 5,44 km².\n"}
{"id": "767737", "url": "https://cs.wikipedia.org/wiki?curid=767737", "title": "Jan Tondl", "text": "Jan Tondl\n\nJan Tondl (28. března 1907 – ???) byl český a československý generál, politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen za KSČ do Národního shromáždění ve volebním obvodu Praha-venkov. Mandát získal i ve volbách roku 1960 (nyní již jako poslanec Národního shromáždění ČSSR za Středočeský kraj, podílel se na projednání ústavy ČSSR v roce 1960). V Národním shromáždění zasedal až do konce svého funkčního období, tedy do voleb v roce 1964.\n\nV roce 1954 byl do parlamentu zvolen jako plukovník ČSLA. 4. května 1957 byl povýšen do hodnosti generálmajora. Uvádí se tehdy jako plukovník a náčelník Krajské vojenské správy Praha.\n\nZastával i stranické posty. XI. sjezd KSČ ho zvolil za člena Ústřední revizní komise KSČ. XII. sjezd KSČ, XIII. sjezd KSČ a XIV. sjezd KSČ ho zvolil na post člena Ústřední kontrolní a revizní komise KSČ.\n\n"}
{"id": "767740", "url": "https://cs.wikipedia.org/wiki?curid=767740", "title": "Andrejová", "text": "Andrejová\n\nAndrejová (dříve maď. \"Endrevágása\", něm. \"Endersau\" či \"Andreschowetz\") je obec na Slovensku v okrese Bardejov.\n\nPrvní písemná zmínka o obci pochází z roku 1355. Žije zde  obyvatel. Nadmořská výška činí 319 m n. m. Převládá zde příslušnost k řeckokatolickému náboženství. Nachází se zde řeckokatolický chrám Ochrany Přesvaté Bohorodičky.\n\n"}
{"id": "767741", "url": "https://cs.wikipedia.org/wiki?curid=767741", "title": "Bartošovce", "text": "Bartošovce\n\nBartošovce jsou obec na Slovensku v okrese Bardejov. Žije zde  obyvatel.\n\nBartošovce leží v nadmořské výšce okolo 355 m n. m. v Bartošovské kotlině nedaleko Čergovského pohoří. Sousedí s obcemi Hertník, Janovce, Osikov a Kobyly. Obcí protékají dva potoky – Sekčov a Vieska.\n\nPrvní písemná zmínka o obci pochází z roku 1427. Kvůli úrodní půdě a blízkosti Bardejova se zde usadili statkáři, kteří zde započali chov dobytka a pěstování polnohospodářských plodin a výrobu mouky. Nacházely se zde dva mlýny – \"Horní\" a \"Dolní\". Krátce po vzniku obce zde vznikla rovněž papírna. V 17. století zde vznikla cihelna, později známá po celé východní části Rakousko-Uherské říše. Společně s obcí Kurima tvořily Bartošovce až do konce 19. století hlavní centra bardejovského okresu.\n\nOkolo roku 1600 zde byl vybudován římskokatolický kostel Narození Panny Marie, který se ve své podobě i přes mnoho různých oprav (naposledy v roce 2010) dochoval ve své původní podobě.\n\nV modrém španělském štítě vodorovně položené zlaté tkalcovské brdo.\n\n\n"}
{"id": "767743", "url": "https://cs.wikipedia.org/wiki?curid=767743", "title": "FK Borac Banja Luka", "text": "FK Borac Banja Luka\n\nFudbalski Klub Borac Banja Luka je fotbalový klub z Bosny a Herzegoviny, z její srbské části (Republika Srpska). Klub byl založen roku 1926 jako \"Radnički sportski klub Borac\". Slovo \"borac\" značí v srbštině \"bojovník\". V bývalé jugoslávské lize dosáhl nejvýše na 4. místo (v sezóně 1990–91), ligu Bosny a Herzegoviny vyhrál jednou (2010–11), krom toho se stal třikrát mistrem samostatné srbské ligy v rámci Bosny (2000–01, 2005–06, 2007–08). Jednou získal jugoslávský pohár (1987–88), jednou bosenský pohár (2009–10).\n\n"}
{"id": "767744", "url": "https://cs.wikipedia.org/wiki?curid=767744", "title": "Kdo přežije: Mikronésie", "text": "Kdo přežije: Mikronésie\n\nKdo přežije: Mikronésie (v anglickém originále Survivor: Micronesia — Fans vs. Favorites či jednoduše Survivor: Micronesia) je šestnáctá sezóna televizní reality show \"Kdo přežije\".\nSérie byla vysílána roku 2008 a často bývá označována za nejlepší. Vítězem se stala tehdy 25letá Parvati Shallow, která porazila o dva roky mladší Amandu Kimmel hlasy porotců v poměru 5-3.\n\nŠestnáctá série se natáčela na stejném místě jako desátá série , tedy v souostroví Palau. Natáčení probíhalo na ostrově Koror, který s okolními menšími ostrůvky tvoří stejnojmenný spolkový stát Koror a tento stát spolu s dalšími 15 státy tvoří federativní republiku Palau. Souostroví Palau leží v Tichém oceánu asi 500 km východně od Filipín.\n\nTato série se také nazývá fanoušci proti favoritům. Kmen Malakal zastupovalo 10 soutěžících z předchozích sérií, kteří byli považovaní za favority svých řad, ale nakonec nevyhráli. Proti nim za kmen Airai bojovali největší fanoušci této televizní reality show. Fanoušci do poslední chvíle netušili, že proti nim budou bojovat jejich oblíbenci, kterým fandili v televizi.\n\nTato řada je často označována jako nejlepší. V této sérii jsme mohli zaznamenat nejlepší taktické tahy hráčů v historii Kdo přežije. Bylo třeba uskutečněno několik podrazů v řadě.\n\nSpoiler - Seznam účastníků, kteří mohli být v této řadě\n\n- Shane Powers (Panama) - vyřazen produkcí\n\n- Yul Kwon (Cookovy ostrovy) - vyřazen produkcí\n\n- Rupert Boneham (Perlové ostrovy) - vyřazen produkcí\n\n- Courtney Yates (Čína) - měla se vrátit, ale nakonec odmítla\n\n- Tom Westman (Palau) - měl se vrátil, ale nakonec odmítl\n\n- Edgardo Rivera (Fidži) - odmítl nabídku\n\nPoznámky:\nJonathan byl ze zdravotních důvodů evakuován, nebyl vyřazen hlasováním.\nKathleen hru opustila na vlastní žádost, nebyla vyřazena hlasováním.\nJames byl ze zdravotních důvodů evakuován, nebyl vyřazen hlasováním.\nAmanda použila symbol skryté imunity, hlasy pro ní se proto zrušily.\n\n\n"}
{"id": "767745", "url": "https://cs.wikipedia.org/wiki?curid=767745", "title": "Kazimierz Brandys", "text": "Kazimierz Brandys\n\nKazimierz Brandys (27. října 1916, Lodž – 11. března 2000, Nanterre) byl polský spisovatel a scenárista, zabývajícím se literárně tématem války a poválečného vývoje Polska.\n\nJeho rodina patřila mezi polskou židovskou inteligenci. Jeho bratr byl spisovatel Marian Brandys, manželka tlumočnice Maria Zenowicz. Studoval práva na Varšavské univerzitě. Po ukončení začal v roce 1935 pracovat jako divadelní kritik v měsíčníku \"Kuźnia Młodych\".\n\nV letech 1945-1950 byl členem redakce týdeníku \"Kuźnica\", od 1946 členem PPR, následně PZPR; v letech 1956-1960 členem redakce \"Nowa Kultura\". V roce 1966 vystoupil ze strany na protest proti útlaku Leszka Kołakowského, 1970-1971 přednášel slovanskou literaturu na Sorboně.\n\nV roce 1976 spolupodepsal protest intelektuálů \"Memoriał 101\" odmítající změny polské ústavy. Stejně jako protesty dalších odpůrců, dopis zůstal bez odezvy a novelu ústavy, která byla zakotvila vedoucí úlohu komunistické strany, Sejm přijal.\n\nV letech 1977-1980 spolupracoval s časopisem \"Zapis\". Od roku 1981 žil trvale v zahraničí. Byl členem Svazu polských spisovatelů. Během života obdržel řadu ocenění.\n\nJe pochován na hřbitově Père-Lachaise.\n\nFilmové scénáře:\n\n\n"}
{"id": "767749", "url": "https://cs.wikipedia.org/wiki?curid=767749", "title": "Pavol Tonhauser", "text": "Pavol Tonhauser\n\nPavol Tonhauser, též Pavol Tonhauzer (27. ledna 1909 Handlová – 21. listopadu 1984 Bratislava), byl slovenský a československý politik Komunistické strany Slovenska, poúnorový poslanec Národního shromáždění ČSR a dlouholetý stranický funkcionář v poúnorovém období i za normalizace.\n\nZa druhé světové války byl aktivní v komunistickém odboji (vedl ilegální organizaci KSS v regionu Banská Bystrica). V roce 1941 byl zatčen a vězněn v Komárně a koncentračním táboře Dachau.\n\nPo osvobození se trvale zapojil do politiky. V období let 1945–1951 byl vedoucím tajemníkem Krajské odborové rady v Bratislavě a člen Ústřední rady odborů. V letech 1950–1952 působil jako vedoucí oddělení kontroly v Slovenské odborové radě (součást celostátního ROH). V letech 1952–1955 pracoval v Ústřední radě odborů a od roku 1955 do roku 1959 (podle jiného zdroje do roku 1960) byl generálním tajemníkem Krajského výboru KSS v Banské Bystrici. V letech 1946–1982 se uvádí jako kandidát, člen či jiný účastník zasedání Ústředního výboru Komunistické strany Slovenska (členem ÚV KSS setrvale v letech 1955–1968). V letech 1951–1953 vedl oddělení ÚV KSS.\n\n11. sjezd KSČ ho také zvolil za kandidáta Ústředního výboru Komunistické strany Československa.\n\nPo volbách roku 1954 byl zvolen za KSS do Národního shromáždění v obvodu Zvolen. Mandát nabyl až dodatečně v říjnu 1958 jako náhradník poté, co rezignoval poslanec Marek Smida. V parlamentu setrval do konce funkčního období, tedy do voleb roku 1960. Ve volbách roku 1960 byl zvolen do Slovenské národní rady.\n\nV letech 1960–1962 byl předsedou Krajského národního výboru ve Středoslovenském kraji. V letech 1962–1969 zastával funkci předsedy slovenského výboru Svazu spotřebních družstev a od roku 1969 do roku 1983 předsedy Slovenského svazu spotřebních družstev. Od roku 1971 byl navíc členem předsednictva Ústředního výboru Národní fronty Slovenské socialistické republiky.\n\nV roce 1959 mu byl udělen Řád práce, v roce 1969 Řád republiky, roku 1973 získal Řád Vítězného února a roku 1979 Řád Klementa Gottwalda. Dále mu byl udělen Řád Slovenského národního povstání 1. třídy. V pozdějším věku studoval na Právnické fakultě Univerzity Komenského v Bratislavě, kde získal roku 1969 titul JUDr. Publikoval knihy a články o odborovém, družstevním a komunistickém hnutí.\n\n"}
{"id": "767752", "url": "https://cs.wikipedia.org/wiki?curid=767752", "title": "Eugongbusaurus", "text": "Eugongbusaurus\n\nEugongbusaurus je neformální vědecké rodové jméno dinosaura, žijícího v období svrchní jury (asi před 160–155 miliony let) na území dnešní západní Číny (provincie Sin-ťiang). Zkameněliny tohoto menšího ptakopánvého dinosaura naznačují, že šlo možná o hypsilofodontida nebo vývojově primitivnějšího ornitopoda. V současnosti se však jedná pouze o \"nomen nudum\".\n\nDruh \"E. wucaiwanensis\" byl popsán v roce 1989 čínským paleontologem Tung Č’-mingem (\"Dǒng Zhimíng\") na základě zkamenělých koster dvou jedinců. Holotyp a typový exemplář nese označení IVPP 8302 a je složen z částečně zachované spodní čelisti, tří ocasních obratlů a části přední končetiny. Druhý exemplář s označením IVPP 8303 je složen ze dvou křížových obratlů a dvou kompletních kosterních pozůstatků zadních končetin. Fragmentární fosílie ukázaly, že tito dinosauři dosahovali délky asi 1,3 až 1,5 metru a běhali rychle po dvou silných zadních končetinách. Otázkou však zůstává, zda tento nově vytvořený taxon je oprávněný – zkameněliny mohou také patřit již dříve popsanému rodu hypsilofodontida \"Gongbusaurus\".\n\n"}
{"id": "767753", "url": "https://cs.wikipedia.org/wiki?curid=767753", "title": "Annay-la-Côte", "text": "Annay-la-Côte\n\nAnnay-la-Côte je francouzská obec v departementu Yonne, v regionu Burgundsko-Franche-Comté. V roce 2008 zde žilo 361 obyvatel.\n\nObec leží 6 km na sever od města Avallon. Sousedí s obcemi: Précy-le-Sec, Lucy-le-Bois, Étaule, Annéot, Tharot, Girolles.\n\n"}
{"id": "767755", "url": "https://cs.wikipedia.org/wiki?curid=767755", "title": "Grant Gustin", "text": "Grant Gustin\n\nThomas Grant Gustin (* 14. ledna 1990, Norfolk, Virginie, Spojené státy americké) je americký divadelní a televizní herec a zpěvák. Mezi jeho nejznámější role patří Barry Allen v seriálu \"Flash\" a také Sebastian Smythe v seriálu \"Glee\".\n\nBěhem středoškolského studia navštěvoval program na Governor School for the Arts v Norfolku ve Virginii pro muzikálové divadlo. V roce 2008 absolvoval Granby High School a začal navštěvovat BFA Music Theatre Program na Elon University v Severní Karolíně po dva roky. Opustil školu, aby mohl vzít roli Baby Johna v broadwayském revival turné muzikálu \"West Side Story\" a vystupoval od premiéry, která se konala 30. září 2010 až do 23. září 2011.\n\nDne 8. listopadu 2011 se poprvé objevil v hudebním televizním seriálu \"Glee\" jako Sebastian Smythe, otevřeně homosexuální student na Dalton Academy a později i hlavní zpěvák konkurenčního sboru The Warblers (Slavíci). Grant vyhrál roli po „vyčerpávajícím a dlouhé týdny trvajícím castingu“. Jeho postava, Sebastian, je popisována jako „promiskuitní“ a „intrikán“. S natáčením začal v pondělí 26. září, pár dní poté, co odehrál poslední představení \"West Side Story\".\n\nNa konci května 2012 začal natáčet televizní film \"Mateřský instinkt\", určený pro televizní stanici Lifetime. V tomto projektu s ním účinkují i herečky Annabeth Gish a Jessica Lowndes a natáčí se v Kanadě.\n\nDne 11. července 2012 bylo oznámeno, že si zahraje hlavní roli v indie filmu s názvem \"Affluenza\". Dne 13. září 2013 bylo oznámeno, že se bude objevovat v roli Barryho Allena v druhé řadě seriálu \"Arrow\". Původně se měl objevit jen ve třech dílech a ta poslední měla sloužit jako příprava pro potenciální spin-off seriálu Flash. Namísto byl díl použit jako samotný pilot, nazvaný The Flash. Díky velké úspěšnosti u diváků byla natočena celá řada. Dne 11. března 2016 získal seriál třetí řadu. Gustin si tutéž roli také zopakoval v dílu seriálu \"Supergirl\". 30. března 2016 bylo oznámeno, že si zahraje ve filmu \"Krystal\".\n\nV lednu 2016 začal chodit s Andreou Thoma. Dvojice oznámila své zasnoubení 29. dubna roku 2017. Pár se vzal dne 15. prosince 2018.\n\n"}
{"id": "767757", "url": "https://cs.wikipedia.org/wiki?curid=767757", "title": "Josef Linhart (fotbalista)", "text": "Josef Linhart (fotbalista)\n\nJosef Linhart (* 15. května 1944) je bývalý český fotbalista, obránce a záložník. Jeho strýcem byl fotbalista a trenér Miroslav Linhart.\n\nV československé lize hrál za Baník/SONP Kladno a Slávii Praha. Nastoupil ve 102 ligových utkáních. V evropských pohárech odehrál 3 utkání ve Veletržním poháru. V olympijské reprezentaci nastoupil v 7 utkáních, byl účastníkem OH 1968 v Mexiku. V juniorské reprezentaci nastoupil ve 3 utkáních, za dorosteneckou reprezentaci nastoupil v 9 utkáních.\n\n\n"}
{"id": "767759", "url": "https://cs.wikipedia.org/wiki?curid=767759", "title": "Harrison County (Kentucky)", "text": "Harrison County (Kentucky)\n\nHarrison County je okres ve státě Kentucky v USA. K roku 2010 zde žilo 18 846 obyvatel. Správním městem okresu je Cynthiana. Celková rozloha okresu činí 803 km².\n"}
{"id": "767760", "url": "https://cs.wikipedia.org/wiki?curid=767760", "title": "Pendleton County (Kentucky)", "text": "Pendleton County (Kentucky)\n\nPendleton County je okres ve státě Kentucky v USA. K roku 2010 zde žilo 14 877 obyvatel. Správním městem okresu je Falmouth. Celková rozloha okresu činí 730 km². Na severovýchodě sousedí se státem Ohio.\n"}
{"id": "767761", "url": "https://cs.wikipedia.org/wiki?curid=767761", "title": "Grant County (Kentucky)", "text": "Grant County (Kentucky)\n\nGrant County je okres v severní část státu Kentucky v USA. K roku 2010 zde žilo 24 662 obyvatel. Správním městem okresu je Williamstown. Celková rozloha okresu činí 675 km².\n"}
{"id": "767763", "url": "https://cs.wikipedia.org/wiki?curid=767763", "title": "Hilaire Belloc", "text": "Hilaire Belloc\n\nHilaire Joseph Pierre Belloc (27. července 1870, La Celle-Saint-Cloud – 16. července 1953, Guildford, Surrey) byl britský spisovatel francouzského původu.\n\nBelloc byl synem právníka a studoval na Oxfordu a na Gray’s Inn v Londýně. V letech 1906 až 1910 byl členem parlamentu. V této době začal působit také jako novinář. Spolu s Chestertonem byl Belloc zástupcem katolicismu a oponentem Shawa a Wellse.\n\nBelloc během svého života publikoval přes sto titulů různých žánrů.\n\nZemřel několik dní před svými 83. narozeninami.\n\n\n\n\n\n\n\n\n"}
{"id": "767764", "url": "https://cs.wikipedia.org/wiki?curid=767764", "title": "Boone County (Kentucky)", "text": "Boone County (Kentucky)\n\nBoone County je okres na severu státu Kentucky v USA. K roku 2010 zde žilo 118 811 obyvatel. Správním městem okresu je Burlington. Celková rozloha okresu činí 666 km². Na severu sousedí se státem Ohio a na západě s Indianou.\n"}
{"id": "767765", "url": "https://cs.wikipedia.org/wiki?curid=767765", "title": "Robertson County (Kentucky)", "text": "Robertson County (Kentucky)\n\nRobertson County je okres ve státě Kentucky v USA. K roku 2010 zde žilo 2 282 obyvatel. Správním městem okresu je Mount Olivet. Celková rozloha okresu činí 259 km². Pojmenovaný je podle amerického kongresmana z Kentucky George Robertsona.\n"}
{"id": "767767", "url": "https://cs.wikipedia.org/wiki?curid=767767", "title": "Národohospodářství", "text": "Národohospodářství\n\nNárodohospodářství (neboli ekonomika státu) je hospodářství celé země, všech jejích podniků, domácností a také státních institucí. Je to souhrn činností hospodářského charakteru uskutečňovaných na určitém státním území za účasti všech jejich výrobních faktorů. Je základem každého státu a zároveň je ve vztahu ke státnímu rozpočtu. Základními cíli jsou vysoký a rovnoměrný hospodářský růst, nízká nezaměstnanost, cenová stabilita, rovnováha v oblasti vnějších ekonomických vztahů.\n\nTermín je často shodný s pojmem politická ekonomie, který byl později nahrazen jednoduchým ekonomie. Za zakladatele národohospodářství jsou považováni představitelé klasické školy politické ekonomie, ačkoli stejnými otázkami se zabývali již antičtí filozofové, merkantilisté a fyziokraté.\nHlavními oblastmi zájmu jsou kategorie jako bohatství, jeho distribuce, národní důchod, zdanění, rozpočtový proces, veřejné finance, nastavení hospodářské politiky aj.\n\nRozdíl mezi politickou ekonomií a národohospodářstvím lze hledat ve zvykovém označení, přičemž za „politického ekonoma“ se označuje teoretik, který systematicky rozvíjel výzkum na hranici ekonomie a politických věd, zatímco národohospodářem se většinou nazývá ekonomický „praktik“, který se podílel na tvorbě hospodářské politiky státu, např. ministr financí atp. Odlišnost je tak podobná jako u termínů ekonomie a ekonomika (hospodářství).\n\nStruktura národohospodářství je tvořena soustavou hospodářských subjektů, které se zabývají různorodou činností a jsou členěny podle různých hledisek na základě podobných znaků. Do národohospodářské sféry spadají dva sektory – neziskový a ziskový sektor.\n\nV neziskovém sektoru jsou prostředky pro fungování subjektů získávány z veřejných financí, které jsou spravované veřejnou správou a podléhají veřejné kontrole (fondy, dotace...). Cílem není finanční zisk, ale dosažení užitku, který mívá podobu veřejné služby. I když některé činnosti v tomto sektoru mohou být částečně ziskové, daná organizace je stále závislá na finančních prostředcích mimo tržní fungování. Celý neziskový sektor poskytuje veřejné služby a statky.\n\nNeziskový veřejný sektor je financován z veřejných financí, a proto je řízen a spravován veřejnou správou. Podléhá veřejné kontrole a rozhoduje se veřejnou volbou. Cílem je poskytování veřejné služby. Tento sektor zabezpečuje výkon státní správy na úrovni státu, regionu, obce prostřednictvím tzv. organizačních složek státu a územních celků včetně některých příspěvkových organizací.\n\nNeziskový soukromý sektor nemá za cíl zisk, ale přímý užitek. Je financován soukromými financemi ale i příspěvky z veřejných financí. Tento sektor se nachází mimo dosah veřejné správy.\n\n\nSektor domácností je charakteristický výměnou služeb a statků v rámci ekonomických aktivit daného národního hospodářství.\n\nV ziskovém sektoru jsou prostředky získávány z prodeje zboží, které sektor sám vytváří nebo distribuuje. Zboží se prodáva za tržní cenu, která je tvořená podle vztahu nabídky a poptávky. Tržní sektor je financován z prostředků, které subjekty pohybující se v této části hospodářství vytváří. Cílem celého sektoru je podnikání za účelem dosažení zisku, ale na svoji činnost si musí vydělat.\n\nDo ziskového sektoru se řadí:\n\n\nJednotlivé úseky národohospodářství se seskupují na základě podobných znaků do hospodářských sektorů.\n\n\nHospodářská odvětví jsou podniky s podobnými činnostmi.\n\n\nVýkonnost národního hospodářství spočíva v měření statků a služeb vytvořených společností za určitý čas, zpravidla za rok či jeho část. Výkonnost je charakterizovaná makroekonomickými ukazateli:\n\n\nDále je několik činitelů, které ovlivňují úroveň národohospodářství:\n\n\nPod koloběhem v národohospodářství je nutné si představit koloběh statků, služeb a práce, který probíhá mezi obyvatelstvem (domácnostmi), podniky (firmy) a státem.\n\nDomácnosti vydávají prostředky na nákup statků a služeb od podnikl, a tím umožňují jejích činnost. Část obyvatelstva pracuje v organizacích, kterým dává peníze za činnost vláda. Část obyvatelstva pracuje v organizacích, které jsou zřizovány a finančně podporovány státem (vládou, místní správou), např. u policie, ve školství, na úřadech. Obyvatelé platí státu daně, kterými hradí možnost využít statky a služby. Obyvatelstvo v podnicích nejen pracuje, ale třeba i do nich vkládá peněžní majetek potřebný k podnikání a fungování.\n\nPodniky vyplácejí domácnostem odpracované mzdy, dodávají statky a službu. Podniky zároveň dodávají statky a služby organizacím, které zřizuje a finančně přispívá na činnost stát. Nejen domácnosti, ale i podniky platí státu daně za poskytované veřejné statky a služby.\n\nPodniky platí obyvatelstvu odměnu za odvedenou práci, zároveň stát poskytuje obyvatelstvu tzv. veřejné statky a služby (např. osvětlení…) Stát platí podnikům za statky a služby (např. školám platí za dodávku energie, různé opravy,…)\n\nSpolečnost neustále roste a také její potřeby. Aby byly tyto potřeby naplněny tak hospodářství musí zvýšit produktivitu, výkonnost a počet výrobků a služeb. K porovnání národních hospodářství se používá HDP na jednoho obyvatele.\n\n6 faktorů hospodářského růstu:\n\n\nJe důležité podotknout, že růst nemusí vést ke zvyšování kvality života.\n\nCyklický vývoj je charakteristickým znakem tržní ekonomiky. Jeden hospodářský cyklus je doba vzestupu a sestupu ekonomiky. Cyklus obsahuje 4 fáze:\n\n\nKolísání ekonomiky, střídaní vzestupu a sestupu, zpomalování či zrychlování tempa růstu je doprovázeno mnoha negativními ale i pozitivními jevy. Ovlivňuje to především úroveň nezaměstnanosti a inflace, ziskovost, výrobu, atd.\n\nV leted 1993 - 1995 česká ekonomika prožívala období expanze. Vysoké investice podněcovali růst ekonomiky a růst HDP se zrychlil z 0,6% (1993) až na 6,4% (1995). Potom však začal zpomalovat a nastala fáze recese. HDP pokleslo o 2,7% (1998). Centrální banka v roce 1996 zvýšila bankám povinnou míru rezerv a zpomalila růst peněžní zásoby. Potom zvýšila své úrokové míry a dále zpomalila růst peněžní zásoby. Toto způsobilo rychlú změnu v ekonomice. Jestli by centrální banka zajistila rovnoměrný růst peněžní zásoby, průbeh českýho hospodářskýho cyklu by byl mnohem mírnější.\n\nNejvyšší státní orgány:\n\nÚstřední státní orgány:\n\nMístní státní orgány:\n\nHospodářské orgány:\n\nČSÚ je státní úřad, který má za úkol shromažďovat data z celého národního hospodářství. Činí tak pomocí statistických výkazů, které mají jednotlivé podniky, organizace či podnikající jednotlivci za povinnost pravidelně vyplňovat a zasílat ČSÚ. Tento úřad zpracovává každý rok Statistickou ročenku, kde se můžeme tabulkách a grafech dočíst o růstu či poklesu různých sektorů našeho hospodářství.\n\n\n\n\nQuickonomics\n\nEkonomika Online\n"}
{"id": "767770", "url": "https://cs.wikipedia.org/wiki?curid=767770", "title": "Kazimír II. Spravedlivý", "text": "Kazimír II. Spravedlivý\n\nKazimír II. zvaný Spravedlivý (1138 – 5. květen 1194) byl polský kníže-senior vládnoucí v letech 1177 až 1194, kníže sandoměřský, mazovský, kališský a hnězdenský, pocházející z rodu Piastovců. Byl nejmladším synem polského knížete Boleslava III. Křivoústého a jeho druhé ženy Salomeny z Bergu.\n\nProtože se Kazimír narodil těsně před smrtí svého otce Boleslava III. Křivoústého nebo po smrti již jako pohrobek nedostal v Boleslavově testamentu žádný úděl. Žil společně se svou matkou Salomenou z Bergu a nejmladší sestrou Anežkou (narozenou roku 1137) v Łęczyci. Díky jeho mládí se vyhnul bojům mezi jeho bratry Boleslavem IV. Kadeřavým, Měškem Starým a nevlastním bratrem Vladislavem II. Vyhnancem. Na tu dobu žil celkem bezstarostným životem.\n\nSalomena z Bergu zemřela roku 1144. Poručníkem se stal jeho bratr Boleslav Kadeřavý, který se o dva roky později stal polským seniorem. Když roku 1154 dosáhl zletilosti měl dostat podle práva jednu ze zemí z Polska. Přesto nedostal nic. Situace se pro Kazimíra zhoršila v roce 1157, kdy se po vítězné výpravě Fridricha I. Barbarossy musel Kazimír odebrat do Německa jako rukojmí. Jak dlouho byl jako rukojmí se však neví. V Polsku se nacházel určitě před 21. květnem 1161, kdy je uváděn na listině společně s bratry Boleslavem IV. Kadeřavým a Jindřichem Sandoměřským.\n\nV roce 1166 zemřel při výpravě Jindřich Sandoměřský. Podle práva měla země Sandoměřská připadnout Kazimírovi. Místo toho však zemi získal Boleslav IV. Kadeřavý. To vyprovokovalo jeho bratra Kazimíra. Na jeho stranu se postavil i Měšek. V únoru 1168 zvolili za sandoměřského knížete Kazimíra. K válce proti Boleslavovi ale nedošlo, protože Boleslav podstoupil podmínky. Kazimír dostal Wiślicu, sám Boleslav si nechal Sandoměř a okolí, a Měšek zbytek.\n\nRoku 1177 propukla proti Měškovi vzpoura. Hlava vzpoury byl určitě nejmladší syn Boleslava III. Křivoústého, Kazimír. Mimo něho se vzpoury zúčastnil i jeho syn Odon, který měl být na přání otce knězem. Dalším vzbouřencem byl Boleslav I. Vysoký, který byl po Měškovi nejstarším Piastovcem a vyděl se jako nový senior. Kazimír udělil Boleslavovi Slezsko v léno a Odonovi Velkopolsko. Hlavně ve Slezsku byl problém, protože polovinu Slezska držel jeho syn Jaroslav Opolský a bratr Měšek Křivonohý. Po tom co se dozvěděli o vzpouře, postavili se na stranu Měška Starého. Boleslav byl poražen a do Krakova dorazil pouze jako vyhnnec.\n\nJeště roku 1177, odevzdal kvůli míru Měškovi I. Křivonohému Osvětimsko a Bytomsko. Dále donutil Boleslava I. Vysokého, aby vydělil svému bratrovi Konrádovi Hlohovskému úděl. Aby dosáhl nástupnictví svým potomkům, podařilo se mu zajistit primogenitury, který vydržel přes sto let, než bylo obnoveno Polské království.\n\nMěšek III. Starý se však snažil, aby se mohl vrátit do země. Měšek utekl nejprve do Čech, kde žádal svého zetě Soběslava II. Ten mu pomoc nenabídl a Měšek se tak obrátil na Říši. Fridrich I. Barbarossa mu pomoc nabídl za 10 000 hřiven stříbra. Měšek by mu tuto sumu nebyl schopen splatit, a tak utekl za svým druhým zetěm Bogislavem. Ten mu již pomoc poskytl a Měšek se po bojích se synem Odonem mohl vrátit do Velkopolska. Měšek se stále snažil stát se krakovským knížetem. V roce 1184 se snažil vytvořit spojenectví s Jindřichem VI. Štaufským, synem císaře Fridricha I. Barbarossy, a nabídl mu sumu peněz. Kazimír to očekával a nabídl císaři ještě větší sumu.\n\nV roce 1186 zemřel Lešek Mazovský. Protože zemřel bez potomků, dle dohody připadlo Mazovsko Kazimírovi. To se nelíbilo Měšekovi III. Starému, který získal Kujavsko a předal ho svému synovi Boleslavovi.\n\nZahraniční politika za časů Kazimíra byla obrácena především na Kyjevskou Rus. Aby se s ní spojil, provdal svojí dceru za Vsevolda IV. Kyjevského. První významný zásah do ruské politiky, se stal v roce 1180, kdy začal spor mezi Vasylem a Leškem Mazovským. Výprava se pro Kazimíra stala úspěšnou, protože dobyl Volodymyr a Brest. Válka trvala až do roku 1189, kdy se císař Fridrich I. Barbarossa rozhodl obnovit autoritu Kyjevské Rusi.\n\nRuské politiky využil Měšek III. Starý, který se zmocnil Krakovska. Ihned prohlásil za nástupce svého syna Měška. Když se Kazimír vrátil z Ruska, Měšek bez boje utekl do Velkopolska. Další tři roky pak Kazimír vládl, než neočekávaně zemřel.\n"}
{"id": "767771", "url": "https://cs.wikipedia.org/wiki?curid=767771", "title": "Základ daně", "text": "Základ daně\n\nZáklad daně je předmět daně v měrných jednotkách (buď ve fyzických jednotkách, nebo v hodnotovém vyjádření) upravený podle zákonných pravidel – o položky, které se odečítají nebo přičítají – penzijní připojištění, navýšení o dary nad limit ad.\n\nV České republice se rozlišuje:\n\nZáklad daně z příjmů upravuje zákon č. 586/1992 Sb., o daních z příjmů.\n\nTento zákon zpracovává příslušné předpisy Evropské unie a usnesla se na něm Česká národní rada.\n"}
{"id": "767776", "url": "https://cs.wikipedia.org/wiki?curid=767776", "title": "Alfred Horsley Hinton", "text": "Alfred Horsley Hinton\n\nAlfred Horsley Hinton (1863 Londýn - 25. února 1908, Essex, Woodford) byl anglický piktorialistický fotograf.\n\nNarodil se v roce 1863 v Londýně. Specializoval se na fotografii krajiny, které zobrazoval velmi dramaticky. Byl členem sdružení \"Amateur Photographer\" a Linked Ring Brotherhood. Své snímky publikoval v časopisech \"Camera Work\" a \"Camera Notes\".\n\n\n\n\n\n"}
{"id": "767777", "url": "https://cs.wikipedia.org/wiki?curid=767777", "title": "Josef Trhlík", "text": "Josef Trhlík\n\nJosef Trhlík (30. ledna 1903 Zahrádka (okres Plzeň-jih) – 1993) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen za KSČ do Národního shromáždění ve volebním obvodu Plzeň. Mandát nabyl až dodatečně v červenci 1958 jako náhradník poté, co rezignoval poslanec Ladislav Soukup. V parlamentu setrval do konce funkčního období, tedy do voleb roku 1960.\n\nK roku 1958 se uvádí jako truhlář a skladník v Jednotném zemědělském družstvu v obci Zahrádka. V této vesnici působil počátkem 50. let 20. století jako předseda MNV a podílel se na zakládání JZD. V roce 1958 získal vyznamenání Za vynikající práci. K roku 1960 se uvádí jako člen Krajského výboru KSČ.\n\n"}
{"id": "767778", "url": "https://cs.wikipedia.org/wiki?curid=767778", "title": "Bob Neuwirth", "text": "Bob Neuwirth\n\nBob Neuwirth (* 20. června 1939, Akron, Ohio) je americký zpěvák, producent, skladatel a malíř. Byl přítelem Boba Dylana, hrál i v dokumentárním filmu \"Dont Look Back\". Je spoluautorem písně „Mercedes Benz“, kterou proslavila zpěvačka Janis Joplin. Své první album nazvané \"Bob Neuwirth\" vydal v roce 1974, následovala dlouhá přestávka a roku 1988 vydal druhou desku \"Back to the Front\". Později vydal ještě několik dalších alb. V roce 1994 spolupracoval s Johnem Calem ze skupiny The Velvet Underground a vydali spolu album \"Last Day on Earth\".\n\n\n\n"}
{"id": "767779", "url": "https://cs.wikipedia.org/wiki?curid=767779", "title": "Vlasta Trpíková", "text": "Vlasta Trpíková\n\nVlasta Trpíková (6. listopadu 1918 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Hlučín. Zvolena byla jako bezpartijní poslankyně, později v průběhu výkonu mandátu uváděna jako členka KSČ. V parlamentu setrvala až do konce funkčního období, tedy do voleb roku 1960.\n\nK roku 1954 se profesně uvádí jako lékařka Okresního ústavu národního zdraví\n\n"}
{"id": "767780", "url": "https://cs.wikipedia.org/wiki?curid=767780", "title": "František Vališ", "text": "František Vališ\n\nFrantišek Vališ (17. ledna 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu České Budějovice. V parlamentu setrval do konce funkčního období, tedy do voleb roku 1960.\n\nK roku 1954 se profesně uvádí jako ředitel státního statku v Táboře. Do čela statku se dostal v letech 1948–1949 a podílel se na jeho hospodářské konsolidaci. Jeho otec byl lesní dělník, matka zemřela. František Vališ od dětství pracoval. Za druhé světové války byl totálně nasazen, ale utekl a pracoval pak na dráze v Táboře.\n\n"}
{"id": "767781", "url": "https://cs.wikipedia.org/wiki?curid=767781", "title": "Pao-ťi", "text": "Pao-ťi\n\nPao-ťi ( , pchin-jinem \"Bǎojī\") je městská prefektura v Čínské lidové republice, kde patří k provincii Šen-si. Rozloha celé prefektury je 18 172 čtverečních kilometrů a v roce 2010 zde žilo přes 3,7 milionu obyvatel, z toho zhruba 800 000 v samotném městě.\n\nPao-ťi leží na řece Wej-che krátce za místem, kde řeka z úzkého horského údolí přechází do širokého rovinatého. Město se nachází na severní straně pohoří Čchin-ling a má strategicky významnou polohu, neboť nedaleko něj končí průsmyk přes Čchin-ling, který vede na jih do povodí Chan-ťiangu. V rámci provincie sousedí prefektura Pao-ťi na východě se Si-anem (města jsou vzdálena asi 150 kilometrů) a Sien-jangem a na jihu s Chan-čungem. Severní a západní hranici sdílí Pao-ťi se sousední provincií Kan-su.\n"}
{"id": "767785", "url": "https://cs.wikipedia.org/wiki?curid=767785", "title": "Oldřich Vaverka", "text": "Oldřich Vaverka\n\nOldřich Vaverka (5. června 1921 Lukovany – ???) byl český a československý politik Komunistické strany Československa, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění a vrcholný představitel Brna (předseda městského národního výboru, pak primátor) v 60. a počátkem 70. let 20. století.\nV letech 1941–1963 pracoval v Závodech Jana Švermy v Brně. V letech 1963-1969 působil na postu předsedy Městského národního výboru Brna a pak od února 1969 do února 1971 jako první primátor Brna. Ve funkci nejvyššího představitele tohoto města dokázal zajistit dokončení výstavby sídliště Staré Brno-jih a sídliště Lesná. V Brně tehdy také vyrostla provozní budova družstva VKUS ve Veselé ulici, výškové kancelářské budovy v ulici Šumavská, pavilony P a R na brněnském výstavišti či stomatologická klinika v Janouškově ulici. Byla provedena přestavba cyklistického stadiónu v Pisárkách a rekonstrukce koryta Ponávky a pobřežních regulačních zdí u řeky Svratky.\n\nK roku 1954 se profesně uvádí jako hlavní mechanik Závodů Jana Švermy v Brně. Ve volbách roku 1954 byl zvolen za KSČ do Národního shromáždění ve volebním obvodu Brno-město II. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 do Sněmovny lidu Federálního shromáždění, kde setrval do konce volebního období, tedy do voleb v roce 1971.\n\n"}
{"id": "767786", "url": "https://cs.wikipedia.org/wiki?curid=767786", "title": "Last Day on Earth", "text": "Last Day on Earth\n\nLast Day on Earth je společné studiové album velšského hudebníka Johna Calea a amerického písničkáře Boba Neuwirtha z roku 1994. Jde o konceptuální album, jehož děj začíná ve chvíli, kdy turista hledá cestu dál.\n\nPočátky projektu sahají až do září roku 1982, kdy spolu dvojice odehrála zčásti improvizované společné vystoupení v newyorském klubu The Kitchen. Dvojici zde doplnil saxofonista Ruskin Germino. První veřejné představení jejich zatím nedokončeného díla \"Last Day on Earth\" proběhlo v březnu 1990 v Brooklynu. Tato verze obsahovala čtrnáct písní, několik krátkých mluvených meziher, předehru a epilog. Písně vznikaly v kavárnách, kde se Neuwirth s Calem scházeli. Studiová verze alba byla nahrána ve studiu Skyline v New Yorku a dokončena v únoru 1994. Mixování probíhalo ve studiu RPM Studios a mastering pak v Sterling Sound.\n\nAlbum bylo vydáno 26. dubna 1994 prostřednictvím vydavatelství MCA Records ve formátech CD a MC. Po vydání alba spolu dvojice odehrála společné turné po Evropě nazvané '99 Greenwich Delusion, při kterém je doprovázel smyčcový kvartet Soldier String Quartet, hráč na pedálovou steel kytaru B. J. Cole a zpěváci Sam Butler a Tiyé Giraud. Jeden z koncertů proběhl i v Lucerně v Praze dne 12. května 1994.\n\nSkladba „Ocean Life“ byla použita jako ústřední motiv filmu \"Rhinoceros Hunting in Budapest\" režiséra Michaela Haussmana.\n\nAutory všech skladeb jsou John Cale a Bob Neuwirth.\n"}
{"id": "767788", "url": "https://cs.wikipedia.org/wiki?curid=767788", "title": "Klaus Lindenberger", "text": "Klaus Lindenberger\n\nKlaus Lindenberger (* 28. květen 1957 Linec, Rakousko) je bývalý fotbalový brankář, reprezentant Rakouska na mistrovství světa 1982 a 1990, dvojnásobný držitel titulu mistra rakouské Bundesligy s týmem FC Swarovski Tirol z let 1989 a 1990 a vítěz rakouského poháru z roku 1989.\n"}
{"id": "767789", "url": "https://cs.wikipedia.org/wiki?curid=767789", "title": "Meiningen", "text": "Meiningen\n\nMeiningen je město v Durynsku, Německo. Meiningen je hlavním městem okresu Schmalkalden-Meiningen. Je to kulturní centrum a práva centrum na jihu země Durynsko. Město je známé pro svou slavnou divadelní a zařízení pro parní lokomotivy. Ekonomika dominuje high-tech průmysl, strojírenství, výroba elektrických zařízení a cestovního ruchu. Meiningen je součástí regionu Franky.\n\nSousední obce: Walldorf, Utendorf, Kühndorf, Rohr, Ellingshausen, Obermaßfeld-Grimmenthal, Untermaßfeld, Sülzfeld, Rhönblick, Stepfershausen a Rippershausen.\n\nPrvní zmínka o obci, jež se v roce 1153 stala městem, pochází z roku 982. Do roku 1542 město patřilo k diecézi Würzburg. Od roku 1680 do roku 1920 byl Meiningen hlavním městem vévodství Sasko-Meiningenské. Duke vedl o Georgea II od 1874 do 1890 komplexní reforma ředitele evropského divadla. Meininger divadelní soubor z mnoha koncertních turné po celé Evropě, včetně Londýna, Moskvy, Vídně, Prahy a Stockholmu. Ve městě tvořilo mnoho slavných umělců, včetně Johannese Brahmse, Hanse von Bülowa, Richarda Strausse, Josefa Kainze, a Maxe Regera. Meiningen bylpartnerským městem Písku.\n\n\n\n"}
{"id": "767790", "url": "https://cs.wikipedia.org/wiki?curid=767790", "title": "Zdeněk Vávra (politik)", "text": "Zdeněk Vávra (politik)\n\nZdeněk Vávra (20. listopadu 1920 – ???) byl český a československý politik Komunistické strany Československa, poúnorový poslanec Národního shromáždění ČSR a Národního shromáždění ČSSR a poslanec Sněmovny národů Federálního shromáždění a České národní rady v době normalizace.\nVe volbách roku 1954 byl zvolen za KSČ do Národního shromáždění ve volebním obvodu Prostějov II. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj). V Národním shromáždění zasedal až do konce jeho funkčního období, tedy do voleb v roce 1964.\n\nK roku 1954 se profesně uvádí jako ředitel Hanáckých železáren.\n\nPo federalizaci Československa za normalizace se do nejvyššího zákonodárného sboru státu vrátil. Po volbách v roce 1971 usedl do Sněmovny národů Federálního shromáždění (Jihomoravský kraj). Ve federálním parlamentu setrval do konce volebního období, tedy do voleb v roce 1976. Ve volbách roku 1976 se stal poslancem České národní rady. V ní zasedal do konce jejího funkčního období, tedy do voleb roku 1981. K roku 1971 se uvádí jako dosavadní předseda Krajského národního výboru Jihomoravského kraje.\n\n"}
{"id": "767791", "url": "https://cs.wikipedia.org/wiki?curid=767791", "title": "Zdeněk Vávra", "text": "Zdeněk Vávra\n\nJméno a příjmení Zdeněk Vávra má více nositelů:\n\n"}
{"id": "767793", "url": "https://cs.wikipedia.org/wiki?curid=767793", "title": "Neoklasicismus", "text": "Neoklasicismus\n\nNeoklasicismus či novoklasicismus je v architektuře a ve výtvarném umění třetí vlna klasicismu čili návratu ke klasické římské a řecké architektuře. Ve střední Evropě se objevuje od 60. let 19. století jako dekorativní sloh veřejných budov a pak i městských obytných domů a v rozvolněné podobě se vracel i během 20. století. Také v malířství a v hudbě se umělci, kteří hledali nějaký nový a pevnější řád, označují jako „neoklasicistní“.\nUžívání pojmů klasicismus a neoklasicismus není jednotné. V české i německé literatuře se obvykle rozlišuje období „barokního klasicismu“ (1680-1730), styl Ludvíka XVI. a jemu blízký empír (1770–1840) a konečně neoklasicismus, v českých zemích často označovaný i jako novorenesance. V anglické a francouzské literatuře se jako neoklasicismus obvykle označují všechna tato období bez rozlišení.\n\nOd starších forem klasicismu se neoklasicismus liší především tím, že je silně formální: přebírá sice mnoho prvků starověké architektury, používá je však jako dekoraci na budovách čistě účelových (školy, úřady, banky, nádraží i běžné činžovní domy). I když některé veřejné budovy mají nepochybnou uměleckou hodnotu (například Národní muzeum v Praze), běžná stavební produkce pouze pokrývala plochu fasády ozdobnými prvky, často prefabrikovanými ze sádry a užívanými bez ladu a skladu. V tomto hodně vyprázdněném slohu byla vystavěna velká část městských center i nových okrajových čtvrtí po celé Evropě i v USA, zejména v období 1865–1910. Po roce 1900 je novoklasicismus pozvolna vystřídán novými dekorativními slohy (secese, Art nouveau), které ovšem ruší přísnou souměrnost a pravidelnost fasád i strohý kánon klasické řádové architektury.\n\nObliba neoklasicistního stylu reagovala na rychlé střídání různých „historických“ slohů (novorománský, novogotický, novobarokní), které brzy vycházely z módy, kdežto návrat ke „klasickým“ vzorům dával budovám solidní a nadčasový vzhled a i běžné obytné domy povyšoval nad prosté účelové stavby s hladkou fasádou bez ozdob.\n\nPro tento dojem mohutné pevnosti a trvalosti se i později k neoklasicismu vracely i diktátorské režimy 20. století jako výraz svých ambicí na „tisícileté trvání“, na „věčné časy“.\n\nPočátkem 20. století se významní malíři inspirovali klasicismem počátku 19. století (např. D. Ingres), protože hledali pevnější formy. Patřili mezi ně například Pablo Picasso (portréty a akty), André Derain, z českých malířů Rudolf Kremlička, Otakar Kubín, Antonín Procházka a další.\n\nTaké řada hudebních skladatelů hledala v klasické hudbě přelomu 18. a 19. století oporu proti převládajícímu romantismu, například Igor Fjodorovič Stravinskij, Maurice Ravel a další.\n\n"}
{"id": "767795", "url": "https://cs.wikipedia.org/wiki?curid=767795", "title": "Miloslav Vecker", "text": "Miloslav Vecker\n\nMiloslav Vecker (10. prosince 1923 – ???) byl český a československý politik Komunistické strany Československa, poúnorový poslanec Národního shromáždění ČSR a svazácký funkcionář.\nZastával četné stranické a veřejné posty. Do roku 1960 působil jako předseda Československého svazu mládeže. Zvolen jím byl na 2. celostátním sjezdu ČSM v únoru 1955 a potvrzen na 3. sjezdu v prosinci 1958. K roku 1954 se profesně uvádí jako 1. tajemník ÚV ČSM.\n\n10. sjezd KSČ ho zvolil za člena Ústředního výboru Komunistické strany Československa. 11. sjezd KSČ a 12. sjezd KSČ ho ve funkci potvrdil. 13. sjezd KSČ ho zvolil na post člena Ústřední kontrolní a revizní komise KSČ. V této funkci ho potvrdil 14. sjezd KSČ, 15. sjezd KSČ, 16. sjezd KSČ a 17. sjezd KSČ. Od listopadu 1968 do května 1971 byl členem Byra pro kontrolní a revizní práci v českých zemích. Od listopadu 1988 do roku 1989 zastával funkci člena Komise pro kontrolní a revizní činnost KSČ v České socialistické republice, přičemž od listopadu 1988 do roku 1989 této komisi předsedal.\n\nVe volbách roku 1954 byl zvolen za KSČ do Národního shromáždění ve volebním obvodu Ústí nad Labem. V parlamentu setrval do konce funkčního období, tedy do voleb roku 1960.\n\n"}
{"id": "767797", "url": "https://cs.wikipedia.org/wiki?curid=767797", "title": "Adolf Veselý (politik)", "text": "Adolf Veselý (politik)\n\nAdolf Veselý (9. září 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako instruktor-pomocník strojvůdce Československých státních drah.\n\nVe volbách roku 1954 byl zvolen za KSČ do Národního shromáždění ve volebním obvodu Praha-město. V parlamentu setrval do konce funkčního období, tedy do voleb roku 1960.\n\n"}
{"id": "767801", "url": "https://cs.wikipedia.org/wiki?curid=767801", "title": "Adolf Veselý", "text": "Adolf Veselý\n\nJméno a příjmení Adolf Veselý má více nositelů:\n\n"}
{"id": "767803", "url": "https://cs.wikipedia.org/wiki?curid=767803", "title": "Okres Jawor", "text": "Okres Jawor\n\nOkres Jawor (polsky \"Powiat jaworski\") je okres v polském Dolnoslezském vojvodství. Rozlohu má 581,25 km² a v roce 2010 zde žilo 51 600 obyvatel. Sídlem správy okresu je město Jawor.\n\nMěstská:\n\nMěstsko-vesnická:\n\nVesnické:\n\n"}
{"id": "767804", "url": "https://cs.wikipedia.org/wiki?curid=767804", "title": "Bohuslav Vitík", "text": "Bohuslav Vitík\n\nBohuslav Vitík (25. března 1914 – listopad 1972) byl český a československý psychiatr, politik Komunistické strany Československa a poúnorový poslanec Národního shromáždění ČSR.\nPůsobil jako psychiatr a primář psychiatrického oddělení liberecké nemocnice. V Liberci vedl protialkoholickou komisi ONV. V této funkci setrval až do své smrti. K roku 1954 se profesně uvádí jako vedoucí psychiatrického oddělení Krajského ústavu národního zdraví v Liberci.\n\nVe volbách roku 1954 byl zvolen za KSČ do Národního shromáždění ve volebním obvodu Liberec. V parlamentu setrval do konce funkčního období, tedy do voleb roku 1960.\n\n"}
{"id": "767805", "url": "https://cs.wikipedia.org/wiki?curid=767805", "title": "Tim McInnerny", "text": "Tim McInnerny\n\nTimothy L. \"Tim\" McInnerny (* 18. září 1956) je britský herec. Známý pro ztvárnění Lorda Percyho Percyho a Kapitána Darling (Drahouše) v seriálu \"Černá zmije\".\n\nMcInnerny se narodil v Chedle Hulme, Cheshire Williamu Ronaldu McInnernyemu a Mary Joan (rozené Gibbings). Dětství strávil v Cheadle Hulme a Stroud, Gloucestershire. Navštěvoval Marling School, Stroud a Wadham College, Oxford.\n\nJednou z McInnernyho prvních rolí byl mumlající šlechtic Lord Percy Percy v první řadě \"Černé zmije\" z roku 1983 a následně v druhé sérii. Účast na třetí sérii odmítl z obavy, že by pro něj bylo problematické získat obsazení v jiném typu charakteru. Přesto se objevil jako host v jedné z epizod třetí série. Ve čtvrté sérii se opět připojil k obsazení seriálu jako Kapitán Kevin Darling (Drahouš) zbabělý asistent Generála Melchetta, postavy ztvárněné Stephanem Fryem. Spolu s Rowanem Attkinsonem a Tony Robinsonem je jediným hercem, který se objevil ve všech čtyřech řadách seriálu ač ve třetí řadě pouze epizodně.\n\nMcInnerny hrál v několika filmech \"Městečko Wetherby\", \"101 dalmatinů\", kde si zahrál s Hughem Lauriem kolegou z Černé zmije. A \"Notting Hill\", jehož scénář napsal Richard Curtis spolu-tvůrce Černé zmije.\n\n"}
{"id": "767806", "url": "https://cs.wikipedia.org/wiki?curid=767806", "title": "Rixa Dánská", "text": "Rixa Dánská\n\nRixa Dánská (švédsky Rikissa Valdemarsdotter) (asi 1180 – 8. května 1220) byla švédská královna, manželka Erika X. a matka Erika XI.\n\nRixa byla dcerou Valdemara I. Dánského a Sofie z Novgorodu. V roce 1210 chtěl nový švédský král Erik X. zlepšit vztahy s Dánskem, které tradičně podporovalo konkurenční dynastii Sverker. V Dánsku v té době vládl Rixin bratr Valdemar II. Vítězný.\n\nLegenda říká, že Rixa byla po příjezdu do Švédska překvapená údivem švédských šlechticů a dvorních dam nad tím, že přijela v kočáře, jak byla zvyklá ze své domoviny, a nikoli v sedle. Bylo jí doporučeno, aby přijala zvyky své nové země a nezaváděla „jutské“ obyčeje.\n\nBěhem života svého manžela Rixa rodila jen dcery. Erik zemřel v horečkách v roce 1216 a jeho jediný syn Erik se narodil už jako pohrobek. Králem byl místo nemluvněte zvolen patnáctiletý Jan I. ze rodu Sverkerů. Stalo se tak proti vůli papeže, který preferoval jako krále Erika. Rodina se tedy uchýlila do exilu. Rixa zemřela v Dánsku v roce 1220 a nezažila už tedy nástup svého syna na trůn po smrti Jana I. v roce 1222.\n\n\n"}
{"id": "767808", "url": "https://cs.wikipedia.org/wiki?curid=767808", "title": "Otakar Vlach", "text": "Otakar Vlach\n\nOtakar Vlach (1. října 1907 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Praha-město. V parlamentu setrval do konce funkčního období, tedy do voleb roku 1960.\n\nV srpnu 1954 se uvádí jako pracovník ČKD Sokolovo v Praze, který se zasloužil o úsporu pracovních sil tím, že prosadil novou metodu vyrovnávání plechů plamenem. Toho roku mu byl udělen Řád republiky. V jiném zdroji z roku 1954 je profesně uváděn jako rovnač plechů v ČKD Sokolovo.\n\n"}
{"id": "767809", "url": "https://cs.wikipedia.org/wiki?curid=767809", "title": "Miroslav Voborský", "text": "Miroslav Voborský\n\nMiroslav Voborský (26. srpna 1923 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Ústí nad Labem. V parlamentu setrval do konce funkčního období, tedy do voleb roku 1960. K roku 1954 se profesně uvádí jako hlavní inženýr podniku Kovohutě Děčín.\n\n"}
{"id": "767810", "url": "https://cs.wikipedia.org/wiki?curid=767810", "title": "Žábronožky", "text": "Žábronožky\n\nŽábronožky (Anostraca Sars, 1867) jsou součástí třídy lupenonožců, řadícího se do podkmene korýšů (Crustacea).\n\nŽábronožky mají protáhlé, z boku stlačené a stejnoměrné článkované tělo bez karapaxu. Můžeme je nalézt v dočasných tůňkách a loužích, které vznikají na jaře táním sněhu nebo v létě záplavami.\nZdržují se při dně a plavou hřbetem dolů. Díky pohybům končetin vyvolávají proud vody, který jim přihání potravu k ústům. Živí se drobnými organismy.\n\nVajíčka žábronožek dokáží v suchém bahně přežít několik let. Někdy až 5 let a více.\n\nJde o primitivní korýše, jejich tělo je složeno z málo diferencovaných somitů. Kutikula je měkká, neobsahuje téměř žádný CaCO. Hlava, která nesrůstá se žádným hrudním somitem, má ještě naznačenou segmentaci – je přítomen šev mezi neurocephalonem a gnathocephalonem, a někdy i šev oddělující mandibulární segment od hlavy. Na ní je rudimentální naupliové očko, složené oči na stopkách, druhotně nečlánkovaná nitkovitá tykadélka a tykadla, která jsou silná, u samic jednočlánková a u samců dvoučlánková, klíšťkovitá. Tykadla samců slouží pro přichycení samice při kopulaci. Mandibuly jsou silné, ale 2 páry maxil jsou zakrnělé. Hrudní nožky jsou velmi blízké parapodiím – mají jediný kloub a jsou napínány tlakem hemolymfy. Primitivnost žábronožek potvrzuje i fakt, že jejich nožky jsou funkčně nediferencované, podobně jako u Polychaeta – slouží k pohybu, dýchání, filtrování planktonu z vody, a jsou na nich i smyslové senzily.\n\nV České republice se vyskytuje asi jen 9 druhů žábronožek:\n\n"}
{"id": "767811", "url": "https://cs.wikipedia.org/wiki?curid=767811", "title": "Mason County (Kentucky)", "text": "Mason County (Kentucky)\n\nMason County je okres v severovýchodní části státu Kentucky v USA. K roku 2010 zde žilo 17 490 obyvatel. Správním městem okresu je Maysville. Celková rozloha okresu činí 639 km². Na severovýchodě sousedí se státem Ohio.\n"}
{"id": "767812", "url": "https://cs.wikipedia.org/wiki?curid=767812", "title": "Alois Vonka", "text": "Alois Vonka\n\nAlois Vonka (11. listopadu 1905 – ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Hradec Králové jako bezpartijní kandidát. V parlamentu setrval do konce funkčního období, tedy do voleb roku 1960. K roku 1954 se profesně uvádí jako vedoucí rostlinné výroby v JZD Mlýnec.\n\n"}
{"id": "767813", "url": "https://cs.wikipedia.org/wiki?curid=767813", "title": "Jan Vorel (politik)", "text": "Jan Vorel (politik)\n\nJan Vorel (9. listopadu 1914 Rakovník – ???) byl český a československý politik Československé strany lidové a poúnorový poslanec Národního shromáždění ČSR.\nPocházel z rodiny železničního strojvůdce. Absolvoval obecnou školu a reálné gymnázium v Rakovníku. V letech 1933–1935 studoval Vysokou školu obchodní při ČVUT v Praze, studia ovšem nedokončil. Později vykonal prezenční vojenskou službu a jako podporučík pěchoty pokračoval v další vojenské činné službě v Chebu a později v Šaštíně na Slovensku. Po demobilizaci nastoupil jako úředník v Anglo-československé a Pražské úvěrní bance a zde byl zaměstnán do likvidace celého ústavu v září 1942. V letech 1942–1943 byl totálně nasazen v Německu a od 1. října 1943 zaměstnán v nemocniční pojišťovně. Po osvobození vstoupil znovu do armády, sloužil v severních Čechách (1945–1946). Tam se také usadil. V letech 1946–1947 působil jako zaměstnanec MNV v Chomutově, od roku 1947 pracoval coby účetní v podniku Ocelárny Julia Fučíka v Chomutově. Od roku 1947 byl členem ČSL.\n\nVe volbách roku 1954 byl zvolen za ČSL do Národního shromáždění ve volebním obvodu Ústí nad Labem. V parlamentu setrval do konce funkčního období, tedy do voleb roku 1960.\n\nK roku 1954 se profesně uvádí jako provozní účetní závodu Julia Fučíka v Chomutově.\n\nPro svůj liknavý přístup k výkonu poslaneckého mandátu a pro stížnosti komunistů ze severních Čech nebyl kandidován do voleb 1960. Následně odešel z veřejného života.\n\n"}
{"id": "767818", "url": "https://cs.wikipedia.org/wiki?curid=767818", "title": "Bracken County", "text": "Bracken County\n\nBracken County je okres v severovýchodní části státu Kentucky v USA. K roku 2010 zde žilo 8 488 obyvatel. Správním městem okresu je Brooksville. Celková rozloha okresu činí 541 km². Na severovýchodě sousedí se státem Ohio.\n"}
{"id": "767820", "url": "https://cs.wikipedia.org/wiki?curid=767820", "title": "Ballard County", "text": "Ballard County\n\nBallard County je okres na západě státu Kentucky v USA. K roku 2010 zde žilo 8 249 obyvatel. Správním městem okresu je Wickliffe. Celková rozloha okresu činí 709 km². Na severu a západě sousedí se státem Illinois a na jihozápadě s Missouri.\n"}
{"id": "767822", "url": "https://cs.wikipedia.org/wiki?curid=767822", "title": "Josef Voříšek (politik)", "text": "Josef Voříšek (politik)\n\nJosef Voříšek byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nK roku 1954 se profesně uvádí jako předseda MNV v Drachkově a člen místního JZD.\n\nVe volbách roku 1954 byl zvolen do Národního shromáždění ve volebním obvodu Praha-venkov jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960.\n"}
{"id": "767823", "url": "https://cs.wikipedia.org/wiki?curid=767823", "title": "Niella Tanaro", "text": "Niella Tanaro\n\nNiella Tanaro je italská obec v oblasti Piemont, provincii Cuneo. K 31. prosinci 2010 měla 1 060 obyvatel.\n\nSousedí s obcemi Briaglia, Castellino Tanaro, Cigliè, Lesegno, Mondovì, Rocca Cigliè, San Michele Mondovì a Vicoforte.\n\n\"Počet obyvatel\"\n"}
{"id": "767824", "url": "https://cs.wikipedia.org/wiki?curid=767824", "title": "Patrickova letecká základna", "text": "Patrickova letecká základna\n\nPatrickova letecká základna ( Patrick Air Force Base; kód IATA je COF, kód ICAO KCOF, kód FAA LID COF) je vojenská letecká základna letectva Spojených států amerických nacházející se mezi Satellite Beach a Cocoa Beach na Floridě.\n\nJe domovskou základnou 45. kosmického křídla (45th Space Wing), které má na starost správu nosných raket Delta IV a Atlas V a zajišťuje všeobecnou podporu vesmírných programů agentury NASA. Pod správu 45 SW navíc spadají i Cape Canaveral Air Force Station spolu s Eastern Test Range, nacházející se na mysu Canaveral. Na Patrickově základně dále sídlí 920. záchranné křídlo (920th Rescue Wing), jehož úkolem je provádění pátracích a záchranných operací ( search and rescue) v případě potřeby, a to v globálním měřítku.\n\nObsluhu základny zajišťuje přes 10 000 zaměstnanců z řad amerických ozbrojených složek i civilního obyvatelstva.\n\n"}
{"id": "767827", "url": "https://cs.wikipedia.org/wiki?curid=767827", "title": "Vendelín Vrábel", "text": "Vendelín Vrábel\n\nVendelín Vrábel (17. října 1919 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Hurbanovo. V parlamentu setrval do konce funkčního období, tedy do voleb roku 1960. K roku 1954 se profesně uvádí jako člen rady ONV a předseda JZD v obci Imeľ.\n\n"}
{"id": "767831", "url": "https://cs.wikipedia.org/wiki?curid=767831", "title": "Mária Vraniaková", "text": "Mária Vraniaková\n\nMária Vraniaková (26. září 1909 – 20. února 1984) byla slovenská a československá politička Komunistické strany Československa a poúnorová poslankyně Národního shromáždění ČSR a Národního shromáždění ČSSR.\nVe volbách roku 1954 byla zvolena za KSS do Národního shromáždění ve volebním obvodu Poprad. Mandát obhájila za KSS ve volbách v roce 1960 (nyní již jako poslankyně Národního shromáždění ČSSR za Východoslovenský kraj). V parlamentu setrvala až do konce funkčního období, tedy do voleb roku 1964.\n\nK roku 1954 se profesně uvádí jako vychovatelka v podniku Tatrasvit. V letech 1957-1958 se uvádí členka Ústřední revizní komise Komunistické strany Slovenska.\n\n"}
{"id": "767835", "url": "https://cs.wikipedia.org/wiki?curid=767835", "title": "Ruské carské námořnictvo", "text": "Ruské carské námořnictvo\n\nRuské carské námořnictvo (, \"Rossijskij imperatorskij flot\") bylo válečné námořnictvo Ruského impéria.\n\nByly většinou úspěšné, většina ruských carů chtěla ovládnout Bospor a dorazit slabou Osmanskou říši. Prakticky celá Evropa se spolčila proti Osmanům. Osmanské námořnictvo bylo zničeno v bitvě u Navarina, ale Velká Británie nechtěla, aby Rusové ovládli Bospor a tak Osmanská říše přežila. Rusové se však nevzdali a znovu začaly války, jež vyvrcholily krymskou válkou, kde se ostatní velmoci zastaly Osmanské říše. 9. září padl Sevastopol a 30. března Rusko kapitulovalo. Velká Británie se snažila obnovit Osmanské námořnictvo, ale roku 1877 vypukla nová válka. Válka skončila jasným ruským vítězstvím, potopeny byly dvě Osmanské bitevní lodě (\"Lutfi Dželil\" a ještě jedna) nakonec jen díky umění generála Osmana Nuri Paši jsou podmínky pro Osmany překvapivě nízké. Od té doby Osmanské námořnictvo jen zastarávalo.\n\nKdyž Japonci vedli úspěšnou válku s Čínou, Rusové obsadili důležitý přístav Port Arthur a další důležitá území. To vyprovokovalo Japonce k akci, napadli Port Arthur a po ztrátách jej dobyli. Rusové převeleli do Tichomoří Baltské loďstvo. Po dlouhé plavbě, kdy Rusové vyvolali mezinárodní incident (začali střílet na Britské rybáře v domnění, že to jsou Japonci) dorazili do Tichomoří. V bitvě u Cušimy byli Rusové drtivě poraženi. Následkem toho byl uzavřen mír, jenž omezil ruskou moc v Tichomoří a Rusové ztratili Port Arthur, jižní Sachalin a uznali japonské panství nad Koreou.\n\nRusové na začátku první světové války měli 4 dreadnoughty, 13 predreadnoughtů, 6 pancéřových křižníků a 9 křižníků. Hlavní nevýhodou Ruského imperiálního námořnictva bylo to, že velká část loďstva byla zablokována na Černém moři a to, že dreadnoughty se nezúčastňovaly bojů, protože si je ruské velení chtělo ponechat. \n\nRoku 1914 Rusové ztratili jeden pancéřový křižník a Němci také. Rusové dále ztratili dvě minolovky a dva torpédoborce. Němci dva lehké křižníky, jeden torpédoborec a jednu torpédovku.\n\nRoku 1915 se situace nezměnila. Rusové vyhráli bitvu u Östergarnu a Němci ztratili křižník \"Albatross\". Roku 1916 se na Baltu nic závažného nestalo. Roku 1917 došlo k porážce Rusů. Němci se silným svazem napadli Moonsudské ostrovy. V bitvě v Kassarském zálivu byl potopen ruský torpédoborec \"Grom\". Následná bitva v Rižském zálivu vedená hlavními silami skončila potopením ruské řadové lodě \"Slava\". Nakonec byly Moonsudské ostrovy evakuovány. \n\nRoku 1914 napadli Osmané ruské přístavy. Vyvolalo to válku mezi Dohodou a Osmanskou říší, jež se připojila k Centrálním mocnostem. Poměr na moři se nezměnil. Roku 1915 a 1916 Rusové potopili většinu obchodních plavidel nepřítele. Roku 1917 vypukla v Rusku revoluce, a ta se rozšířila i do Černomořského loďstva.\n\n\n"}
{"id": "767836", "url": "https://cs.wikipedia.org/wiki?curid=767836", "title": "Ladislav Wait", "text": "Ladislav Wait\n\nLadislav Wait (20. března 1904 – 15. května 1962) byl český a československý politik Československé strany socialistické a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen za ČSS poslancem ve volebním obvodu Brno-město VIII. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj, podílel se na projednávání nové ústavy ČSSR). V Národním shromáždění zasedal do své smrti roku 1962.\n\nK roku 1954 se profesně uvádí jako vedoucí odboru místního hospodářství na KNV v Brně. Byl členem předsednictva Ústředního výboru Národní fronty a místopředsedou Československé strany socialistické. K roku 1960 rovněž zasedal v radě KNV v Brně.\n\n"}
{"id": "767839", "url": "https://cs.wikipedia.org/wiki?curid=767839", "title": "Jozef Záhorský", "text": "Jozef Záhorský\n\nJozef Záhorský (28. září 1917 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Vráble-Zlaté Moravce-Levice-Nitra. V parlamentu setrval do konce funkčního období, tedy do voleb roku 1960. K roku 1954 se profesně uvádí jako předseda JZD v obci Nová Ves nad Žitavou.\n\n"}
{"id": "767840", "url": "https://cs.wikipedia.org/wiki?curid=767840", "title": "Josef Zach", "text": "Josef Zach\n\nJosef Zach (11. března 1903 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Plzeň. V parlamentu setrval do konce funkčního období, tedy do voleb roku 1960. K roku 1954 se profesně uvádí jako ředitel podniku Kovohutě v Rokycanech.\n\n"}
{"id": "767842", "url": "https://cs.wikipedia.org/wiki?curid=767842", "title": "Miroslav Zapadlo", "text": "Miroslav Zapadlo\n\nMiroslav Zapadlo (31. října 1924 – 1988) byl československý politik, poslanec Národního shromáždění ČSR za KSČ a ředitel AZNP Mladá Boleslav.\nJako člen Československého svazu mládeže se dobrovolně přihlásil do války v Koreji, po návratu pracoval jako opravář strojů v AZNP Mladá Boleslav. V roce 1954 kandidoval ve volbách do Národního shromáždění za KSČ ve volebním obvodu Praha-venkov, byl zvolen a v parlamentu setrval do konce funkčního období v roce 1960.\n\nPo návratu do automobilky zastával různé podnikové funkce, až se jako čtyřicetiletý stal v roce 1964 ředitelem závodu AZNP Vrchlabí, kde v té době byly vyráběny užitkové automobily Škoda 1202 různých modifikací. Podařilo se mu prosadit výraznou modernizaci celého závodu a zejména montážní haly – to bylo účetně vykázáno jako rekonstrukce, fakticky však šlo o novostavbu (nad starou halou se postavila nová střecha, pod ní nové obvodové stěny a všechno mezi tím se vybouralo), díky které se pronikavě zlepšilo pracovní prostředí a závod výrazně zvedl výrobní kapacitu. Významně se zasadil také o dokončení vývoje a zavedení sériové výroby Škody 1203, jediného československého užitkového automobilu s bezkapotovou samonosnou trambusovou karosérií.\n\nV roce 1969 byl jmenován podnikovým ředitelem celých AZNP Mladá Boleslav. Na základě usnesení federální vlády musel ukončit přípravu výroby vozu střední třídy Škody 720 i menšího typu Škody 740, podařilo se mu prosadit aspoň zavedení nových modelů s motorem vzadu typu Škoda 105/120 s moderní karosérií (ale původní zastarávající technikou) a rozběhl investici do nové karosárny pro vyvíjenou typovou řadu Škoda 760.\n\nKoncem roku 1978 byl Zapadlo odvolán z funkce podnikového ředitele, oficiálně kvůli neuspokojivým závěrům státní kontroly, kdy měla být zjištěna \"„velká nehospodárnost a nízká úroveň řídící a výzkumné práce“\", stejně jako \"„závažné zakolísání v investiční výstavbě i ve výrobě osobních automobilů“\" v posledních dvou letech. Středočeský KV KSČ tehdy konstatoval \"„porušení stranické a státní disciplíny a obelhávání stranických orgánů“\" (AZNP měly údajně prodávat vozy stranickým funkcionářům za nižší ceny, neoficiálně se mluvilo i černém obchodě s automobily a s valutami) a Zapadlo byl odvolán z funkce ředitele a vyloučen z KSČ. V pozdější podnikové monografii \"V soukolí okřídleného šípu\" je toto odvolání nahlíženo mnohem shovívavěji, protože podobné praktiky se děly v jiných podnicích v ještě horší míře – skutečným důvodem odvolání prý mohla být hlavně Zapadlova neutuchající snaha shánět pro AZNP investice a následný konflikt s představiteli federálních politických a hospodářských špiček ČSSR, které upřednostňovaly industrializaci Slovenska a například výstavbu přímé konkurence AZNP v podobě BAZ Bratislava a TAZ Trnava.\n\nJeho syn Miloslav Zapadlo (* 10. června 1952) byl v sedmdesátých letech úspěšným automobilovým závodníkem, firemním jezdcem automobilky a špičkovým reprezentantem československého rallye.\n\n"}
{"id": "767844", "url": "https://cs.wikipedia.org/wiki?curid=767844", "title": "Conflict &amp; Catalysis: Productions &amp; Arrangements 1966-2006", "text": "Conflict &amp; Catalysis: Productions &amp; Arrangements 1966-2006\n\nConflict & Catalysis: Productions & Arrangements 1966–2006 je kompilační album složené ze skladeb, které produkoval nebo aranžoval John Cale. Album vydalo vydavatelství Big Beat Records 27. února 2012 a sestavili jej Mick Patrick a Neil Dell.\n\nNejstarší skladbou na albu je „Venus in Furs“, kterou Cale nahrál v roce 1966 jako člen skupiny The Velvet Underground. Po ní následuje původní mix skladby „I Wanna Be Your Dog“ skupiny The Stooges, jejíž první album produkoval; tento mix na původním albu \"The Stooges\" v roce 1969 nevyšel, vyšel až na jeho rozšířené verzi v roce 2005.\n\nJsou zde zastoupeny všechny dekády, kdy pracoval jako producent: sedmdesátá léta (Patti Smith), osmdesátá (Happy Mondays), devadesátá (Siouxsie and the Banshees) i nové tisíciletí (Alejandro Escovedo). Poslední skladbou na albu je pak „Spinning Away“, kterou napsal a nahrál společně s Brianem Eno pro jejich společné album \"Wrong Way Up\" (1990).\n\n"}
{"id": "767845", "url": "https://cs.wikipedia.org/wiki?curid=767845", "title": "Jindřich Zásmucký", "text": "Jindřich Zásmucký\n\nJindřich Zásmucký (30. prosince 1900 – ???) byl český a československý politik Československé strany socialistické a poúnorový poslanec Národního shromáždění ČSR.\nVe volbách roku 1954 byl zvolen za ČSS poslancem ve volebním obvodu Ústí nad Labem. V Národním shromáždění zasedal do konce funkčního období, tedy do voleb v roce 1960. K roku 1954 se profesně uvádí jako inspektor finančního odboru Krajského národního výboru v Ústí nad Labem.\n\n"}
{"id": "767847", "url": "https://cs.wikipedia.org/wiki?curid=767847", "title": "Reverse graffiti", "text": "Reverse graffiti\n\nReverse graffiti (česky obrácené graffiti, zelené graffiti, čistý tag, eco-tag nebo čistá reklama) je způsob vytváření dočasných obrazů na zdi nebo jiné podklady odstraněním špíny z daného povrchu. Často se tak provádí odstraněním špíny či prachu pomocí konečků prstů z oken nebo jiných špinavých povrchů, např. nápisem 'umyj mě' na zaprášená vozidla. Jiní, jako např. umělec Moose, používají látku nebo vysokovýkonný čistič pro odstraňování špíny ve velkém měřítku.\n\nReverse graffiti je forma street artu. Dalšími známými umělci jsou např. Banksy nebo Alexandre Orion.\n\nReverse graffiti jsou považovány za šetrné k životnímu prostředí, neboť jsou dočasné a při jejich výrobě není použit papír, inkoust ani chemikálie.\n\nTechnika je používána také pro komerční účely, jako forma reklamy. Konkrétně jde o originální způsob tzv. \"out-of-home advertising\". Obchodníci ji nazývají \"čisté graffiti\" nebo \"čistá reklama\". V minulosti své produkty takto inzerovali např. Microsoft nebo Smirnoff.\n"}
{"id": "767848", "url": "https://cs.wikipedia.org/wiki?curid=767848", "title": "Niinistö", "text": "Niinistö\n\nNiinistö je finské příjmení, které nosí vícero lidí:\n\n"}
{"id": "767849", "url": "https://cs.wikipedia.org/wiki?curid=767849", "title": "Josef Závěta", "text": "Josef Závěta\n\nJosef Závěta (18. března 1903 Kolín – 29. srpna 1975 Ostrava) byl český a československý politik Československé strany lidové a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nPocházel z dělnické rodiny, vyučil se slévačem. Od roku 1938 se natrvalo přestěhoval na Ostravsko, kde pracoval ve vítkovických, kunčických a v druhé polovině 50. let i v bohumínských železárnách. Jako dělník vždy vykazoval vynikající pracovní výsledky. Do ČSL vstoupil po roce 1945. V únoru 1948 se přihlásil k „obrozené“ (prokomunistické) ČSL, do níž byl pro svůj dělnický profil bez problémů přijat. Na zasedání Krajského výboru ČSL v Ostravě v roce 1951 byl na popud Josefa Plojhara a Josefa Gemrota zvolen do krajského výboru strany. Coby slévačský mistr Nové hutě Klementa Gottwalda byl do krajského výboru navržen jako prototyp pokrokového dělníka v těžkém průmyslu, jenž podává mimořádné výkony a jde ostatním příkladem. Po zvolení do KV ČSL se okamžitě zapojil do agitační kampaně za zvýšení výkonů ve výrobě. Byl nositelem vyznamenání Za vynikající práci a Řádu práce. V květnu 1954 byl na krajské konferenci zvolen předsedou Krajského výboru ČSL v Ostravě. Vedle toho stranu zastupoval v radách MěNV a ONV Ostrava.\n\nVe volbách roku 1954 byl zvolen za ČSL poslancem ve volebním obvodu Ostrava-Bohumín. Mandát obhájil ve volbách v roce 1960 (nyní již jako poslanec Národního shromáždění ČSSR za Severomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí jako důchodce, bytem Nový Bohumín.\n\nPo federalizaci Československa usedl roku 1969 za ČSL do Sněmovny lidu Federálního shromáždění (volební obvod Nový Bohumín), kde setrval do konce volebního období, tedy do voleb v roce 1971.\n\nPatřil k silně prokomunistickým funkcionářům ČSL a podporoval oficiální linii ČSL na mnoha veřejných vystoupeních i v tisku. K Josefu Plojharovi měl až přepjatě devótní osobní vztah. V březnu 1968 na počátku pražského jara byl jako jeden z prvních vysokých stranických činitelů vyzván místní ostravskou organizací k rezignaci na funkci předsedy. Postupně byl zbaven všech významných funkcí na Ostravsku. Po invazi vojsk Varšavské smlouvy do Československa se v rámci normalizace ovšem opět vrátil na své pozice. Byl zvolen místopředsedou Krajského výboru ČSL v Ostravě. Poté prosazoval razatní očistu strany od exponentů reformního proudu. Do nejvyšších stranických funkcí se ale už nevrátil, částečně kvůli celkové generační obměně funkcionářského kádru, částečně i pro zhoršující se zdravotní stav.\n\n"}
{"id": "767851", "url": "https://cs.wikipedia.org/wiki?curid=767851", "title": "Vaadin", "text": "Vaadin\n\nVaadin je softwarový framework pro tvorbu webových aplikací. Tyto aplikace se v internetovém prohlížeči zobrazují a chovají stejně jako desktopové aplikace RIA. Kód je psán v Javě, který je za pomocí GWT překládán do JavaScriptu a ten je následně interpretován v internetovém prohlížeči.\n\n\n\n\n\n\n\n\n"}
{"id": "767854", "url": "https://cs.wikipedia.org/wiki?curid=767854", "title": "Antonín Čech", "text": "Antonín Čech\n\nAntonín Čech (2. února 1860 Libochovice – 26. srpna 1929 Litoměřice) byl litoměřickým světícím biskupem v letech 1923-1929.\n\nLibochovický rodák Antonín Čech byl na kněze vysvěcen v roce 1884. Většinu svého kněžského působení strávil v Litoměřicích. V roce 1902 byl instalován za kanovníka kapituly sv. Štěpána v Litoměřicích. Stal se sekretářem litoměřického sídelního biskupa Josefa Grosse po roce 1910. Ve službě při biskupství byl oceněn titutem papežský prelát (prelát Jeho Svatosti). Od května 1920 vykonával funkci generálního vikáře litoměřické diecéze a děkana katedrální kapituly. 3. ledna 1923 byl jmenován litoměřickým světícím biskupem a titulárním biskupem cidyesským (latinsky \"Cidyessus – Dioecesis Cidyessensis\"). Vysvěcen byl 29. dubna 1923. Byl určen jako světící biskup pro česky mluvící okresy litoměřické diecéze. Jeho činnost se pak dále soustředila na podporu českého živlu v pohraničí. Získal si mezi česky mluvícím obyvatelstvem českého středohoří velkou oblibu, a aktivně se účastnil veřejného katolické života. Antonín Čech byl doposud jediným světícím (pomocným) biskupem v litoměřické diecézi. Sídelní biskup Josef Gross na sklonku 20. let 20. století uvažoval o rezignaci a odchodu do soukromí, ovšem smrt Antonína Čecha v roce 1929, tento jeho záměr překazila. Antonín Čech byl pohřben do kanovnické hrobky na litoměřickém hřbitově.\n\n\n"}
{"id": "767855", "url": "https://cs.wikipedia.org/wiki?curid=767855", "title": "Josef Zedník", "text": "Josef Zedník\n\nJosef Zedník (13. srpna 1921 Určice – 1. dubna 2006 Brno) byl český a československý politik Československé strany lidové a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nPocházel z dělnické rodiny. Vyučil se mechanikem. Po roce 1948 byl členem ČSL, od počátku 50. let funkcionářem Okresního výboru ČSL a ONV v Prostějově. Po absolvování čtyřměsíční stranické školy v roce 1952 byl navržen do vyšších funkcí: člen KAV ČSL, v letech 1954–1960 tajemník Krajského výboru ČSL Olomouckého kraje, po správní reorganizaci roku 1960 krajský tajemník jihomoravského Krajského výboru ČSL v Brně.\nVe volbách roku 1954 byl zvolen za ČSL poslancem ve volebním obvodu Prostějov I. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968, přičemž od dubna zastával post místopředsedy Národního shromáždění. K roku 1968 se uvádí jako místopředseda Národního shromáždění, bytem Konice.\n\nV 50. letech 20. století se podílel na agitaci a nátlaku na zemědělce ve prospěch zakládání JZD. K roku 1954 se profesně uvádí jako člen rady KNV v Olomouci. Podle údajů z roku 1964 byl vedoucím tajemníkem Krajského výboru ČSL v Jihomoravském kraji. Po celou dobu své politické kariéry zastával silně prokomunistické postoje, byl vždy loajální k režimu a Plojharovu vedení. V 60. letech působil jako člen předsednictva Ústředního výboru ČSL a místopředseda Národního shromáždění, ze které se zúčastnil mnoha meziparlamentárních jednání v zahraničí. Nositel vyznamenání Za zásluhy o výstavbu (uděleno roku 1957).\n\nPo invazi vojsk Varšavské smlouvy do Československa byl ráno 21. srpna 1968 zvolen členem delegace Národního shromáždění (Dušan Špálovský, Zdeněk Fierlinger, Andrej Žiak, Josef Zedník, Alois Poledňák a Vladimír Kaigl), jejímž úkolem bylo sdělit stanovisko Národního shromáždění k okupaci velvyslanci Sovětského svazu a navázat kontakt s prezidentem republiky Ludvíkem Svobodou.\n\nPo federalizaci Československa usedl roku 1969 za ČSL do Sněmovny lidu Federálního shromáždění (volební obvod Konice), kde setrval do konce volebního období, tedy do voleb v roce 1971.\n\n"}
{"id": "767857", "url": "https://cs.wikipedia.org/wiki?curid=767857", "title": "Karel Zedník", "text": "Karel Zedník\n\nKarel Zedník (25. ledna 1902 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu České Budějovice. V parlamentu setrval do konce funkčního období, tedy do voleb roku 1960. K roku 1954 se profesně uvádí jako zástupce ředitele pro politickou práci v STS v Jindřichově Hradci.\n\n"}
{"id": "767867", "url": "https://cs.wikipedia.org/wiki?curid=767867", "title": "Cena Jihomoravského kraje", "text": "Cena Jihomoravského kraje\n\nCena Jihomoravského kraje je ocenění, kterým Zastupitelstvo Jihomoravského kraje oceňuje vynikající zásluhy o rozvoj Jihomoravského kraje, hrdinské a jiné výjimečné činy osobností, které se na území kraje narodily, žijí nebo jsou s ním spojeny svým působením, jejichž život, dílo, činnost nebo jednání výrazným způsobem reprezentuje v určité oblasti Jihomoravský kraj a přispívá k jeho věhlasu a dobrému jménu, a které svými morálními kvalitami můžou být příkladem.\n\nCena se uděluje od roku 2004, zpravidla v měsíci říjnu, po rozhodnutí krajského zastupitelstva. K jejím nositelům patří mj. Hana Zejdová (v roce 2004), Karel Kašpárek (v roce 2005), Yvetta Hlaváčová ( v roce 2006), Jiří Netík (v roce 2007), David Kostelecký (v roce 2008), Jiří Škrla (v roce 2009), Václav Věžník (v roce 2010),Alena Veselá (v roce 2011), Jožka Černý, Zdeněk Rotrekl a Miroslava Knapková, v roce 2012, Vítězslav Veselý, Jan Smolík, Hana Ulrychová a Petr Ulrych v roce 2013,Armin Delong, Alois Mikulka či Jiří Daler v roce 2014.\n\n\n\n\n\n\n\n\n\n\nPoprvé byla zároveň udělena Cena hejtmana Jihomoravského kraje, kterou obdržela Věra Sosnarová (za dílo, činnost nebo oblast jednání, které významným způsobem reprezentuje Jihomoravský kraj a přispívá k jeho věhlasu a dobrému jménu) \n\n\nZároveň byla udělena Cena hejtmana Jihomoravského kraje, kterou obdržel dlouholetý starosta Dolních Louček Ladislav Tichý (za dílo, činnost nebo oblast jednání, které významným způsobem reprezentuje Jihomoravský kraj a přispívá k jeho věhlasu a dobrému jménu) \n"}
{"id": "767869", "url": "https://cs.wikipedia.org/wiki?curid=767869", "title": "Ján Zeman (politik KSČ)", "text": "Ján Zeman (politik KSČ)\n\nJán Zeman (22. června 1909 New York – 29. července 1993 Bratislava) byl slovenský a československý odbojář, účastník Slovenského národního povstání, důstojník ČSLA, politik Komunistické strany Slovenska a poúnorový poslanec Národního shromáždění ČSR.\n\nRoku 1928 absolvoval učitelský ústav v Banské Bystrici. Působil pak na různých místech jako učitel. Za druhé světové války se podílel na odboji. Byl účastníkem Slovenského národního povstání. Po válce byl tajemníkem MNV v Nové Bani a pracoval ve státní správě v resortech školství a kultury. Stal se důstojníkem ČSLA a byl náčelníkem Hlavní politické správy ČSLA. Dosáhl hodnosti generálporučíka, ale pak byl přeřazen do zálohy. Později byl rehabilitován. Pracoval v Slovenském národním muzeu v Bratislavě. Publikoval články s tematikou Slovenského národního povstání. Byl nositelem vysokých státních vyznamenání.\n\nZastával četné stranické funkce. V letech 1950-1956 se uvádí jako náhradník (kandidát) a člen Ústředního výboru Komunistické strany Slovenska. Na celostátní konferenci KSČ v prosinci 1952 byl zvolen za kandidáta Ústředního výboru Komunistické strany Československa. X. sjezd KSČ ho zvolil členem ÚV KSČ.\n\nK roku 1954 se profesně uvádí jako generálporučík a náčelník hlavní politické správy ČSLA. Ve volbách roku 1954 byl zvolen za KSS do Národního shromáždění ve volebním obvodu Bratislava II. V parlamentu setrval do února 1960, kdy rezignoval.\n\n"}
{"id": "767870", "url": "https://cs.wikipedia.org/wiki?curid=767870", "title": "Maxmilián Zika", "text": "Maxmilián Zika\n\nMaxmilián Zika (26. srpna 1910 – 7.prosince 1987) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Ústí nad Labem. V parlamentu setrval do konce funkčního období, tedy do voleb roku 1960. K roku 1954 se profesně uvádí jako předseda JZD v obci Břvany a nositel Vyznamenání Za vynikající práci.\n\n"}
{"id": "767871", "url": "https://cs.wikipedia.org/wiki?curid=767871", "title": "Santino Marella", "text": "Santino Marella\n\nAnthony Carelli (* 14. března 1974, Mississauga, Ontario, Kanada) je italsko-kanadský profesionální wrestler lépe známý pod jménem Santino Marella. V současné době pracuje u společnosti WWE v rosteru show Raw, kde byl dvakrát Intercontinental champion a jednou Tag Team champion s Vladimirem Kozlovem.\n\nVe Spojených státech Carelli pracoval pro Ohio Valley Wrestling (OVW), vývojové území pro World Wrestling Entertaiment (WWE). Když vstoupil do OVW, vystupoval pod jménem Johnny Geo Basco. Mezitím byl zapojen do neslavného incidentu s Jimem Cornettem. Po storyline, kde se Santino bál mít zápas s Boogeymanem a místo zápasení se začal smát tak ho Cornette plácnul, byl Cornette z OVW propuštěn.\n\nPaul Heyman v OVW Cornetteho narhadil a změnil Carelliho ringové jméno na Boris Alexiev, což mu dalo ruský nádech. Jako Alexiev debutoval 12. dubna 2006 spolu s jeho manažerem a \"soudruhem\", Mr. Strongko. S jeho novým gimmickem porážel nepřátele s tuhými stávkami a jiným stylem zápasení. S WWE podepsal vývojovou smlouvu 11. srpna 2006 a pokračoval v práci v OVW.\n\nDne 24. ledna 2007 měl Alexiev další televizní šampionát a to poté, co porazil Mike Kruela. Tento zápas vyhrál ale Kruel od něj vyhrál titul zpátky 7. února. Alexiev ho získal zpět 14. března, když Kruela opět porazil. O měsíc později byl umístěn do nejaktivnějšího seznamu.\n\nSvůj WWE debut udělal když měl Umaga zápasit s někým, koho vybere Vince McMahon. Vybral si samozřejmě Santina a ten tak vyhrál svůj první Intercontinental titul. Jeho příjmení, Marella, bylo vybráno na počest WWE legendy Gorilla Monsoon -pravé jméno Robert Marella- a dali ho Santinovy krátce před jeho výletem do Itálie. Další den totiž WWE.com dala na jeho profil informaci, že pochází z Itálie a jako dítě se přestěhoval do Kanady a do teď jezdí do Itálie navštěvovat svou rodinu. Dále napsali, že přijel do USA s cílem, že bude profesionální wrestler a později pracovat pro WWE.\n\nKrátce po získáni Intercontinental titulu, začal Marellův spor s Chrisem Mastersem, nad ním se jen tak tak udržel titul. Ten si držel 3 měsíce, dokud ho 2. července Umaga nezískal zpět.\n\n14. července 2008, v epizodě show Raw, byl Santino Marella v zápase poražen divou Beth Phoenix. Marella vydal otevřenou výzvu k celému rosteru Raw. Vše pokračuje další týden poté, co Marella prohrál nad vracejícím se D'lo Brownem. Beth Phoenix a Marella se políbili, čímž vyvolali velký zmatek. V dalších epizodách se na obrazovkách ukazovali jako pár, později pod jménem \"Glamarella\", vycházející z \"Glamazon\" (Bethina přezdívka) a \"Marella\". Na show SummerSlam získal Santino svůj Intercontinental titul zpět, když společně s Beth Phoenix porazili Kofiho Kingstona a ženskou šampionku Mickie James.\nPo získání titulu Marella začal quest, aby se stal \"nejlepším Intercontinental šampionem všech dob\" a to tím, že porazí Honky Tonky Mana, který tento titul držel 64 týdnů. 10. listopadu Marella svůj titul ztratil a získal ho William Regal.\n\nNa začátku roku 2009 se Marella účastnil zápasu Royal Rumble s číslem 28. Byl ale okamžitě eliminován Kanem, takže v ringu nevydržel ani 1,9 sekundy, čímž překonal rekord The Warlord který v roce 1989 byl v ringu 2 sekundy.\nKdyž se oznámilo, že se na WrestleManii XXV bude konat zápas 25-Diva na korunování vůbec první \"Miss WrestleMania\", tak se Marella stal favoritem všech fanoušků a vyjádřil touhu se tohoto ženského zápasu účastnit. Aby se mu to však splnilo, musel porazit Mickie James s jednou rukou zavázanou za zády. Bohužel se mu ale tento zápas nepodařilo vyhrát. Santino to však nevzdal a na 25-Diva zápasu se převlékl za holku a říkal, že je dvojče Santina Marelly jménem Santina. Po eliminování Beth Phoenix a Meliny tento zápas vyhrál. 22. července 2009 ho v epizodě Raw nový vlastník Donald Trump korunoval na Mrs. Wrestlemania.\n\nNa Wrestlemanii XXVI se Marella účastnil 26-Man zápasu který vyhrál Yoshi Tatsu. Následně se Marella pokoušel vytvořit tým s Vladimirem Kozlovem, který ale odmítl. 31. května na Raw však Kozlov Santinovy v zápasu pomohl a zajistil mu vítězství. 19. července se Marella s Kozlovem spojili a ve svém prvním zápase porazili Williama Regala a Zacka Rydera. V srpnu začal Santino chodit s Taminou, manažerkou týmu The Usos. Na show Night of Champions 2010 se účastnili zápasu o Tag Team titul, ten však ale vyhráli \"briliantní\" Cody Rhodes a Drew McIntire. 11. října na Raw Santino porazil Zacka Rydera aby se stal součástí rosteru Raw a mohl opustit SmackDown. V listopadu se Kozlov a Marella stali největšími uchazečemi o Tag Team titul tím, že porazili The Usos. Tím získali zápas o titul proti Nexus na Survivor Series 2010, ten ale nevyhráli.\n\n6. prosince 2010 byli odhodlaní vyhrát svůj titul na Four-Way tag team zápase proti The Usos, Nexus a týmu z Marka Henyrho a Yoshi Tatsu. Mezitím pokračuje vztah mezi Taminou a Santinem, ona ho doprovází na jeho zápasy. Titul se Kozlovovy a Santinovi podařilo získat pomocí diskvalifikace na show TLC: Tables, Ladders and Chairs. Po TLC Santino a Tamina porazili Teda DiBiase a Maryse. Kozlov a Marella ztrácejí titul 30. ledna nad The Corre. Santinův vztah s Taminou končí poté, co Tamina byla draftována do rosteru SmackDown.\n\n"}
{"id": "767872", "url": "https://cs.wikipedia.org/wiki?curid=767872", "title": "Tools Copy", "text": "Tools Copy\n\nTools Copy je soubor tří kopírovacích programů pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Všechny programy jsou českého původu. Vydavatelem souboru programů byla společnost Proxima – Software v. o. s., soubor byl vydán v roce 1992.\n\nMaster Copy je kopírovací program, umožňující kopírovat soubory z kazety na kazetu. Jako paměť pro kopírované soubory používá disketu, čímž umožňuje kopírovat najednou podstatně větší množství souborů, než v případě, kdy je využívána pouze paměť počítače. Program je též možné použít k převodu souborů z kazety na disketu, protože program umí převádět i bezhlavičkové soubory. Najednou je možné kopírovat 128 souborů.\n\nSingle Copy je program umožňující příjemnější kopírování souborů na jedné disketové jednotce, než jaké umožňuje M-DOS. Program využívá i rozšířené paměti počítačů Didaktik Gama a ZX Spectrum 128K+, takže na ZX Spectru 48K nabízí volnou paměť 41472 B, na Didaktiku Gama 74240 B a na ZX Spectru 128K 123392 B.\n\nDisk Copy je program pro vytváření přesné kopie obsahu celé diskety. Program využívá i rozšířené paměti počítače Didaktik Gama. Je ho možné použít při kopírování na jedné disketové jednotce nebo na dvou disketových jednotkách. Při kopírování na jedné disketové jednotce je během kopírování nutné vyměňovat diskety.\n\n"}
{"id": "767873", "url": "https://cs.wikipedia.org/wiki?curid=767873", "title": "Tango (počítačová hra)", "text": "Tango (počítačová hra)\n\nTango je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autory jsou Ladislav Schön a Pavel Macek. Vydavatelem hry byla společnost Proxima – Software v. o. s., hra byla vydána v roce 1993 jako součást stejnojmenného souboru her.\n\nÚkolem hráče je dovést do domečku všechny koblížky rozsypané po hrací ploše. Koblížky je nutné vést tak, aby vstoupily na všechna políčka, na která vstoupit mohou. Na některá z nich je možné vstoupit pouze s určitým předmětem, na jiná se s tímto předmětem naopak vstoupit nemůže,\n\nHra obsahuje devět cvičných úrovní, teprve po jejich projití je možné hrát vlastní hru.\n\n"}
{"id": "767874", "url": "https://cs.wikipedia.org/wiki?curid=767874", "title": "Magic Dice", "text": "Magic Dice\n\nMagic Dice je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je programátorská skupina \"GCC\". Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Tango.\n\nHra je variantou hry Tetris, kde místo seskupení čtyř čtverečků hráči padají jednotlivé čtverečky s jednou až šesti tečkami jako na hrací kostce. Úkolem hráče je z těchto kostek předepsané sestavy, které jsou: alespoň tři stejné kostky vodorovně vedle sebe, alespoň tři kostky tvořící nepřerušenou číselnou řadu vodorovně, alespoň tři kostky tvořící nepřerušenou číselnou řadu svisle. Po sestavení nějaké sestavy tato zmizí a uvolní se místo. Hráč plní současně tři úkoly - během jedné úrovně hry mu musí spadnout předepsaný počet kostek, musí sestavit předepsaný počet sestavy alespoň tří stejných kostek vodorovně vedle sebe a předepsaný počet sestavy alespoň tří kostek tvořících nepřerušenou číselnou řadu svisle. Herní úroveň nekončí splněním cílů, ale zaplněním zásobníku, kdy se podle splnění nebo nesplnění všech tří úkolů rozhodne o tom, zda hráč pokračuje do dalšího kola nebo hra končí.\n\n"}
{"id": "767875", "url": "https://cs.wikipedia.org/wiki?curid=767875", "title": "Honba za pokladem", "text": "Honba za pokladem\n\nHonba za pokladem je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Jiří Brabec, který ji napsal pod přezdívkou \"Jousoft HKK\". Autorem hudby je Miroslav Hlavička (\"Scalex\"). Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Tango.\n\nHra se odehrává v pralese v jižní Americe. Úkolem hráče je najít pět sošek a odnést je do jeskyně. Jeskyni je nutné ale také najít. Při tom se musí vyhýbat domorodcům, kteří mohou házet jedovaté oštěpy.\n\n"}
{"id": "767876", "url": "https://cs.wikipedia.org/wiki?curid=767876", "title": "Silvestrovská pecka", "text": "Silvestrovská pecka\n\nSilvestrovská pecka je textová hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Michal Wolf. Autorem hudby je Miroslav Hlavička (\"Scalex\"). Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Tango. Hra je součástí trilogie \"Silvestrovská pecka\", \"Veselé velikonoce\" a \"Happy Birthday\".\n\nHráč ovládá postavu Půllitra Destiloviče, jehož úkolem je zneškodnit časovanou bombu v palírně, kterou tam umístil Protichlastov Léčebnovič. Ke splnění tohoto úkolu má jednu hodinu.\n\n"}
{"id": "767877", "url": "https://cs.wikipedia.org/wiki?curid=767877", "title": "Veselé velikonoce", "text": "Veselé velikonoce\n\nVeselé velikonoce je textová hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Michal Wolf. Autorem hudby je Miroslav Hlavička (\"Scalex\"). Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Tango. Hra je součástí trilogie \"Silvestrovská pecka\", \"Veselé velikonoce\" a \"Happy Birthday\".\n\nHráč ovládá postavu Půllitra Destiloviče, jehož je úkolem uniknout z protialkoholické léčebny Protichlastova Léčebnoviče.\n\n"}
{"id": "767878", "url": "https://cs.wikipedia.org/wiki?curid=767878", "title": "Tinny", "text": "Tinny\n\nTinny je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autory jsou Pavel Pospíšil a David Koblížek. Vydavatelem hry byla společnost Proxima – Software v. o. s., hra byla vydána v roce 1992 jako součást stejnojmenného souboru her.\n\nHlavní postava jménem Tinny má za úkol dopravit bílý barel na předem určené místo. Protože plošiny obsahují nerovnosti, do kterých může bílý barel spadnout, je nejprve nutné tyto nerovnosti vyplnit černými barely. Černé barely je také možné v případě potřeby rozbít. Tinny se také musí vyhýbat pohybujícím se objektům. Celý úkol je časově omezený.\n\n"}
{"id": "767879", "url": "https://cs.wikipedia.org/wiki?curid=767879", "title": "Juan Manuel de Ayala", "text": "Juan Manuel de Ayala\n\nJuan Manuel de Ayala y Aranza (28. prosince 1745 - 30. prosince 1797) byl španělský námořní důstojník, který sehrál významnou roli v objevování Kalifornie. On a posádka jeho lodi \"San Carlos\" byli první Evropané, kteří 5. srpna 1775 vpluli do Sanfranciského zálivu.\n\n11. srpna doplul \"San Carlos\" na Alcatraz. V té době byl ostrov opuštěný, ani vegetace nebyla nikterak bujná. Ostrov obývala pouze hejna mořských ptáků, podle nichž byl ostrov pojmenován. De Ayala dal ostrovu původně jméno \"Isla de los Alcatraces (ostrov pelikánů)\", jež se postupem času vyvinulo do dnešní podoby Alcatraz.\n\nAyala se narodil v Osuně, Andalusii. Vstoupil do španělského námořnictva 19. září 1760, a dosáhl hodnosti kapitána v roce 1782. Odešel (z důvodu jeho úspěchů v Kalifornii) 14. března 1785.\n\nV roce 1770, španělské královské úřady nařídily ke zkoumání severním pobřeží Kalifornie, \"aby zjistil, zda tam byly nějaké ruské osady, a prověřili přístav v San Franciscu\". Don Fernando Rivera y Moncada byl vyslán na misi (na místo kde nyní leží San Francisco) pozemní expedice navázat španělskou vládu po celé ploše, pod velením Juana Bautista de Anza byl poslán na sever. Ayala, později nadporučík byl jedním z těch, kteří byli vysláni na námořní výpravy. On přijel do Vera Cruz v srpnu 1774 a pokračoval do Mexico City přijímat rozkazy od místokrále Freye Dona Antoniona María de Bucareli y Ursua.\n\nBucareli ho poslal do San Blas, kde převzal velení nad lodí Sonora, který je součástí loďstva v rámci obecného vedením Dona Bruno de Heceta v fregaty Santiago. Loďstvo se plavilo ze San Blas na počátku roku 1775. Nicméně, ze San Blas brzy vyrazil, byl velitel lodi paketů San Carlos, Don Miguel Manrique onemocněl - některé prameny uvádějí, že se zbláznil. Ayalovi bylo nařízeno, aby převzal velení této větší nádoby, plavil se zpátky do San Blas přistát nešťastnou Manrique, a vrátil se k loďstvu po plavbě za několik dní. Ayala byl určen projít úžinou a zkoumat, co leželo uvnitř, zatímco Santiago a Sonora pokračoval směrem na sever.\n\nSan Carlos přijal dodávky v Monterey, 26. července a pak pokračujoval na sever. Ayala prošel Golden Gate dne 5. srpna 1775, s obtížemi a velmi opatrně kvůli přílivu a odlivu. Zažil množství úchytů, zjištění, že je Angel Island nejvíce vyhovující, ale nedokázal navázat kontakt, jak doufal, se stranou Anza. Ayala postavil dřevěný kříž, tam kde přistál první noc. San Carlos zůstal v zátoce až do 18. září, potom se vracel k San Blas přes Monterey. Ayala se po zprávě místokrále dal plně v úvažování geografie zálivu, a zdůraznil své přednosti jako přístav (hlavně absence \"těchto nepříjemných mlh, které jsme měli denně v Monterey, protože mlhy zde jen stěží dosáhly vstupu portu, a občas v přístavu, je počasí velmi jasné \") a přívětivost místních domorodých Američanů.\n\nAyala pojmenoval Alcatraz jako \"\"La Isla de los Alcatraces\"\" na jeho objevu. Slovo \"\"Alcatraz\"\" je tedy založen na archaické španělského slova \"\"Alcatraces\"\", což bylo přejaté slovo z arabštiny, \"\"Al-qatras\"\", což znamená \"\"orel mořský\"\", označovalo to značné množství druhů pelikánů, které žijí v San Franciscu.\n"}
{"id": "767880", "url": "https://cs.wikipedia.org/wiki?curid=767880", "title": "Adventurer", "text": "Adventurer\n\nAdventurer je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autory jsou programátoři pracující pod přezdívkami \"T&t\", \"GCC\" a \"AL\". Vydavatelem hry byla společnost Proxima – Software v. o. s., hra byla vydána v roce 1992 jako součást souboru her Tinny.\n\nHlavní hrdina hry je uvězněn v rozsáhlém labyrintu a jeho úkolem je dostat se z něj ven. Během cesty ven je nutné překonat pasti a vyřešit několik logických úkolů. Během pohybu hrdinovi ubývá energie, kterou musí doplňovat jídlem a pitím. Může nést pět předmětů v kapsách a dva předměty v ruce. Pro různé situace může hrdina změnit oblečení a obuv.\n\nHru je možné hrát ve dvou obtížnostech, v těžší není k dispozici kompas a mapa a některé předměty se nacházejí na jiných místech než na místech, kde jsou umístěny v lehčí obtížnosti.\n\n"}
{"id": "767885", "url": "https://cs.wikipedia.org/wiki?curid=767885", "title": "Horní ochozy", "text": "Horní ochozy\n\nHorní ochozy je vrch nacházející se poblíže obce Němčičky, směrem na Kobylí. Je vysoký 327 m nad mořskou hladinou. Kopec je součástí Němčičské vrchoviny (Ždánický les). Na jeho svazích se nachází chráněná území Jesličky, Nosperk a Zázmoníky.\n\nNa sever, v místech mezi Horními ochozy, Ochozy a Kuntinovem, se rozkládá \"Panský les\", zbylé světové strany jsou pokryty vinohrady. Na jih od Horních ochozů se vypíná rozhledna Kraví hora.\n"}
{"id": "767886", "url": "https://cs.wikipedia.org/wiki?curid=767886", "title": "Sauli Niinistö", "text": "Sauli Niinistö\n\nSauli Väinämö Niinistö (nar. 24. srpna 1948, Salo) je finský prezident a politik ze Strany národní koalice. Během vlády premiéra Paava Lipponena byl ministrem spravedlnosti, financí a místopředsedou vlády. V roce 2006 se zúčastnil prezidentských voleb ve Finsku, kde v druhém kole prohrál s Tarjou Halonenovou. Do prezidentských voleb kandidoval podruhé v roce 2012, kde vyhrál s 62,6 % hlasů proti Pekkovi Haavistovi. Do úřadu prezidenta oficiálně nastoupil 1. března 2012 jako 12. v pořadí. V roce 2018 svůj mandát obhájil, když vyhrál již v prvním kole voleb.\n\nOd roku 2009 do zvolení prezidentem země stál v čele Finského fotbalového svazu.\n\nSauli Niinistö působil v letech 1977–1992 v komunální politice ve městě Salo. Do parlamentu byl zvolen ve volbách v roce 1987. V roce 1994 se stal předsedou Národní koaliční strany a o rok později místopředsedou vlády a ministrem spravedlnosti. Po ekonomické depresi v roce 1996 převzal úřad ministra financí, na nějž tehdejší ministr Iiro Viinanen rezignoval. Tuto funkci zastával Niinistö až do roku 2003, kdy odešel z parlamentu a stal se vicepředsedou Evropské investiční banky v Lucembursku.\n\nV roce 2006 se zúčastnil prezidentských voleb ve Finsku. V prvním kole získal 24,1 % hlasů, a postoupil tak do druhého kola s Tarjou Halonenovou, kde obdržel 48,2 % hlasů a těsně prohrál. Téhož roku oznámil svoji kandidaturu do parlamentních voleb v roce 2007. Zde obdržel 60 563 hlasů, což byl největší počet hlasů, který se kdy podařilo v parlamentních volbách získat.\n\nV roce 2012 opět kandidoval do prezidentských voleb. S 37 % hlasů vyhrál 22. ledna první kolo voleb a dostal se tak do druhého kola spolu s Pekkou Haavistem. Druhé kolo voleb se konalo 5. února a Niinistö zde zvítězil s 62,6 % hlasů.\n\nPrezidentský post obhájil i při volbách v roce 2018, kdy se ziskem 62,7 % hlasů zvítězil již v prvním kole. Jeho hlavní vyzyvatel, kterým byl opět Pekka Haavisto, obdžel jen 12,4 % hlasů.\n\nVystudoval práva na Univerzitě v Turku a před vstupem do politiky pracoval jako právník. Roku 1974 si vzal za ženu Marju-Leenu Alanko, která později v roce 1995 zemřela při autonehodě. Má s ní dva syny, Nuuttiho (nar. 1975) a Matiase (nar. 1980). Během svého působení ministra se sblížil s opoziční političkou Tanjou Karpelou, Miss Finska a pozdější ministryní kultury. V roce 2003 oznámili své zasnoubení, nicmnéně o rok později bylo zrušeno. Roku 2009 se oženil s o třicet let mladší Jenni Haukio.\n\nJeho synovcem je Ville Niinistö, někdejší předseda Zeleného svazu a ministr životního prostředí v letech 2011–2014.\n\nSauli Niinistö je také jedním z přeživších zemětřesení a tsunami v Indickém oceánu 2004.\n\n\n"}
{"id": "767891", "url": "https://cs.wikipedia.org/wiki?curid=767891", "title": "Most (film)", "text": "Most (film)\n\nMost ( \"Die Brücke\") je německý film z roku 1959. Film se odehrává v dubnu 1945, když sedm 16letých chlapců z jedné školy dostane povolávací rozkaz. Jelikož šlo vlastně ještě o děti a jejich učitel vysvětlil jejich veliteli, že by nedokázali na frontě přežít, dostali za úkol chránit most (který má nakonec vyletět do povětří) ve městě, kde žijí. Nakonec po bitvě s třemi americkými tanky, americkou pěchotou a po přestřelce s vlastními ženisty zůstane naživu jen jeden.\n\n\n"}
{"id": "767892", "url": "https://cs.wikipedia.org/wiki?curid=767892", "title": "Bitva u Marenga", "text": "Bitva u Marenga\n\nBitva u Marenga proběhla dne 14. června 1800 v blízkosti města Alessandrie v SZ Itálii, asi 90 km JZ od Milána. Francouzská armáda pod velením Napoleona Bonaparta v bitvě drtivě porazila vojsko Rakouska.\nBitva byla součástí takzvané války druhé koalice (1798-1801), kdy proti Francii stála koalice Ruska, Rakouska, Velké Británie, Osmanské říše, Portugalska a Neapolského království. Koaliční armáda pod velením ruského generála A. V. Suvorova byla v severní Itálii úspěšná, obsadila Milán a zrušila Cisalpinskou republiku.\n\nV květnu 1798 se Napoleon vydal do Egypta, ale 1. srpna bylo francouzské loďstvo v bitvě u Abukiru poraženo. Napoleon se vrátil do Paříže a 9. listopadu 1799 se stal Prvním konzulem republiky. Když koalice odmítla mír, který jí nabídl, vydal se v květnu 1800 se 40 tisíci muži přes Alpy do Itálie. Dobyl Miláno, obnovil republiku a táhl k Alessandrii, kde byl rakouský generál von Melas se svou armádou. V nepřehledné situaci vyslal Napoleon několik divizí různými směry, kdežto Melas se rozhodl probít středem francouzské armády do Piacenzy. Průlom se mu podařil a i když byl zraněn, domníval se, že zvítězil. Když se však stáhl do Alessandrie, vrátily se další Napoleonovy divize a bitvu zvrátily ve svůj prospěch. Hlavní zásluhu na vítězství měl mladý generál Louis-Charles-Antoine Desaix, který ovšem v bitvě padl.\n\nRakušané, kteří se nakonec dali na útěk, měli v bitvě 6500 mrtvých a raněných, přišli o 2900 zajatců a téměř celé dělostřelectvo, Napoleon ztratil asi 5600 vojáků. V téže době vpadla další francouzská armáda do Bavorska a Rakouska a 9. února 1801 rakouský císař František I. uzavřel s Napoleonem mír v Lunéville, kterým odstoupil Francii levý břeh Rýna a Belgii a uznal severoitalské republiky. Postupně mír s Francií uzavřeli i ostatní členové koalice, takže válka druhé koalice skončila.\n\n\n"}
{"id": "767898", "url": "https://cs.wikipedia.org/wiki?curid=767898", "title": "Farní sbor Českobratrské církve evangelické v Chotiněvsi", "text": "Farní sbor Českobratrské církve evangelické v Chotiněvsi\n\nFarní sbor Českobratrské církve evangelické v Chotiněvsi je sborem Českobratrské církve evangelické v Chotiněvsi. Sbor spadá pod Ústecký seniorát. Sbor vznikl v r. 1947.\n\nEvangelický kostel v Chotiněvsi se stavěl v letech 1950-1953, na návrh českého architekta Bohumila Bareše.\n\nAdministrátorem sboru je Dan Páleník (farář v Teplicích), kurátorkou sboru Alena Hálová.\n\n\n\n"}
{"id": "767899", "url": "https://cs.wikipedia.org/wiki?curid=767899", "title": "Josef Hirthammer", "text": "Josef Hirthammer\n\nJosef Hirthammer (* 26. října 1951 Bad Reichenhall) je německý malíř, sochař a fotograf.\n\nVýběr významných výstav:\n\n\n\n\n\n"}
{"id": "767900", "url": "https://cs.wikipedia.org/wiki?curid=767900", "title": "Serie A 1992/93", "text": "Serie A 1992/93\n\nSoutěžní ročník Serie A 1993/93 byl 91. ročník nejvyšší italské fotbalové ligy a 61. ročník od založení Serie A. Soutěž začala 6. září 1992 a skončila 6. června 1993. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli AS Bari, AC Hellas Verona, US Cremonese a poslední tým ročníku – Ascoli Calcio 1898, sestoupily do druhé ligy. Opačným směrem putovali čtyři týmy, jimiž byli Brescia Calcio (vítěz druhé ligy), Pescara Calcio, Ancona Calcio a Udinese Calcio.\n\nTitul v soutěži obhajoval klub Milán AC, který v minulém ročníku získal své 12. prvenství v soutěži.\n\n\nNejlepším střelcem tohoto ročníku Serie A se stal italský útočník Giuseppe Signori. Hráč SS Lazio vstřelil 26 branek.\n"}
{"id": "767901", "url": "https://cs.wikipedia.org/wiki?curid=767901", "title": "Farní sbor Českobratrské církve evangelické v Kadani", "text": "Farní sbor Českobratrské církve evangelické v Kadani\n\nFarní sbor Českobratrské církve evangelické v Kadani byl sbor Českobratrské církve evangelické v Kadani. Sbor spadal pod Ústecký seniorát.\n\nSbor zanikl k 3. 7. 2012.\n\n"}
{"id": "767905", "url": "https://cs.wikipedia.org/wiki?curid=767905", "title": "Maillardova reakce", "text": "Maillardova reakce\n\nMaillardova reakce je název pro neenzymatickou reakci mezi redukujícími sacharidy nebo produkty jejich degradace s aminokyselinami, nebo bílkovinami v potravinách. Při reakci (při teplotě kolem 140 až 165 °C) dochází ke vzniku důležitých senzoricky aktivních sloučenin, které dodávají výrobkům charakteristické zbarvení, chuť a vůni. Na druhé straně dochází při příliš vysoké teplotě také k tvorbě některých sloučenin s karcinogenními vlastnostmi, jako je například akrylamid.\n\nReakce je typická pro všechny výrobky, které prošly tepelnou úpravou pečením, jako jsou například pekařské nebo masné výrobky, u nichž tepelné změny při pečení vedou k tvorbě charakteristického zlatavého až hnědého zabarvení povrchu.\n\nReakce je pojmenována po francouzském chemikovi L. C. Maillardovi.\n\n"}
{"id": "767906", "url": "https://cs.wikipedia.org/wiki?curid=767906", "title": "Czesław Zgorzelski", "text": "Czesław Zgorzelski\n\nCzesław Zgorzelski (17. března 1908, Boryczew – 26. srpna 1996, Lublin) byl polský filolog, který se specializoval na historii literatury období osvícenství a romantismu, editor díla Adama Mickiewicze. \n\nV roce 1926 ukončil Gymnázium Zygmunta Augusta ve Vilniusu. O rok později začal studovat polskou filologii na Univerzitě Stefana Batorega. V letech 1930-1932 pracoval jako učitel na gymnázium a univerzitní asistent. Studia dokončil v roce 1932 pod vedením Stanisława Pigona. \n\nV letech 1945-1949 byl asistentem na Katedře historie polské literatury univerzity Mikuláše Kopernika v Toruni. Doktorát z humanitních věd dokončil v roce 1947 (\"Pojęcie \"dumy\" w polskiej poezji przedromantycznej\", vedoucí Konrad Górski). V roce 1950 byl z univerzity z politických důvodů odvolán. V letech 1949-1950 pracoval ve vydavatelství Zakład Narodowy im. Ossolińskich a od roku 1950 působil na Katolické univerzitě v Lublinu. Od roku 1968 byl profesorem. \n\n\n"}
{"id": "767908", "url": "https://cs.wikipedia.org/wiki?curid=767908", "title": "Curtis Kulig", "text": "Curtis Kulig\n\nCurtis Kulig (* 15. července 1981 Minot, Severní Dakota) je americký umělec, fotograf a ilustrátor, který žije a pracuje v New Yorku. Je známý svými syrovými černobílými kinofilmovými záběry životního stylu, portrétními fotografiemi a kultovní projektovou kampaní \"Love Me\".\n\nNarodil se 15. července 1981 v Severní Dakotě. V mladém věku byl povzbuzován a inspirován svým strýcem Phillipem Salvatem (americkým malířem) a svým otcem Walterem Kuligem (tiskařem). V roce 2000, ve svých 19. letech, se odstěhoval do Los Angeles. V roce 2008 se přestěhoval do New Yorku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "767911", "url": "https://cs.wikipedia.org/wiki?curid=767911", "title": "Haraska", "text": "Haraska\n\nHaraska je potok v okresu Břeclav, který protéká Boleradickým údolím. Délka toku je 15,5 km. Plocha povodí měří 51 km².\n\nPotok Haraska pramení u Šitbořic, hlavní pramen stéká z \"Šitbořických nových hor\" na východ k osadě Martinice, odkud teče na jih. Ještě před Martinicí se ve zdejším rybníce spojuje s dalšími dvěma potůčky. Pod Divákami do ní ústí zprava Divácký potok. Haraska dále protéká obcemi Boleradice, Morkůvky a Brumovice. Před Boleradicemi, ve kterých se stáčí opět na východ, napájí Boleradický rybník. Na dolním konci Boleradic – u tamějšího mlýna – míjí přistávací plochu pro ultralehká letadla. U Morkůvek se poblíž břehů říčky nachází postupně hřiště a zdejší koupaliště. Nakonec za Brumovicemi těsně míjí zdejší rybník zvaný Balaton a poté se vlévá do Spáleného potoka na jeho 0,86 říčním kilometru.\n\nKoryto toku je převážně zemní, uměle vybudováno a napřímené podle možností terénu. Šířka dna\ndosahuje v horní části toku 0,5 m, před Boleradickým rybníkem 2-3 m a v místě, kde opouští\noblast Divácké vrchoviny, dosahuje 3 metrů. Koryto je pravidelně čištěno, protože se\nv celé délce intenzivně zanáší a zarůstá vegetací. Je to způsobeno splachy z přilehlých\nzemědělských pozemků, ohrožovaných značnou vodní erozí jejich terénu. Koryto není zpevněno\ns výjimkou úseku u mostků, vyústění kanalizace nebo na soutocích s přítoky. Břehy toku jsou\nvětšinou bez doprovodné stromové zeleně. Svahy koryta jsou zarostlé travními porosty a ruderálními bylinami, případně mokřadními bylinami. Voda toku vykazuje pod a nad Boleradickým rybníkem střední znečištění, v horní části toku se jedná o čistou vodu.\n\nSprávcem toku je Povodí Moravy, s.p. – závod Dyje.\n"}
{"id": "767914", "url": "https://cs.wikipedia.org/wiki?curid=767914", "title": "Goniometrická rovnice", "text": "Goniometrická rovnice\n\nGoniometrická rovnice je tehdy, pokud je neznámá v goniometrické funkci.\n\nK vyřešení goniometrické rovnice se používá jednotková kružnice.\n\n\"Příklad, jak může goniometrická rovnice vypadat:\"\n\nformula_1\n\n\n\n\nTím je vyřešená goniometrická rovnice pomocí substituce.\n\n\nTím je vyřešená goniometrická rovnice pomocí substituce.\n\n1. formula_29\n\n2. umocníme rovnici na druhou:\n\nformula_30\n\n3. použijeme vzorec formula_31\n\nformula_32\n\n4. formula_33\n\n5. použijeme vzorec formula_34\n\nformula_35\n\n6. celou rovnici odmocníme:\n\nformula_36\n\n7. formula_37\n\nformula_38\n\nformula_39\n\n8. z důvodu neekvivalentních úprav 2. a 6. je nutná zkouška\n\nkořen formula_40 rovnici nevyhovuje a jediným řešením je formula_41\n\nTakto je možné řešit rovnice se dvěma různými goniometrickými funkcemi\n\n\nformula_43\n\nformula_44\n\nformula_45\n\nformula_47\n\nformula_51\n\n\n"}
{"id": "767915", "url": "https://cs.wikipedia.org/wiki?curid=767915", "title": "Dún Laoghaire – Rathdown", "text": "Dún Laoghaire – Rathdown\n\nDún Laoghaire – Rathdown ( ) je část irského hrabství Dublin nacházející se na východě země v bývalé provincii Leinster.\n\nHlavním městem Dún Laoghaire – Rathdown je Dún Laoghaire. Rozloha činí 127,3 km² a žije v něm 206 995 obyvatel (2011).\n\nDún Laoghaire – Rathdown používá stejné SPZ jako celé hrabství Dublin, tedy D.\n\n"}
{"id": "767918", "url": "https://cs.wikipedia.org/wiki?curid=767918", "title": "Zdeněk Boháč", "text": "Zdeněk Boháč\n\nZdeněk Boháč je jméno a příjmení více významných osob:\n\n"}
{"id": "767919", "url": "https://cs.wikipedia.org/wiki?curid=767919", "title": "Marie Steyskalová", "text": "Marie Steyskalová\n\nMarie Alžběta Steyskalová (24. ledna 1862 Brno – 12. října 1928 Brno) byla organizátorka ženského sociálního a emancipačního hnutí na Moravě.\nNarodila se jako dcera národního buditele Jana Vlastimila Steyskala, který byl ředitelem tzv. ochranovny zanedbané mládeže, ale pak byl i s rodinou pro své vlastenectví z Brna vykázán. Vdovu s dětmi čekal život plný odříkání a rodina přežívala hlavně díky pomoci příbuzných. Část dětství strávila ve Slavkově u Brna a ve Vídni. Marie Alžběta Steyskalová pracovala ve Vídni jako služka a později studovala učitelství. \n\nOd roku 1882 učila v okolí Jemnice, a pak v Jemnici samotné. Dále učila na Slovácku a Valašsku a všude zakládala ženské vzdělávací spolky. V Uherském Brodě stála u snah za vybudování památníku Jana Ámose Komenského a za počeštění zdejší měšťanské dívčí školy. Po přeložení do Valašského Meziříčí se u ní projevily krční a plicní problémy a musela odejít do penze. Od roku 1900 působila v Brně. Stala se zde jednatelkou i starostkou krátce předtím založené \"Moravské ústřední útulny ženské\". Z původní noclehárny a zprostředkovatelny práce (poptávárny) vybudovala komplexní zařízení poskytující zázemí a vzdělání nejen ženám, ale také dětem, a to i těm opuštěným. Podařilo se jí vybudovat dětský útulek a dívčí domov. Její spolek založil první brněnské jesle. Pořádala prázdninové kurzy pro učitelky, besídky, přednášky, prodejní výstavky rukodělných prací, čtenářské večírky - a výtěžek z nich vkládala do rozvoje ústavu. Vydávala i tzv. Letáčky, které přinášely příběhy ze života útulny i cestopisy. Zřídila ozdravovny ve Veverské Bítýšce, Doubravníku, ale i v Chorvatsku v Crikvenici. Na tuto ozdravovnu získala i podporu T. G. Masaryka. Zemřela na rakovinu a svoje jmění odkázala českému národu. \n\nPo smrti jí byl vybudován čestný hrob na brněnském ústředním hřbitově a byla po ní pojmenována ulice v Brně-Žabovřeskách.\n\n"}
{"id": "767920", "url": "https://cs.wikipedia.org/wiki?curid=767920", "title": "Jindřich Vaníček", "text": "Jindřich Vaníček\n\nJindřich Vaníček (1. ledna 1862 Praha — 2. června 1934 tamtéž) byl český právník a sokolský funkcionář, v letech 1892–1930 náčelník České obce sokolské. Připravil a vedl šest sokolských sletů. Věnoval se šermu, boxu, veslování a dalším sportům. Po vzniku ČSR pracoval jako přednosta výchovného odboru Ministerstva národní obrany a s Josefem Scheinerem v červnu 1919 organizoval ozbrojenou podporu Slovenska proti Maďarům. Měl velkou autoritu, byl oceňovaný pro obětavou, nadšenou a poctivou práci ve prospěch Sokola i celého národa. Na jeho počest byla r. 1934 pojmenována Sokolská župa Dr. Jindry Vaníčka v Brně.\n\nNarodil se 1. ledna 1862 v Praze na Hradčanech v domě čp. 67 (Martinický palác) v chudé rodině jako nejmladší z pěti dětí, jeho otec byl sluha. Vystudoval malostranské gymnázium a právnickou fakultu a v roce 1898 získal titul JUDr. Roku 1910 si otevřel vlastní advokátní kancelář ve smíchovské sokolovně.\n\nV šestnácti letech vstoupil do smíchovského Sokola, o dva roky později byl přijat mezi cvičitele. Pořádal výlety na Moravu a do slovanských zemí, v roce 1889 pořádal zájezd do Paříže, kde české družstvo získalo třetí cenu. Roku 1890 byl zvolen náčelníkem Středočeské župy, o rok později náčelníkem Sokola Pražského a nakonec 25. března 1892 náčelníkem České obce sokolské. V této funkci, kterou vykonával téměř čtyři desetiletí až do 22. listopadu 1930, byl odpovědný za tělovýchovnou péči o žáky, dorost a členstvo. Připravoval a vedl šest sokolských sletů — III. (1895), IV. (1901), V. (1907), VI. (1912), VII. (1920) a VIII. (1926). Úzce spolupracoval se starostou Sokola Josefem Scheinerem; Scheiner zastupoval organizaci navenek, Vaníček byl odpovědný za vnitřní provoz a jednání se členskou základnou.\n\nByl všestranně sportovně aktivní: pěstoval veslování, hrál tenis, plaval, jezdil na kole a koni, věnoval se šermu a rohování (boxu). Studoval rovněž na škole vojenských učitelů tělocviku v Joinville ve Francii.\n\nPo vzniku ČSR se zapojil do budování československé branné moci jako přednosta výchovného odboru Ministerstva národní obrany. Podílel se na vzniku názvosloví a organizaci tělocvičných, jazykových a praktických škol pro vojáky. Roku 1928 byl jeho odbor zrušen a Vaníček odešel do výslužby. V červnu 1919 vydal společně s Josefem Scheinerem výzvu všem členům Sokola, aby podpořili boj Československé armády proti Maďarům na Slovensku. Organizoval odvod branců a 5. června promluvil na Masarykově nádraží ke sboru 379 mužů, kteří odtud odjeli přes Brno do Bratislavy.\n\nV posledních letech trpěl chronickou nemocí. Roku 1930 se ze zdravotních důvodů vzdal všech funkcí, IX. sletu v roce 1932 se účastnil už jen jako divák. Zemřel 2. června 1934 ve svém smíchovském bytě na infarkt myokardu. Jeho pohřeb byl veden dlouhým průvodem přes celou Prahu z Tyršova domu do strašnického krematoria. S projevem vystoupil starosta České obce sokolské Stanislav Bukovský, dále se účastnili např. předseda vlády Jan Malypetr, ministr obrany Bohumír Bradáč, předseda senátu František Soukup a zástupci polských, jugoslávských a ruských sokolů.\n\nVaníček měl v sokolském hnutí velkou autoritu. Jako náčelník dokázal udržet kázeň a získat si přízeň členů na všech úrovních. Byl oceňovaný pro obětavou, nadšenou a poctivou práci ve prospěch organizace i českého národa. Roku 1934 byla na jeho počest pojmenována Sokolská župa Dr. Jindry Vaníčka v Brně.\n\nVedle organizátorské práce byl rovněž autorem následujících publikací:\n"}
{"id": "767931", "url": "https://cs.wikipedia.org/wiki?curid=767931", "title": "Vladimír Čermák", "text": "Vladimír Čermák\n\nVladimír Čermák je jméno a příjmení více významných osob:\n\n"}
{"id": "767935", "url": "https://cs.wikipedia.org/wiki?curid=767935", "title": "Rudolf Černý", "text": "Rudolf Černý\n\nRudolf Černý je jméno a příjmení více významných osob:\n\n"}
{"id": "767937", "url": "https://cs.wikipedia.org/wiki?curid=767937", "title": "Vladimír Gamza", "text": "Vladimír Gamza\n\nVladimír Gamza (20. února 1902, Petrohrad, Rusko – 7. ledna 1929, Praha) byl český divadelní režisér, herec, překladatel z ruštiny a scénický a kostýmní výtvarník.\n\nNarodil se v carském Rusku v Petrohradě, v české rodině. Jeho otec zde byl úředníkem pobočky zahraniční pojišťovny. Původně se jmenoval \"Hamza\", ponechal si však později ruský přepis jména (\"Gamza\") . Studoval na gymnáziu a herectví se učil u V. I. Kačalova. Ovlivnil jej styl moskevského divadla MCHAT a J. B. Vachtangov, jehož byl Gamza stoupencem .\n\nDo Prahy se vrátil jako sedmnáctiletý poté, co byla otcova pobočka pojišťovny po VŘSR zrušena . V sezóně 1920/1921 hrál v pražském Divadle na Vinohradech , kde mu angažmá zprostředkoval Eduard Vojan . V roce 1921 přešel jako herec a režisér do nově založeného Tylova divadla v pražských Nuslích ředitele Stanislava Langera, které však pro nedostatek diváků brzy skončilo a v období 1922–1923 byl členem činohry Státního divadla v Brně.\n\nDivadelní činnost musel pro nemoc krátce přerušit, ale již v roce 1924 založil spolu s režisérem Josefem Bezdíčkem a několika bývalými členy brněnského Státního divadla a pod uměleckou patronací spisovatele Jiřího Mahena cestující divadelní společnost České studio . S tímto divadlem jednu sezónu působil na Moravě . V červnu 1925 se České studio pokusilo spojit s divadelní skupinou E.A.Longena při Zöllnerově společnosti (nově vzniklá skupina měla název Sečesteal a působili v ní E. A. Longen, X.Longenová, V. Gamza, J. Bezdíček, S. Machov a další), avšak existovala pouze několik týdnů. Na programu byly hry Longenova repertoáru z Revoluční scény a \"Rokoka\" . Poté byl Gamza angažován ředitelem Josefem Burdou do kladenského divadla .\n\nV závěru roku 1926 založil Gamza v Praze avantgardní divadelní studio Umělecké studio, Studio hrálo v Umělecké besedě na Malé Straně. Mělo osm členů (kromě Gamzy ještě Ladislav Boháč, Světla Svozilová, Emilie Hráská, Václav Trégl, Bohuš Záhorský a další ). Vedení divadla bylo kolektivní a kromě herců nebyl z finančních důvodů zaměstnancem nikdo jiný . Studio i přes své úspěchy působilo pouze jeden rok a pak z finančních důvodů ukončilo činnost .\n\nIhned poté byl Gamza angažován jako herec a režisér v pražském Národním divadle (sezóna 1928/1929). V závěru roku 1928 pracoval na režii hry Suchovo-Kobylina \"Proces\", kterou však již nedokončil. Byl dlouhodobě těžce nemocný (ledvinová choroba tuberkulozního původu ) a zemřel v lednu roku 1929 ve věku nedožitých 27 let. Je pochován na Olšanských hřbitovech v Praze.\n\n\n\nLadislav Boháč\n\nEduard Kohout\n\nMiroslav Rutte\n\n\n"}
{"id": "767938", "url": "https://cs.wikipedia.org/wiki?curid=767938", "title": "Riff", "text": "Riff\n\nRiff je v hudbě opakovaný melodický nebo rytmický motiv či fráze.\n\nPodle Matznera je riff „melodicky prostá dvou- až čtyřtaktová fráze, zpravidla nepřetržitě opakovaná, případně transponovaná pomocí sekvencí. ... Motorické napětí, jehož je dosaženo důsledným uplatněním riffové techniky, se stalo oblíbeným aranžérským efektem, příznačným zvláště pro styl raných svingových orchestrů ze Středozápadu (Basie, T. Floyd, A. Kirk, B. Moten, W. Page), později jej úspěšně absorbovali do své hudby tvůrci R & R.“ \n\nSlovník pojmů moderní hudby uvádí, že riff je stereotypní, opakovaná, krátká a jednoduchá melodická myšlenka, která původně často vyplňovala stop-time. Takzvaná riffová technika byla hojně využívána zvláště ve swingu, v němž fungovala jako doprovodná figura nebo jako hlavní melodie. Riff jako charakteristický prvek stylu využíval bebop.\n\nV rockové hudbě i v žánrech taneční hudby je riff krátká melodie, motiv nebo jedna fráze, obvykle část delšího sóla, často v úvodu písně a opakující se během písně. Je častý v blues a je základem heavymetalové hudby.\n\nRiffy jsou divácky nejpoutavější částí rockových písní. Mezi nejznámější riffy patří úvodní riff z písně „Smoke on the Water“ od skupiny Deep Purple, riff ze songu „Highway to Hell“ hardrockových AC/DC anebo riff z refrénu hitu „Seven Nation Army“ od kapely The White Stripes.\n\n"}
{"id": "767944", "url": "https://cs.wikipedia.org/wiki?curid=767944", "title": "Vácslav Babička", "text": "Vácslav Babička\n\nVácslav Babička (28. května 1949, Čáslav – 12. května 2012) byl český archivář, v letech 1992 až 2000 ředitel Státního ústředního archivu a od roku 2011 trvalý jáhen římskokatolické církve.\n\nJeho rodina pocházela z Nesvačil, kde Babička ke konci svého života také žil. Od 1. srpna 1972 pracoval jako archivář ve Státním ústředním archivu (SÚA), a to nejprve v oddělení zpracovávajícím fondy z období první republiky a protektorátu. Koncem 80. let přešel do oddělení automatizovaného informačního systému, v roce 1991 se stal zástupcem ředitele a následující rok ředitelem SÚA. K 1. květnu 2000 odešel na Ministerstvo vnitra České republiky, kde pracoval jako ředitel odboru archivní správy a spisové služby až do svého odchodu do důchodu dne 30. září 2011.\n\nV roce 2010 dokončil studium teologických nauk na Katolické teologické fakultě Univerzity Karlovy a 30. dubna 2011 přijal v kostele sv. Mořice v Řevnicích jáhenské svěcení z rukou biskupa Václava Malého. Od 1. května 2011 pak byl ustanoven trvalým jáhnem v řevnické farnosti.\n\n\n\n"}
{"id": "767945", "url": "https://cs.wikipedia.org/wiki?curid=767945", "title": "Words for the Dying", "text": "Words for the Dying\n\nWords for the Dying je jedenácté sólové studiové album velšského hudebníka a skladatele Johna Calea. Vydala jej dne 2. října roku 1989 vydavatelství Land Records, Opal Records a Warner Bros. Records. Album je složeno ze dvou cyklů. První z nich nese název „The Falklands Suite“ a sestává ze čtyř zhudebněných básní Dylana Thomase, který stejně jako Cale pocházel z Walesu, jedné introdukce a dvou interludií. Další část tvoří dvě sólové klavírní skladby a album uzavírá popová píseň. Producentem alba byl anglický hudebník Brian Eno, s nímž Cale spolupracoval již v minulosti. Značná část alba, konkrétně jeho orchestrální části, byla nahrána v Moskvě. Části byly dále nahrány v různých studiích ve Spojeném království a sólové klavírní skladby v New Yorku.\n\nHistorie alba \"Words for the Dying\" sahá do roku 1982. Tehdy Cale začal pracovat na opeře inspirované životem velšského básníka Dylana Thomase. Od projektu však záhy upustil a rozhodl se místo opery zhudebnit několik Thomasových básní. Již tehdy se zavřel do domácího studia svého kamaráda Allena Laniera v New Yorku, kde pouze s klavírem a sbírkou sebraných básní Dylana Thomase začal pracovat. Později uvedl, že bylo obtížné najít zhudebnitelné básně, neboť většina Thomasových děl je dlouhá a rytmicky složitá. Jednou z těch, které se mu zhudebnit nepodařilo, byla „And Death Shall Have No Dominion“. Nakonec se mu povedlo dokončit „buď šest nebo osm z nich“. Později přidal orchestrální aranžmá. Cyklus „The Falklands Suite“, který z toho vznikl, byl poprvé představen 14. listopadu 1987 v sále Paradiso v Amsterdamu, a to za doprovodu místního orchestru Metropole Orkest a dětského sboru. Hrubý záznam z tohoto vystoupení Cale následně poslal Brianu Enovi a jeho ženě Anthee s žádostí o kritické posouzení. Eno byl nadšen a okamžitě Caleovi navrhl, aby odjel dílo nahrát do Moskvy za účasti orchestru Gosteleradia. V březnu 1988 Cale následně „The Falklands Suite“ uvedl v Kostele svaté Anny v New Yorku.\n\nV dubnu 1989 odjel Cale spolu s Enovými do Moskvy za účelem nahrávní orchestrálních částí desky. Ještě před odjezdem se Cale s Enovými setkal v Londýně, kde debatovali o možných byrokratických obtížích v komunistickém Sovětském svazu. Jelikož však měli díky Anthee zařízenou spolupráci s orchestrem, který podle Caleových slov „stál pouhých 1500 dolarů“, rozhodli se do Moskvy odjet. Jelikož Cale v projektu viděl určitou historickou důležitost, rozhodl se přizvat režiséra Roba Nilssona, aby veškerou práci v Moskvě natáčel. Po návratu z Moskvy Cale nahrál své party pro orchestrální skladby ve studiu The Strongroom v Londýně a v Enově studiu Wilderness ve Woodbridge. I zde byly natáčeny části pro Nilssonův fim. Ve studiu Wilderness byla nahrána také skladba „The Soul of Carmen Miranda“, zatímco cyklus „Songs Without Words“ Cale nahrál v newyorském studiu Living Room. Záznam dětského sboru byl pořízen se sborem z Llandaffské katedrály ve Walesu.\n\nAlbum vyšlo dne 2. října 1989 poté, co Cale podepsal smlouvu s Enovým vydavatelstvím Opal Records. Kromě společnosti Opal se na vydání podílela také vydavatelství Land Records a Warner Bros. Records. V roce 1989 album vyšlo ve třech formátech: na dlouhohrající gramofonové desce, kompaktním disku a audiokazetě. V roce 1992 vyšlo album v reedici u vydavatelství All Saints Records. Další reedici alba vydalo roku 2005 vydavatelství Hannibal Records. V roce 1990 byl k albu zveřejněn stejnojmenný dokumentární film na VHS. V roce 2008 vyšel na DVD doplněný o různý bonusový materiál. Tři Thomasovy zhudebněné básně z alba („On a Wedding Anniversary“, „Lie Still, Sleep Becalmed“ a „Do Not Go Gentle into That Good Night“) Cale později hrál při svých sólových klavírních koncertech a jejich nahrávky vydal na albu \"Fragments of a Rainy Season\" (1992).\n\nAlbum otevírá minutu a tři čtvrtě dlouhá instrumentální orchestrální předehra s názvem „Introduction“. Následuje zhudebněná báseň „There Was a Saviour“, která dosahuje délky sedmi minut a následně plynule přechází do první mezihry. Následuje pětiminutová „On a Wedding Anniversary“, po níž následuje druhá mezihra přibližně stejné délky. Cale na konec písně „Lie Still, Sleep Becalmed“, která následuje, přidal krátkou zmínku o Falklandách („Drowned of Falklands“) a uvedl, že je poctou všem, kteří zahynuli při Falklandské válce, a to na obou stranách. Poslední částí Falklandského cyklu je „Do Not Go Gentle Into That Good Night“, kterou Thomas původně publikoval v roce 1951. Cyklus „Songs Without Words“, který dosahuje délky přibližně čtyř minut, je sólovým počinem, v němž hraje pouze Cale na klavír. Tyto dvě skladby Cale původně napsal pro balet. Album uzavírá ambientní popová píseň „The Soul of Carmen Miranda“, kterou spolu s Calem napsal Eno. Tato píseň, která se nese ve zcela odlišném stylu než zbytek alba, vedla dvojici Cale-Eno k nahrání společného alba složeného z podobných písní, které dostalo název \"Wrong Way Up\" (1990).\n\nPři nahrávání alba vznikla také píseň „Year of the Patriot“, která se na výslednou desku nedostala. Na kontrabas v ní hrál Rodion Azarkhin. Jeho jméno Cale zaznamenal již dříve, když jej slyšel hrát v rádiu v New Yorku, a oceňoval jeho dovednosti. Když Cale zmínil jeho jméno členům orchestru Gosteleradia, kontrabasista byl okamžitě přizván a v písni zahrál, a to i přes svůj špatný fyzický stav (údajně trpěl elefantiázou). Cale později chválil přístup Enových k Azarkhinově nemoci, avšak členové orchestru si z něj dělali legraci.\n\nMagazín \"Trouser Press\" uvedl, že „přestože album \"\" nedosahuje kvalit Caleových nejintenzivnějších děl, není to zamýšlené, a znamená vítaný návrat k akci pro tohoto věčně podceňovaného umělce.“ Publicista Tierney Smith v recenzi pro časopis \"Goldmine\" uvedl, že „\"Words for the Dying\" nemusí být pro každého, ale svým vlastním atypickým způsobem je to přesto zajímavý projekt.“ Německý novinář Uwe Kopf ve své recenzi alba pro časopis \"Tempo\" prohlásil, že Caleův silný hlas zní skvěle při zpěvu Thomasových básní, avšak zároveň uvedl, že instrumentální skladby bez Caleova zpěvu jsou nudné. Publicista Harald Kepler z audiofilského časopisu \"Stereo\" označil Caleův zpěv za křehký, ale zároveň napsal, že právě v kombinaci s honosným orchestrem vytváří zajímavou kombinaci. Angličan Dave Thompson v o několik let po vydání alba zveřejněném Caleově profilu pro magazín \"Goldmine\" albu vyčítal nesourodost, a sice kvůli tomu, že se na něm kromě zhudebněných básní Dylana Thomase nachází také několik podle jeho slov „nesouvisejících“ částí, což „vyvolává dojem, že Cale doma uklízí.“ Publicista Kiran Sande desku v roce 2011 označil za „pravděpodobně poslední dobré album, jaké Cale nahrál.“ Hudebník Lou Reed, Caleův bývalý spoluhráč z kapely The Velvet Underground, album vybral mezi svá nejoblíbenější toho roku.\n\nVeškerou hudbu složil John Cale, kromě skladby „The Soul of Carmen Miranda“, kterou složil Brian Eno. Autoři textů jsou uvedeni. Na původní gramofonové desce vyšly první tři skladby na její A-straně a zbylé na straně B. Prvních sedm skladeb je součástí cyklu „The Falklands Suite“, další dvě pak „Songs Without Words“ a poslední je samostatná.\n\n\n"}
{"id": "767946", "url": "https://cs.wikipedia.org/wiki?curid=767946", "title": "Evžen Rakousko-Těšínský", "text": "Evžen Rakousko-Těšínský\n\nEvžen Rakousko-Těšínský (21. května 1863 Židlochovice – 30. prosince 1954 Merano) byl rakouský arcivévoda z rodu Habsburků, syn arcivévody Karla Ferdinanda Těšínského a arcivévodkyně Alžběty Rakouské. V letech 1894–1923 působil jako velmistr Řádu německých rytířů.\n\nArcivévoda Evžen se narodil 21. května 1863 na jihomoravském zámku v Židlochovicích. Měl urostlou postavu a připravoval se na vojenskou kariéru na akademii ve Vídeňském Novém Městě, kterou ukončil roku 1877 jako poručík tyrolského císařského mysliveckého pluku. V následujícím období sloužil v různých posádkách rakousko-uherské monarchie u pěchoty i husarů. Rychle postupoval v kariéře a v roce 1916 byl jmenován polním maršálem. Během 1. světové války byl velitelem rakouských vojsk na frontě. V roce 1914 velel 5. armádě (na Balkáně). Od roku 1915 byl velitelem jihozápadní fronty proti Itálii. Mezi roky 1916–1917 velel tyrolské skupině vojsk a 1917–1918 opět na jihozápadní frontě.\n\nEvžen byl zároveň členem Řádu německých rytířů. Přísahu složil v roce 1887. Již dva dny po přísaze byl jmenován koadjutorem arcivévody Viléma, tedy zástupcem velmistra řádu s právem nástupnictví. Velmistrem se stal v roce 1894, kdy Vilém zemřel.\n\nJako velmistr se podílel na zřízení kněžského konventu v Lublani (1896–1897). Zasazoval se s pomocí řádových sester o budování škol a sanitární péči. V letech 1895 až 1905 řídil obnovu moravského hradu Bouzova v reprezentativní sídlo řádu. Jako významný sběratel obohatil nejen bouzovskou galerii, ale také umělecké sbírky na zámku v Bruntále, který byl rovněž v rukou řádu.\n\nPo pádu monarchie se v roce 1919 uchýlil do Švýcarska, kde pobýval až do roku 1934. Nejprve se usadil v Lucernu a později v Basileji. V roce 1921 započal přeměnu rytířského řádu v řád čistě církevní. Roku 1923 rezignoval se svolením papeže Pia XI. na funkci velmistra, aby jako Habsburk neohrožoval existenci řádu v nástupnických zemích monarchie. Tím, že jasně předvídal konec monarchie a zavčas začal připravovat přeměnu řádu, zajistil jeho přežití v nové formě.\n\nV roce 1934 se vrátil do Rakouska, kde pobýval jako řádový rytíř v nově vybudovaném konventu Gumpoldskirchen. Roku 1938 nacisté zrušili mužskou větev řádu. Proto až do roku 1945 žil Evžen ve Vídni, kde přečkal 2. světovou válku. Po válce přesídlil do tyrolského Iglsu nedaleko Innsbrucku, kde prožil poslední léta svého života. V roce 1953 celý Innsbruck slavil 90. narozeniny polního maršála.\n\nArcivévoda Evžen zemřel 30. prosince 1954 v severoitalském Meranu ve věku 91 let, obklopen řádovými bratry. Byl pohřben v kostele sv. Jakuba v Innsbrucku vedle prvního habsburského velmistra řádu Maxmiliána III.\n\n"}
{"id": "767950", "url": "https://cs.wikipedia.org/wiki?curid=767950", "title": "Juke joint", "text": "Juke joint\n\nJuke joint je anglické lidové označení pro neformální zařízení s produkcí hudby, tance, hazardu a pití, převážně provozované Černochy na jihovýchodě Spojených států.\nTermín \"juke\" pravděpodobně pochází ze slova \"joog\" v jazyce gullah, což znamená hlučný, rozvášněný, nepořádný.\nČeský ekvivalent by mohl znít \"putyka\".\n\nKlasické juke jointy, nacházející se např. na venkovských křižovatkách, vyhověly poptávce venkovské pracovní síly, která se začala objevovat po emancipaci černošského obyvatelstva.\nČernošští pracovníci na plantážích a pachtýři po náročném týdnu potřebovali místo k odpočinku a společenskému životu.\nZvláště, když byli vyloučeni z většiny zařízení \"pro bílé' na základě zákonů Jima Crowa.\nJuke joints tak byly otevírány na okrajích města, často ve zchátralých budovách či soukromých staveních, aby poskytly zábavu, jídlo, pití, tanec a hazard unaveným dělníkům.\nVlastníci si většinou přivydělávali prodejem smíšeného zboží a načerno pálené kořalky, popřípadě poskytováním levného ubytování a stravy.\n\n\n"}
{"id": "767953", "url": "https://cs.wikipedia.org/wiki?curid=767953", "title": "Mezinárodní festival fotografie v Lodži", "text": "Mezinárodní festival fotografie v Lodži\n\nMezinárodní festival fotografie v Lodži (polsky \"Międzynarodowy Festiwal Fotografii w Łodzi\", anglicky \"International Festival of Photography in Lodz\") je každoroční událost konaná od roku 2002 v polské Lodži Nadací pro vizuální vzdělávání.\n\nHlavní kancelář festivalu se nachází v Łódź Art Center, ale výstavy se konají po celém městě. Expozice jsou doplněny fotografickými workshopy, přednáškami, koncerty, projekcemi filmů na témata týkající se fotografie.\n\nJiž několik let je Fotofestiwal největším v Polsku a jedním z nejvýznamnějších akcí svého druhu v Evropě. Je členem dvou světových fotografických sdružení: Photo Festival Union a Festival of Light. Díky nim trvale spolupracuje s mezinárodními kurátory, kteří se každý rok účastní na tvorbě programu festivalu a přijíždějí do Lodže s přednáškami, workshopy a diskusemi.\n\nPrvní Fotofestiwal, který se konal v roce 2002, byl relativně skromnou událostí organizovanou Nadací pro vizuální vzdělávání, jehož tvůrci byli čtyři studenti katedry sociologie Univerzity v Lodži. Festival byl organizován bez velkých nákladů a pro aktivity festivalu byl použit malý prostor kina Cytryna. festival trval dva dny, během kterých se uskutečnily tři fotografické výstavy a promítána byla řada videoprojekcí na fotografická témata.\n\nV následujících letech se Fotofestiwal postupně rozrůstal. Zlomem byl třetí ročník festivalu v roce 2004, který byl organizován s mnohem větší dynamikou. Centrum festivalu bylo Lodžské kulturní centrum (Łódzki Dom Kultury), výstavy se konaly po celém městě.\n\nV den zahájení čtvrtého Fotofestiwalu byl otevřen Łódź Art Center.\n\nPáté pokračování Fotofestiwalu (2006) přineslo ve svém programu dvě novinky. Poprvé byla uspořádána aukce fotografií a poprvé bylo přijato motto, které bylo klíčem k výběru fotografií na festivalu: \"Zabijając Raj\". \n\nV šestém ročníku (2007) se spustil zcela nový projekt recenzí portfolií, mladí umělci se individuálně setkávali s odborníky v oblasti fotografie, kteří jim poskytovali rady, jak rozvíjet vlastní kreativitu. Motto roku 2007 bylo \"All Inclusive. Současná španělská fotografie\".\n\nSedmý ročník Fotofestiwalu začal dne 13. května vernisáží výstavy pořádané galerií Fabrykę Sztuki. Výstava s názvem \"Zakázané obrázky - politické scény\" představovala kontroverzní sérii fotografií, které pořídil americký umělec Larry Fink.\n\nTématem roku 2008 byla současná čínská fotografie. Hlavní program představoval dvě výstavy s názvy \"Made in China\": \"China New Photo\" aneb \"Western Eye on East\". \"China Photo\" ukázala čínskou současnou fotografii - práce dvanácti mladých umělců z oblasti Čung-kuo a jako protipól \"Western Eye on East\", což byla prezentace deseti fotografů ze západního kulturního okruhu, jejichž díla zachycují realitu moderní Číny, která je jednou z nejrychleji rozvíjejících se zemí na světě. V rámci programu \"Grand Prix\" byla uspořádána řada 10 samostatných výstav umělců z celého světa, které vybrala porota kurátorů z návrhů předložených Fotofestiwalu po celý rok. Nejzajímavější výstavě \"Tváří v tvář\" Erica Vazzolera byla udělena soška \"Grand Prix FotoFestiwal 2008\". \n\nV průběhu hlavního festivalového víkendu byly představeny i další portfolia za účasti 11 polských a zahraničních odborníků.\n\nDalší doprovodnou akcí FotoFestiwalowi v roce 2008 byla demonstrace slajdů, který mohli diváci vidět během května ve starých továrních halách v ulici Tymienieckiego. Prezentace vznikla jako spolupráce mezi nadací Instytut Adama Mickiewicza a projektu PhotoPoland. Projekt byl zahájen v roce 2007 a má za cíl podporovat mladé polské umělce v mezinárodním měřítku.\n\nKromě akcí v Art Centru, probíhal Fotofestiwal na celém území města. Od 16. května v uměleckém centru Patio Akademie humanitních věd a ekonomie v Lodži probíhala takzvaná \"Fabryka Fotografii\", která přezkoumávala práce studentů a absolventů uměleckých škol nominovaných z Polska a zahraničí. Asi dvacet doprovodných výstav probíhalo v muzeích, galeriích a klubech po celém městě.\n\nV roce 2008 Fotofestiwal oplýval zdaleka největším počtem koncertů.\n\nOsmý festival byl mimořádně dlouhý a začala 7. května 2009. Hlavní část festivalu byla o víkendu 7. - 10. května, kdy se konaly nejzajímavější plánované akce. Expozice však byly otevřeny až do konce měsíce. V roce 2009 byl hlavním tématem humor, absurdnita a ironie. Hlavní výstava nesla název \"\"Atak łaskotek\"\". Kromě toho se uskutečňovaly nové objevy a nové trendy v současné fotografii a fotografické prezentace škol.\n\nHlavním programem byl součástí velkého mezinárodního projektu Backlight. Jedná se o společnou iniciativu kurátorů z Rakouska, Itálie, Finska a Polska, díky kterému vznikl cyklus výstav \"Lechtivý útok\" (\"Tickle Attack\"), představený v Evropě od září 2008 do května 2009. Podle kurátor expozice je tento projekt \"pokusem obnažit vše, co se tváří jako „smrtelně vážné“.\" Zúčastnily se jej také dvě české fotografky Kateřina Držková a Barbora Kleinhablová.\n\nHlavní cenu Grand Prix získal polský fotograf a student Institutu tvůrčí fotografie v Opavě Tomasz Lazar za cyklus expresivních černobílých dokumentárních fotografií \"Linie snu\".\n\n\n"}
{"id": "767954", "url": "https://cs.wikipedia.org/wiki?curid=767954", "title": "Georgia Groome", "text": "Georgia Groome\n\nGeorgia Groome, celým jménem Georgia Isobel Groome (* 11. února 1992 v Nottinghamu, Anglie, Spojené království) je anglická herečka, která se proslavila zejména rolemi ve filmech \"Z Londýna do Brightonu\" a \"On je fakt boží!\".\n\nGeorgia se narodila v Nottinghamu jako dcera hostinského Paula a soukromé učitelky zpěvu a činohry Fiony. Její dvě sestry (starší sestra se jmenuje \"Alex\" a mladší se jmenuje \"Eden\") jsou také herečky.\nKdyž bylo Georgii 9 let, šla na konkurz putovní divadelní verze muzikálu \"Annie Get Your Gun\" místo její sestry Alex, a roli dostala.\n\nHraní trénovala ve škole činohry, kterou vedla její matka, v Nottinghamských televizních seminářích a v divadle pro mladistvé v Derby, a k tomu chodila na univerzitu \"Trent College\".\n\nPo její první roli v televizním filmu \"A Fish Out of Water\" v roce 2001, si zahrála sirotka v jedné epizodě krátce-trvajícího seriálu \"Dangerville\".\n\nKdyž bylo Georgii 14 let, zahrála si roli 12leté uprchlice v celovečerním filmu \"Z Londýna do Brightonu\". Ve stejném roce (2006) si zahrála také jednu z dobrodruhů v seriálu \"Serious Amazon\" na kanálu CBBC. Roku 2007 si zahrála ve filmu \"My Mother\".\n\nRoku 2008 dostala vedlejší roli v komediálním hororu The Cottage.\nJejí průlomová role ale byla role 14leté Goergie Nicolsonové ve filmu On je fakt boží!, za což i získala cenu za Nejlepší herecký výkon v dětské kategorii na festivalu \"Buster International Children's Festival\". Ještě téhož roku se objevila ve vedlejší roli v hororu \"Zmizelý\".\n\nRoku 2009 si zahrála ve hře Pollyho Stenhama \"Tusk, Tusk\" v divadle \"Royal Court Theatre\" v Londýně. Téhož roku se objevila v krátkometrážním filmu \"Leaving Eva\" a také v jedné epizodě seriálu \"The Bill\". V roce 2010 se Georgia objevila v jedné epizodě anglického seriálu \"Lewis\" a také v krátkometrážním filmu \"Silent Things\".\n\nRoku 2011 si Georgia zahrála v dalších dvou krátkometrážních filmech a to v \"The True Meaning of Love\" a \"Six Degrees\". Objevila se i v thrilleru Susan Jacobsonové \"The Holding\" a zahrála si i hlavní roli ve filmu \"The Great Ghost Rescue\", což je filmová adaptace knížky od \"Evy Ibbotsonové\" se stejným názvem, jaký má film.\n\nJejí další role je po boku herce Stephena Dillanea ve filmu \"Papadopoulos & Sons\", což bude vypuštěno roku 2012.\n\nGeorgia momentálně bydlí v Londýně, kde si ke své herecké kariéře dodělává titul z angličtiny.\n\nMá kočku jménem Betty a psa jménem Max.\n"}
{"id": "767968", "url": "https://cs.wikipedia.org/wiki?curid=767968", "title": "Katamarán", "text": "Katamarán\n\nKatamarán (z tamilského கட்டுமரம் – kaṭṭumaram) je plavidlo se dvěma – obvykle rovnoběžnými – trupy, anebo s jedním trupem a jedním vahadlem. Tato konstrukce může mít různé důvody: zvýšení rychlosti díky tenčímu trupu, zvýšení stability, anebo zvětšení palubní plochy. Běžně se – jako domorodá plachetnice – užívá v Polynésii, Indonésii, a také ve východní Indii. Své využití tato konfigurace našla i u moderních sportovních plachetnic, či vojenských plavidel (např. třída \"Skjold\").\n\n"}
{"id": "767972", "url": "https://cs.wikipedia.org/wiki?curid=767972", "title": "Courson-Monteloup", "text": "Courson-Monteloup\n\nCourson-Monteloup je francouzská obec v departementu Essonne v regionu Île-de-France.\n\nObec Courson-Monteloup se nachází asi 33 km jihozápadně od Paříže. Obklopují ji obce Fontenay-lès-Briis od severu na jihovýchod, Saint-Maurice-Montcouronne na jihu a jihozápadě, Vaugrigneuse na západě a Briis-sous-Forges na severozápadě.\n\n\n\"Počet obyvatel\"\n"}
{"id": "767973", "url": "https://cs.wikipedia.org/wiki?curid=767973", "title": "Josef Doležal", "text": "Josef Doležal\n\nJosef Doležal je jméno a příjmení více významných osob:\n\n"}
{"id": "767974", "url": "https://cs.wikipedia.org/wiki?curid=767974", "title": "Lostprophets", "text": "Lostprophets\n\nLostprophets (někdy také psáno jako lostprophets, původně lozt prophetz) byla velšská rocková hudební skupina, která vznikla v roce 1997 ve městě Pontypridd. Skupinu založili zpěvák Ian Watkins, baskytarista Mike Lewis, bubeník Mike Chiplin a kytarista Lee Gaze, původně jako vedlejší projekt hardcoreové skupiny Public Disturbance. Za dobu své činnosti vydala skupina pět studiových alb, poslední se jmenuje \"Weapons\" a bylo vydáno 2. dubna 2012. Celkem kapela prodala přes 4 miliony kusů alb.\n\nDva hity kapely, „Last Train Home“ a „Rooftops“, se umístily v první desítce hitparády UK Singles Chart a první jmenovaný dosáhl čela žebříčku alternativních písní časopisu Billboard a zároveň se dostal na 75. pozici Hot 100.\n\nV prosinci 2012 byl zpěvák Watkins obviněn ze zneužívání dětí, k čemuž se následně doznal a byl odsouzen na devětadvacet let do vězení. V důsledku toho ukončila v říjnu 2013 skupina svojí činnost. V dubnu 2014 založili zbylí členové s novým zpěvákem Geoffem Ricklym skupinu No Devotion.\n\n\n\n"}
{"id": "767975", "url": "https://cs.wikipedia.org/wiki?curid=767975", "title": "Pecqueuse", "text": "Pecqueuse\n\nPecqueuse je francouzská obec v departementu Essonne v regionu Île-de-France. V obci se nachází kostel svatého Medarda.\n\nObec Pecqueuse se nachází asi 32 km jihozápadně od Paříže. Obklopují ji obce Boullay-les-Troux na severu, Les Molières na severovýchodě, Limours na východě a na jihovýchodě, Bonnelles na jihu a na jihozápadě, Bullion na západě a Choisel na severozápadě.\n\n\"Počet obyvatel\"\n"}
{"id": "767976", "url": "https://cs.wikipedia.org/wiki?curid=767976", "title": "Výrov (hrad)", "text": "Výrov (hrad)\n\nVýrov je zřícenina hradu v Klopotském údolí nad soutokem Metuje s Bohdašínským potokem, jižně od Nového Města nad Metují v okrese Náchod. Je chráněn jako kulturní památka České republiky.\n\nPrvním doloženým majitelem je Jan Černčický z Kácova, který jej držel v letech 1483-1501. Pravděpodobně opravil pustý hrad, neboť dle náchodské smolné knihy byl v letech 1539-1541 používán jako vězení pro nebezpečné zločince. Technika zdiva ukazuje na vznik hradu ve 14. století.\n\nHlavním obranným prvkem na jihu a východě byla štítová zeď, široká 4 m a vysoká minimálně 8 m, vstupní brána byla skryta za baštovým výběžkem. Základem jednodílného hradu byl podsklepený, čtverhranný volně stojící věžovitý palác, roubená nebo hrázděná stavba, o čemž svědčí kapsy v dochované podezdívce. Od plochy ostrožny byl hrad na severu a východě oddělen dodnes zachovaným šíjovým příkopem, hlubokým 9 m a širokým 8 m.\n\n\n"}
{"id": "767979", "url": "https://cs.wikipedia.org/wiki?curid=767979", "title": "Třída Stromboli", "text": "Třída Stromboli\n\nTřída Stromboli je třída zásobovacích tankerů italského námořnictva. Jejich hlavním úkolem je zásobovat válečné lodě palivem a několika druhy zásob. Obě italské jednotky jsou stále v aktivní službě. Třetí kus, postavený pro Irák, absolvoval pouze dvouletou službu. Poté byl internován a nikdy znovu neaktivován. V italském námořnictvu třídu roku 2019 nahradí nová podpůrná loď.\n\nDvojici tankerů, pojmenovaných \"Stromboli\" (A 5327) a \"Vesuvio\" (A 5329), postavila italská loděnice Fincantieri v Riva Trigoso v Janově. Do služby byly zařazeny 31. října 1975 a 18. listopadu 1978. V roce 1981 byla Irákem objednána třetí jednotka \"Agnadeen\" (A 102). Irácké námořnictvo ji do služby zařadilo 29. října 1984, dva následující roky probíhal výcvik posádky v italských vodách, když ale loď v roce 1986 plula do Iráku, byla internována v Alexandrii. Plavidlo bylo později vráceno výrobci Fincantieri, ale nového kupce nenašlo.\n\nJednotky třídy \"Stromboli\":\nPosádka tankeru čítá 124 osob, ale na palubě může být celkově ubytováno až 250 pasažérů. Palivo může tanker doplňovat dvěma plavidlům na bocích a třetímu na zádi. Zásoby může předávat plavidlu po každém boku a třetímu pomocí vrtulníku. Kapacita tankeru je 1370 tun topného oleje, 2830 tun motorové nafty, 480 tun leteckého paliva a 200 tun munice či náhradních dílů. Obrannou výzbroj tvoří jeden 76,2mm kanón a dva 20mm kanóny. Na zádi je přistávací plocha pro jeden vrtulník, plavidla ovšem nenesou hangár. Pohonný systém tvoří dva diesely GMT C428 SS o výkonu 8350 kW. Lodní šroub byl jeden. Nejvyšší rychlost je 19,5 uzlu. Dosah je 10 000 námořních mil při 16 uzlech.\n\n"}
{"id": "767983", "url": "https://cs.wikipedia.org/wiki?curid=767983", "title": "Eurosatory", "text": "Eurosatory\n\nEurosatory (od roku 2000 též Salon international de la défense terrestre et aéroterrestre, tj. \"Mezinárodní salon pozemní a vzdušné obrany\") je mezinárodní veletrh v Paříži, který je zaměřen na oblast pozemní a letecké obrany a bezpečnosti. Koná se každé dva roky.\n\nPrvní výstava se konala v roce 1967 ve vojenském táboře Satory, který se nachází u Versailles. Během ročníku 1992 se veletrh zaměřil i na další evropské země a výstava byla přesunuta na výstaviště v Le Bourget. V roce 1994 zde poprvé vystavovaly Spojené státy a také mnoho států NATO. V roce 1996 se veletrhu zúčastnili i zástupci zbrojařského průmyslu z Ruska. V roce 2000 se začal používat název \"Salon international de la défense terrestre et aéroterrestre\". Od roku 2002 se výstava koná na výstavišti Paris-Nord ve městě Villepinte. Nejvyšší návštěvnost zaznamenal salon v roce 2008, kdy zde bylo 117 zemí, 117 000 návštěvníků a 1210 vystavovatelů, výstavní plocha činila 125 000 m. Ročník 2010 byl zaměřen na polní lékařství, bezpilotní letouny a pozemní roboty.\n\nJedná se o výstavu výrobků z oblasti obrany a bezpečnosti. To zahrnuje širokou škálu vozidel (tanky, transportéry), lehkých zbraní (pistole, střelivo, nože), dále komunikační systémy, uniformy, logistické služby, ale i polní nemocnice, prostředky na odstraňování katastrof apod. Salon je největší svého druhu na světě. Pro běžnou veřejnost je uzavřen, přístup mají vedle odborníků pouze pozvané osoby, zástupci institucí a vládní úředníci. Vstup osobám mladším 16 let je zakázán úplně.\n\nBěhem veletrhu se konají před vstupem demonstrace pacifistů proti obchodování se zbraněmi a oficiální účasti politiků na salonu.\n\n"}
{"id": "767984", "url": "https://cs.wikipedia.org/wiki?curid=767984", "title": "Josef Hronek", "text": "Josef Hronek\n\nJosef Hronek je jméno a příjmení více významných osob:\n\n"}
{"id": "767987", "url": "https://cs.wikipedia.org/wiki?curid=767987", "title": "Irácké námořnictvo", "text": "Irácké námořnictvo\n\nIrácké námořnictvo je jednou ze složek ozbrojených sil Iráku. Přestože od 70. let zaznamenalo určitý rozvoj, během války v Zálivu bylo stále spíše pobřežní silou a prakticky zaniklo. Nyní je organizováno znovu, přičemž jeho jádrem jsou především malá hlídková plavidla. Jeho hlavními úkoly jsou pobřežní obrana a hlídkování.\n\nOd svého vzniku v roce 1937 až do roku 1958 bylo Irácké námořnictvo malou silou, operující zejména na řekách. V roce 1958 v zemi proběhl vojenský převrat, prosovětská revoluční vláda nastolila republiku a iniciovala rozvoj námořnictva. To bylo v následujících letech posilováno především sovětskými plavidly. V letech 1959–1961 získalo dvanáct torpédových člunů třídy \"P6\", které v 70. letech (již po novém převratu Saddáma Husajna) následovalo dvanáct raketových člunů třídy \"Osa I a II\". Mimo to země získala i sovětské minolovky, hlídkové čluny či čtyři výsadkové lodě třídy Polnocny B. V 80. letech se zlepšily vztahy Iráku se Západem a novým hlavním dodavatelem námořnictva se měla stát Itálie. Započala stavba čtyř fregat třídy \"Hittin\", dvou vrtulníkových korvet třídy \"Mussa Ben Nussair\" a čtyř úderných korvet třídy \"Abdullah ibn Abi Serk\" a zásobovacího tanketu \"Agnadeen\" třídy \"Stromboli\". Invaze do Kuvajtu a následné embargo však zabránily předání plavidel, která poté převážně přebrala jiná námořnictva. Samotné Irácké námořnictvo během války v Zálivu prakticky zaniklo a ve válce v Iráku již nehrálo významnější roli.\n\nOd té doby je námořnictvo budováno znovu, tentokrát s americkou pomocí. Loděnice Swiftships Shipbuilders pro něj postavila celkem dvanáct 35metrových hlídkových člunů vhodných pro operace do vzdálenosti 200 námořních mil od pobřeží. Plavidla jsou vyzbrojena jedním 30mm kanónem a dosahují rychlosti 30 uzlů. Dodány byly do roku 2013.\n\n"}
{"id": "767990", "url": "https://cs.wikipedia.org/wiki?curid=767990", "title": "Fécamp", "text": "Fécamp\n\nFécamp je francouzská obec v Normandii, starý přístav specializující se na lov tresek v departmentu Seine-Maritime, na pobřeží Pays de Caux, přibližně 40 kilometrů severně od Le Havre.\n\nFécamp se nachází v údolí řeky Valmont, v srdci Pays de Caux na Alabastrovém pobřeží.\n\nJako první zmínka názvu obce se v roce 875 objevuje \"fluvium Fiscannum\", poté pak v roce 990 \"Fiscannus\".\n\nNázev „Fécan“ se odvodil od výrazu \"fiscanu\". Jedná se pravděpodobně o původní název řeky Valmont, jak to dokazuje první zmínka z roce 875 v chartě Karel II. Holý. Podobný způsob vzniku názvu místa od názvu řeky najde i na řadě jiných míst v departmentu Seine-Maritime (např. Eu, Dieppe apod.) i jinde.\n\nVysvětlení Augusta Longnona jakožto „fiskálního území“ (\"domaine du fisc\") Albert Dauzat a Charles Rostaing do svého etymologického slovníku názvů míst ve Francii nepřevzali. Naproti tomu zařadili Fescamps (město v Somme v Pikardii) spolu s názvy typu Fêche-l'Église, Fesches-le-Châtel, atd. do oddílu Feissal týkající se latinského \"fiscus\" (královská pokladna), čímž bylo převzato vysvětlení Longnona. Ernest Nègre vychází z názorů svých předchůdců a stejně jako řada dalších Fécamp vyloučil ze skupiny názvů odvozených od latinského \"fiscus\".\n\nLongnonův výklad opírá o staré výrazy, avšak je třeba mimo jiné poznamenat, že existence termínu \"fisque\" je doložena jen od 13. století a jde o výraz vypůjčený z klasické latiny, což Longnonovy závěry vyvrací.\n\nNásledně byla též Gröhlerem spatřována spojitost s \"*fisk-hafn\", odvozené z germánského \"fisk\" (ryba) a \"hafn\" (přístav), přičemž toto vysvětlení pak upravili François de Beaurepaire a Ernest Nègre, kteří dovodili, že první část by mohla pocházet od germánského \"fisc\" (ryba), avšak druhou část už dále nevysvětlovali.\n\nSpojení \"ryby\" s názvem řeky dává smysl a ve Francii se vyskytuje častěji, např. v názvu Fresquel, přítok Aude, starobylé \"Fiscanum\" najdeme rovněž v Itálii v la Fisca v povodí Pádu, či v Německu je řada Fischah, Fischbach apod.\n\nMěsto získalo označení Města a kraje umění a historie.\n\nNa jihovýchodě dnešního města se nacházelo oppidum (galská opevněná osada) nazývané \"Côte du Canada\". Je možné ještě vidět zbytky hradeb postavených kolem poloviny 1. století př. n. l., zejména opevnění \"belgického typu\".\n\nBěhem římského období procházela cesta spojující Fécamp a Étretat místem, které se dnes nazývá Fond Pitron. Na místě této staré římské cesty se dnes nachází silnice D 940.\n\nHrob ženy, která pochází z doby kolem roku 400, byla v roce 1872 objevena na místě zvaném \"Le Carrel\" v blízkosti kostela svatého Štěpána (\"Église St Etienne\"). Podle obsahu se jednalo o hrob germánské aristokratky.\n\n\nHistorie Fécampu spočívá, vedle opatství, především na přístavu založeného kolem 11. století. Přinesl stavbu lodí a i rybolov. V 18. století se lov sleďů velmi oslabil, z důvodu zanesení přístavu pískem, holandské konkurenci, lákavosti anglického kontrabandu (\"pašeráctví\") i nedostatku investic.\n\nOd 19. století do poloviny 20. století Fécamp vykonával důležitou činnost: rybolov u břehů Newfoundlandu. Na začátku 20. století byla většina francouzských lodí pro tento rybolov byla vypravena ve Fécampu, vrcholu bylo dosaženo v roce 1903, kdy přístav vybavil 73 rybářských lodí s mužstvem na palubě v počtu v průměru 35 mužů. To fungovalo až do 70. let 20. století, kdy Kanada zakázala přístup do rybářských oblastí.\nVýpravy, nejdříve prováděné pomocí plachetnic trojstěžníků, mohly trvat i více než šest měsíců, doba, kdy se podpalubí naplnilo treskami, které byly z důvodu konzervace nasoleny. Rybolov se uskutečňoval pomocí malých loděk, na kterých pluli dva nebo tři rybáři a které se převážely na trojstěžnících zasunuté jedna v druhé, aby se ušetřil prostor na lodi. Velký počet těchto loděk se v mlze ztratil.\n\nS následujícím technickým rozvojem plachetnice zmizely. Poslední trojstěžník \"Léopoldine\" pro lov tresky naposledy vyplul v roce 1931, aby uvolnil místo pro parní plavidla a později lodě s dieselovými motory.\n\nDo dnešních dnů už přetrvalo jen málo z rozsáhlého rybolovu a i ten se omezuje spíše na pobřežní rybolov. Přístav Fécamp však zůstal v provozu, zejména díky dovozu dřeva. Dnes již existuje jen jedna francouzská loď, která se plavila k Newfoundlandu, jmenuje se Marité a byla vyrobena ve fécampských loděnicích v roce 1921. Jinak Národní námořnictvo ještě používá dvě plachetnice vyrobené ve Fécampu ve 30. letech: L' \"Étoile\" a \"Belle Poule\".\n\nTesařské práce v \"Gotickém sále\" Benediktinského paláce rovněž zajistili tesaři z městské loděnice, a to v 19. století.\n\nAlexandrem-Prosper-Hubertem Le Grandem, který v 19. století založil \"Société Bénédictine\" pro výrobu likéru Bénédictine. Jeho vnuk Fernand Le Grand v polovině 20. let 20. století založil soukromou rozhlasovou stanici – Radio Fécamp. Úspěch přinesl rozšíření a přejmenování na Radio-Normandie a komerční rozhlasové vysílání, konkurenční k anglické BBC až do 2. světové války. V polovině 30. let 20. století Radio-Normandie rovněž zahájilo experimentální televizní vysílání, a to díky mladému inženýrovi Henrimu de France, který se po válce proslavil svým vynálezem televizního přístroje \"819 lignes\" - tj. 819 vln (předchůdce televize s vysokým rozlišením) a barevné televize se SECAM.\n\nNa útesech Cap Fagnet německá vojska v roce 1942 zahájila stavbu baterie radarů (jehož experimentální model \"Mammut\" nikdy nebyl zprovozněn), a to v rámci Atlantického valu.\n\nHospodářská činnost Fécampu se zaměřuje především na činnosti spojené s moře. Fécamp je díky svému parku větrných elektráren parc éolien rovněž výrobcem elektřiny.\n\nVe Fécampu se nacházejí čtyři střední školy (\"lycea\") :\n\nNajdeme zde rovněž 4 vysoké školy:\n\n\n\n\n\n\n"}
{"id": "767991", "url": "https://cs.wikipedia.org/wiki?curid=767991", "title": "Unwritten Law", "text": "Unwritten Law\n\nUnwritten Law je americká rocková čtyřčlenná hudební skupina, která vznikla v roce 1990 v Puway v Kalifornii. Dnes vystupuje v sestavě Scott Russo (zpěv), Dylan Howard (bicí), Kevin Besignano (kytara) a Derik Envy (basová kytara) Kapela vydala dodnes 6 studiových alb, nejnovější album s názvem \"Swan\" vyšlo 29. března 2011. Kapela je nejvíce známá pro své dva hity „Seein' Red“ a „Save Me (Wake Up Call“, které se dostaly do prvních pěti v americkém žebříčku US Modern Rock Chart časopisu Billboard.\n\nSkupina vznikla v roce 1990 v Puway v Kalifornii. Založil ji původní bubeník Wade Youngman, ke kterému se postupně přidali zpěvák Scott Russo, baskytarista John Bell a kytaristi Steve Morris a Rob Brewe. Svoje první demo vydala skupina v roce 1992 na hudební kazetě a poté následovala deska Blurr na 7 palcové gramofonové desce. Kapela se rychle zapojila do hudební scény v San Diegu po boku dalších skupin jako blink-182, Buck-O-Nine, Sprung Monkey, Drive Like Jehu, a Rocket from the Crypt.\n\nPrvní studiové album s názvem \"Blue Room\" vydala kapela v roce 1994 přes vydavatelství Red Eye Records. Obsahovalo nejstarší hity kapely, jimiž jsou „CPK“, „Shallow“ a „Suzanne“. Díky svému pop punkovému stylu si kapela vydobyla větší popularitu v okolí San Diega a podepsala novou smlouvu s vydavatelstvím Epic Records. S ním pak vydala první album znovu v roce 1995.\n\nDruhé studiové album s názvem \"Oz Factor\" vydala kapela v roce 1996. Obsahovalo hity „Denied“ a „Superman“, které byly vydány samostatně jako singly. Na podporu alba skupina poprvé vyrazila na turné po Spojených státech společně s blink-182 a Pennywise.\n\nV roce 1997 skupina podepsala novou smlouvu s vydavatelstvím Interscope Records a John Bell kapelu opustil. Při vydání třetího alba s názvem \"Unwritten Law\" v roce 1998 se k nim přidal baskytarista skupiny Pivit Micah Albao. Album obsahovalo tři singly „Lonesome“, „Callin“ a „Teenage Suicide“. Pat „PM“ Kim, původně z kapely Sprung Monkey, nastoupil na post baskytaristy. Kapela vyrazila na turné při festivalu extrémních sportů Warped Tour od firmy Vans, díky čemuž se dostala i do Evropy a Austrálie. V Austrálii se kapela dočkala nadšeného ohlasu, proto později vydala několik speciálních singlů pouze pro Austrálii a několikrát se tam vrátila.\n\nNa čtvrtém albu \"Elva\" pracovala kapela poměrně dlouho, album vyšlo v roce 2002. Kapela se posunula z pop punkových devadesátých let a do nové dekády vstoupila více hard rockovým zvukem. Mírně úspěšný byl hit „Up All Night“, ale mnohem více se uchytila skladba „Seein' Red“, pro kterou kapela natočila hudební klip, a která získala první místo v americkém žebříčku US Modern Rock Chart. Na podporu nového alba kapela vyrazila na turné po boku kapel Sum 41 a The Used.\n\nV roce 2003 pozvala kapelu televizní stanice VH1 na nahrávání jedné epizody seriálu \"Music in High Places\". Skupina se k nahrávání dostala náhodou, protože VH1 chtěla původně pozvat kapelu Jimmy Eat World, ale místo toho kontaktovala omylem kapelu Unwritten Law. Nahráli několik živých vystoupení v Yellowstonském národním parku. Ty pak vydala s vydavatelstvím Lava Records na samostatném albu, pojmenovaném po seriálu. S vydavatelstvím Interscope se rozešli, protože odmítlo toto album vydat. Vystoupení byla vydána také na DVD \"Live in Yellowstone\". Píseň „Rest Of My Life“ byla hodně hrána na rozhlasových stanicích po celém světě.\n\nKrátce po vydání alba Music in High Places opustil zakládající bubeník Wade Youman kapelu kvůli osobním i pracovním neshodám. Při nahrávání pátého alba \"Here's to the Mourning\" se ke kapele přidali bubeníci Adrian Young z kapely No Doubt a Tony Palermo ze skupiny Pulley. Kapela byla natolik spokojená s vystoupením Palerma, že se ho po vydání alba v roce 2005 rozhodla přijmout trvale na post bubeníka. Slova mnoha písní na albu napsal Scott Russo společně se svojí přítelkyní Aimee Allenovou. Na hlavním singlu alba „Save Me (Wake Up Call)“, který se umístil na pátém místě žebříčku US Modern rock chart, spolupracovali také s Lindou Perry. Dalšími hity alba jsou „She Says“ a „Celebration Song“, který je součástí soundtracku k videohře Need for Speed Underground 2.\n\nV březnu roku 2005 byl z kapely vyhozen Rob Brewe kvůli neshodám s Russoem a dalšími členy kapely. Od té doby kapela dalšího člena nenabrala a pokračuje jako čtyřčlenná. Na podporu pátého alba vyrazila kapela na turné po USA.\n\nVětšinu roku 2006 pracovala kapela na albu nejlepších písní \"The Hit List\", které vydalo vydavatelství Abydos Records. Album obsahuje 17 nejpopulárnějších písní, většinu z nich kapela nahrála nově v nové sestavě a také dvě nové písně „Shoulda Known Better“ a „Welcome to Oblivion“. V červenci roku 2007 vyrazila kapela na turné s albem nejlepších písní, na post bubeníka přišel Dylan Howard, protože Palermo zůstal doma se svoji těhotnou ženou. Ještě v roce 2007 oznámil Palermo, že přechází do kapely Papa Roach.\n\nUnwritten Law mezitím s novým bubeníkem natočili další DVD v Key Clubu v Hollywoodu. Z těchto vystoupení udělala kapela také živé album s názvem \"Live and Lawless\", které vydala ve vydavatelství Suburban Noize Records v roce 2008. Ve stejném vydavatelství vydala kapela poslední album s názvem \"Swan\", které vyšlo 29. března 2011. Kapela v roce 2011 vyrazila znovu na Warped Tour.\n\nPo turné vyplavaly na povrch neshody mezi Russoem a kytaristy Morrisem a Kimem, kteří kapelu opustili. Místo nich nastoupili Derik Envy, původně z kapely Red Eye Sky, a Kevin Besignano z kapely Bullets and Octane.\n\n"}
{"id": "767992", "url": "https://cs.wikipedia.org/wiki?curid=767992", "title": "Quadrilatero", "text": "Quadrilatero\n\nQuadrilatero je tradiční označení obranného systému Rakouského císařství v Království lombardsko-benátském. Tento systém spojoval pevnosti v Peschieře, Mantově, Legnagu a Veroně, mezi řekami Mincio, Pád a Adiže.\nV období mezi koncem napoleonských válek a revolučním rokem 1848 se jednalo o jediné plně modernizované a vyzbrojené pevnosti v celém císařství.\n\nOd cca roku 1850 byly zásoby a posily dodávány na místo novou železnicí Benátky – Milán.\n\nZkušenosti z druhé italské války za nezávislost v roce 1859, ve které byly italskou armádou poprvé použity zbraně s vývrty hlavně, vedly Rakušany k vybudování druhé linie 8 pevností ve vzdálenosti cca 4 kilometry od hlavní linie (dokončeno na jaře 1866), osou kolem Verony.\n"}
{"id": "767993", "url": "https://cs.wikipedia.org/wiki?curid=767993", "title": "Václav Hálek", "text": "Václav Hálek\n\nVáclav Hálek (* 17. března 1937 Praha – 10. září 2014 Brandýs nad Labem) byl hudební skladatel známý především tím, že mnohé jeho skladby byly inspirovány houbami. \n\nVystudoval klavírní hru a kompozici na pražské konzervatoři a na Hudební fakultě Akademie múzických umění. Věnoval se tvorbě scénické hudby, v tomto oboru vytvořil přes 250 děl. Byl členem České mykologické společnosti a podle některých zdrojů zhudebnil okolo 1650 druhů hub. Vydal například „Hudební atlas hub“. Věnoval se však i zhudebňování dalších rostlinných druhů (např. stromů a květin), jiných objektů (např. obrazů) nebo také lidských hlasů. Inspiraci čerpal i ze svého duchovního života, mariánských zjevení, liturgických textů či lidových písní a latinské poezie.\n"}
{"id": "767994", "url": "https://cs.wikipedia.org/wiki?curid=767994", "title": "Donald MacAulay", "text": "Donald MacAulay\n\nDonald MacAulay, v gaelštině Dòmhnall MacAmhlaigh (21. května 1930 Bernera, Lewis – 28. února 2017), byl skotský lingvista, univerzitní pedagog a básník píšící zejména ve skotské gaelštině.\n\nNarodil se na ostrově Bernera, který se nachází poblíž ostrova Lewis. Studoval na Aberdeenské univerzitě a na Cambridge. Jakožto pedagog působil na univerzitách v Edinburghu, Dublinu a Aberdeenu. Na univerzitě v Glasgow působil jako profesor na katedře keltských studií. R. 1967 vydal sbírku básní \"Seòbhrach às a´Chlaich\" (Kamenný petrklíč).\n\n\n"}
{"id": "767997", "url": "https://cs.wikipedia.org/wiki?curid=767997", "title": "Registr příznaků", "text": "Registr příznaků\n\nRegistr příznaků je jeden z procesorových registrů. Na rozdíl od většiny ostatních není interpretován jako číslo, ale každý z jeho bitů má zvláštní význam, jedná se o soubor příznaků procesoru. Provedení některých instrukcí může měnit hodnotu některých příznaků. Nastavení jednotlivých příznaků je pak buď možno přímo číst, nebo je nepřímo využíváno tak, že ovlivňuje chování některých instrukcí. Typickým příkladem jsou instrukce podmíněných skoků, které provedou skok v závislosti na stavu konkrétních příznaků – tedy v závislosti na výsledku předchozích instrukcí.\n\nVelikost registru příznaků, počet, pozice i význam jednotlivých bitů závisí na typu procesoru, respektive na jeho architektuře. Například v rámci architektury x86 byl původně registr příznaku 16bitový a u procesorů typu 8086 byly ještě některé bity nevyužívané, ale od procesorů 80386 výš už byl 32bitový.\n\nPříznaky lze dělit na aritmetické-logické a na řídící. Příklady aritmeticko-logických příznaků jsou:\n\na příklady řídících příznaků jsou:\n\nPříznakový registr procesoru Z80 je také nazýván registr F a v instrukcích pro operace s tímto registrem pracujících jako s celkem (a nikoliv jenom s jednotlivými příznaky) je tímto písmenem také označen.\n\nPříznaky umístěné v registru F jsou:\n\nPříznak polovičního přenosu a příznak odečítání nejsou přímo testovatelné. Příznaky jsou v registru F uloženy v pořadí od sedmého bitu k nultému jako S, Z, nevyužitý bit, H, nevyužitý bit, P/V, N a C.\n\nPříznakový registr architektury MCS-51 je osmibitový a označuje se jako PSW (\"Program Status Word\" - stavové slovo). Jejich hodnota je přímo využita (čtení/nastvení) některými instrukcemi. Lze v něm adresovat bity jednotlivě (\"bit-addressable\").\n\n\nPříznakový registr (také nazýván jako registr F) procesoru konzole GameBoy obsahuje pouze čtyři příznaky, jejich význam je totožný s odpovídajícími příznaky procesoru Z80. Při čtení spodních čtyř bitů registru jsou tyto bity vždy nulové, a to i v případě, že do nich byla zapsána jednička.\n"}
{"id": "767999", "url": "https://cs.wikipedia.org/wiki?curid=767999", "title": "Lomenice", "text": "Lomenice\n\nLomenice je v lidové architektuře podle typu střechy trojúhelníkový nebo lichoběžníkový prkenný štít. Prkna jsou skládána do různých obrazců a spáry kryty lištami, někdy ozdobně vyřezávanými. V dolní části bývá zakončena malou stříškou zvanou podlomenice, nahoře pak může být zakončena kabřincem či záklopovým prknem (v případě polovalbové střechy).\n"}
{"id": "768001", "url": "https://cs.wikipedia.org/wiki?curid=768001", "title": "Luděk Pacák", "text": "Luděk Pacák\n\nLuděk Pacák (20. února 1902 Praha – 19. března 1976 tamtéž) byl český spisovatel a hudební skladatel.\n\nOd dětství hrál na housle a klavír. Vedle studií na reálce pokračoval ve studiu hudby soukromě. Jeho učitelem harmonie byl Otakar Šín a na housle byl žákem Rudolfa Reissiga a instrumentaci jej učil Erwin Schulhoff. Vykonal státní zkoušku z hry na housle. Zaměstnán byl v několika pražských divadlech a v jiných uměleckých zařízeních. Proslul zejména jako autor oblíbených operet. Psal hudební referáty do tisku, zejména do \"Lidových novin\" (později do \"Lidové demokracie\"). Pro dějiny hudebního života v Praze je významná jeho monografie \"Dějiny pražských operetních divadel\".\n\n\n\n\n"}
{"id": "768002", "url": "https://cs.wikipedia.org/wiki?curid=768002", "title": "Václav Kára", "text": "Václav Kára\n\nVáclav Kára (7. září 1782 Mladá Boleslav – 15. prosince 1859), byl český římskokatolický duchovní, Děkan v Mladé Boleslavi a sídelní kanovník Katedrální kapituly u sv. Štěpána v Litoměřicích v letech 1825-1857.\n\nPocházel z Mladé Boleslavi, kde také studoval na piaristickém gymnáziu. Na kněze byl vysvěcen v roce 1808. Od roku 1813 byl děkanem mladoboleslavským. V Litoměřicích se stal vice-ředitelem (vicerektor) diecézního teologického učiliště. Kanovníkem katedrální kapituly sv. Štěpána v Litoměřicích byl ustanoven v roce 1825. Dosáhl funkce generálního vikáře litoměřické diecéze a oficiála církevního soudu. Stal se také předsedou biskupské konzistoře. Papežem byl oceněn titulem papežský tajný komoří. Obdržel státní vyznamenání rytíř císařského řádu Františka Josefa I. a stal se čestným měšťanem mladoboleslavským. Měl v držení statek na \"Tejnici\". K jeho českým vlasteneckým aktivitám patřilo, že se stal členem Českého muzea a Matice České. Patřil bezesporu k českým obrozencům. Přestože litoměřická diecéze, kterou jako generální vikář, první po litoměřickém biskupovi řídil, měla převahu německy mluvícího obyvatelstva, hlásil se k české vlasti a duchovenstvo obou národností ho přijímalo a vážilo si ho.\n\n\n"}
{"id": "768003", "url": "https://cs.wikipedia.org/wiki?curid=768003", "title": "Arrondissement Ribeauvillé", "text": "Arrondissement Ribeauvillé\n\nArrondissement Ribeauvillé (fr. \"Arrondissement de Ribeauvillé\") byla správní územní jednotka ležící v departementu Haut-Rhin a regionu Alsasko ve Francii. Členila se dále na 4 kantony a 32 obcí. K 1. lednu 2015 byl sloučen s arrondissementem Colmar do nově vzniklého arrondissementu Colmar-Ribeauvillé.\n\n"}
{"id": "768004", "url": "https://cs.wikipedia.org/wiki?curid=768004", "title": "Literátský graduál (Třebechovice)", "text": "Literátský graduál (Třebechovice)\n\nTřebechovický Literátský graduál je rukopisná kniha Třebechovického literátského bratrstva z roku 1556. Je významnou hudební i knižní památkou, která je uložena v Třebechovickém muzeu betlémů.\n\nGraduál má 439 číslovaných listů velikost 55 × 40 cm. Je svázán v dřevěných deskách potažených kůží a ozdobených mosaznými ozdobami a sponami. Uprostřed desek je mosazná roseta s liliemi. Text je převážně český, připojeny jsou latinské poznámky. V první části knihy převládají textové záznamy. Ve druhé pak hudební záznamy jednohlasých zpívaných částí mše.\n\nDvacet jedna stran je bohatě iluminováno. Iluminace často obsahují jména donátorů – členů bratrstva. Jsou to například: Tomas Pisarz (str. 218), Johannes Mach (str. 189), Waclaw Kojic, Petr Pekarz a písař a ilustrátor Jan Macura (str. 168). Na straně 413 se mění styl písma.\n\nJeště před předáním graduálu do městského muzea bylo 19 listů (patrně ilustrovaných) vyříznuto.\n\nPři kostele svatého Ondřeje v Třebechovicích pod Orebem fungovalo literátské bratrstvo, jehož členy byli přední obyvatelé města. Bratrstvo provozovalo církevní hudbu a zpěv a bylo organizováno na způsob řemeslnického cechu. Nejstarší památkou na činnost bratrstva je jeho graduál z roku 1559. S největší pravděpodobností zde ale bratrstvo působilo již dříve. V době vzniku graduálu byl v čele bratrstva měšťan Bartoloměj Klatovský, který byl též několikrát purkmistrem města Třebechovic.\n\nV roce 1567 při velkém požáru města byl ohrožen i graduál, který byl umístěn na kruchtě kostela svatého Ondřeje. Když požár zachvátil i kostel, pronikl Bartoloměj Klatovský spolu s Jankem, synem kata z Hradce Králové na kůr. Protože neměli klíče, pokusili se rozbít Pulpit, kde byl graduál uschován, sekyrou. To se jim ale nepodařilo a tak shodili celý pulpit z kůru dolů a vyvlekli jej z hořícího kostela. O této události je zápis na první straně graduálu.\n\nPodruhé byl graduál zachráněn podle pověsti v roce 1633 za třicetileté války , kdy do města vtrhla švédská vojska. Třebechovičtí měšťané byl varováni hejtmanem z Opočna před blížící se skupinou rabujících švédských vojáků. Městská privilegia, pečetě, kostelní poklad a literátský graduál byly zabaleny a kostelník, který byl povoláním rybář a žil se svým šestnáctiletým svěřencem v rybárně obklopené bažinami, tyto poklady ukryl ve svém stavení. Švédové se o tom ale dozvěděli a jeden z nich se vypravil do rybárny, aby starce donutil k vyzrazení úkrytu. Mladý kostelníkův svěřenec Švéda pomocí zlatého kalicha vylákal do blízkých bažin, kde se Švéd utopil.\n\nLiterátské bratrstvo bylo zrušeno nařízením císaře Josefa II. z roku 1783. Majetek byl zabaven a měl být prodán v září 1785 ve veřejné dražbě v Hradci Králové. Třebechovičtí literáti ale graduál ukryli a podstrčili místo něj jinou, méně významnou knihu. Po smrti Josefa II. obnovilo bratrstvo opět svou činnost. Poslední záznam v graduálu pochází z 24. června 1878.\n\n\n"}
{"id": "768008", "url": "https://cs.wikipedia.org/wiki?curid=768008", "title": "Viparis", "text": "Viparis\n\nViparis je obchodní značka a společnost v Paříži, která patří do skupiny Unibail-Rodamco. Spravuje výstaviště v Paříži a regionu Île-de-France. Viparis každoročně uspořádá 330 výstav a veletrhů, 150 kongresů a dalších 620 firemních akcí s celkovou návštěvností přes 11 miliónů návštěvníků. Viparis nahradila společnost \"Paris Expo\". Akcionáři společnosti jsou Unibail-Rodamco (50 %) a Obchodní a průmyslová komora v Paříži (50 %).\n\nViparis spravuje následující výstaviště a komerční centra:\n\n"}
{"id": "768009", "url": "https://cs.wikipedia.org/wiki?curid=768009", "title": "Adalbero z Remeše", "text": "Adalbero z Remeše\n\nAdalbero († 23. leden 989) byl remešský arcibiskup, úřadující v letech 969 až 988.\n\nByl synem hraběte Gozela Bidgavského a jeho ženy Udy z Mét a bratrem Gottfrieda, hraběte verdunského. Jakožto loajální stoupenec císaře Oty I. Velikého získal roku 969 post remešského arcibiskupa a také úřad kancléře. Vytvořil ze své rezidence intelektuální a umělecké centrum. Svým scholastikem učinil Gerberta z Aurillacu, pozdějšího papeže Silvestra II.\n\nPo smrti císaře Oty II. roku 983 se stal spojencem jeho manželky Theofano ve sporu o následnictví. Otův syn Ota byl totiž ještě nezletilý a nárok prvně na regentství a později i na vládu vznesl bavorský vévoda Jindřich Svárlivý. Adalbero získal pro Otovu věc část lotrinské šlechty a přesvědčil pařížského vévodu Huga Kapeta, aby zaměstnával krále Lothara, aby se tento nemohl aktivněji zapojit do rozepře. Odpor proti Jindřichovi byl tak silný, že se podvolil, vrátil mladého Otu své matce a zřekl se všech nároků.\n\nV roce 979 pomazal Ludvíka V., posledního Karlovce, francouzským králem a 3. července 987 také svého spojence Huga Kapeta.\n"}
{"id": "768017", "url": "https://cs.wikipedia.org/wiki?curid=768017", "title": "Alexandre Aguado", "text": "Alexandre Aguado\n\nAlexandre Marie Aguado, markýz z Las Marismas del Guadalquivir, vikomt z Monte Ricco, (29. června 1784, Sevilla – 14. dubna 1842, Gijón) byl španělský bankéř.\n\nNarodil se v Seville, ale jeho rod měl kořeny v La Rioja. Alexandre Aguado sloužil ve španělské armádě, po bitvě u Baylenu přešel do francouzské armády a dosáhl hodnosti plukovníka.\n\nV roce 1815 odešel do Paříže. Styky jeho rodině v Havaně a Mexiku mu umožnily nashromáždit dostatek financí k založení bankovního domu. Španělská vláda ho pověřila sjednáním půjčky v letech 1823, 1828, 1830 a 1831 a Ferdinand VII. mu udělil titul markýze.\n\nV roce 1828 se stal naturalizovaným Francouzem. Vlastnil ve Francii velký majetek, včetně vinice château Margaux. V roce 1827 koupil zámek Petit-Bourg v Évry-sur-Seine, kde se stal v roce 1831 starostou; prodal ho v roce 1840. V roce 1833 koupil zámek v Grossouvre.\n\nByl milovníkem opery, přítelem Rossiniho a podílel se na provozu pařížské Opery pod vedením Vérona.\n\nPo své smrti zanechal dědicům 60 milionů franků a sbírku obrazů španělské školy. Je pochován na Père-Lachaise.\n\nMěl tři syny, z nichž Olympe Aguado (1827-1894) byl uznávaný fotograf a Onésipe Gonzalve Jean Alexandre Olympe Aguado (1830-1893) (dědic titulu vikomt) také fotografoval.\n\n\"Alejandro Aguado, Militar, banquero, mecenas\", Armando Rubén Puente, 445 p., isbn 978-84-8407-494-3, Edibesa, Madrid, 2007.\n\n"}
{"id": "768018", "url": "https://cs.wikipedia.org/wiki?curid=768018", "title": "Gaaleriie.net", "text": "Gaaleriie.net\n\ngaaleriie.net je internetová galerie, orientovaná na současnou špičkovou architektonickou tvorbu s přesahy do životního prostředí. Internetové projekty spojují výhody výstavy, přednášky a dokumentárního filmu s možnostmi interaktivního prostředí internetu. Internetovou galerii provozuje občanské sdružení gaaleriie.net, kurátorkou projektů je Alena Hanzlová. Od roku 2015 jsou stránky galeriie.net z technických důvodů dočasně mimo povoz.\n\nInternetové projekty jsou založeny na principu interaktivního videa (22 - 70 minut). Návštěvníci stránek si mohou ze seznamu projektů nebo ze seznamu témat vytvořit svou vlastní verzi videa. Navíc se ke každému projektu ze seznamu otevírá detail s fotografiemi, plány, vizualizacemi a texty. Projekty jsou určeny architektům, designérům, studentům a také lidem, kteří se zajímají o současnou architekturu jako součást kultury všeobecně.\n\n\n\n"}
{"id": "768019", "url": "https://cs.wikipedia.org/wiki?curid=768019", "title": "Ngoni", "text": "Ngoni\n\nNgoni (někdy též n’goni) je strunný hudební nástroj oblíbený v západní Africe. Někdy bývá označován jako primitivní předchůdce banja. Velikostí se ale podobá spíše ukulele. Tělo je duté, vyrobené ze dřeva a potažené suchou kůží (často kozí), která je podobně jako u bubnu na těle napnutá. Zkušení afričtí hráči dokáží z ngoni vyloudit opravdu velmi rychlé melodie. Ngoni bývá často používáno jako nástroj k doprovodu slavnostních událostí jako jsou například svatby. Bývá také oblíbeným doprovodným nástrojem afrických potulných muzikantů, griotů.\n\n"}
{"id": "768020", "url": "https://cs.wikipedia.org/wiki?curid=768020", "title": "Jacques Copeau", "text": "Jacques Copeau\n\nJacques Copeau (4. února 1879 Paříž – 20. října 1949) byl francouzský divadelní režisér, producent, herec a dramatik. \nJacques Copeau se narodil v dobře situované středostavovské rodině a chodil do nejlepších škol. Svá studia, během nichž se dostal do okruhu přívrženců Lugné-Poea a jeho Divadla Dílo, zakončil na Sorbonně. Po studiích odjel do Dánska, kde v hlavním městě Kodani vyučoval francouzštinu. Zůstal zde do roku 1904, pak se vrátil domů, aby po umírajícím otci převzal vedení továrny. Po dvou letech však na tento život rezignoval s odhodláním plně se věnovat divadlu a literatuře.\n\nV roce 1909 založil spolu s André Gidem a dalšími časopis La Nouvelle Revue Française, který představoval významnou platformu moderní kultury ve Francii. Na stránkách revue zveřejňoval své kritiky namířené proti naturalistickému i komerčně zábavnému divadlu.\n\nV roce 1913 vyšla jeho esej \"Un essai de rénovation dramatique\". Poprvé se zde objevuje pojem „rénovation“ neboli obnovení, obrození či očištění. Je to pojem, který bude tvořit osu jeho nadcházejícího divadelního programu.\n\nZa svůj hlavní úkol Copeau považuje navrácení divadla k jeho kořenům, prapůvodní esenciální podstatě, což znamená jeho reteatralizaci. Je tedy třeba bojovat proti naturalismu s jeho snahou učinit umění a divadlo pouhou nápodobou života. Současně je ale nutné posunout se ve vývoji dál od statického a převážně literárně zaměřeného divadla symbolistního směru.\n\nV roce 1913 Copeau zakládá Společnost Starého holubníku (Vieux Colombier) a programuje činnost nového divadla. Sestavuje herecký soubor, jehož členy jsou mimo jiné i Dullin a Jouvet, kteří se později stávají reprezentanty Kartelu. Divadelní budovu soubor nachází na levém břehu Seiny v sousedství Sorbonny – původně se tu hrály melodramy a zábavné kusy. Malý sál pojednaný ve stylu Ludvíka XV. si Copeau upravil tak, aby vyhovoval jeho záměrům. Z interiéru odstranil girlandy, barokní zlaté andělíčky, pozlacená zrcadla apod. Zmodernizoval osvětlení. Jeviště kromě sady opon a azbestových závěsů, pohybujících se na ocelových lanech, nemělo žádnou jevištní techniku. Scénické prostředí vytvářel Copeau s pomocí jen nejnezbytnějších kusů nábytku a dekorace, využíval praktikábly, schůdky či můstky. Před portálem mělo jeviště ještě předscénu, která umožňovala bezprostřední kontakt herců s diváky. \n\nV září roku 1913 Copeau sepíše manifest k otevření Théâtre du Vieux Colombier. Zazní v něm Copeauova hlavní myšlenka, totiž cíl obrodit divadlo jeho zdivadelněním. Zdůrazňuje stylovou jednotu inscenace, jejíž celek má být dán „spolupůsobením pohybů, gest a jednání, souzvukem výrazu tváře, řeči a mlčení, totalitou scénické představy.“ Důrazně odmítá malířskou dekoraci i nadužívání jevištní mašinérie („k novém dílu nám ponechte jen nahou scénu“). Na druhé straně, a to je pro Copeaua a jeho žáky a následovníky rovněž příznačné, varuje před samoúčelným experimentováním, přehnanou stylizací a formální rafi novaností. Jakkoli režisér je svrchovaným tvůrcem inscenace, jeho úkolem je divadelními prostředky vyjádřit základní myšlenku inscenovaného textu.\n\nExistence Starého holubníku se člení do několika etap. První, nejkratší etapa je vymezena prvním rokem jeho existence, tedy léty 1913–1914. Bylo to období počátečního ujasňování programu. Zahajovacím představením byla tragédie alžbětinského dramatika Thomase Heywooda Žena zabitá dobrotou, která byla v rámci jednoho večera uvedena spolu s Molierovou fraškou Láska lékařem. Jinou molierovskou inscenací, provedenou v prvním roce fungování Starého holubníku, byl Lakomec se skvělým Charlesem Dullinem v roli Harpagona. Dullin perlil svým vynikajícím bufonézním herectvím i schopností karikatury. Obě molierovské inscenace vyznačovalo komediální tempo, lehkost a hravost.\n\nPočátkem roku 1914 je divadlo uzavřeno. Během války Copeau koncipuje program herecké školy a vstřebává řadu důležitých podnětů. Seznamuje se osobně s Craigem, s nímž nalezne společnou řeč v jejich obdivném vztahu k tradici italské lidové komedie. Nesouhlasí však s Craigovým vztahem k herci a k dramatu. Setkává se rovněž s Jaques-Dalcrozem a s Appiou.\nV listopadu 1915 otevírá hereckou školu. Své žáky učí osvojit si výrazové vlastnosti pohybu a hlasu, prohlubuje u nich schopnost improvizace, pohotovosti na jevišti, smysl pro čas, formu, kompozici a partnerskou komunikaci na jevišti. Herec měl ovládat různá umění – kromě dokonalého zvládnutí mluvy měl umět i zpívat, žonglovat či na jevišti provádět fyzicky náročné výstupy. Při cvičení budoucí herci používali neutrální masku. Copeau zdůrazňoval, že herec musí být schopen figurovat každou emoci a myšlenku jen pouhým postojem, gestem či pohybem i beze slova. K tomu zaměřoval cvičení pohybové improvizace. Improvizovalo se na cokoli – na slova Paříž, bouře nebo strom. Improvizovalo se také na různé motivy z her. Herec přitom měl využívat různých hereckých technik, zejména stavěl na postupech komedie dell’arte – nikoli však proto, aby tyto postupy rekonstruoval, nýbrž aby poukázal na jejich věčnou platnost a univerzálnost. Do výuky zavedl rovněž cvičení ve stylu japonského divadla nó. V tomto se projevovala Copeauova snaha očistit a modernizovat divadlo jeho navrácením k bytostným zdrojům divadelnosti, k jeho podstatě. Zároveň své žáky vede ke kolektivnímu pojímání divadla a herecké tvorby. Učí je akceptovat zásady „života v umění“, které jsou blízké regulím klášterního života. Divadlo se jim má stát misí předávanou do života. Divadelní práci má herec chápat nejen jako profesi, ale přímo jako svůj životní program.\n\nV roce 1917 dostal Copeau nabídku, aby svůj soubor obnovil a odebral se s ním do Ameriky. Zde v New Yorku se společnost usadila v Garrick Theatre a dva roky hrála pod hlavičkou Francouzské divadlo.\nPo návratu do Paříže znovu otevírá divadlo Starý holubník a spolu s ním i svou hereckou školu. Divadlo rozšířilo svoji působnost a stalo se kulturním střediskem (pořádaly se tu přednášky, koncerty, literární večery, výstavy). Vytvořil se dokonce Klub přátel Starého holubníku.\n\nCopeau provedl další reformu scény. Výsledkem byla obnažená scéna neboli „dispositif“. V pozadí jeviště byl balkón s bočními schodišti a centrálním otvorem. V popředí vedly na proscénium schody uprostřed i po stranách. Úpravy měly sloužit spojení jeviště s hledištěm. Copeauovi se podařilo převést do praxe heslo „Zrušte rampu“. Obnovené divadlo bylo otevřeno v únoru 1920 Shakespearovou Zimní pohádkou. Na obecenstvo zapůsobilo minimalistické výtvarné řešení, které dokázal Copeau uplatnit ve hře, v níž se vyskytují různá prostředí.\n\nTěžištěm repertoáru byly nyní komedie a frašky. Převládal Moliere. S úspěchem se setkala Scapinova šibalství s mistrnými pantomimickými a improvizovanými výstupy. Rovněž Misantrop (1922) v hlavní roli se samotným Copeauem strhl obecenstvo. Počátkem roku 1924 se však v souboru vyostřuje vnitřní krize, která tu už předtím doutnala. Toto napětí si Copeau do značné míry způsobil sám svým nekompromisním postojem k dotacím ze strany státu a k nabídce přestěhovat soubor do větší a lépe vybavené budovy. Copeau namítal, že kdyby využil úspěchů divadla a návrhy přijal, znamenalo by to konec jeho ideálu nezávislého, svobodně tvořícího divadla. Copeauovi začínají odcházet nejvěrnější spolupracovníci, mezi nimi i Jouvet. \n\nV květnu 1924 se Copeau rozhodl divadlo uzavřít a odejít z Paříže. Dvacet herců z divadla a školy odešlo spolu s ním do Burgundska a založili zde soubor Děti Copeaua nebo krátce Copiovci. Usadili se v jednom vesnickém statku a hráli pro lidi z okolí. Copeau pro soubor psal hry a scénáře podle komedie dell’arte. V roce 1929 se soubor rozpadl.\n\nPo návratu do Paříže režíroval Copeau v různých divadlech, přednášel, psal teoretické články a scénáře po vzoru italské lidové komedie. V květnu 1933 dostal nabídku na uvedení středověké toskánské hry Mystérium o sv. Ulivě na nádvoří kláštera ve Florencii. Tato inscenace stála na počátku řady představení, které Copeau ve 30.–40. letech vytvořil v plenéru, na venkovních prostranstvích.\n\nRežisérem, který zvláště proslul svými plenérovými inscenacemi, byl Max Reinhardt. Copeau se s ním setkal osobně ve Florencii. Ve stejné době, kdy tam inscenoval Mystérium o sv. Ulivě, Reinhardt uvedl v zahradě Boboli svou nejslavnější inscenaci Sen noci svatojánské.\n\nV inscenaci Mystéria o sv. Ulivě byli diváci umístěni pod arkády lodgií ze tří stran a uprostřed dvora Copeau spolu se svým scénografem Barsacqem postavil pódium s předscénou a přechody na boční a menší pódia. Na hlavním pódiu se odehrávaly hlavní výstupy, na menších pódiích výstupy vedlejší. K další konkretizaci místa a děje stačily už jen náznaky – rekvizita, kostým, slovo.\nDo Florencie se Copeau ještě dvakrát vrátil. V květnu 1935 uvedl na florentinském náměstí historickou kroniku současného autora Rino Alessiho Savonarola. Bylo to na stejném místě, kde byl hlavní hrdina v roce 1498 upálen. Barsacq tentokrát postavil velký amfiteátr pro 4000 lidí, s věžemi pro reflektory. Uprostřed náměstí stálo tři a půl metru vysoké pódium. Do třetice uvedl v červnu v roce 1938 v zahradě Boboli Shakespearovu komedii Jak se vám líbí.\nVrcholem linie plenérového divadla v Copeauově tvorbě však bylo uvedení středověkého Miráklu o chlebu do zlata vypečeném u příležitosti 500. výročí založení chudobince v Beaune. Klíčovým scénickým prvkem byla obrovská studna na nádvoří chudobince, kterou opět obklopovala pódia několika úrovní. Studna představovala peklo, z něhož vyskakovali čerti. Po obou stranách studny byl zpívající a recitující chór. Copeau shodou náhod zemřel právě v Beaune v říjnu 1949. Ještě před smrtí plánoval další velké exteriérovou produkci.\nOsobitost a jistá výjimečnost Jacquese Copeaua ve srovnání s mnohými dalšími představiteli moderního evropského divadla spočívá mimo jiné v tom, že jeho divadelní program a tvorba našly řadu pokračovatelů, přičemž Copeau si většinu z nich sám vychoval. Své přímé následovníky měl především v členech tzv. Kartelu, byli to jmenovitě Louis Jouvet, Charles Dullin, Gaston Baty a Georges Pitoëff.\n"}
{"id": "768021", "url": "https://cs.wikipedia.org/wiki?curid=768021", "title": "Unibail-Rodamco", "text": "Unibail-Rodamco\n\nUnibail-Rodamco SE je francouzská akciová společnost se sídlem v Paříži. Holding vznikl 25. června 2007 fúzí francouzské firmy \"Unibail\" (založená 1968) a nizozemské \"Rodamco Europe\" (založena 1999). Jedná se o developperskou a investiční společnost, která je obchodovatelná na Amsterodamské a Pařížské burze. Její dceřiné společnosti vlastní komerční nemovitosti, především nákupní centra ve více než 20 velkoměstech dvanácti zemí Evropské unie.\n\n\n\n\n\n"}
{"id": "768024", "url": "https://cs.wikipedia.org/wiki?curid=768024", "title": "Pěchota útočí", "text": "Pěchota útočí\n\nPěchota útočí (v originále \"Infanterie greift an: Erlebnise und Efrahrungen\", doslovně \"Pěchota útočí: Zážitky a zkušenosti\") je kniha napsaná německým vojenským velitelem Erwinem Rommelem.\n\nErwin Rommel v knize ve dvou rovinách popisuje úspěšné epizody svého účinkování v bojích první světové války. První rovinou je obecný chronologický popis událostí, druhou jejich zhodnocení a vyvození zkušeností v komentářích umístěných na konci každé kapitoly. Text je doplněn vlastnoručně namalovanými a opoznámkovanými mapkami a panoramatickými náčrtky. Jako celek se kniha stala svým způsobem učebnicí, v samotném Německu se stala pojmem. Studována byla i spojeneckými veliteli, mmj. Georgem Pattonem, který byl jedním z těch, jenž Rommela později porazili. Erwin Rommel se zúčastnil bojů proti Francouzům, Rumunům a Italům a přesto, že je známa spíše jeho kariéra během druhé světové války, i v té první coby nižší velitel horských jednotek dosáhl mnoha úspěchů a získal četná vyznamenání.\n\nOriginál byl vydán v roce 1937 jako \"Infanterie greift an: Erlebnise und Erfahrungen\" v nakladatelství \"Ludwig Voggenreiter Verlag, Postdam\". V Česku byla po překladu Tomáše Kůrky kniha vydána např. v roce 2009 nakladatelstvím \"Baronet a. s., Praha 10\", kdy se jednalo o překlad rakouského vydání \"Infanterie greift an Erlebnis und Erfahrung\" nakladatelství \"Österreichischer Milizverlag, Salzburg\" z roku 1985. ISBN zmíněného vydání 978-80-7384-210-9.\n"}
{"id": "768025", "url": "https://cs.wikipedia.org/wiki?curid=768025", "title": "Les Molières", "text": "Les Molières\n\nLes Molières je francouzská obec v departementu Essonne v regionu Île-de-France.\n\nObec Les Molières se nachází asi 29 km jihozápadně od Paříže. Obklopují ji obce Saint-Rémy-lès-Chevreuse na severu, Gometz-la-Ville na severovýchodě a na východě, Limours na jihovýchodě a na jihu, Pecqueuse na jihozápadě a Boullay-les-Troux na západě a na severozápadě.\n\n\n\"Počet obyvatel\"\n"}
{"id": "768028", "url": "https://cs.wikipedia.org/wiki?curid=768028", "title": "Bassekou Kouyaté", "text": "Bassekou Kouyaté\n\nBassekou Kouyaté (* 1966, Garana) je malijský hráč na ngoni. Vystupuje se skupinou Ngoni Ba.\n\nNarodil se v Garaně v rodině potulných afrických muzikantů a vypravěčů – griotů. Jeho matka často zpívala na svatbách a otec ho jako profesionální hudebník už od útlého dětství vedl ke hře na ngoni. Koncem osmdesátých let odchází Bassekou do hlavního města Bamaka, kde náhodou potká místní hudební legendu – svého dědečka, který byl už v té době zcela slepý, ale i přesto poskytl svému vnukovi mnoho cenných tipů a triků, jak zvládnout hru na ngoni.\n\nBassekou hru na ngoni inovoval tím, že jako první začal hrát ve stoje s nástrojem zavěšeným na popruhu, tak je to běžné například u kytary. Nástroj si také nechal elektrifikovat a připojil ho ke kvákadlu. O své hře prohlašuje:\nBassekou Kouyaté začal koncem osmdesátých let hrát s Toumani Diabatém, stal se tehdy členem jeho Symetric Orchestra. S Diabatém si také zahrál na evropském turné. V roce 1990 vystupoval Bassekou s bluesovým kytaristou Taj Mahalem. Ten na stranu Kouyatého nikdy nešetřil superlativy, jednou o něm prohlásil „Bassekou je genius. Potvrzuje, že blues pochází z malijského kraje Segou.” V devadesátých letech nahrával Bassekou s africkou kytarovou legendou Ali Farka Tourém (hraje na jeho posmrtné desce \"Savane\"), později i s jeho synem Vieux Farka Tourém.\n\nNa sólovou dráhu se Bassekou pustil až v roce 2006, kdy založil kapelu Ngoni Ba, která byla jako jedna z prvních složena výhradně z hráčů na ngoni. Jejich první deska \"Segu Blue\" vyšla v roce 2007 a vysloužila si velmi příznivé kritiky. V roce 2008 vyhrála cenu za nejlepší hudební album world music, kterou každoročně vyhlašuje BBC. Ve stejné soutěži také vyhrál cenu za nejlepšího afrického hudebníka. Druhá deska pokračovala v úspěchu předchozího alba. Jmenuje se \"I speak Fula\" a vyšla v roce 2009.\n"}
{"id": "768030", "url": "https://cs.wikipedia.org/wiki?curid=768030", "title": "Svoboda tisku", "text": "Svoboda tisku\n\nSvoboda tisku představuje právo na svobodné šíření hromadných sdělovacích prostředků, tj. tisku, rozhlasu, televize a dalších masmédií (včetně internetových) spočívající zejména v necenzurovaném zveřejňování informací a názorů. Svoboda tisku má zajišťovat svobodné utváření názorů. Podrobnosti v jednotlivých zemích obvykle upravují zákony o médiích, zejména tiskový zákon. Myšlenka svobody tisku byla vyvinuta zejména v období osvícenství. Světový den svobody tisku se připomíná od roku 1993 dne 3. května.\n\n\n\n"}
{"id": "768035", "url": "https://cs.wikipedia.org/wiki?curid=768035", "title": "Jiří Olič", "text": "Jiří Olič\n\nJiří Olič (* 23. března 1947 v Horní Libině) je český básník, prozaik, esejista a literární kritik. Od roku 1976 žije v Bratislavě, po roce 1995 střídavě také v Dlouhé Loučce na Olomoucku. Středoškolské vzdělání získal na Střední zemědělsko-technické škole v Olomouci, poté pokračoval studiem na Agronomické fakultě Vysoké školy zemědělské v Brně, kde získal roku 1973 titul Ing. Do roku 1989 pracoval jako agronom, poté jako redaktor v časopisech Fragment K a Kultúrny život. Působil také v nakladatelstvích Paseka a Votobia a v olomouckém Muzeu umění (je autorem několika recenzí k výstavám Muzea umění Olomouc, např. Josef Lada – Masopust v lese, Kamil Lhoták – Dvě montgolfiéry \nJe držitelem ceny Toma Stopparda (1994) a rytířem Řádu zelené berušky.\n\nV 70. a 80. letech přispíval do samizdatových časopisů Koruna, Kontakt, Vokno, Revolver Revue, Pražská komunikace, Střední Evropa, Doutník, Listopad, Někdo něco, Výběr zajímavostí z domova i ciziny.\n\nPo roce 1989 publikoval ve Fragmentu, Architektu, Slovenských pohľadech, Proglasu, Literárních novinách, Výtvarném umění, Profilu, Respektu, Souvislostech, Boxu, Kurzu, Ateliéru, Umění a řemeslech, Kritické Příloze Revolver Revue, Mladé frontě Dnes, v Lidových novinách atd. V současné době (mimo jiné) přispívá do dvouměsíčníku Listy.\n\nPočátek Oličovy tvorby charakterizuje především tvorba básnická. Později se Olič profiluje také jako demlolog a váchalolog (viz Vědecké práce), jako výtvarný kritik, a nakonec také jako prozaik. Na počátku devadesátých let se začal plně věnovat žánru, který je mu nejbližší, a sice ironickému komentáři. \n\nMezi Oličova nejvýznamnější díla patří soubor Marná snaha (1992), který obsahuje kritické glosy, eseje a parodickou prózu a vyznačuje se naivismem a tematickým zaujetím banalismem, populární kulturou a kýčem. Další osobitou knihou je Molitan (2000), ve které autor polemizuje s moderní „televizní“ kulturou formou aforismů a miniesejů. Sbírka Velký strážce (1995) se vyznačuje úmyslnou rezignací na morální a intelektuální poslání a obsahuje charakteristicky nonsensové aforismy. Podobným způsobem parodoval i žánry umělecké autobiografie v knize Život je nuda (1996), kde se mnohdy žánrově přiblížil perzifláži Ivana Wernische. Významná je i vzpomínková kniha Volyňský dalekohled (2006), kde Olič popisuje putování svého dědečka a prvních Čechů na tehdy ruskou Volyň na přelomu 19. a 20. století.\n\nOlič je také autorem dvou sbírek medailonů domácích i zahraničních výtvarníků 20. století s názvy Pomocný slovník českých a výtvarných umělců a Klíč k moderně, které jsou charakteristické svým lyrickým a anekdotálním charakterem.\n\nLahvování moře (1980, soubor esejů)\n\nBásnické sbírky: Čechy, Morava, Slezsko (1978), Mizérie (1979), Letní romance (1981), Velká většina (1983), Komando deště (1984), Spojené státy nebeské (1985), Ornamenta, Půlnoční strana, To bylo básní na růže, Slzný plyn (vše 1988), Tanec smrti, Jeleni, troubící jeleni (obě 1989), Amerika, Letní romance. Komando deště (1989).\n\nVědecké práce: Čtení o Jakubu Demlovi (1984, 1987), Průvodce životem a dílem Josefa Váchala (vznik 1986, b. d., doslov datován 1988), Nový slovník výtvarných umělců Československa (1984), Sen jeden svítí (samizdatový výbor z lyriky Jakuba Demla, uspořádaný ve spolupráci s Jindřichem Chalupeckým).\n\nMarná snaha (PP, BB, Bratislava 1992);...nejlépe tlačiti vlastní káru sám. Život Josefa Váchala (1993); Čtení o Jakubu Demlovi (1993); Velký Strážce (sbírka aforismů, 1995); Pomocný slovník českých a slovenských výtvarných umělců (1995); Klíč k moderně (1996); Život je nuda (1996); Gloria (1997); Neznámý Váchal. Život umělce (2000); Molitan (2000); Jos. Lada (2003); Volyňský dalekohled (2006), Velkého strážce pozdní sběr (2011).\n\nJiří Olič také uspořádal řadu výborů (především z korespondence J. Demla a J. Váchala) a je autorem několika příspěvků do almanachů a sborníků.\n\n"}
{"id": "768036", "url": "https://cs.wikipedia.org/wiki?curid=768036", "title": "Amanda Kimmel", "text": "Amanda Kimmel\n\n \nAmanda Lee Kimmel (* 3. srpna 1984 Billings, Montana) je americká herečka a modelka. Je trojnásobnou účastnicí soutěže Kdo přežije. V 15. řadě skončila třetí. V 16. řadě byla ve finále poražena Parvati Shallow. Ve 20. řadě skončila devátá. Účastnila se také soutěží krásy \"Miss Earth 2006\" a \"Miss Montana 2005\", kterou zvítězila.\n\n\n"}
{"id": "768040", "url": "https://cs.wikipedia.org/wiki?curid=768040", "title": "Jean-Delphin Alard", "text": "Jean-Delphin Alard\n\nJean-Delphin Alard (8. března 1815, Bayonne – 22. února 1888, Paříž) byl francouzský houslista a hudební skladatel.\n\nByl žákem Habenecka a Fétise na pařížské konzervatoři; zde také vystřídal v letech 1843 až 1875 Pierra Baillota na místě profesora hry na housle. Mezi jeho žáky patřili Pablo de Sarasate a Adolf Pollitzer.\n\nAktivně hrál od roku 1831, nejprve v orchestru Opery. Napoleon III. ho jmenoval sólistou Císařské kapely v roce 1858.\n\nByl zetěm Jeana Baptista Vuillauma.\n\n\nMimo jiné je autorem dvou koncertů pro housle a orchestr.\n\n"}
{"id": "768041", "url": "https://cs.wikipedia.org/wiki?curid=768041", "title": "Ville Niinistö", "text": "Ville Niinistö\n\nVille Matti Niinistö (nar. 30. července 1976, Turku) je finský politik, v letech 2011–2017 předseda Zeleného svazu a v letech 2011–2014 ministr životního prostředí. Od roku 2004 je také členem městské rady Turku.\n\nVystudoval politologii na Univerzitě v Turku. Do finského parlamentu byl zvolen ve volbách v roce 2007.\n\nVille Niinistö je synovcem Sauliho Niinistö. Roku 2004 se oženil s Mariou Wetterstrand, bývalou předsedkyní švédské Strany zelených, a mají spolu dvě děti.\n\n"}
{"id": "768045", "url": "https://cs.wikipedia.org/wiki?curid=768045", "title": "Michal Pucher", "text": "Michal Pucher\n\nMichal Pucher (* 9. ledna 1931) je bývalý slovenský fotbalový útočník a trenér.\n\nV lize hrál za Duklu ČSSZ/Tatran Prešov (1952–1953), Křídla vlasti Olomouc (1954) a Slovan Nitra (1959–1963). Byl nejlepším střelcem 1. ligy v ročníku 1959/60 s 18 góly. Celkem odehrál v lize 153 utkání a vstřelil 81 gólů. Byl povolán i do olympijské reprezentace.\n\nByl trenérem Nitry v sezóně 1970/71, kdy tým dovedl z 2. místa za brněnskou Zbrojovkou zpět do nejvyšší soutěže. Nitru v I. lize trénoval v sezonách 1971/72, 1972/73 a 1973/74. Na jaře 1978 trénoval ZVL Žilina, sestup z nejvyšší soutěže však neodvrátil. V Žilině působil i v sezoně 1978/79. V sezóně 1980/81 trénoval mužstvo ZŤS Petržalka a vedl je i na podzim 1981 v I. lize.\n\n"}
{"id": "768046", "url": "https://cs.wikipedia.org/wiki?curid=768046", "title": "Ladislav Pinkas", "text": "Ladislav Pinkas\n\nLadislav Pinkas (11. září 1863 Vaux de Cernay – 28. února 1936 Praha) byl český právník, finančník a šermíř, propagátor česko-francouzských vztahů. Od mládí se věnoval šermu; roku 1886 vstoupil do nově zřízeného Českého šermířského klubu a před rokem 1900 patřil k jeho nejvýznamnějším členům. Roku 1895 byl zvolen poslancem českého zemského sněmu za mladočeskou stranu. Pracoval jako advokát, po roce 1911 rovněž jako předseda správní rady Ústřední rady českých spořitelen a Odkolkových mlýnů. Předsedal české Alliance française. Překládal z němčiny a francouzštiny, psal fejetony do \"Národních listů\".\n\nNarodil se 11. září 1863 ve Francii ve Vaux de Cernay jako vnuk politika Adolfa Marii Pinkase a syn malíře Soběslava Pinkase a jeho francouzské manželky Adrieny roz. Denoncin. Studoval na právnické fakultě v Praze a Svobodné škole politických věd v Paříži.\n\nOd mládí se věnoval šermu. Roku 1886 vstoupil do nově zřízeného Českého šermířského klubu a pod vedením jeho zakladatele Gustava Hergsella se 29. dubna téhož roku účastnil první české šermířské akademie. Brzy se stal předsedou klubu a nejvýznamnější postavou českého šermu před rokem 1900. Šerm považoval nejen za sport, ale i projev rytířského smýšlení; záleželo mu na estetické stránce. Prosazoval francouzskou školu proti italské.\n\nOd roku 1895 zasedal jako mladočeský poslanec v českém zemském sněmu a byl členem stranického výboru. I zde se projevil jako šermíř. Když 21. ledna 1898 pronesl německý poslanec Karl Hermann Wolf ve sněmovně údajný urážlivý výrok proti Čechům, vyzval ho Pinkas na souboj. K tomu ale nedošlo — čestná rada zástupců obou stran došla k závěru, že Pinkas nemá právo vyzývat protivníka, protože je jen řadovým poslancem, nikoliv uznaným představitelem českého národa. Wolf se vyslovil, že trvá na svých názorech, ale že je připraven omluvit se za případné urážky respektovanému vůdci českých poslanců, který se ničeho podobného nedopustil. Tím aféra skončila.\n\nOd roku 1911 byl členem správní rady Ústřední banky českých spořitelen, později se stal jejím dlouholetým předsedou. Byl rovněž zvolen do čela české Alliance française.\n\nV roce 1913 vyvolal kontroverzi kvůli svým finančním záležitostem. Deník \"České slovo\" (spojovaný s národními socialisty) kritizoval tři jeho nedávné finanční transakce; na jeho obranu naopak vystoupily \"Národní listy\". Jednalo se o tyto operace:\n\nAkcionování staré pražské firmy Fr. Odkolek a založení nové velkopekárny a vlastního mlýna ve Vysočanech vyvolalo velké rozhořčení zejména u drobných pražských pekařů, kteří nebyli na zavedení pekařské velkovýroby připraveni. Většina jich byla organizována v zemské Jednotě společenstev pekařů s českou jednací řečí v království Českém a po založení akciové velkopekárny Odkolek vydala pekařská Jednota spoustu letáků, sepsala rezoluci a na veřejnou schůzí ve velkém sále na Žofíně pozvala i samotného Pinkase. Schůze měla velmi bouřlivý průběh.\n\n\nPřed vznikem ČSR byl rovněž přísedícím českého zemského výboru a finančním referentem země České. Ve třicátých letech byl uznávaný pro svou činnost v politické, finanční i šermířské oblasti.\n\nZemřel 28. února 1936 ráno v Praze. Pohřben byl v Sázavě do rodinného hrobu za účasti představitelů Odkolkových mlýnů, Ústřední banky českých spořitelen a česko-francouzských spolků.\n\nPinkas byl literárně činný jako překladatel z francouzštiny a fejetonista \"Národních listů\". Knižně vyšly jeho překlady:\n\n"}
{"id": "768048", "url": "https://cs.wikipedia.org/wiki?curid=768048", "title": "SPENS", "text": "SPENS\n\nSPENS (zkratka z Stonotenisko prvenstvo Evrope Novi Sad, v srbské cyrilici Стотениско првенство Европе Нови Сад) je rozsáhlé obchodní a sportovní centrum v Novém Sadu. Patří mezi nejrozsáhlejší svého druhu v Evropě. \n\nV centru se konají četné sportovní aktivity, včetně různých mistrovství (např. roku 1990 šachová olympiáda). Právě zkratka z celoevropské soutěže ve stolním tenise zlidověla, a dnes se tak obecně říká celému centru SPENS (oficiální název je Sportovní a pracovní centrum Vojvodiny – srbsky v cyrilici Спортски и пословни центар Војводине). Celý objekt se rozprostírá na ploše přes 85 000 m a sportovní část zahrnuje malou i velkou halu, arénu pro zimní sporty, bowling, plavecký bazén, 11 tenisových kurtů, halu pro střelbu, divadelní sál a konferenční sál. K celému areálu SPENSu patří také i dvoupatrové kryté garáže. Kapacita areálu je 11 500 míst.\n\nO výstavbě obchodního domu a sportovního centra rozhodli místní občané v referendu v 70. letech 20. století. Jeho výstavba začala roku 1971 a otevřeno bylo 14. dubna 1981. Jeho architektem byl Živorad Janković, který navrhl například i budovu Paláce mládeže a sportu v Prištině, nebo halu Skenderija v Sarajevu. \n\nV interiéru vznikla umělá zahrada, aby byla zdůrazněna světelnost celé stavby, byly některé její části obloženy dekorativním bílým mramorem. Pro ocelové konstrukce byla jako doplňková barva zvolena žlutá.\n\nV blízkosti SPENSu se nachází studentský kampus \"Univerzity v Novém Sadu\", fotbalový stadion Karađorđe, areál bývalé železniční stanice, jakož i rozsáhlá veřejná prostranství. Na nich se konají různé trhy. Na konci 80. let to bylo populární místo pro příznivce Slobodana Miloševiće během tzv. Jogurtové revoluce. Tehdy se zde shromažďovaly tisíce lidí, aby si vyslechli projev tohoto srbského autoritativního politika.\n\nV roce 2014 nechalo město Novi Sad zřídit expertní skupinu, která se měla zabývat modernizací stavby, především zvýšením míry její efektivity co do spotřeby elektrické energie. V závěru druhé dekády 21. století probíhala v Novém Sadu diskuze o možné přestavbě nebo zbourání stárnoucího obchodního centra, to však nakonec zůstalo bez odezvy místní samosprávy, neboť se k rozhodnutí nenašla podpora většiny veřejnosti. V blízkosti obchodního centra SPENS (a i nedalekého centra Mercator) vznikl nový obchodní komplex Promenada. V roce 2020 má být za pomoci EBRD zahájena rekonstrukce budovy, která nicméně má probíhat v duchu původní podoby a ztvárnění stavby.\n"}
{"id": "768050", "url": "https://cs.wikipedia.org/wiki?curid=768050", "title": "Okres Świdnica", "text": "Okres Świdnica\n\nOkres Świdnica (polsky \"Powiat świdnicki\") je okres v polském Dolnoslezském vojvodství. Rozlohu má 742,89 km² a v roce 2010 zde žilo 159 326 obyvatel. Sídlem správy okresu je město Świdnica.\n\n"}
{"id": "768051", "url": "https://cs.wikipedia.org/wiki?curid=768051", "title": "Hippolyte Fizeau", "text": "Hippolyte Fizeau\n\nHippolyte Fizeau [\"ipolit fizó\"] (23. září 1819 Paříž – 18. září 1896 Venteuil) byl francouzský fyzik, specializující se na výzkum šíření světla.\n\nFizeau sestrojil speciální přístroj k měření rychlosti světla pomocí rotujících kotoučů. Jeho měření ukázala na rychlost 315 000 km/s. Fizeauovu metodu vylepšil Léon Foucault. Fizeau-Foucaultův přístroj už naměřil poměrně přesnou hodnotu 298 000 km/s.\n\nFizeau se také věnoval výzkumu šíření světla v pohybujícím se médiu. Jeho experiment ukázal na závislost rychlosti šíření světla na rychlosti pohybu prostředí, v němž se pohybuje.\n\nNa Fizeauovy experimenty navázali například Albert Abraham Michelson, Edward Morley a další fyzici.\nFizeau se stal v roce 1860 členem Francouzské akademie věd. Je jedním ze 72 významných mužů, jejichž jméno je zapsáno na Eiffelově věži v Paříži.\n"}
{"id": "768053", "url": "https://cs.wikipedia.org/wiki?curid=768053", "title": "Univerzita v Turku", "text": "Univerzita v Turku\n\nUniverzita v Turku (finsky , švédsky ) je po Helsinské univerzitě druhá největší univerzita ve Finsku. Ročně na ni studuje zhruba 21 000 studentů. Její fakulty se kromě Turku nacházejí také ve městech Rauma, Pori a Salo.\n\nUniverzita byla založena v roce 1920 a jedná se o v pořadí třetí univerzitu nacházející se v Turku. První byla Královská akademie v Turku, založená již v roce 1640. Po Velkém požáru Turku v roce 1828 se však přestěhovala do Helsinek a fungovala dál jako Helsinská univerzita. Druhou univerzitou byla švédská Åbo Akademi, založená v roce 1917, se kterou Univerzita v Turku spolupracuje.\n\nOd roku 1997 je rektorem univerzity Keijo Virtanen.\n\n\n\n"}
{"id": "768061", "url": "https://cs.wikipedia.org/wiki?curid=768061", "title": "Terminální deoxynukleotidyltransferáza", "text": "Terminální deoxynukleotidyltransferáza\n\nTerminální deoxynukleotidyltransferáza (též terminální deoxyribonukleotidyltransferáza, zkratka Tdt) je neobvyklá DNA polymeráza, která katalyzuje přidávání nukleotidů na 3' konec DNA, přičemž k této činnosti nepotřebuje žádný templát. V reakci katalyzované Tdt dochází ke spotřebě dNTP.\n\nTdt (izolovaná nejčastěji z telecího brzlíku) se hojně využívá v molekulární biologii při práci s DNA. Umožňuje upravovat konce DNA molekul, čímž se otevírá prostor např. pro urč. metody klonování DNA (pomocí tzv. homopolymerních nástavců), pro některé typy PCR a RT-PCR či prostě pro značení 3' konců DNA. Použití tzv. dideoxynukleotidů umožňuje přidat pouze jediný nukleotid, načež se enzymatická reakce zastaví. Tdt vyžaduje hořečnaté kationty, přičemž jsou přednostně prodlužovány 3' přesahující konce. Přítomnost kobaltnatých iontů ve směsi způsobí, že mohou být účinněji nastavovány i tupé konce, případně i 3' ustupující konce.\n"}
{"id": "768063", "url": "https://cs.wikipedia.org/wiki?curid=768063", "title": "Ali Farka Touré", "text": "Ali Farka Touré\n\nAli Ibrahim “Farka” Touré (31. října 1939 – 7. března 2006) byl malijský kytarista a zpěvák, jeden z nejznámějších afrických hudebníků své doby. Jeho hudba je často uváděna jako příklad společných kořenů tradiční hudby Mali a blues. Časopis Rolling Stone ho ve svém žebříčků 100 největších kytaristů všech dob zařadil na 76. místo. Jeho syn Vieux Farka Touré je také úspěšným kytaristou.\n\n"}
{"id": "768074", "url": "https://cs.wikipedia.org/wiki?curid=768074", "title": "Houtyš", "text": "Houtyš\n\nHostinec U Tyšerů známý pod lidovým názvem Houtyš (akronym z názvu HOstinec U TYŠerů) ve čtvrti Hanspaulka v pražských Dejvicích byl od začátku 70. do začátku 90. let 20. století legendárním kulturním centrem.\n\nDům, v jehož prostorách se hostinec U Tyšerů nacházel, stojí na rohu ulic Na Hanspaulce a Krocínovské. Hostinec sestával z výčepu, kuchyně, členité chodby, dvou lokálů (jeden vybaven pianinem) a sociálního zařízení. Do jeho útrob se vešlo neuvěřitelné množství lidí (třebaže kapacita obou salónků byla jen po 20 místech k sezení), často bylo nemožné propracovat se k výčepu nebo na WC. Otevírací doba byla v pondělí až pátek od 15:00 do 23:00 (středa a čtvrtek zavírací dny) v sobotu a neděli od 11:30 do 23:00. Podávaly se studené i ohřívané pokrmy, čepoval se Staropramen 10°.\n\nNázev \"U Tyšerů\" pocházel z období 1. republiky a nesl jméno prvních majitelů podniku. Kuriozitou byl oficiální název hostince pocházející z 60. let, kdy se měl podnik oficiálně jmenovat \"Hostinec Hanspaulka\", dílem opilých řemeslníků najatých podnikem RaJ však došlo k záměně vývěsního štítu se štítem nedalekého hostince \"Na Pískách\" (místně \"U Jardy\"), a tak se názvy obou hospod zaměnily (tento stav setrval až do jejich zániku). V období 1. republiky místní přezdívali Houtyši také \"Hašišárna\".\n\nDíky svému umístění v srdci rezidenční čtvrti a nebývalé koncentraci umělecky zaměřených lidí v bezprostředním okolí se hostinec u Tyšerů stal počátkem 70. let 20. století místem schůzek, hudebních zkoušek, uměleckých rozprav a v neposlední řadě dějištěm hudebních událostí nejdříve místních umělců, později se dostal do kulturního povědomí celé republiky. Získával stále větší věhlas, od poloviny 70. let se tam začali sjíždět lidé i z nejvzdálenějších koutů ČSSR, výjimkou nebyli ani hudebníci ze zahraničí, například bluesman Stefan Diestelmann z bývalé NDR.\n\nHoutyš se stal líhní nejproslulejších dejvických hudebních kapel jako například Navi Papaja Ivana Hlase, Yo Yo Band bratří Richarda a Vladimíra Tesaříkových, Žlutý pes Ondřeje Hejmy, Bluesberry Petara Introviče, Krausberry Martina Krause, Hlava B Mária Císaře, Wooden Shoes Jana Fischera, Triody Víta Malinovského nebo jazzové skupiny Coffee Band Vladimíra Vytisky.\n\nKromě hudebníků se zde s oblibou scházeli literáti, mezi nimi například Jaroslav „Tlučhoř“ Müller, Martin Tarant, hudebník a textař Václav Kopta, fotografové Ivan Poledňák, Ivan Prokop a výtvarníci Martin Vrána, Jan Kos a další. V Houtyši se rovněž šířily místní kulturní samizdaty, k nejvýznamnějším patřily Lógr a jeho předchůdce ABN (akronym \"Agentura Beat Nebeat\"). Roku 1990 vydala společným dílem nakladatelství Jazzová sekce a ARTFORUM poetický sborník \"Hanspaul City\" obsahující díla hanspaulských textařů a básníků.\n\nZačátkem 90. let byl dům, v jehož suterénu se hostinec nacházel, vrácen v restitučním řízení původním majitelům Beránkovým, kteří se rozhodli tento podnik zrušit. V letech 1991-1992 byl jeho provoz sice nakrátko obnoven, avšak nová situace ruku v ruce s novými společensko-hospodářskými poměry a stěhováním znamenala na dlouhou dobu rozpad hanspaulské kulturní komunity.\n\nHoutyš dosáhl celonárodního kulturního významu. Dění kolem hanspaulské kulturní komunity bylo věnováno mnoho prostoru v tisku (např. kapitola o kultuře v reprezentační \"Knize o Praze 6\" vydané nakladatelstvím MILPO roku 2004), publicistické literatuře a masových médiích. K nejvýznamnějším z nich patří samostatný 22. díl rozsáhlého projektu Bigbít České televize.\n\nPo dlouhých letech temna se kulturní aktivity na Hanspaulce kolem roku 2000 znovu probudily, začaly se pořádat pravidelné místní hudební festivaly jako například Svatováclavské slavnosti a Hanspaulský festival pořádané na louce pod Hanspaulským zámečkem nebo Babfest pořádaný na sportovním hřišti na sídlišti Baba. Funkci kulturního centra pak velmi úspěšně přebírá soukromý hudební Raf Klub v Soborské ulici (asi 600 metrů od Houtyše), kde se kromě příležitostných koncertů rovněž pořádají pravidelné hudební události například \"Vánočky u Rafa\".\n\nDne 15. září 2013 došlo k velmi významné události. Majitel domu, pan Jan Beránek nechal na průčelí domu umístit pamětní desku připomínající 85. výročí založení hostince U Tyšerů. V přilehlém parku proběhl za obrovského zájmu pamětníků koncert, na němž se vystřídaly nejvýznamnější hanspaulské skupiny – Žlutý pes, Krausberry, Bluesberry, Ivan Hlas & spol., Tatabojs, Wooden Shoes a další. Majitelé při tom umožnili pamětníkům prohlídku prostor bývalého hostince, v nichž se nyní nacházejí kanceláře.\n\n"}
{"id": "768077", "url": "https://cs.wikipedia.org/wiki?curid=768077", "title": "Serie A 1991/92", "text": "Serie A 1991/92\n\nSoutěžní ročník Serie A 1991/92 byl 90. ročník nejvyšší italské fotbalové ligy a 60. ročník od založení Serie A. Soutěž začala 1. září 1991 a skončila 24. května 1992. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli US Lecce, Pisa SC, AC Cesena a poslední tým ročníku - Bologna FC, sestoupily do druhé ligy. Opačným směrem putovali čtyři týmy, jimiž byli Foggia Calcio (vítěz druhé ligy), Verona FC, US Cremonese a Ascoli Calcio 1898.\n\nDiego Armando Maradona byl 17. března 1991 pozitivně testován na kokain a v sezoně nenastoupil, protože měl distanc na 1 a půl roku.\n\nTitul v soutěži obhajoval klub UC Sampdoria, který v minulém ročníku získal své 1. prvenství v soutěži.\n\n\nNejlepším střelcem tohoto ročníku Serie A se stal nizozemský útočník Marco van Basten. Hráč Milán AC vstřelil 25 branek.\n"}
{"id": "768078", "url": "https://cs.wikipedia.org/wiki?curid=768078", "title": "Buck-O-Nine", "text": "Buck-O-Nine\n\nBuck-O-Nine je americká ska punková hudební skupina, která vznikla v roce 1991 v San Diegu v Kalifornii. Sedmičlenná kapela vydala k roku 2015 pět studiových alb, několik EP, mnoho kompilačních alb a objevila se i v soundtracku k několika filmům. Největší úspěch zaznamenala v druhé polovině devadesátých let s albem \"Twenty-Eight Teeth\" a jeho singlem „My Town“.\n\nPoté co odezněla třetí vlna ska, přestala kapela v roce 2000 jezdit na velká turné a vystupovala pouze příležitostně v Kalifornii. Od roku 2001 se ale zastavila ve Velké Británii a na Havaji. Nejnovější album s názvem \"Sustain\" vyšlo v roce 2007.\n\nPočátky kapely Buck-O-Nine sahají do období konce roku 1991, když baskytarista Scott Kennerly, jeden ze zakládajících členů, napsal inzerát do novin. Na tuto nabídku odpověděli bubeník Steve Bauer a saxofonista Craig Yarnold, který v té době hrál na saxofon v kapele Spy Kids. Na počátku roku 1992 se Buck-O-Nine poprvé představili publiku, když vystoupili ve Spirit Clubu v kalifornském San Diegu, coby předskokani kapely The Mighty Mighty Bosstones. Teprve po několika vystoupeních se zformovala originální sestava; do kapely přišel zpěvák Jon Pebsworth, jenž nahradil původního frontmana, a žesťový orchestr skupiny doplnili Dan Albert na pozoun a Tony Curry s trumpetou.\n\nKdyž se Pebsworth připojil ke ska skupině Buck-O-Nine, prožil výraznější změnu stylu, neboť před tím zpíval s hardcore punkovou kapelou Labelled Victims. I Albert a Curry měli před příchodem do Buck-O-Nine ve své hudební kariéře leccos za sebou; hráli společně ve vícero reggae skupinách (například T. Irie Dread) a za několik let společné hry vymysleli několik vlastních technik hry na žestě. Tyto své motivy posléze využili při skládání hudby pro Buck-O-Nine.\n\nNázev kapely, který v hovorové angličtině znamená „dolar a devět centů“ vybrali členové dle vlastních slov náhodou. Jméno prý vybírali několik týdnů a následně se jim zalíbil obrat „buck-o-nine“, který jeden z členů použil v jakési anekdotě, kterou vyprávěl ostatním členům.\n\nNa konci roku 1992 byla kapela připravena vydat své první demo album \"Buck Naked\", jež obsahovalo osm stop a na jehož obalu se nacházel obrázek nahého soba, který si nesměle kryje intimní partie. Tento obrázek nakreslil bubeník Steve Bauer, jenž v té době studoval na umělecké škole a toto byl jeden z jeho školních projektů. Během nahrávání onoho dema se ke skupině přidal Jonas Kleiner, který nastoupil na post kytaristy. Pro tuto pozici udělala kapela výběrové řízení a Kleiner byl úplně posledním účastníkem castingu. Kleiner zvítězil proto, že na rozdíl od svých konkurentů již měl značné zkušenosti s hraním se ska skupinami. Na zmíněné demo kazetě však Kleiner vystoupil pouze v jedné písni, v ostatních obstaral hru na kytaru Scott Kennerly.\n\nV průběhu počátečních let působení se skupina Buck-O-Nine představovala v koncertní síni SOMA v San Diegu. Vystupovali tam společně s dalšími kapelami jako Sprung Monkey nebo Skankin' Pickle\n\nV roce 1994 vyšel kapele první singl ve vydavatelství Silver Girl Records s názvem \"I Don't Seem To Care\". Ten samý rok vydali i první studiové album \"Songs in the Key of Bree\" ve vydavatelství Immune Records. Krátce po vydání debutu vyrazili Buck-O-Nine na své první turné po Spojených státech společně s detroitskými Gangster Fun a saintlouiskými MU330.Průběh tour však narušil sled nepříjemností, jež nakonec vedly k jejímu předčasnému ukončení.\n\n"}
{"id": "768080", "url": "https://cs.wikipedia.org/wiki?curid=768080", "title": "Mistrovství Evropy juniorů v ledním hokeji 1996", "text": "Mistrovství Evropy juniorů v ledním hokeji 1996\n\nMistrovství Evropy juniorů v ledním hokeji 1996 byl 29. ročník této soutěže. Turnaj hostilo od 7. do 14. dubna ruské město Ufa. Hráli na něm hokejisté narození v roce 1978 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři : Denis Chlopotnov, Konstantin Čaštšuchin\nObránci: Andrej Zjuzin, Sergej Simakov, Nikolaj Ignatov, Pavel Trachanov, Jurij Dolgov, Dmitrij Plechanov, Maxim Solovjov, Jevgenij Sapoškov\nÚtočníci: Oleg Kvaša, Andrej Petrunin, Sergej Samsonov, Dmitrij Vlasenkov, Jurij Babenko, Maxim Afinogenov, Vladimir Antipov, Jegor Michailov, Vadim Averkin, Andrej Zidjakin, Alexej Krovopuskov\n\nBrankáři : Adam Svoboda, Petr Přikryl\nObránci: Pavel Skrbek, Tomáš Kaberle, Michal Rozsíval, Marek Posmyk, Petr Mudroch, Václav Benák, Jan Horáček\nÚtočníci: Josef Straka, Kamil Piroš, Pavel Kábrt, Michal Dvořák, Radek Procházka, Lubomír Korhoň, Richard Čihák, Miroslav Skála, Tomáš Myšička, Ivo Novotný, Patrik Štefan, Roman Pylner, Martin Tomášek\n\nŠampionát B skupiny se odehrál v Tychách a v Sosnowci v Polsku, postup na mistrovství Evropy juniorů 1997 si vybojovali Ukrajinci. Do skupiny C sestoupilo Rumunsko.\n\n1. Ukrajina\n2. Dánsko\n3. Francie\n4. Norsko\n5. Polsko\n6. Itálie\n7. Maďarsko\n8. Rumunsko\n\nŠampionát C skupiny se odehrál v Mariboru ve Slovinsku, vyhráli jej domácí. Naopak sestoupili Španělé.\n\n1. Slovinsko\n2. Rakousko\n3. Lotyšsko\n4. Estonsko\n5. Velká Británie\n6. Litva\n7. Chorvatsko\n8. Španělsko\n\nŠampionát D skupiny se odehrál v Sofii v Bulharsku, vyhráli jej Nizozemci.\n\n1. Nizozemí\n2. Jugoslávie\n3. Izrael\n4. Bulharsko\n5. Turecko\n6. Řecko (vzdalo se účasti)\n"}
{"id": "768081", "url": "https://cs.wikipedia.org/wiki?curid=768081", "title": "Hawes and Curtis", "text": "Hawes and Curtis\n\nHawes and Curtis je britská módní značka, jejíž oblečení se vyznačuje tradičním britským stylem.\n\nHawes and Curtis byl založen roku 1913 pány Ralphem Hawesem a Freddie Curtisem. První obchod byl otevřen v Jermyn Street v Londýně. Počátky společnosti jsou spojeny s patronací Prince z Walesu, který byl velkým příznivcem značky a jejím stálým zákazníkem. Tato neformální patronace přinesla firmě oblibu u královské rodiny a dalších významných osob a stala se tak zosobněním vkusu gentlemana z řad aristokracie. Mezi dalšími významnými zákazníky byly Hrabě Mountbatten z Burmy a Vévoda z Windsoru, dříve král Eduard VIII., jehož věhlas jako módní ikona své doby přinesl značce další slávu.\n\nBěhem několika desetiletí se firma rozrostla a dnes má po celé Velké Británii 30 obchodů. Společnost stále nabízí tradiční britský módní styl, díky kterému získala svou oblibu. Přestože dříve bylo zboží dostupné pro velký zájem a omezenou produkci pouze aristokracii, je dnes k dispozici i veřejnosti.\n\n"}
{"id": "768086", "url": "https://cs.wikipedia.org/wiki?curid=768086", "title": "Adolf Pollitzer", "text": "Adolf Pollitzer\n\nAdolf Pollitzer nebo Adolph Pollitzer (23. července, 1832, Pešť - 14. listopadu 1900, Londýn) byl maďarský houslista židovského původu.\n\nV roce 1842 odešel do Vídně, kde studoval u Josepha Böhma na vídeňské konzervatoři; ve svých 14 letech získal na konzervatoři první cenu. Po německém koncertním turné odešel do Paříže a studoval u Alarda. V roce 1850 se odstěhoval do Anglie a působil v Her Majesty's Theatre, novém filharmonickém orchestru a v Royal Choral Society.\n\nByl vyhledávaným učitelem. V roce 1861, kdy vznikla London Academy of Music, byl jmenován jejím profesorem hry na housle. Toto místo zastával až do roku 1870, kdy vystřídal Wyldeho na pozici vedoucího akademii. Tím byl až do své smrti.\n\n\n"}
{"id": "768087", "url": "https://cs.wikipedia.org/wiki?curid=768087", "title": "Plavenští z Plavna", "text": "Plavenští z Plavna\n\nPlavenští z Plavna, někdy též \"fojtové z Plavna\" ( \"von Plauen\" nebo též \"Vögte von Plauen\") byl původně německý šlechtický rod, který svůj přídomek odvozoval od města Plavno ( Plauen) ve Fojstku.\n\nZakladatelem rodu byl Jindřich zv. Bohatý, kterému na konci 12. století daroval císař Jindřich VI. Plavno. Ten na důkaz vděčnosti slíbil, že všichni mužští členové ponesou jméno Jindřich. Ve 14. století se dostávají také do západních Čech, ovšem výraznější zprávy o jejich aktivitě v Čechách pochází až z 15. století. V roce 1402 je jako majitel Kynžvartu zmiňován Jindřich I. z Plavna, který v roce 1411 zakoupil od Oldřicha Zajíce z Házmburka hrad Bečov. Za husitských válek stáli na straně katolíků; v roce 1421 donutili Jana Žižku z Trocnova k ústupu k hoře Vladař. V roce 1430 jednotky Prokopa Holého dobyli Plavno, ale Kynžvart jim odolal.\n\nKolem roku 1430 Jindřich I. umírá a veškerý majetek zdědil Jindřich II. z Plavna, jenž v roce 1448 připojil Kraslice. Také on stál proti husitům a připojil se k jednotě zelenohorské. V roce 1466 plenilo jím vedené vojsko panství Toužim a vypálilo městečko Útvina. Téhož roku se také zmocnil hradu Andělská Hora. Byl ovšem zajat vojsky Jiřího z Poděbrad a dočasně přišel o Andělskou Horu, Bečov nad Teplou, Plavno a další statky v Sasku.\n\nMoc Plavenských z Plavna posílila za Jindřicha III., který za souhlasu Vladislava Jagellonského získal roku 1482 zpět Bečov a dědičně také Andělskou Horu. V roce 1488 získal zástavně a v roce 1538 dědičně Toužim. Kromě toho mu patřilo také městečko Bochov s hradem Hartenštejnem a Kraslice. Roku 1492 zakoupili Bečov Pluhové z Rabštejna. Na Andělské Hoře rád pobýval Jindřich V., který roku 1537 přikoupil od Vřesovců Žlutice (v majetku rodu do roku 1565). V roce 1540 Žluticím a potvrdil městská práva. Se smrtí Jindřicha VII. roku 1572 vymírá česká větev Plavenských z Plavna.\n\n\n\n"}
{"id": "768090", "url": "https://cs.wikipedia.org/wiki?curid=768090", "title": "Logaritmická rovnice", "text": "Logaritmická rovnice\n\nLogaritimická rovnice je tehdy, pokud je neznámá v logaritmu.\n\n\"Příklad, jak může rovnice vypadat:\"\n\nformula_1\n\nVýsledek vyhovuje (dle podmínky) a tím je vyřešená logaritmická rovnice.\n\n\n1. formula_21\n\n2. Roznásobíme závorky:\n\nformula_22\n\n3. členy rovnice s x přesuneme na druhou stranu rovnice\n\nformula_23\n\n4. Vytkneme x a na pravé straně použijeme vzorec 3. \n\nformula_24 \n\n5. převedeme závorku na druhou stranu a použijeme vzorec 1.\n\nformula_25\n\nformula_26\n\n6. A máme tu řešení\n\nformula_27\n\n\nformula_29\n\nformula_30\n\nformula_32\n\nformula_34\n\nformula_35\n\nformula_37\n\n\nformula_39\n\nTím je vyřešená logaritmická rovnice.\n\nOba výsledky vyhovují (dle podmínky) a tím je vyřešená logaritmická rovnice.\n\n"}
{"id": "768091", "url": "https://cs.wikipedia.org/wiki?curid=768091", "title": "Serie A 1990/91", "text": "Serie A 1990/91\n\nSoutěžní ročník Serie A 1990/91 byl 89. ročník nejvyšší italské fotbalové ligy a 59. ročník od založení Serie A. Soutěž začala 9. září 1990 a skončila 26. května 1991. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Udinese Calcio, AC Hellas Verona, US Cremonese a poslední tým ročníku - Ascoli Calcio 1898, sestoupily do druhé ligy. Opačným směrem putovali čtyři týmy, jimiž byli Turín Calcio (vítěz druhé ligy), Pisa SC, Cagliari Calcio a AC Parma.\n\nTitul v soutěži obhajoval klub SSC Neapol, který v minulém ročníku získal 2. prvenství v soutěži.\n\n\n\nNejlepším střelcem tohoto ročníku Serie A se stal italský útočník Gianluca Vialli. Hráč UC Sampdoria vstřelil 19 branek.\n"}
{"id": "768098", "url": "https://cs.wikipedia.org/wiki?curid=768098", "title": "Dream Interpretation", "text": "Dream Interpretation\n\nDream Interpretation je kompilační album velšského hudebníka Johna Calea, vydané v roce 2002 u vydavatelství Table of the Elements. Album nahrál a nahrávky masteroval hudebník Tony Conrad. Autorem poznámek k albu (tzv. liner notes) je hudební kritik David Fricke.\n\nÚvodní dvacetiminutová skladba „Dream Interpretation“ byla nahrána 6. února 1969 a představuje duo Calea (viola) a Conrada (housle). Druhá „Ex-Cathedra“ byla nahrána Calem na varhany Vox Continental. Ve skladbě „[untitled] for piano“, jejíž datum ani místo nahrání není známo, hraje Cale na struny klavíru. Skladba byla nahrána pro balet, jehož realizaci si u Calea objednal Andy Warhol (balet nakonec nevznikl). Skladba „Midnight Rain of Green Wrens at the World's Tallest Building“ nahráná dne 8. února 1985 opět představuje duo Calea (viola) a Conrada (housle). Skladba „Hot Scoria“ byla nahrána dne 2. března 1965 a Calea (kytara) zde doprovází Angus MacLise (cimbál).\n\n"}
{"id": "768099", "url": "https://cs.wikipedia.org/wiki?curid=768099", "title": "United Flow", "text": "United Flow\n\nUnited Flow byl název mistrovství České republiky ve street battle a break dance pořádaný organizací CDO a tanečním studiem B-Fresh. 30.1.2011 se konal vůbec první ročník této soutěže, kdy v hlavní věkové kategorii kategorii street battle crew vs. crew vyhráli Dynamic Dancers.. V roce 2013 bylo United Flow jakožto MČR ve street battle a break dance nahrazeno soutěží s názvem Take the Lead. Změnila se i organizace, kterou provádí taneční studio Beat Up.\n\n\n\n\n"}
{"id": "768103", "url": "https://cs.wikipedia.org/wiki?curid=768103", "title": "Salif Keita", "text": "Salif Keita\n\nSalif Keïta (* 25. srpna 1949) je popový zpěvák z Mali. Je výjimečným jednak tím, že si v Africe vysloužil přezdívku „Golden Voice of Africa”, ale také tím, že je albín, a v neposlední řadě tím, že je přímým potomkem dynastie zakladatelů Říše Mali. Podle maliského kastovního systému se neměl nikdy stát zpěvákem. Tato role totiž patří v Mali griotům. Není bez zajímavosti, že od roku 2016 spolupracuje s českou textilní firmou Veba, které se stal tváří.\n\n"}
{"id": "768108", "url": "https://cs.wikipedia.org/wiki?curid=768108", "title": "Bonus (rapper)", "text": "Bonus (rapper)\n\nMartin Hůla (* 3. srpna 1979 Praha) spíše známý pod pseudonymy Martin Tvrdý, Bonus a Bourek je český hudebník, rapper, písničkář, grafický designer a kurátor. Byl členem kapel Ememvoodoopöká, Sporto, Phoenix II a Aran Epochal. Pod jménem Bonus koncertoval od roku 2009 nejprve s kapelou Plugandplay a po vydání sólo alba \"Náměstí míru\" (2011) s kapelou Martin Tvrdý Trio. Jeho album \"Náměstí Míru\" bylo oceněno na prvním ročníku cen české hudební kritiky Apollo.\n\nPracuje jako grafický designér ve studiu Carton Clan.\n\nAlbum skupiny Ememvoodoopöká \"Dort jak Brus\" (2005) bylo oceněno cenou Anděl v kategorii Alternativní scéna.\n\nZa album \"U nás v garáži\", které nahrál s Václavem Havelkou ze skupiny Please The Trees, obdrželi nominace na cenu Vinyla a žánrového Anděla v kategorii alternativní hudba.\n\nJe známý také jako tatér. Tematicky vystupoval v dokumentárním filmu Kmeny: Tattoo, ke kterému také složil hudbu.\n\nJako grafik spolupracuje též se spisovatelkou Toy Box.\n\n\n\n\n"}
{"id": "768109", "url": "https://cs.wikipedia.org/wiki?curid=768109", "title": "5×2", "text": "5×2\n\n5×2 (\"Pětkrát dva\") je francouzský hraný film z roku 2004, který režíroval François Ozon podle vlastního scénáře. Film zobrazuje pět významných událostí v životě manželského páru, vyprávěného v opačném sledu: rozvod, večírek, narození dítěte, svatba a seznámení. V jednotlivých příbězích je naznačeno, jak se oba manželé postupně odcizují.\n\n"}
{"id": "768113", "url": "https://cs.wikipedia.org/wiki?curid=768113", "title": "Sulley Muntari", "text": "Sulley Muntari\n\nSulley Ali Muntari zkráceně Sulley Muntari (27. srpna 1984, Konongo, Ghana) je ghanský fotbalový záložník a bývalý reprezentant Ghany. Naposledy hrál ve Španělském klubu Albacete Balompié. \n\n\n\n\n\n"}
{"id": "768114", "url": "https://cs.wikipedia.org/wiki?curid=768114", "title": "Stade de Franceville", "text": "Stade de Franceville\n\nStade de Franceville je víceúčelový stadion nacházející se v gabonském městě Franceville. Součástí stadionu je fotbalové hřiště a běžecká dráha. Stadion pro 25 000 diváků byl otevřen v lednu 2012, kdy Gabon hostil Africký pohár národů. \n"}
{"id": "768116", "url": "https://cs.wikipedia.org/wiki?curid=768116", "title": "Kajaani", "text": "Kajaani\n\nKajaani (švédsky \"Kajana\") je město na severu Finska v provincii Kainuu, jejíž je správním střediskem. Leží na břehu jezera Oulujärvi. Kajaani leží v subarktickém podnebném pásmu, zimní teploty tu klesají až k -30 °C.\n\nMěsto vzniklo v polovině 17. století. Stalo se významným producentem dehtu vyráběného z borovicového dřeva, který byl dopravován po řece Oulujoki na pobřeží Botnického zálivu do města Oulu a následně do celé Evropy. Dehet se využíval při stavbě lodí. Těžba dřeva a na ní navázaný dřevozpracující průmysl dodnes hrají významnou roli v ekonomice města i celého regionu.\n\nV Kajaani určitou dobu pobývali např. významní finští spisovatelé Eino Leino a Elias Lönnrot či finský prezident Urho Kekkonen.\n"}
{"id": "768119", "url": "https://cs.wikipedia.org/wiki?curid=768119", "title": "István Kovács (zápasník)", "text": "István Kovács (zápasník)\n\nIstván Kovács (* 27. června 1950) je bývalý maďarský zápasník, volnostylař. V roce 1980 na olympijských hrách v Moskvě, v kategorii do 82 kg vybojoval bronzovou medaili. Olympijských her se zúčastnil také v letech 1976 a 1988.\n\nV roce 1979 vybojoval zlato na mistrovství světa, v roce 1977 bronz a v roce 1978 vybojoval čtvrté místo. Na mistrovství Evropy vybojoval čtvrté místo v roce 1974 a dvakrát páté místo v roce 1976, respektive 1978.\n\n"}
{"id": "768121", "url": "https://cs.wikipedia.org/wiki?curid=768121", "title": "Rage Comics", "text": "Rage Comics\n\nRage Comics jsou dnes již kultovní série jednoduchých komiksových stripů tvořených internetovou komunitou, oblíbené především mladou generací. Příběhy jsou zpravidla velice krátké, nejčastěji se skládají ze čtyř čtvercových oken. V příbězích vystupují stále stejné postavy, z nichž každá vyjadřuje určité rozpoložení člověka v dané situaci nebo vyjadřuje jeho emoce. Komiksy nejčastěji karikují společnost, různé každodenní činnosti nebo společenské situace a mnohdy jim dodávají přehnané konce.\n\n\n\n\n\nRage Guy komiksy se poprvé objevily na stránce 4chan.org v roce 2008. \nPůvodně měly tyto série obrázků informativní účel, sloužily pro doplnění otázky nebo jako názorný popis situace. Postupně se vyvinuly v obsáhlejší a souvislejší příběhy, inspirované reálnými každodenními příhodami. V dnešní době jsou stále vytvářeny další a další modifikace původních hlavních postav, které dodávají větší různorodost obsahové stránky komiksů.\n\nNěkteré rage postavy jsou přímo inspirovány slavnými výrazy celebrit z oblasti filmu, sportu i politiky. Většinou se jedná o převedené momentky reálných celebrit do rage comic stylu. Příkladem jsou postavy \"\"Not bad\"\" (Barack Obama), \"\"F*ck that b*tch\"\" (Yao Ming), \"\"Aww Yeah\"\" (J. K. Simmons), \"\"My brain is full of f*ck\"\" (Jackie Chan), \"\"Are You Serious\"\" (David Silverman), \"\"True Story\"\" (Neil Patrick Harris), \"\"Rage Pose\"\" a \"\"So close\"\" (Freddie Mercury), \"\"Trollface\"\" (Eduard Chil), \"\"Facepalm\"\" (Patrick Hewes Stewart), \"\"If You Know What I Mean\"\" (Rowan Atkinson), \"\"Creepy Tobey Maguire\"\" (Tobey Maguire), \"\"Watch out! We got a badass over here\"\" (Neil deGrasse Tyson) nebo \"\"You don't say\"\" (Nicolas Cage).\n\nPostavy mužského pohlaví jsou většinou označovány jako Derp, ženského pak jako Derpina. Různé činnosti jsou pak nahrazovány slovy jako derpovat nebo herp derp. Běžné je také záměrné použávání francouzského určitého členu le i v jazycích do kterých nepatří (např. \"Objednal jsem si le čaj.\").\n\nJe variantou rage komiksu který je postaven na specifickém modelu, kdy je určité slovo svým tvarem téměř shodné ve všech jazycích s výjimkou jednoho. Všechny jazykové varianty slova jsou seřazeny vertikálně pod sebou buď bez obrázku či s rage obrázkem představujícím pohodu, zalíbení atd. Vybočující varianta slova zůstává na konci tohoto seznamu a je doplněna některou postavou vyjadřující svůj údiv, rozčilení, nepochopení, atp. Příkladem může být slovo \"ananas,\" které se používá univerzálně v téměř všech jazycích s výjimkou angličtiny (pineapple) či španělštiny (piña). Stejným způsobem jsou řazena i slova krátká či příjemně znějící (nemají však stejný tvar), kdy je na konec takového seznamu pro kontrast umístěn překlad z finštiny, němčiny atp., který je většinou výrazně komplikovanější, delší, či hrubě znějící (např. \"kino - bio - cine - elokuvateatteri\" (FIN)).\n\nMe Gusta je rage obličej, který vyjadřuje pocit užívání si situace, která není příliš obvyklá, občas je až perverzní. \"Me Gusta\" znamená v překladu ze španělštiny přibližně \"To se mi líbí\". Tento rage obličej byl poprvé publikován na serveru 4chan.com 18. března 2010.\n\n\n"}
{"id": "768124", "url": "https://cs.wikipedia.org/wiki?curid=768124", "title": "Jozef Árvay", "text": "Jozef Árvay\n\nJozef Árvay (13. února 1900 – 9. března 1981) byl slovenský a československý politik Komunistické strany Slovenska a poúnorový poslanec Slovenské národní rady a Národního shromáždění ČSSR.\n\nV březnu 1954 byl dodatečně jako náhradník ustanoven poslancem Slovenské národní rady. Poslancem SNR byl pak zvolen opětovně v řádných volbách roku 1954.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj). Podílel se na projednávání nové ústavy ČSSR. V parlamentu setrval až do konce funkčního období, tedy do voleb roku 1964.\n\nV letech 1957–1966 se uvádí jako člen Ústředního výboru Komunistické strany Slovenska či jako účastník zasedání ÚV KSS.\n\n"}
{"id": "768126", "url": "https://cs.wikipedia.org/wiki?curid=768126", "title": "Institut celoživotního vzdělávání VUT v Brně", "text": "Institut celoživotního vzdělávání VUT v Brně\n\nInstitut celoživotního vzdělávání (ICV) je součást Vysokého učení technického v Brně, která zabezpečuje interní vzdělávání pro zaměstnance školy, poradenství a kurzy pro studenty ale i ostatní zájemce (např. jazykové kurzy češtiny pro cizince) a také přednášky, semináře a cvičení pro seniory – tzv. univerzita třetího věku. Je také garantem výuky vybraných předmětů na ostatních fakultách. Sídlo institutu se nachází na Kounicově ulice vedle Moravské zemské knihovny.\n\nDříve se tento institut nazýval \"Centrum vzdělání a poradenství\".\n\n"}
{"id": "768127", "url": "https://cs.wikipedia.org/wiki?curid=768127", "title": "Kotka", "text": "Kotka\n\nKotka je město ve finské provincii Kymenlaakso. Leží na pobřeží Finského zálivu. Kotka je významné přístavní a průmyslové město. Ve městě žije 54 802 obyvatel. Sousedními obcemi jsou Hamina, Kouvola a Pyhtää.\n\n"}
{"id": "768129", "url": "https://cs.wikipedia.org/wiki?curid=768129", "title": "Spojná čočka", "text": "Spojná čočka\n\nSpojná čočka (též spojka nebo konvexní čočka) je optická čočka, která mění rovnoběžný svazek paprsků ve svazek sbíhavý. Spojka se od rozptylky odlišuje tím, že je ve svém středu tlustší než na okraji. Používá se například v brýlích pro korekci dalekozrakosti. Lupa je spojka s ohniskovou vzdáleností menší než 25 cm.\n\nSpojné čočky lze označit podle poloměrů obou lámavých ploch.\n\nOznačme si \"f\" jako ohniskovou vzdálenost. Pak pro různé pozice předmětu a čočky mohou nastat tyto případy:\n"}
{"id": "768131", "url": "https://cs.wikipedia.org/wiki?curid=768131", "title": "Heartbreak Hotel", "text": "Heartbreak Hotel\n\n„Heartbreak Hotel“ je rock and rollová píseň Elvise Presleyho. Singl vyšel 27. ledna 1956 a je první Presleyho singl, vydaný u RCA Victor. Skladba „Heartbreak Hotel“ je jeho první hit, který se umístil v hitparádě Top 100 časopisu \"Billboard\". Byl nejprodávanějším singlem roku 1956. Autory skladby jsou Tommy Durden a Mae Boren Axton. Skladbu předělali například Bob Dylan, Bruce Springsteen, John Cale, nebo Merle Haggard. Verze od Johna Calea původně vyšla na jeho albu \"Slow Dazzle\" (1975). Později byla použita například na soundtracku k filmu \"Wonderland USA\", v němž měl John Cale roli.\n"}
{"id": "768132", "url": "https://cs.wikipedia.org/wiki?curid=768132", "title": "Kára", "text": "Kára\n\nKára může být:\n\n\n\n"}
{"id": "768133", "url": "https://cs.wikipedia.org/wiki?curid=768133", "title": "František Abrahamovič", "text": "František Abrahamovič\n\nFrantišek Abrahamovič, také Franz Abrahamovits byl jedním z prvních bratislavských profesionálních fotografů. Původně malíř – portrétista.\n\nV polovině 50. let 19. století provozoval v Bratislavě vlastní fotografický ateliér.\n\n \n"}
{"id": "768134", "url": "https://cs.wikipedia.org/wiki?curid=768134", "title": "Chan-čung", "text": "Chan-čung\n\nChan-čung ( , pchin-jinem \"Hànzhōng\") je městská prefektura v Čínské lidové republice, kde patří do provincie Šen-si. Celá prefektura má rozlohu 27 246 čtverečních kilometrů a v roce 2006 v ní žilo zhruba 3,74 miliónu obyvatel.\n\nChan-čung leží v jihozápadním koutu provincie Šen-si na řece Chan-ťiang. Někdy je počítán do jižní Číny, administrativně dnes ovšem patří spíš do severozápadní Číny. Jižně od města leží pohoří Ta-pa-šan, severně leží pohoří Čchin-ling. Na jihu hraničí prefektura Chan-čung s provincií Kan-su, na jihu s provincií S’-čchuan, na severu s prefekturou Pao-ťi, na severovýchodě se Si-anem a na východě s An-kchangem.\n\n"}
{"id": "768135", "url": "https://cs.wikipedia.org/wiki?curid=768135", "title": "Thomas Eisfeld", "text": "Thomas Eisfeld\n\nThomas Eisfeld (* 18. ledna 1993, Finsterwalde, Německo) je německý fotbalista, který v současnosti hraje za anglický Fulham.\n\nThomas Eisfeld začínal s fotbalem v německých klubech SV Quitt Ankum a Vfl Osnabruck. V roce 2005 se připojil k mládežnickému týmu Borussie Dortmund. V roce 2009 jeho růst zbrzdilo poranění křížových vazů, které mohlo podle slov trenéra ohrozit jeho budoucí fotbalovou kariéru. V sezoně 2011-12 odehrál Eisfeld za tým Borussie do 19 let dvanáct utkání, v nichž vstřelil šest branek. V lednu 2012 přestoupil za částku pohybující se kolem 400 000 liber do anglického Arsenalu. 1. února odehrál první zápas za rezervu Arsenalu, která ve zmíněném utkání porazila Swansea 2-0. V červenci 2014 přestoupil do Fulhamu.\n"}
{"id": "768136", "url": "https://cs.wikipedia.org/wiki?curid=768136", "title": "Laetitia Massonová", "text": "Laetitia Massonová\n\nLaetitia Massonová (* 18. června 1966, Épinal, Francie) je francouzská filmová režisérka a scenáristka. Je absolventkou vysoké školy La Fémis. Její film \"À vendre\" byl představen na festivalu v Cannes v roce 1998.\n\n\n\n"}
{"id": "768137", "url": "https://cs.wikipedia.org/wiki?curid=768137", "title": "Humniska", "text": "Humniska\n\nHumniska jsou obec v polském Podkarpatském vojvodství. Podle sčítání lidu v roce 2001 měla 4 800 obyvatel. Administrativně spadá do powiatu (okresu) města Brzozów. První písemná zmínka o obci je z 15. století. Obcí protéká říčka Stobnica, v jejím okolí se nacházejí již téměř vytěžená ložiska ropy.\n"}
{"id": "768140", "url": "https://cs.wikipedia.org/wiki?curid=768140", "title": "Hlávková kapusta", "text": "Hlávková kapusta\n\nHlávková kapusta (\"Brassica oleracea\" var. \"sabauda\") je košťálová zelenina z čeledi brukvovitých, jedná se o kultivar brukve zelné (\"Brassica oleracea\"). Pěstuje se pro hlávku s bublinkatými zkadeřenými listy, čímž se liší od podobného hlávkového zelí. Je dostupná celoročně, konzumuje se tepelně upravená.\n\nHlávková kapusta je dvouletá rostlina, jedlou hlávku vytváří v prvním roce stáří. Hlávka je tvořena spirálovitě vyrůstajícími bublinkatými a zkadeřenými listy s naznačenými lalokovitými okraji. Košťál je vysoký 30 – 70 cm. Listy mají obvykle tmavě zelenou barvu, ale mohou být i žlutozelené a u okrasných forem mohou být listy zbarveny od žluté přes červenou až do fialova. Ve druhém roce proroste skrze hlávku lata s čtyřčetnými cizosprašnými květy, plodem je zaškrcovaná šešule, semena jsou černá a kulatá.\n\nU raných odrůd dosahuje hlávka hmotnosti 0,3 – 1 kg, u pozdních 1 – 3 kg.\n\nKapusta je nenáročná na klimatické podmínky, snáší dobře i chladnější podnebí, snese i -15 °C. Podle odrůdy přezimuje po vytvoření 5 - 6 pravých listů nebo až po vytvoření hlávky. Nejvíce jí vyhovují středně těžké, hlinité půdy s dostatečným obsahem humusu a vláhy.\n\nPěstuje se z předpěstované sadby nebo ze semen, vysévaných na konci února ve sklenících, v případě raných odrůd se ven vysazuje v dubnu ve sponu 40 x 50 cm. Vegetační doba je 50 - 70 dní a sklizeň je v červnu nebo v červenci. Pozdní odrůdy se vysazují na konci dubna nebo v květnu ve sponu 50 x 50 - 60 x 60 cm a sklízí se od srpna do října, přičemž mohou zůstat na stanovišti až do listopadu. Vegetační doba je delší, u poloraných odrůd 100 - 120 dní, podzimní odrůdy 102 - 160 dní, sklízejí se v srpnu nebo v září. Ozimé odrůdy mají vegetaci nejdelší, dlouhou 240 - 250 dní, vysazují se na konci září a sklizeň trvá až do ledna.\n\nVýnos hlávkové kapusty raných odrůd činí 20 - 25 t/ha, u pozdních odrůd 30 - 40 t/ha.\n\nRozsah pěstování v ČR\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrové hlávkové kapustě.\n\nHlávková kapusta se konzumuje po tepelné úpravě. I při použití do studených salátů se předtím krátce povaří. Lze ji vařit, dusit, smažit, zapékat i zadělávat podobně jako zelí, nehodí se ale k nakládání. Používá se do polévek nebo omáček.\n\n"}
{"id": "768142", "url": "https://cs.wikipedia.org/wiki?curid=768142", "title": "Seznam japonských letadlových lodí", "text": "Seznam japonských letadlových lodí\n\nSeznam japonských letadlových lodí zahrnuje letadlové lodě provozované Japonským císařským námořnictvem či Japonskou císařskou armádou.\n\n\n\n\n\n\n\n\n\n\n\n\n\n"}
{"id": "768143", "url": "https://cs.wikipedia.org/wiki?curid=768143", "title": "Table of the Elements", "text": "Table of the Elements\n\nTable of the Elements je americké hudební vydavatelství, jehož specializací je experimentální hudba. Mezi umělce, jejichž alba u tohoto vydavatelství vycházela patří například Theatre of Eternal Music (Tony Conrad, John Cale), Peggy Ahwesh, Jonathan Kane, Rhys Chatham nebo Birchville Cat Motel.\n\n"}
{"id": "768145", "url": "https://cs.wikipedia.org/wiki?curid=768145", "title": "Vojenská okupace", "text": "Vojenská okupace\n\nVojenská okupace je efektivní dočasná kontrola nad cizím územím, které nepřísluší pod formální svrchovanost okupující mocnosti. Takto ovládané území je okupované území nebo okupační zóna.\nV případě, že ozbrojené síly jedné ze znepřátelených stran obsadí část území druhé strany a jsou schopny je udržet a vykonávat zde své pravomoci, jedná se o okupaci. O okupaci jde i v případě, že se okupující mocnost nesetkává s ozbrojeným odporem. Svojí dočasnou podstatou se vojenská okupace odlišuje od kolonialismu nebo anexe. Nejedná se tedy o připojení daného území k státnímu území okupační mocnosti, nýbrž o prozatímní výkon státní moci.\n\nRozdíl mezi anexí a okupací poprvé formuloval švýcarský filosof a diplomat Emerich de Vattel ve svém díle \"Zákon národů\" . Toto rozlišení se stalo součástí mezinárodních právních norem po napoleonských válkách a později bylo zakotveno v Čtvrté úmluvě druhé haagské konference a . Tyto předpisy také stanovily základní pravidla okupace. Povinností okupující mocnosti je zejména obnovit a zajistit v maximálním možném rozsahu veřejný pořádek a bezpečnost, zabezpečit dostatečné zásobování potravinami, lékařskou péči a zajistit administrativní fungování okupované oblasti, spolupracovat s místními orgány a informovat obyvatelstvo o všech přijímaných opatřeních. Musí dále umožnit fungování civilní ochrany a dát jí k dispozici nezbytná zařízení. Okupující mocnost nese i náklady na správu země, pokud vybírá místní daně. Dále nesmí požadovat po civilním obyvatelstvu výkon prací za jiným účelem, než je zabezpečení potřeb jejich sil a veřejných služeb, ani nutit místní policejní složky k účasti na vlastních vojenských aktivitách. Vyžadovat věcné prostředky od místního obyvatelstva smí okupující mocnost jen pro účely zabezpečení svých sil a administrativního personálu, a to za náhradu. Dále je okupující mocnost povinna zachovat stávající systém prosazování práva (tj. policie a soudy), je-li to v souladu s požadavky mezinárodního práva a obecně uznávaných standardů, jakož i s bezpečnostními ohledy, zavádět nová trestní pravidla je možné jen pokud je to nezbytné k prosazení mezinárodního práva, zabezpečení řádné vlády a bezpečnosti okupačních sil. \n\nV průběhu první světové války okupovalo Německo Belgii, východ Francie a západ Ruska, Rakousko-Uhersko okupovalo Srbsko a Černou Horu. V průběhu druhé světové války okupovalo Německo a Itálie většinu Evropy, nicméně o skutečnou vojenskou okupaci šlo v případě Belgie, severní části Francie, Řecka, Srbska a částí SSSR, ostatní území byla pod civilní správou (např. Česko nebo Norsko) nebo v nich vládly loutkové režimy (např. vichistická Francie nebo ustašovské Chorvatsko). Po druhé světové válce bylo Spojenci okupováno Německo, Rakousko a také Japonsko.\n\n"}
{"id": "768149", "url": "https://cs.wikipedia.org/wiki?curid=768149", "title": "Brighton Festival", "text": "Brighton Festival\n\nBrighton Festival je každoročně konaný festival umění v Brighton and Hove v Anglii. První ročník se konal v roce 1966. Od roku 2009 festival uváděl hostující ředitele, kterými dosud byli: Anish Kapoor (2006), Brian Eno (2010) a Aung San Suu Kyi (2011).\n\n"}
{"id": "768150", "url": "https://cs.wikipedia.org/wiki?curid=768150", "title": "Radymno", "text": "Radymno\n\nRadymno je město v polském Podkarpatském vojvodství. Podle sčítání lidu v roce 2009 mělo 5 543 obyvatel. Je součástí powiatu (okresu) Jarosław. Založeno bylo v roce 1366 jako osada a v průběhu let se postupně rozšiřovalo. Svůj význam získalo především díky železniční trati celostátního významu (zprovozněna roku 1860), která spojuje Krakov se Lvovem (prochází také i centrem Podkarpatského vojvodství, Řešovem).\n"}
{"id": "768151", "url": "https://cs.wikipedia.org/wiki?curid=768151", "title": "Kokkola", "text": "Kokkola\n\nKokkola (švédsky \"Karleby\") je město na severozápadě Finska v provincii Střední Pohjanmaa, jejíž je správním střediskem. Nachází se na pobřeží Botnického zálivu.\n\nMěsto Kokkola podepsalo smlouvy o spolupráci s těmito městy:\n"}
{"id": "768152", "url": "https://cs.wikipedia.org/wiki?curid=768152", "title": "Georgios Chatziioannidis", "text": "Georgios Chatziioannidis\n\nGeorgios Chatziioannidis ( * 22. února 1951) je bývalý řecký zápasník, volnostylař. V roce 1980 na olympijských hrách v Moskvě, v kategorii do 62 kg vybojoval bronzovou medaili. Olympijských her se zúčastnil také v letech 1972, kdy vypadl ve třetím kole, a v roce 1976, kdy vybojoval 7. místo. Několikrát startoval na mistrovství Evropy, kde dosáhnul nejlépe na čtvrté místo v roce 1973.\n\n"}
{"id": "768155", "url": "https://cs.wikipedia.org/wiki?curid=768155", "title": "Bromovodík", "text": "Bromovodík\n\nBromovodík je bezkyslíkatá plynná sloučenina vodíku a bromu s ostrým, nepříjemným zápachem a vzorcem HBr, a řadí se mezi halogenovodíky. Při rozpouštění ve vodě vzniká kyselina bromovodíková se stejným vzorcem. Tato látka je poměrně užitečná v organické chemii, užívá se na výrobu některých léčiv. Vodný roztok, který obsahuje 47,6% bromovodíku tvoří azeotropní směs, která má bod varu 124,3 °C.\n\nPrůmyslově se tato látka vyrábí reakcí plynného bromu s vodíkem při teplotě mezi 200 a 400 °C. Při reakci se užívají katalyzátory, obvykle platina nebo azbest.\nVzniklý produkt se následně ochlazuje na oddělení od nezreagovaného bromu, a vzniklý bromovodík je rozpouštěn ve vodě, a při tom je oddělen nezreagovaný vodík, který se ještě dá zužitkovat.\n\nZa laboratorních podmínek se dá vyrábět reakcí bromidu draselného se silnou kyselinou, obvykle s ředěnou kyselinou sírovou nebo kyselinou trihydrogenfosforečnou.\nVzniká bromovodík, který se rychle rozpouští ve vodě, a při vypařování vody se z ní uvolňuje.<br>Při použití koncentrované kyseliny sírové dojde k oxidaci bromovodíku na brom.\n\nPři reakci s alkeny dochází k adici na nenasycenou vazbu:\nS alkyny reaguje podobně:\nJe-li dostatek bromovodíku, reakce pokračuje takto:\nTyto adice se řídí Markovnikovovým pravidlem, avšak bromovodík jako jediný halogenovodík dokáže překonat toto pravidlo, podmínkou je světlo a kyslík. Reakce pak probíhá takto:\nTato látka reaguje s alkoholy za vzniku vody a bromderivátů:\n\nV anorganické chemii se používá na výrobu bromidů.\n\nBromovodík je vysoce korozivní a žíravý. Je silně dráždivý při vdechnutí. Je to silná bezkyslíkatá kyselina. Silně reaguje se všemi zásadami (včetně aminů a amidů). Při reakci s boridy, sulfidy, fosfidy nebo karbidy produkuje toxické a hořlavé plyny. Při styku s mnoha kovy (hliník, zinek, vápník, hořčík, železo, cín a alkalické kovy) se uvolňuje vodík.\n\nhttps://cameochemicals.noaa.gov/chemical/886\n\nhttp://www.cdc.gov/niosh/npg/npgd0331.html\n"}
{"id": "768156", "url": "https://cs.wikipedia.org/wiki?curid=768156", "title": "Marco Goecke", "text": "Marco Goecke\n\nMarco Goecke (* 12. dubna 1972 Wuppertal, Německo) je německý choreograf. S baletem profesionálně začal v roce 1988. V roce 2010 spolu s Edem Wubbe vytvořil choreografii k baletu Songs for Drella, jehož námětem bylo stejnojmenné album Johna Calea a Lou Reeda z roku 1990.\n"}
{"id": "768158", "url": "https://cs.wikipedia.org/wiki?curid=768158", "title": "Alexander Bánes", "text": "Alexander Bánes\n\nAlexander Bánes (14. února 1921 – ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Východoslovenský kraj jako bezpartijní kandidát. V parlamentu setrval až do konce funkčního období, tedy do voleb roku 1964.\n\n"}
{"id": "768159", "url": "https://cs.wikipedia.org/wiki?curid=768159", "title": "Jaroslav Krejčí (rozcestník)", "text": "Jaroslav Krejčí (rozcestník)\n\nJméno a příjmení Jaroslav Krejčí nese více známých osobností:\n\n"}
{"id": "768160", "url": "https://cs.wikipedia.org/wiki?curid=768160", "title": "Gizela Bendová", "text": "Gizela Bendová\n\nGizela Bendová (13. listopadu 1922 – ???) byla slovenská a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Středoslovenský kraj jako bezpartijní kandidátka. V parlamentu setrvala až do konce funkčního období, tedy do voleb roku 1964.\n\n"}
{"id": "768162", "url": "https://cs.wikipedia.org/wiki?curid=768162", "title": "Sprung Monkey", "text": "Sprung Monkey\n\nSprung Monkey je americká hudební skupina, která vznikla v roce 1991 v San Diegu v Kalifornii. V dnešní pětičlenné sestavě jsou Steve Summers (zpěv), Mike Summers a William Riley (kytaristi), Ernie Longoria (bubny), and Tony Delocht (basová kytara).\n\nKapela dodnes nahrála čtyři studiová alba, největší úspěch zaznamenala s hitem „Get 'Em Outta Here“ z třetího alba \"Mr. Funny Face\", díky kterému pak doprovázeli kapelu The Offspring na turné při vydání jejich alba \"Americana\". Kapela také nazpívala několik písní k filmovým soundtrackům, například píseň „So Cal Loco (Party Like a Rockstar)“ se objevila ve filmu Hele vole, kde mám káru?.\n\nPíseň Get a Taste se objevila ve filmu Sexy Party ve dvou scénách. Nazpívali také několik písní k televiznímu seriálu Buffy, přemožitelka upírů, kde se objevili například písně „Believed“, „Saturated“, „Swirl“ a „Things Are Changing“, a také písně „Right My Wrong“ a „Reluctant Man“. V letech 2002 až 2005 měla skupina období nečinnosti.\n\n"}
{"id": "768163", "url": "https://cs.wikipedia.org/wiki?curid=768163", "title": "Lenka Benešová", "text": "Lenka Benešová\n\nLenka Benešová (* 11. srpna 1928) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za hlavní město Praha. V parlamentu setrvala až do konce funkčního období, tedy do voleb roku 1964.\n\n"}
{"id": "768164", "url": "https://cs.wikipedia.org/wiki?curid=768164", "title": "Balduin I. Flanderský", "text": "Balduin I. Flanderský\n\nBalduin I. Flanderský zvaný \"Balduin Železná paže\" (fr. \"Baudouin dit Bras de Fer\"; 837/840 – 2. ledna 879) byl první flanderský hrabě.\n\nBalduin se měl narodil jako syn forestiera (osoby, jež se starala o lesy, lesníka) Odoakara (zvaného též Audacer či Ilghelram) a neznámé matky.\n\nPrvní zmínka o Balduinovi pochází z roku 862 roku a zmiňuje ho jako hraběte jednoho z flanderských krajů (aniž upřesňuje, kterého). Tehdy se Judita Flanderská, vdova po králích Wessexu Ethelwulfovi a Ethelbaldovi, dcera Karla II. Holého, který byl zakladatelem a prvním králem Západofranské říše, navrátila po smrti svého posledního manžela Ethelbalda na dvůr svého otce. Karel, který právě mířil do Soissons, se doslechl různé zvěsti o své dceři a aby zjistil pravou skutečnost, vyslal k ní svého syna Ludvíka a Balduina; měl zřejmě v úmyslu dceři sjednat další sňatek. Prozatím ji zavřel do kláštera v Senlis. Judita nicméně o Vánocích roku 861 s Balduinem z kláštera utekla; patrně ještě v klášteře, před útěkem se za něj provdala.\nJuditin otec se rozzuřil a hodlal Balduina uvěznit; jsou dochovány zprávy o tom, že psal dopis vikingovi Rörikovi z Dorestadu a biskupovi a zakázal jim poskytnout páru útočiště. Manželé se však utekli ke dvoru Juditina bratrance Lothara Lotrinského, kam přibyli v říjnu roku 862. Museli čelit perzekuci, neboť byli Karlem a jeho biskupy exkomunikováni a Balduin byl pro únos a neuposlechnutí panovníka zbaven svých lén. V odpověď na to se oba vydali na pouť do Říma, aby dosáhl požehnání papež Mikuláše I. Papež se po vyslechnutí páru ujal role prostředníka v ožehavém sporu a žádal krále, aby Balduinovi odpustil. V dopise mu doporučoval, aby jej opět přijal do své přízně, protože jinak by se Balduin mohl spojit s Normany a Juditině matce zase psal o tom, jak Balduin lituje svého provinění.Také apeloval na biskupy a biskupa Hinkmara, aby ztratil slovo na podporu Balduina. Biskup Hinkmar byl nesmiřitelným odpůrcem obou provinilců kvůli únosu a tak se Judita s otcem setkala až v říjnu 863 ve Verberie. Dne 13. prosince téhož roku byli Balduin a Judita v Auxerre oficiálně oddáni.\n\nTchán udělil Balduinovi titul hraběte z Gentu a později tituly hraběte z Ternois a hraběte flanderského. Balduin měl bránit vikinským útokům. Není jasné, zda se takto Karel nerozhodl v naději, že Balduin bude v bojích zabit, ten ale situaci zvládl překvapivě dobře. Odrazil vikinskou hrozbu, rozšířil svou armádu i území a stal se z něj věrný zastánce krále Karla. V roce 871 vedl jednání se vzbouřeným Karlovým synem Karlomanem. Jeho síla a schopnosti v boji byly pověstné a přinesly mu přídomek \"Železná paže\".\n\nBalduin vybudoval opevnění Arrasu, Gentu i Brugg. Celý svůj život bojoval o rozšíření svých statků a učinil ze svých držav jedno z největších panství západofranské říše. Zemřel v roce 879 a byl pohřben v opatství Saint-Bertin poblíž Saint-Omer.\n\nZ manželství s Juditou vzešli čtyři potomci – tři synové a dcera:\n\n"}
{"id": "768165", "url": "https://cs.wikipedia.org/wiki?curid=768165", "title": "Tajemství divočiny", "text": "Tajemství divočiny\n\nTajemství divočiny (v anglickém originále Wild Secrets) je japonský dokumentární cyklus, poprvé vysílaný na televizi NHK v roce 2003. Každý díl je asi 30 minut dlouhý a odhaluje nejrůznější druhy zvířat a rostlin. \n\nTato část článku není úplná, proto nemusí obsahovat všechny informace.\n\n\n\n\n"}
{"id": "768166", "url": "https://cs.wikipedia.org/wiki?curid=768166", "title": "Pavel Benko", "text": "Pavel Benko\n\nPavel Benko (25. ledna 1927 Sádok – 1. srpna 2002 Brno) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. V parlamentu setrval až do konce funkčního období, tedy do voleb roku 1964.\n\nXII. sjezd KSČ ho zvolil za člena Ústředního výboru Komunistické strany Československa.\n\n"}
{"id": "768167", "url": "https://cs.wikipedia.org/wiki?curid=768167", "title": "Rudolf Berečka", "text": "Rudolf Berečka\n\nRudolf Berečka (19. září 1913 – 22. července 1978) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. V parlamentu setrval až do konce funkčního období, tedy do voleb roku 1964. Je pohřben v obci Břidličná.\n\n"}
{"id": "768168", "url": "https://cs.wikipedia.org/wiki?curid=768168", "title": "Artificial Intelligence (album, John Cale)", "text": "Artificial Intelligence (album, John Cale)\n\nV březnu a dubnu 1985 pracoval Cale v londýnském studiu coby producent alba \"Camera Obscura\" zpěvačky Nico. Po jeho dokončení se na několik týdnů vrátil zpět do New Yorku, kde v té době žil, aby mohl ve spolupráci s novinářem Larrym Slomanem napsal několik písní. Dvojice využívala cut-up techniku psaní, kterou popularizoval William Seward Burroughs. Navzory tomu, že na textem s Calem spolupracoval jiný autor, bylo \"\" Caleovým vůbec nejautobiografičtějším dílem.\n\nPo dokončení textů odjel Cale zpět do Londýna, kde začal pracovat na zhudebnění napsaných textů. Usadil se v jižní části města, ve čtvrti Balham, v domě Grahama Dowdalla, jehož potkal při nahrávání alba \"Camera Obscura\" (byl členem zpěvaččiny doprovodné skupiny). Zde, ještě spolu se svým kytaristou Davidem Youngem a zpěvaččiným klávesistou Jamesem Youngem, připravili demonahrávky písní.\n\nZanedlouho se vrátili do studia , kde nahráli finální verze písní. Cale výrazně používal moderní elektronické technologie MIDI a experimentoval se syntezátory, které byly nyní schopné hrát různé zvuky ve stejném čase. Nahrávání se účastnili Dowdall i James Young, zatímco David Young se věnoval převážně práci zvukového inženýra, takže ve finální verzi není příliš prostoru věnováno kytaře. Ihned po dokončení nahrávání alba odjel Cale zpět do New Yorku, kde se dne 14. července 1985 narodila jeho jediná dcera Eden.\n\nProducentem alba byl Cale, asistujícím producentem pak David Young.\n\nPůvodně se mělo jmenovat ', avšak na poslední chvíli byl název změněn. Původně album vyšlo na LP desce v roce 1985 u vydavatelství , na CD vyšlo až v roce 1993 v Japonsku u vydavatelství Tokuma Japan Communications. O tři roky později pak vyšlo ve Spojeném království u  opět na CD. Jde o Caleovo poslední „popové“ album až do roku 1996, kdy vydal desku '.\n\nK albu vyšly dva singly. První obsahoval skladby „“ a „“ a druhý remix písně „“ od Carla Beattyho, vedle něj ještě skladbu „“ a nikde jinde nevydanou instrumentální „“. Skladba „“ později vyšla na kompilacích ' (1994) a ' (1999) a na koncertním albu ' (1992). Na ' vyšla rovněž „“.\n\nAlbum otevírá skladba „“, na níž je z celého alba nejvíce patrná cut-up technika psaní textu. Následuje píseň „“. Historie jejího textu sahá až do roku 1976, kdy byl Sloman v Hollywoodu s Tomem Waitsem a Chuckem E. Weissem. Původně se ve Slomanově textu vyskytoval verš ', který však Cale následně změnil na '.\n\nNázev skladby „“ byl na některých vydáních alba uveden chybně s rokem „1977“. Jde o improvizovanou píseň, v níž jsou slyšet úryvky skladeb Johanna Sebastiana Bacha a Ennia Morriconeho, stejně jako znělky rozhlasového pořadu \"The Archers\".\n\nMagazín ' uvedl, že jde o „Náladové a obsažné, ale energické a občas stimulující album; ' je obstojný, i když nenápadný dodatek ke Caleovu obsáhlému katalogu.“ Jack Barron v recenzi otištěné časopisem \"Sounds\" uvedl, že některé písně z desky jsou dobré, ale album zároveň obsahuje „několik nejhorších písní, jaké kdy [Cale] napsal.“\n\n"}
{"id": "768169", "url": "https://cs.wikipedia.org/wiki?curid=768169", "title": "Zachovej klid", "text": "Zachovej klid\n\nZachovej klid je první kniha ze sci-fi série Kvantová gravitace od Justiny Robsonové. Vypravuje o akci kyborga Lily Black do Alfheimu aby zachránila svého milovaného Zala.\n\nV roce 2015 explodoval v Texasu Kvantový urychlovač o velikosti po obvodu skoro 85 km a rozdělil svět na šest částí. Původní část světa byla pojmenována Otopie. Dalšími objevenými světy byly Démonie kterou obívají magičtí tvorové – démoni, Alfheim který obývají elfové, víly a škřeti, Zoomenon který obývají elementi – tvorové jistého prvku kteří dovedou vzít na sebe podobu člověka, Thanatopie která je spojena se zemí mrtvých a tak se do ní nikdo nedostane a Féerie jehož obyvatelé jsou přírodní duchové.\n\nCelý příběh se odehrává v roce 2021 kdy Alfheim uzavřel své hranice a zcela zrušil veškeré styky s ostatními světy.\n\nLila Black pracovala u \"Inpra\" – tajné Otopijské služby, ale předstírá, že pracuje u \"Dvojpancíře\" – jako bodyguard. Má se tak dostat k Zalovi, zpěvákovi skupiny Natvrdo, kterému někdo posílá výhrůžné vzkazy které mohou ohrozit světovou bezpečnost. Lila se se Zalem spřátelí, ale když Zal uteče do lesa aby vyvolal duchy z M-prostoru (vesmír spojující všechny světy a říše mrtvých) napadnou je dva agenti \"Jayon Dagy\" – Alfheimské tajné služby. Při boji se ukáže, že Lila je kyborg. Lila pozná jednoho z útočníků, zabijáka Dara, který ji před spoustou let zranil a díky tomu musela na operaci která změnila většinu jejího těla na stroj. Později Zala s Lilou při odjezdu ze Zalova koncertu napadnou znovu Dagovci a při souboji Lila zraní Dara, ale Zal je unesen obřím orlem. Darova partnerka Gwil ji přesvědčí, že má jít zachránit Zala spolu s Darem. Lila přes všechen odpor Dara vyléčí a vydají se napříč Sathanorem (druhou zemí v Alfheimu, první je Lilirien), který je ryzím rájem. Chtějí zachránit Zala, který je zajatcem Ärie, samozvané královny Sathanoru, protože dezertoval a zradil svou rodinu. Lila zachrání jednoho světlého elfa před Saaqaa – nočními lovci. Dar ho ale zabije a elfova duše se dostane do Lily. Dar a Lila spolu mají sex a nakonec se dostanou do jezerního hradu. Zachrání Zala, ale Lila nakonec Dara zabije, aby si získala důvěru světlých elfů. Utečou do jezera Aparstilu, ale tam je napadnou vodní nestvůry. Podaří se jim přežít a uprchnou z Alfheimu.\n"}
{"id": "768170", "url": "https://cs.wikipedia.org/wiki?curid=768170", "title": "Tahač návěsů", "text": "Tahač návěsů\n\nTahač návěsů je motorové vozidlo, tahač určený k tahání návěsů. \n\nTahače návěsů se rozdělují podle výšky točnice, na kterou se návěs zapojí: \n\nTahače lze rozdělit také podle počtů náprav (os). Na evropských silnicích nejčastěji jezdí dvouosé tahače. Na americkém kontinentě naopak jezdí spíše tříosé tahače. Specialitou jsou pak čtyřosé tahače, které slouží pro přepravu obzvláště těžkých břemen (až 100 tun).\n\n"}
{"id": "768172", "url": "https://cs.wikipedia.org/wiki?curid=768172", "title": "Ján Berta", "text": "Ján Berta\n\nJán Berta (* 31. října 1930) byl slovenský a československý politik Komunistické strany Slovenska a poúnorový poslanec Slovenské národní rady a Národního shromáždění ČSSR.\n\nVe volbách roku 1954 byl zvolen do Slovenské národní rady. Ve volbách roku 1960 byl zvolen za KSS do Národního shromáždění ČSSR za Východoslovenský kraj. V parlamentu setrval až do konce funkčního období, tedy do voleb roku 1964.\n\nV letech 1966–1975 se uvádí jako člen Ústředního výboru Komunistické strany Slovenska či jako účastník zasedání ÚV KSS.\n\n"}
{"id": "768173", "url": "https://cs.wikipedia.org/wiki?curid=768173", "title": "Anna Betíková", "text": "Anna Betíková\n\nAnna Betíková (2. června 1916 - ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Středoslovenský kraj. V parlamentu setrvala až do konce funkčního období, tedy do voleb roku 1964.\n\n"}
{"id": "768174", "url": "https://cs.wikipedia.org/wiki?curid=768174", "title": "Regulační T-lymfocyt", "text": "Regulační T-lymfocyt\n\nRegulační T lymfocyty jsou lymfocyty, které jsou součástí imunitního systému a patří do skupiny CD4+ buněk. Bez těchto buněk by se fyziologická odpověď imunitního systému zvrhla v patologickou. Regulační T lymfocyty potlačují rozvinutí autoimunitních chorob udržováním tolerance vůči tělu vlastním tkáním. Inhibují autoreaktivní lymfocyty, které unikly centrální toleranci v thymu a nastolují tak periferní toleranci. Je znám rovněž fakt, že regulační T lymfocyty brání odstranění rakovinných buněk, a tak přispívají k rozvoji nádoru. \n\nK hlavním povrchovým molekulám patří CD25. IL-2 je totiž nezbytný pro generování T regulačních lymfocytů v thymu a pro jejich přežívání, expanzi i funkci. Dalšími molekulami jsou CTLA-4, což je negativní regulátor aktivace T buněk, a molekula GITR. Rovněž nízká exprese molekuly CD127 by mohla být spolehlivým markrem regulačních T buněk. Transkripční faktor Foxp3 je nezbytný pro správnou funkci regulačních T lymfocytů. U lidí mutace ve Foxp3 vede k multiorgánovému selhání a projevuje se rozvinutím syndromu IPEX.\n\nRegulační T lymfocyty se vyvíjí v přítomnosti samotného TGF-β, který aktivuje expresi transkripčního faktoru Foxp3. Tato exprese indukuje produkci tlumivých cytokinů TGF-β a IL-10. Regulační T lymfocyty se rozdělují na přirozené a indukované. Přirozené regulační buňky jsou vytvářeny v thymu a tvoří 5 – 10 % z celkového počtu CD4+ buněk v thymu, lymfoidních tkáních a periferii. TGF-β dokáže v naivních CD4+ buňkách indukovat expresi Foxp3 a tak je konvertovat na regulační T lymfocyty. Těmto buňkám se pak říká indukované. Do skupiny indukovaných regulačních T lymfocytů patří podskupina Tr1 charakterizovaná velkou produkcí IL-10 a podskupina Th3, která produkuje TGF-β. \n\nJe několik mechanismů působení regulačních T lymfocytů na buňky efektorové. Prvním mechanismem je suprese pomocí inhibičních cytokinů, což jsou IL-10, TGF-β a IL-35. Další z mechanismů je suprese cytolýzou, která vede k apoptóze. Zjistilo se totiž, že i lidské regulační T lymfocyty produkují granzym A a perforin. Dále je to ovlivnění metabolismu efektorových T buněk. Regulační T lymfocyty totiž exprimují ve vysoké míře CD25, což může vést k vyčerpání IL-2 a k jeho nedostatku pro efektorové buňky, pro které je tento cytokin rovněž důležitý. Poslední z mechanismů je modulace zrání a funkce dendritických buněk. Regulační T lymfocyty totiž mohou skrz interakci CTLA-4 s kostimulační molekulou CD80 a/nebo CD86 podmiňovat expresi indolamin 2,3-dioxygenázy (IDO) dendritickými buňkami. IDO indukuje katabolismus tryptofanu do pro-apoptotických tělísek a výsledkem je suprese efektorových buněk, pro které je aminokyselina tryptofan důležitá pro správnou proliferaci a diferenciaci.\n\nVětšina nádorů vyvolává v hostiteli imunitní odpověď, která je zprostředkována nádorovými antigeny, čímž se odlišuje nádor od ostatních nerakovinných buněk. Díky tomu se v nádorovém mikroprostředí nachází velké množství lymfocytů infilujících nádor (TIL, tumor-infiltrating lymphocytes). Ačkoliv to stále není zcela pochopeno, předpokládá se, že jsou tyto lymfocyty namířeny proti rakovinným buňkám a tím zpomalují nebo zastavují růst nádoru. Tento proces je však komplikovaný, protože se zdá, že regulační T lymfocyty přednostně putují do mikroprostředí nádorů. Zatímco regulační T lymfocyty obvykle tvoří pouze asi 4 % CD4+ T buněk, mohou tvořit až 20-30 % z celkové populace CD4 + kolem nádorového mikroprostředí. \n\nAčkoliv byla vysoká množství TIL původně považována za důležitý faktor při určování imunitní odpovědi proti rakovině, je nyní všeobecně známo, že poměr regulačních T lymfocytů k efektorovým T lymfocytům v nádorovém mikroprostředí je rozhodujícím faktorem pro úspěšnou imunitní odpověď proti nádoru. Velká množství regulačních T lymfocytů v nádorovém mikroprostředí jsou spojena se špatnou prognózou u mnoha nádorových onemocnění, jako je rakovina vaječníků, prsu, ledvin a pankreatu. To naznačuje, že regulační T lymfocyty potlačují efektorové T lymfocyty a zabraňují tak imunitní reakci těla proti nádoru. Nicméně u některých typů rakoviny je to naopak a velká množství regulačních T lymfocytů jsou spojena s pozitivní prognózou. Tento trend je patrný u nádorů, jako je kolorektální karcinom a folikulární lymfom. To může být způsobeno schopností regulačních T lymfocytů potlačit celkový zánět, o kterém je známo, že způsobuje proliferaci buněk a metastázy. Tyto protikladné účinky ukazují, že úloha regulačních T lymfocytů ve vývoji rakoviny je vysoce závislá na typu a umístění nádoru.\n\nPřestože stále není úplně pochopeno, jak regulační T lymfocyty přednostně putují do nádorového mikroprostředí, chemotaxe je pravděpodobně poháněna produkcí chemokinů nádorem. Infiltrace regulačních T lymfocytů do nádorového mikroprostředí je usnadněna vazbou chemokinového receptoru CCR4, který je exprimován na regulačních T lymfocytech, na jeho ligand CCL22, který je sekretován mnoha typy nádorových buněk. Expanze regulačních T lymfocytů v místě nádoru může také vysvětlit jejich zvýšená množství. Je známo, že cytokin TGF-β, který je běžně produkován nádorovými buňkami, indukuje diferenciaci a expanzi regulačních T lymfocytů.\n\nObecně platí, že imunosuprese nádorového mikroprostředí do značné míry přispěla k neúspěšným výsledkům mnoha imunoterapií nádorů. Deplece regulačních T lymfocytů u zvířecích modelů ukázala zvýšenou účinnost imunoterapií, a proto mnoho imunoterapeutických léčiv nyní zahrnuje degradaci regulačních T lymfocytů.\n\n"}
{"id": "768175", "url": "https://cs.wikipedia.org/wiki?curid=768175", "title": "Ježovka obecná", "text": "Ježovka obecná\n\nJežovka obecná, též ježovka fialová, je hojná ježovka žijící ve východní části Atlantského oceánu od kanálu La Manche na severu po Kapverdy na jihu, obývá také Středozemní moře. Má pravidelné, spíš kratší ostny a dorůstá velikosti až 15 cm.\n\nJežovka obecná má velkou, kulovitou, nahoře poněkud zploštělou schránku a silné, tupé a nepříliš dlouhé ostny stejné délky. Schránka je tmavě fialová, ostny mohou být též fialové, fialové s bílými konci nebo úplně bílé. Ústní otvor má dole (na sploštělé straně těla) a řitní otvor umístěn nahoře. Patří mezi gonochoristy (oddělené pohlaví), její vývoj je nepřímý, larva pluteus.\n\nŽije v mělkých vodách, obvykle do 30 m hloubky, ale byla nalezena i v hloubce 100 m. Vyskytuje se na chráněných místech na kamenitém a štěrkovém mořském dně, kde se živí řasami rostoucími na povrchu kamenů. Často se maskuje kusem řasy nebo schránkami měkkýšů, které na svém těle přidržuje panožkami (pedicellariemi).\n"}
{"id": "768176", "url": "https://cs.wikipedia.org/wiki?curid=768176", "title": "Štefan Bielik", "text": "Štefan Bielik\n\nŠtefan Bielik (24. prosince 1913 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako zámečník, bytem v obci Bytča.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bytča), kde setrval do konce volebního období, tedy do voleb v roce 1971.\n\n"}
{"id": "768178", "url": "https://cs.wikipedia.org/wiki?curid=768178", "title": "Caribbean Sunset", "text": "Caribbean Sunset\n\nCaribbean Sunset je deváté sólové studiové album velšského multiinstrumentalisty Johna Calea, který rovněž album produkoval, z roku 1984. Mimo jeho tehdejší koncertní skupiny, kterou tvořil kytarista Dave Young, baskytarista Andy Heermans a bubeník David Lichtenstein, se na albu podílel i jeho dřívější spolupracovník Brian Eno.\n\nAlbum bylo nahráno ve studiu Right Track Recording, které se nacházelo na osmačtyřicáté ulici na Manhattanu v New Yorku. První písní, která byla po příchodu do studia nahrána, byla improvizovaná „Experiment Number 1“. Cale v písni spoluhráčům oznamuje změny v právě vznikající písni.\n\nBěhem nahrávání desky se ve studiu zastavil tenista Vitas Gerulaitis, který měl zároveň společnou kapelu s dalším tenistou Johnem McEnroem, a projevil zájem přispět svou hrou na kytaru. Důvodem, proč se tak nakonec nestalo, byl podle Calea „zatvrzelý“ zvukový inženýr, jenž nebyl ochotný ustoupit a Cale s ním nechtěl zacházet do příliš velké hádky.\n\nAlbum mixoval Brian Eno, avšak na obalu uveden nebyl. Eno sehrál důležitou roli i při samotném nahrávání. Cale uvedl, že stačilo nechat na nahrávacím stolu čtyři nedokončené písně, k tomu lahev šampaňského a kaviár, a ve dvanáct hodin odejít. Když se pak Cale kolem šesté vrátil, Eno měl písně dokončené.\n\nAlbum vyšlo v lednu 1984 jako jeho druhé album pro vydavatelství ZE Records a jde o jeho jediné studiové album, které dosud (září 2017) nevyšlo na CD. Na dotaz, zda Cale plánuje vydat reedici nahrávky, v roce 2016 odpověděl, že v daném okamžiku nikoliv. Původně vyšlo pouze na vinylové desce a audiokazetě a v 1990 vyšlo v reedici opět na LP u vydavatelství Mango Records.\n\nV Německu k albu vyšel singl obsahující písně „Villa Albani“ (zpívanou a instrumentální verzi) a „Hungry for Love“. Pouze v Německu vyšel i singl „Hungry for Love“ / „Caribbean Sunset“. Ve Spojeném království pak vyšel singl, na jehož obou stranách byla píseň „Caribbean Sunset“.\n\nSkladba „Model Beirut Recital“ později vyšla v koncertních verzích na albu \"Live at Rockpalast\" (2010, nahráno 1984) a rovněž na DVD ze zkoušky \"Circus Live\" (2007). Titulní píseň vyšla v roce 1994 na kompilaci \"Seducing Down the Door: A Collection 1970−1990\" a rovněž na albu \"Live at Rockpalast\". Na \"Live at Rockpalast\" vyšly i „Magazines“ a „The Hunt“.\n\nV roce 2013 nahrál Carter Tanton, dřívější člen skupiny Lower Dens, svou verzi skladby „Caribbean Sunset“ na své album \"They're Flowers\".\n\nAutorem fotografie na titulní straně obalu je Caleova třetí manželka Risé Cale. Cale je na ní vyfocen ležící na pláži se slunečními brýlemi. Autorem designu na zadní straně obalu je Rob O'Connor. V horní části zadního obalu je rukou napsaný seznam skladeb a ve spodní pak hudebníci, kteří na albu hráli. Úplně dole jsou ostatní lidé, kteří se na něm podíleli.\n\nPíseň „Model Beirut Recital“, která pojednává o Libanonu, zahajuje hlas muže v arabštině slovy „Bejrúte, jsi děvka a šukám tě třikrát za sebou“. Cale uvedl, že hlas patří libanonskému prodejci zbraní se značně pohnutou minulostí, kterého Cale paradoxně poznal přes Izraelce.\n\nJohn Cale v rámci podpory alba odehrál koncertní turné, a to pouze na evropském kontinentu. První koncert proběhl dne 29. ledna 1984 v londýnském klubu The Venue a následně se Cale se svou kapelou přesunul do Západního Německa, posléze do Švýcarska, Belgie, Nizozemska, Dánska, Švédska a Norska. Odtud se vrátil zpět do Nizozemska, kde odehrál další dvě vystoupení, a nakonec zpět do Londýna, kde dne 24. února v sále Lyceum Ballroom turné uzavřel. Právě tento poslední koncert byl profesionálně nahrán a v září 1984 jeho část vyšla na desce \"John Cale Comes Alive\".\n\nAndy Strike album ve své recenzi pro magazín \"Mirror\" označil za obvyklou směs skvělých písní, vyzdvihoval například „Hungry for Love“. Magazín \"Trouser Press\" uvedl, že jde o „Caleovo do té doby nejméně zajímavé album“ a „samotné písně jsou příliš křehké, aby mohly podporovat jeho slova a váseň.“ Novinářka Ethlie Ann Vare svou pozitivní recenzi na album v časopisu \"Goldmine\" uzavřela konstatováním, že jelikož byla deska vydána malým vydavatelstvím, „nepřinese mu [Caleovi] žádné nové obdivovatele. A to je škoda.“\n\n"}
{"id": "768179", "url": "https://cs.wikipedia.org/wiki?curid=768179", "title": "Jiří Srb", "text": "Jiří Srb\n\nJiří Srb (1. listopadu 1919, Praha – 1. června 1980), Praha byl český výtvarník, karikaturista, propagační grafik, ochotník a režisér.\n\nV raném dětství projevoval velké nadání v kreslení a malování. Ve čtrnácti letech zhotovil svůj první seriál – PODZIM – inspirovaný postupy kresleného filmu. Odborné základy získal na pražské Rotterově škole propagační grafiky.\n\nV letech 1938 až 1945 byl zaměstnán v Přibylově propagačním ateliéru jako vedoucí kreslič-návrhář. Po válce pracoval na volné noze a v roce 1948 se stal členem Svazu výtvarníků.\n\nV následujících letech 1955–1972 spolupracoval s Malou scénou na Žižkově, kde vyrostlo několik profesionálních herců. Zde nejen hrál a režíroval, ale také maloval plakáty a navrhoval scény.\n\nJeho hlavní prací byla propagace a užitá grafika. Vtipy kreslí zpočátku do Kvítka (příloha Svobodného slova ) – seriály Pinda a Minda, Dědeček Basta a malá Vlasta, Dobromil. Kresby se začínají objevovat na stránkách humoristického časopisu Dikobraz a poté ve většině novin a časopisů. Později se stává stálým kmenovým autorem.\n\nV oblasti propagační grafiky dále spolupracoval s podniky zahraničního obchodu (prospekty, letáky, plakáty, brožury atd.), ilustroval povídky a vystavoval. Jeho obrázky viděli diváci na výstavách nejen u nás, ale i ve Francii, Polsku, Kubě a v roce 1979 obdržel čestné uznání ze světové soutěže karikaturistů v Japonsku.\n\n\n"}
{"id": "768183", "url": "https://cs.wikipedia.org/wiki?curid=768183", "title": "Lana Turner", "text": "Lana Turner\n\nLana Turner (vlastním jménem Julia Jean Mildred Frances Turner, 8. února 1921, Wallace, Idaho, USA - 29. června 1995, Century City, Kalifornie) byla americká herečka.\n\nSvůj první film \"They Won't Forget\" natočila u společnosti Metro-Goldwyn-Mayer v roce 1937, kdy jí bylo 16 let.\n\nLana Turner se několikrát provdala. jejími manžely byli:\n\n"}
{"id": "768184", "url": "https://cs.wikipedia.org/wiki?curid=768184", "title": "Okres Dzierżoniów", "text": "Okres Dzierżoniów\n\nOkres Dzierżoniów (polsky \"powiat dzierżoniowski\") je okres v polském Dolnoslezském vojvodství. Rozlohu má 478,34 km² a v roce 2010 zde žilo 103 387 obyvatel. Sídlem správy okresu je město Dzierżoniów.\n\n"}
{"id": "768185", "url": "https://cs.wikipedia.org/wiki?curid=768185", "title": "Babushka Lady", "text": "Babushka Lady\n\nBabushka Lady (čti Bábuška lejdy) je přezdívka označující dodnes neidentifikovanou ženu, která se v době atentátu na Johna Fitzgeralda Kennedyho, 35. prezidenta Spojených států amerických, nacházela na dallaském náměstí Dealey Plaza, kde byl prezident zavražděn. Přezdívku „Bábuška lejdy“ získala podle šátku, který měla v inkriminovanou dobu na hlavě, připomínajícího tradiční pokrývku žen na ruském venkově (бабушка - bábuška - totiž v ruštině znamená „babička“ či „stařenka“). \n\nPřítomnost této ženy v místě atentátu potvrdila jednak řada očitých svědků, je však doložena i fotografickými a filmovými materiály, je vidět např. na filmu Marie Muchmoreové nebo na několika snímcích ze Zapruderova filmu. Prokazatelně stála na travnaté ploše mezi ulicemi Elm a Main Street a pomocí kamery filmovala průjezd autokolony prezidenta Kennedyho přes Dealey Plaza. Po zaznění výstřelů tato žena přeběhla silnici Elm Street a přidala se k davu svědků, běžících směrem k travnatému pahorku ( Grassy Knoll), pátrajíc po domnělém střelci. Naposledy byla tato žena viděna ve východní části Elm Street, poté již o ní neexistují žádná další svědectví či důkazy. Bábuška lejdy nebyla nikdy spolehlivě identifikována a nikdy se nepodařilo zajistit film, který toho dne natočila. \n"}
{"id": "768186", "url": "https://cs.wikipedia.org/wiki?curid=768186", "title": "Music for a New Society", "text": "Music for a New Society\n\nV březnu roku 1981 vydal Cale album \"Honi Soit\", což byla jeho první studiová deska po více než pěti letech. Album vydala společnost A&M Records, od které však hudebník záhy odešel, a pro další album si musel hledat nového vydavatele. Našel ho ve firmě ZE Records, kterou založili Michael Zilkha a Michel Esteban, Caleovi spolupracovníci z jeho vlastního, v té době již zaniklého, vydavatelství SPY Records.\n\nNa jaře 1982 šel Cale do studia za účelem nahrát jednoduché sólové album. Když však začal pracovat, celý koncept změnil. Připravovaný projekt se stal podobným desce \"The Marble Index\" zpěvačky Nico, kterou v roce 1968 Cale aranžoval. Krátce předtím mu kytarista Chris Spedding, s nímž Cale řadu let spolupracoval, navrhl, aby desku nahráli společně. To vedlo k upuštění od původního záměru natočit čistě sólové album a rozhodnutí přizvat některé další hudebníky. Většina písní z alba byla nahrána během pěti dnů a následně se některé části skladeb odstranily. Zbylé části byly v příštích dnech doplněny dalšími nástroji, včetně dud, violy a cembala. Cale rovněž nahrávku doplnil dalšími zvuky, včetně smíchu, syčení, tlukotu a vrzání. Nakonec bylo do nahrávek doplněno několik citací různých skladatelů, včetně Nikolaje Andrejeviče Rimskij-Korsakova, Ludwiga van Beethovena a Clauda Debussyho.\n\nNahrávání probíhalo ve studiu Skyline Studios v New Yorku. Výběr tohoto konkrétního studia byl zapříčiněn tím, že v tomto pracoval Caleův přítel Mike McLintock. Nahrávací dny byly velmi dezorganizované a spontánní. Jako zvukový inženýr zde byl zaměstnán David Lichtenstein a jeho asistentem byl David Young. Oba na albu rovněž hráli, první na bicí, druhý na kytaru. Jde o Caleovo nejosobnější album, které vzniklo v době, kdy byl ve velmi špatném psychickém stavu a zoufalý z rozpadu přátelství a zmizení štěstí. Přesto jsou zde náznaky lepšího života, posunu směrem vzhůru, ve skladbě „“. Texty písní jsou neprůhledné, avšak základní poselství, inspirované špatným psychickým stavem autora, je z nich cítit.\n\nAlbum poprvé vyšlo v srpnu 1982 u vydavatelství ZE Records na LP desce. Distributorem společnosti ZE Records bylo vydavatelství Island Records, které již v polovině sedmdesátých let Caleovy nahrávky publikovalo. V roce 1993 vyšlo album v reedici na CD doplněné dříve nevydanou bonusovou skladbou „“. Na reedici z roku 2016 se nachází jako bonusy alternativní verze písní „“ a „“. Reedice vydaná v lednu roku 2016 vznikla pod přímým dohledem Johna Calea a na zvukových úpravách se podíleli jeho dlouholetí spolupracovníci Adam Moseley a Dustin Boyer. Tyto úkony probíhaly v Caleově vlastním studiu ARM Studio v Los Angeles a výkonným producentem reedice byla jeho manažerka Nita Scott. Autorem fotografií v bookletu nového vydání byl Anton Corbijn.\n\nZ alba vyšly dva singly; první obsahoval dvě odlišné verze písně „“ (první z alba ' a druhou z ') a druhý singl obsahoval novější verzi „“ a k tomu ještě „“. K písni „“ byl natočen rovněž nezveřejněný videoklip. Režisér videa vytvořil choreografii pro všechny účastníky (dívky) natáčení, avšak nepřipravil nic pro Calea samotného, který nakonec musel improvizovat. Hudebník později s nadsázkou prohlásil, že pokud bude video někde promítáno, režiséra zabije.\n\nAlbum má světlý obal s hudebníkovým jménem uprostřed, zatímco název alba je pod ním menším písmem. V levé části obalu se nachází Caleova fotografie, jejíž autorkou je módní návrhářka Betsey Johnsonová, která byla na přelomu šedesátých a sedmdesátých let hudebníkovou manželkou. Cale později přiznal, že ačkoliv ona byla ze setkání nadšena, on se cítil velmi nepříjemné. Byli totiž lidé, kteří by rádi zprávu, že je dvojice opět spolu, poslali na veřejnost.\n\nAlbum otevírá skladba „“, v níž zní například zvuky klavíru ze vzdálené místnosti. V té také hraje slide kytaru Chris Spedding. Speddingův příspěvek byl nahrán za jediný den. Přestože kytarista původně chtěl, aby měl při práci svobodu, Cale ho poučoval, co přesně chce. Spedding nakonec ztratil trpělivost, avšak to bylo právě to, co Cale chtěl. Byl totiž nadšen z faktu, že má v nahrávce vztek. Píseň „“ pojednává o matce, která byla zatčena za spáchání vraždy. V textu se vyskytují její děti, avšak není jasné, zda je zabila či ne. Skladbu „“, která se nachází na druhé pozici, hrál Cale poprvé již v květnu roku 1980 v rámci koncertního cyklu „“. Píseň hrál i při svých dalších vystoupeních. V nahrávce písně je slyšet například „šílený smích“. Na třetí místo byla zařazena téměř šestiminutová skladba „“, kterou zní zvuky preparovaného klavíru. Podle Caleových slov jde o pokus recitovat špionážní příběh. Píseň původně nesla název „“, avšak zvukový inženýr napsal název nečitelně a při přepisu vydavatelství skladbu uvedlo jako „“. Cale přiznal, že je za tento omyl vděčný, neboť nový název údajně byl v angličtině lepší. Následuje „“, první ze dvou písní, na nichž se autorsky podílel dramatik Sam Shepard.\n\nSkladba „“ vyšla již v roce 1975 na albu '. Pro toto album byla nahraná znovu. Cale se zde zpočátku doprovází klavírem, později se přidává ještě cembalo. V závěrečné části skladby znějí dudy. Na šesté pozici se nachází bez šestnácti sekund pětiminutová „“. Skladbu „“, jež se nachází na sedmém místě, hrál Cale poprvé již v březnu 1981 při turné ke svému předchozímu albu \"Honi Soit\". Oproti verzi vydané na albu ' měla tato jiný text. Inspirací pro vznik písně „“ byla povídka francouzského spisovatele Guye de Maupassanta. Píseň „“ je jedinou písní z alba, ve které hraje kompletní kapela. Jde o nejpozitivnější píseň z alba, z níž je cítit známka života, například ve verši „“ (\"dětská karavana\"), stejně jako v opakujících se slovech „“ (\"přijdou změny\"). Cale původně nechtěl, aby píseň na albu vyšla, avšak nakonec, kvůli tlaku ze strany vydavatelství, souhlasil. V částech písně „“, která následuje, Cale využil motiv z Ódy na radost skladatele Ludwiga van Beethovena. Spoluautorkou písně byla Caleova tehdejší manželka Risé. Následuje druhá spolupráce se Shepardem, dvou a čtvrt minutová nahrávka „Risé, Sam and Rimsky-Korsakov“. Jde o Calem zhudebněnou Shepardovu báseň, která vznikla během natáčení filmu \"Správná posádka\" (text později vyšel v Shepardově knize \"Motelové kroniky\"). Hlasem do ní přispěla Caleova manželka a skladba využívá motivů ruského romantického skladatele Nikolaje Andrejeviče Rimskij-Korsakova. Na reedici z roku 1993 se nachází jako bonus bezmála šestiminutová píseň „“. Ta obsahuje citaci Debussyho skladby „“. Debussyho klavírní kus je hrán s lehkostí a ke konci skladby je slyšet zavírání klavírního víka.\n\nPůvodně se na albu měla nacházet i píseň „Mama's Song“, avšak Cale se na poslední chvíli rozhodl ji na album nezařadit. V bookletu původního vydání byla skladba uvedena, avšak na nahrávce se ve skutečnosti nevyskytovala. Píseň obsahovala telefonický rozhovor Calea s jeho matkou Margaret, v němž mimo jiné zpívala velšskou lidovou píseň „Ar Lan y Môr“. Důvodem odebrání písně z finálního alba bylo, že jeho matka těsně před vydáním desky onemocněla.\n\nProdejnost alba byla velmi nízká. Přestože bylo kritiky přijato dobře, Cale po letech řekl, že nechtěl velebení, ale lepší prodejnost. Publicista Mark Deming ve své recenzi pro server Allmusic uvedl, že možná jde o mistrovské dílo. V roce 2010 bylo album zařazeno na desátou pozici v žebříčku nejlepších ztracených alb časopisu \"Uncut\". Stejný magazín je zařadil na 26. příčku žebříčku nejlepších písničkářských alb.\n\nDne 29. srpna 2013 album, stejně jako v předchozích letech \"Paris 1919\", Cale poprvé představil v celém svém rozsahu během zahájení festivalu v dánském městě Aarhus. Jako hosté se při koncertě představili Beth Orton, KT Tunstall, Jim White a Nick Franglen. V říjnu 2014 Cale vydal novou verzi písně „If You Were Still Around“. Rovněž k ní byl natočen videoklip, jehož režisérkou byla Abigail Portner. V listopadu 2015 Cale vydal novou verzi písně „Close Watch“ (i k této písni Abigail Portner natočila klip) a zároveň oznámil vydání nové verze celého alba nazvané \"M:FANS\". Na nové nahrávce se nenacházejí písně „Risé, Sam and Rimsky-Korsakov“ a „“, ale je zde například skladba „“, obsahující telefonický rozhovor s matkou (původně nevydaná „“). Dále je zde zahrnuta nová verze dříve nepublikované skladby „“. Cale o písni prohlásil, že byl velmi šťasten, když ji našel, neboť na ni zcela zapomněl.\n\n"}
{"id": "768188", "url": "https://cs.wikipedia.org/wiki?curid=768188", "title": "Antonín Bichler", "text": "Antonín Bichler\n\nAntonín Bichler (20. ledna 1920 – 6. listopadu 2004) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako vedoucí technického odboru \"Železáren VŘSR\" v Třinci.\n\nPřed volbami roku 1964 v rámci předvolební agitace zdůrazňoval, že za jeho mandátu byla postavena silnice do nejvýchodnější české obce Hrčava. Jako předseda parlamentního výboru pro hlavní výrobní odvětví a dopravu se vyjadřoval i k soupeření se Západem: „\"Předhonit Spojené státy ve výrobě oceli na obyvatele nebylo lehké. Stálo to hodně potu a úsilí. Bude stát i nyní hodně potu a úsilí, abychom zvítězili na frontě kvalitativních ukazatelů. Ale my tu zvítězit musíme\"“.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Třinec), kde setrval do prosince 1970, kdy rezignoval. Po invazi vojsk Varšavské smlouvy do Československa ho severomoravské vedení KSČ zařadilo na seznam „představitelů a exponentů pravice“. V té době je uváděn jako vedoucí technického oddělení třineckých železáren.\n\n"}
{"id": "768189", "url": "https://cs.wikipedia.org/wiki?curid=768189", "title": "ZE Records", "text": "ZE Records\n\nZE Records je americké hudební vydavatelství, které založili v roce 1978 Michael Zilkha a Michel Esteban. Oba již dříve spolupracoval s vydavatelstvím SPY Records. Mezi umělce zde vydávali svá alba, patří například John Cale, Lydia Lunch nebo Bill Laswell.\n"}
{"id": "768191", "url": "https://cs.wikipedia.org/wiki?curid=768191", "title": "Hematofobie", "text": "Hematofobie\n\nHematofobie (též hemafobie či hemofobie) je iracionální strach z krve nebo pohledu na krev. Patří mezi nejčastější druhy fobií. Postižený si uvědomuje nesmyslnost svého chování, ale sám to nedokáže ovládnout. \n\nLidé trpící hematofobií, často mívají i traumatofobii (strach ze zranění) a/nebo vakcinofobii (strach z injekcí).\n\nKdyž člověk trpící hematofobií vidí krev, nebo na ni pomyslí, začnou se u něho vyskytovat následující příznaky\n\n\nAlgofobie (strach z bolesti)\nBelonefobie (strach z jehly)\nOdynofobie (strach z bolesti)\nVakcinofobie (strach z očkování)\n\nhttp://www.medterms.com/script/main/art.asp?articlekey=12392 \nhttps://web.archive.org/web/20120123032632/http://myanxietyattacks.com/anxiety-disorders/phobias-fears/hemophobia\n"}
{"id": "768192", "url": "https://cs.wikipedia.org/wiki?curid=768192", "title": "HMAS Success (OR 304)", "text": "HMAS Success (OR 304)\n\nHMAS Success (OR 304) je zásobovací tanker australského námořnictva. Jeho hlavním úkolem je poskytovat na moři jiným lodím palivo, munici a další zásoby. Před zařazením vrtulníkových výsadkových lodí třídy \"Canberra\" byl největší válečnou lodí postavenou v Austrálii pro australské námořnictvo. Zároveň je největší lodí postavenou v Sydney. Je také poslední lodí postavenou loděnicí Cockatoo Island Dockyard. Ve službě nahradil tanker HMAS \"Supply\". Australským námořnictvem byl provozován v letech 1986–2019. Vyžazen byl 29. června 2019.\n\nPlavidlo bylo navrženo na základě francouzské třídy \"Durance\" a postaveno australskou loděnicí Cockatoo Island Dockyard v zálivu Port Jackson v Sydney. Stavba byla zahájena 9. srpna 1980, trup byl spuštěn na vodu 3. března 1984 a do služby byla loď uvedena 23. dubna 1986.\n\nNa každém boku je vybavena dvěma pozicemi pro doplňování paliva, přičemž vždy jedno stanoviště může zároveň přepravovat i náklad. Vertikální zásobování provádí vrtulník. Plavidlo může přepravovat 8220 t paliva, 1131 t leteckého paliva, 259 t pitné vody, 170 t munice, 183 t potravin a 45 t náhradních dílů. Na zádi je plošina a hangár pro uskladnění jednoho transportního vrtulníku Sea King. Pohonný systém tvoří dva diesey Pielstick 16 PC 2-5V, každý o výkonu 7640 kW. Lodní šrouby jsou dva. Nejvyšší rychlost dosahuje 19 uzlů.\n\n\"Success\" byl nasazen jak v první válce v Zálivu roku 1991, tak roku 1999 při mezinárodní intervenci ve Východním Timoru. Na přelomu května a června 2019 plavidlo dokončilo poslední misi, kterou byla návštěva malajského přístavu Makassar. Následně se tanker přes Cairns a Brisbane vrátil do Sydney, kde 29. června 2019 proběhlo jeho vyřazení.\n"}
{"id": "768194", "url": "https://cs.wikipedia.org/wiki?curid=768194", "title": "Parvati Shallow", "text": "Parvati Shallow\n\nParvati Shallow (narozena 21. září 1982 ve Vero Beach na Floridě) je účastnice celosvětově známé americké televizní reality show Kdo přežije. Této reality show se Shallow zúčastnila celkem třikrát. Na vítěznou příčku dosáhla při svém druhém působení v Kdo přežije, tedy v sérii . Odměnou jí bylo 1.000.000 $. Je označovaná jako neoficiální královna Kdo přežije (Queen of Survivor). \n\nParvati se zúčastnila už v roce 2006 13. sezóny , tuto sérii však nevyhrála a zůstala na 6. místě. Díky této sérii dostala Parvati nabídku zahrát si znovu v , ve které bojovala za kmen Favoritů po boku svých kolegů z předchozích řad Kdo přežije. \n\nV roce 2009 dostala další nabídku zahrát si ve 20. sérii , kde se opět setkala se svými kolegy z předchozích řad. Parvati zde zastupovala kmen Padouchů. V této sezóně se umístila na druhém místě.\n\nDne 24. června 2011 bylo oznámeno, že se Parvati zúčastní americké reality show Around The World For Free, ve které měla za úkol se sama vydat do 12 zemí světa bez peněz a jen s jedním kameramanem. Musela se spolehnou na ochotu a pomoc místních obyvatel. V této show navštívila USA, Haiti, Dominikánskou republiku, Barbados, Guyanu, Brazílii, Argentinu, Jihoafrickou republiku, Namibii, Botswanu, Zambii a Keňu. Její stodenní cesta byla zahájena 7. července 2011.\n\nVe filmu Do hlubiny 2 si zahrála menší roli se svojí kamarádkou a kolegyní z Kdo přežije Amandou Kimmel.\n\n"}
{"id": "768196", "url": "https://cs.wikipedia.org/wiki?curid=768196", "title": "Jarmila Bilková", "text": "Jarmila Bilková\n\nJarmila Bilková (1. října 1926 – ???) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1960 byla zvolena za KSČ do Národního shromáždění ČSSR za Západočeský kraj. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. K roku 1964 se uvádí profesně jako dělnice \"n. p. Gremona\" v Lubech u Chebu, k roku 1968 jako leštička houslí z volebního obvodu Mariánské Lázně.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Mariánské Lázně), kde setrvala až do konce funkčního období, tedy do voleb v roce 1971.\n\n"}
{"id": "768198", "url": "https://cs.wikipedia.org/wiki?curid=768198", "title": "Duchovní pastýř", "text": "Duchovní pastýř\n\nDuchovní pastýř je označení používané pro osoby v církvi pečující o svěřený lid, resp. jejich duše, a to jak na úrovni farní (farář), tak diecézní (biskup). Nejvyšším pastýřem je pak míněn Ježíš Kristus. Toto označení vychází z biblického podobenství o dobrém pastýři. V některých protestantských církvích se proto duchovní označuje jako pastor (latinsky, česky \"pastýř\").\n\n\n"}
{"id": "768199", "url": "https://cs.wikipedia.org/wiki?curid=768199", "title": "Ján Blahák", "text": "Ján Blahák\n\nJán Blahák (26. května 1929 – ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Západoslovenský kraj jako bezpartijní kandidát. V parlamentu setrval až do konce funkčního období, tedy do voleb roku 1964.\n\n"}
{"id": "768202", "url": "https://cs.wikipedia.org/wiki?curid=768202", "title": "Alexander Bollo", "text": "Alexander Bollo\n\nAlexander Bollo (25. února 1927 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. V parlamentu setrval až do konce funkčního období, tedy do voleb roku 1964.\n\nK roku 1982 se uvádí jako předseda Okresního národního výboru Galanta.\n\n"}
{"id": "768203", "url": "https://cs.wikipedia.org/wiki?curid=768203", "title": "Štefan Bračok", "text": "Štefan Bračok\n\nŠtefan Bračok (13. října 1919 – 6. června 2007) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. V parlamentu setrval až do konce funkčního období, tedy do voleb roku 1964.\n\n"}
{"id": "768204", "url": "https://cs.wikipedia.org/wiki?curid=768204", "title": "Houba komínová", "text": "Houba komínová\n\nHouba komínová je mořská houba žijící ve Středozemním moři a při pobřeží Afriky od Kapverd po Kanárské ostrovy a západní část Guinejského zálivu. Vytváří širokou bázi, ze které vyrůstají nepravidelné komínovité výběžky s plochým vrcholem, na kterém ústí osculum. Výběžky jsou 3–4 cm vysoké a mají 1 - 2,5 cm v průměru. Na omak je houba slizká, gumové konzistence. Celý živočich je jasně žlutý.\n\nHouba komínová má leukonový typ těla, zpevněný sponginovou síťovitou kostrou. Jehlice sponginu, které pronikají na povrch houby, zde tvoří tužší, hmatatelné kuželovité výběžky.\n\nŽije v mělkých, osluněných vodách do 20 m hloubky. Při vytažení z vody rychle mění barvu, nejprve zezelená a pak zčerná. Tato vlastnost jí dala vědecké druhové jméno, \"aerophoba\" znamená \"mající strach ze vzduchu\".\n\nHouba komínová obsahuje deriváty bromotyrosinu, aeroplysinin-1 a isofistularin-3, což jsou cytotoxické látky, které chrání houbu před dravými predátory a mají též antibiotické účinky. Tvoří až 10% sušiny houby. Vzbudily proto zájem vědců jako možné nové protinádorové léky. Žlutá barva houby je způsobena pigmentem, uranidinem.\n\nHouba komínová je potravou mořského plže druhu \"Tylodina perversa\". Je to potravní specialista, kterému toxiny v houbě neubližují, naopak má schopnost ukládat je ve vlastních tkáních, žluté zbarvení pláště plže je způsobeno uranidinem pocházejícím z houby.\n\n"}
{"id": "768206", "url": "https://cs.wikipedia.org/wiki?curid=768206", "title": "Světlík (přírodní rezervace)", "text": "Světlík (přírodní rezervace)\n\nSvětlík je přírodní rezervace zaujímající plochu stejnojmenného rybníka a několika přilehlých pozemků ve východní části okresu Děčín na jihu Šluknovské pahorkatiny. Rezervace byla vyhlášena 1. prosince 1995, v roce 2008 byla nařízením Ústeckého kraje číslo 2/2008 rozšířena na 65,753 ha. Zasahuje do katastrů Horního Podluží a Studánky u Rumburku.\n\nRybník o rozloze 11,6 ha patří do povodí potoka Lužničky, který se na německém území vlévá do Mandavy. Je umístěn v nadmořské výšce 493 metrů, jeho objem při provozní hladině je 121 000 m³. Průměrná hloubka rybníka je 1,04 metru, dlouhodobý roční průtok je 21 l/s. V letech 1996–1997 proběhlo odbahnění rybníka společně s rekonstrukcí hráze. Vodní dílo je využíváno k rybolovu Místní organizací Českého rybářského svazu Horní Podluží. Lov ryb je povolen pouze v tabulemi označeném úseku, od 16. března do 30. června je lov ryb v úseku označeném v rákosí zakázán z důvodu hnízdění ptactva. Na březích rybníka se nachází větrný mlýn, který byl v provozu až do roku 1945.\n\nPřírodní rezervace Světlík se nachází v Ptačí oblasti Labské pískovce na migrační cestě tažných ptáků. Na vodní plochu navazují vlhké, podmáčené zrašeliněné louky se vzácnou vegetací a výskytem ohrožených druhů rostlin a živočichů. Vyskytuje se zde mj. suchopýr pochvatý (\"Eriophorum vaginatum\"), suchopýr úzkolistý (\"E. angustifolium\"), prha arnika (\"Arnica montana\"), prstnatec májový (\"Dactylorhiza majalis\"), zábělník bahenní (\"Comarum palustre\"), smldník bahenní (\"Peucedanum palustre\"), ostřice latnatá (\"Carex paniculata\") a starček potoční (\"Tephroseris crispa\"). Roste zde vrba plazivá (\"Salix repens\"), hnízdí např. jeřáb popelavý (\"Grus grus\") a chřástal vodní (\"Rallus aquaticus\"). Rybník je lovištěm orla mořského (\"Haliaeetus albicilla\").\n\nÚzemí přírodní rezervace leží na katastrálních územích Horního Podluží a Studánky u Rumburku ve východní části okresu Děčín, v nadmořské výšce 485–508 metrů. Lokalita se nachází severně od Horního Podluží a jižně od Studánky, která je součástí Varnsdorfu. Severní část rezervace je lemována lesem. Světlík je součástí přírodní lesní oblasti číslo 20 Lužická pahorkatina. Z geomorfologického pohledu se rezervace nachází ve Šluknovské pahorkatině, podcelku Rumburská pahorkatina. Z klimatického hlediska v mírně teplé oblasti 2. Samotný rybník leží v nadmořské výšce 493 metrů a nejstarší zmínku o něm lze nalézt na Müllerově mapě Čech z roku 1720, kde je zobrazen.\n\nV blízkosti přírodní rezervace je záměr vybudovat tři větrné elektrárny typu Enercon E-82. Poblíž je nepravidelně v provozu letiště pro ultralehká letadla.\n\nDle \"Plánu péče pro přírodní rezervaci Světlík pro období 2005–2014\" se povrch rezervace skládá z lesní půdy o výměře 98 000 m² a zemědělské půdy o výměře 111 412 m², rozloha vodních ploch a toků je 116 178 m² a výměra ostatních ploch 214 202 m².\n\nV roce 1959 byl proveden průzkum rašelinového ložiska. Ložisko v přírodní rezervaci je registrováno pod číslem 10 a pod názvem \"Studánka\". Má rozlohu 15 ha a objem rašeliny 180 000 m³. V severní části rezervace probíhala v letech 1972–1976 těžba rašeliny. Po ukončení těžby nedošlo k přeměně vytěžených ploch na les. Ponechané „vytěžené“ plochy a některé meliorační kanály jsou patrné do dnešní doby. Na této ploše se vytvořil specifický biotop s populací ohrožených mokřadních živočichů a rostlin, který je dnes předmětem ochrany.\n\nNa břehu rybníka stojí pětilopatkový větrný mlýn holandského typu, který byl postaven v roce 1843 a byl v provozu až do roku 1945. Mlýn byl v letech 2002 až 2009 rekonstruován a stále je reálným mlýnem bez znehodnocujících úprav. Mlýn nemá vedlejší funkce a nemá je mít ani budoucnu.\n\nPřírodní rezervace Světlík byla vyhlášena v roce 1995. Celá rezervace má několikanásobně větší plochu než rybník a zahrnuje i různé suchozemské ekosystémy a společenstva. Některá rostlinná společenstva na území chráněného území i za jeho okraji jsou vzácná, což byl jeden důvodů pro nařízení Ústeckého kraje číslo 2/2008 ze dne 12. března 2008, kterým byla zřízena Přírodní rezervace Světlík s nově určeným rozsahem a s nově definovanými podmínkami ochrany.\n\nGeologický podklad tvoří lužický žulový masiv, pravděpodobně assyntského stáří, a je zastoupen středně zrnitým biotitickým granodioritem. Vytvořily se zde horské pseudoglejové hnědé půdy, humusové pseudogleje, rašeliništní půdy a rašeliny, lze zde najít i sprašové hlíny.\n\nV okolí rybníka se nachází malá holocénní akumulace humolitů – jedná se o ostřico-rákosovou slatinu, která má průměrnou mocnost 1,3 metru (maximální mocnost je 2,8 metru) a rozlohu 17,9 ha, objem 169 tisíc m³.\n\nNa území rezervace se nachází rybník o rozloze 11,6 ha a s plochou povodí 1,8 km². V povodí rybníka je dlouhodobý průměrný roční úhrn srážek 900 mm a dlouhodobý průměrný roční průtok 21 l×s. Maximální výška rybniční hráze ze vzdušní strany je 3,8 metru, minimální šířka koruny hráze je 4,2 metru. Kóta normální hladiny je 492,92 metrů nad mořem, délka hráze je 275 metrů, průměrná šířka koruny hráze je 4,5 metru a objem rybníka při provozní hladině je 121 000 m³. Rybník má průměrnou hloubku 1,04 metru. Teoretické zdržení vody a doba potřebná na naplnění rybníka je přibližně 67 dnů. V letech 1996 a 1997 byla rekonstruována hráz a bylo provedeno poměrně necitlivé odbahnění rybníka bez pozvolných přechodů do okolního terénu. Rybník je ve vlastnictví obce Horní Podluží a je využíván ke sportovnímu rybolovu. Okres Děčín, kde se rybník nalézá, má nízký podíl vodních ploch a jelikož rybník patří mezi největší vodní plochy v okrese, je vyvíjen silný tlak na jeho rekreační využití. Souvislé litorální porosty, velké zvodnění břehů a přítomnost rybářů na hrázi však nejsou příznivé k rekreačnímu využívání rybníka.\n\nDne 29. srpna 2009 byl proveden průzkum sedimentů na dně rybníka. Dno je celoplošně pokryto 10–30 centimetrů silnou vrstvou černého vodnatého a anaerobního sedimentu, který do vody snadno uvolňuje fosfor. V přítokové částí rybníka je dno tvořeno rašelinou. V místech, kde je přísun organického materiálu, dochází k rozkladu rašeliny a ke tvorbě bahenních plynů. Ke tvorbě těchto plynů přispívá i rycí činnost velkých kaprů. Rozklad rašeliny odstartovalo odbahnění rybníka v 90. letech 20. století. V delším časovém úseku tak není potřeba rybník odbahňovat.\n\nVe vzorku z 11. srpna 2009 převažovaly ve fytoplanktonu v počtu 60 tisíc buněk na 1 ml zelené planktonní druhy, nejhojněji druhy sinic a řas \"Pediastrum tetras\", dále \"Scenedesmus quadricauda\", \"Pediastrum boryanum\", méně hojně celá řada dalších běžných rybničních druhů – další druhy rodů (\"Scenedesmus\", \"Pediastrum\", dále \"Coelastrum\", \"Monoraphidium\", \"Tetrastrum\") a další.\nVodní nádrž je bohatá na floru, což indikuje výchozí přirozený oligotrorní stav. V rezervaci se vyskytuje např. vřes obecný (\"Calluna vulgaris\"), ostřice zobánkatá (\"Carex rostrata\"), bezkolenec modrý (\"Molinia caerulea\"), v mechovém patře přistupují vlhkomilné druhy jako jsou rašeliníky (\"Sphagnum spec. div.\"). Intenzifikace hospodaření na rybníce (rybí obsádky, přikrmování ryb, hnojení a vápnění) je příčinou mezotrofního až mírně eutrofního stavu nádrže, které je indikováno například výskytem zblochanu vodního (\"Glyceria maxima\"). Probíhající sukcese by bez řádného obhospodařování (kosení a odhrnování) měla za následek postupný zánik rybníka, byť by po určitou dobu mohla vytvořit příznivé životní prostředí pro určité druhy ptáků.\n\nZ dřevin se na území rezervace vyskytuje olše lepkavá (\"Alnus glutinosa\"), bříza bělokorá (\"Betula pendula\"), topol osika (\"Populus tremula\"), dub letní (\"Quercus robur\"), vrba ušatá (\"Salix aurita\"), vrba jíva (\"Salix caprea\"), vrba popelavá (\"S. cinerea\"), vrba křehká (\"S. fragilis\"), vrba košíkářská (\"S. viminalis\") a jeřáb ptačí (\"Sorbus aucuparia\").\n\nZ bylin byly zaznamenány řebříček bertrám (\"Achillea ptarmica\"), puškvorec obecný (\"Acorus calamus\"), žabník jitrocelový (\"Alisma plantago-aquatica\"), děhel lesní (\"Angelica sylvestris\"), papratka samičí (\"Athyrium filix-femina\"), dvouzubec nicí (\"Bidens cernua\"), dvouzubec paprsčitý (\"B. radiata\"), vřes obecný (\"Calluna vulgaris\"), blatouch bahenní (\"Caltha palustris\"), ostřice šáchorovitá (\"Carex bohemica\"), ostřice třeslicovitá (\"C. brizoides\"), ostřice štíhlá (\"C. gracilis\"), ostřice řídkoklasá (\"C. remota\"), ostřice zobánkatá (\"C. rostrata\"), pcháč bahenní (\"Cirsium palustre\"), metlice trsnatá (\"Deschampsia cespitosa\"), bahnička vejčitá (\"Eleocharis ovata\"), vrbovka úzkolistá (\"Epilobium angustifolium\"), vrbovka žláznatá (\"E. ciliatum\"), vrbovka chlupatá (\"Ep. hirsutum\"), tužebník jilmový (\"Filipendula ulmaria\"), konopice pýřitá (\"Galeopsis pubescens\"), svízel bahenní (\"Galium palustre\"), zblochan vzplývavý (\"Glyceria fluitans\"), zblochan vodní (\"G. maxima\"), kosatec žlutý (\"Iris pseudacorus\"), sítina smáčknutá (\"Juncus compressus\"), sítina rozkladitá (\"J. effusus\"), hrachor luční (\"Lathyrus pratensis\"), okřehek menší (\"Lemna minor\"), štírovník růžkatý (\"Lotus corniculatus\"), karbinec evropský (\"Lycopus europaeus\"), vrbina obecná (\"Lysimachia vulgaris\"), bezkolenec modrý (\"Molinia caerulea\"), halucha vodní (\"Oenanthe aquatica\"), rdesno obojživelné (\"Persicaria amphibia\"), rdesno blešník (\"P. lapathifolia\"), chrastice rákosovitá (\"Phalaris arundinacea\"), rákos obecný (\"Phragmites australis\"), mochna nátržník (\"Potentilla erecta\"), pryskyřník lítý (\"Ranunculus sceleratus\"), pryskyřník velký (\"R. lingua\"), šťovík přímořský (\"Rumex maritimus\"), skřípina kořenující (\"Scirpus radicans\"), starček Fuchsův (\"Senecio ovatus\"), čistec bahenní (\"Stachys palustris\"), orobinec širokolistý (\"Typha latifolia\"), kopřiva dvoudomá (\"Urtica dioica\") a bublinatka jižní (\"Utricularia australis\") a různé druhy rašeliníků (\"Sphagnum\" spec. div.).\n\nV rybníce se v letech 2008 až 2009 vyskytoval zooplankton o biomase mezi 3 až 9 g/m³ s průměrem 5 g/m³. Vzhledem k hypertrofii rybníka se jedná o poměrně nízkou hodnotu a hodnota zřejmě významně závisí na podílu drobnějších ryb v rybníce a jejich vyžíracího tlaku na zooplankton.\n\nDruhové složení zooplanktonu odpovídá eutrofnímu stavu rybníka, vyskytují se zde vířníci druhů \"Pompholyx sulcata\", \"Trichocerca pusilla\" a druh buchanky \"Acanthocyclops trajani\". Druhové spektrum zooplanktonu není ochuzené jako v kaprových rybnících s vyšší produkcí. Významně zastoupeny jsou druhy z nádrží s velkým podílem síťového fytoplanktonu, zejména sinic, které dávají planktonu poněkud jezerní charakter. Je tak možné zde nalézt nosatičku jezerní (\"Bosmina coregoni\"), hrotnatku jezerní (\"Daphnia cucullata\") či ramenatku velkou (\"Leptodora kindtii\").\n\nV roce 1995, rok před vypuštěním rybníka, bylo složení zooplanktonu jiné. Byly více zastoupeny fytofilní a bentické rody bezobratlých (\"Colurella\", \"Euchlanis,\" \"Lophocharis\", \"Mytilina\", \"Rotaria\", \"Testudinella\", \"Acroperus\", \"Alona\", \"Ilyocryptus\") a druhy charakteristické spíše pro mezotrofní oblasti (\"Conochiloides dossuarius\", \"Keratella ticinensis\", \"Polyarthra remata\", \"Trichocerca\" sp. div.). Místo zmíněných „jezerních druhů“ byly zastoupeny i obvyklejší druhy jako nosatička obecná (\"Bosmina longirostris\") a \"Daphnia galeata\". V uvedeném mezidobí došlo k významné změně ve složení zooplanktonu, které bylo způsobeno růstem trofie vody, vymizením ponořené vegetace a vícedruhovou obsádkou ryb se zastoupením různých věkových kategorií ryb v nevypouštěném rybníku.\n\nMezi vzácné druhy, které lze v přírodní rezervaci spatřit, patří vážka jasnoskvrnná (\"Leucorrhinia pectoralis\"), která je vázána na kyselé vody a chráněna v celé Evropské unii. Z měkkýšů zde byl zaznamenám vzácný plž kružník severní (\"Gyraulus acronicus\") a škeble rybničná (\"Anodonta cygnea\").\n\nV přírodní rezervaci se pravidelně rozmnožuje skokan ostronosý (\"Rana arvalis\").\n\nV rybníku je podle řady ukazatelů velice vysoký počet ryb. Rybáři z Místní organizace Českého rybářského svazu Horní Podluží obhospodařují mimopstruhový rybářský revír o ploše 18 hektarů. Dle výkazů bylo v rybníce v roce 2008 do rybníka vysazeno 3658 kaprů a 2600 línů. Vyloveno bylo 2048 kaprů, 268 línů, 314 cejnů, 24 okounů, 52 dravých ryb a 312 ryb patřilo k ostatním druhům.\n\nRybník má nízký přírůstek mezi vysazeným a vyloveným množstvím ryb: v roce 2006 to bylo 67 kg/ha, v roce 2007 6 kg/ha a roku 2008 17 kg/ha.\n\nV rybníce se rozmnožují i ryby, které nejsou vysazovány, především cejni a okouni. Rekreační rybolov je omezen na hráz a úseky západního a východního břehu k hrázi přiléhající. V roce 2008 bylo na rybolov vydáno 483 povolenek.\n\nPři pozorování v roce 2009 byly zaznamenány tyto ptačí druhy: potápka roháč (\"Podiceps cristatus\"), kachna divoká (\"Anas platyrhynchos\"), kukačka obecná (\"Cuculus canorus\"), linduška lesní (\"Anthus trivialis\"), konipas bílý (\"Motacilla alba\"), kos černý (\"Turdus merula\"), drozd kvíčala (\"T. pilaris\"),\nrákosník zpěvný (\"Acrocephalus palustris\"), pěnice černohlavá (\"Sylvia atricapilla\"), pěnice slavíková (\"S. borin\"), pěnice hnědokřídlá (\"S. communis\"), budníček větší (\"Phylloscopus trochilus\"), budníček menší (\"P. collybita\"), sýkora koňadra (\"Parus major\"), špaček obecný (\"Sturnus vulgaris\"), pěnkava obecná (\"Fringilla coelebs\"), zvonek zelený (\"Carduelis chloris\"), stehlík obecný (\"C. carduelis\"), strnad obecný (\"Emberiza citrinella\"), strnad rákosní (\"E. schoeniclus\") a vrána obecná šedá (\"Corvus corone cornix\").\n\nPři tahu ptáků rezervace slouží jako zastávka ostralce štíhlé (\"Anas acuta\"), polákovi malému (\"Aythya nyroca\"), luňákovi hnědému (\"Milvus migrans\") a orlovcovi říčnímu (\"Pandion haliaetus\"). Mimo jiné zde pravidelně hnízdí jeřáb popelavý (\"Grus grus\"), chřástal vodní (\"Rallus aquaticus\") a v posledních letech zde nepravidelně hnízdí racek chechtavý (\"Larus ridibundus\"), zřejmě se zde také vyskytuje bukač velký (\"Botaurus stellaris\") a vodouš kropenatý (\"Tringa ochropus\"). Pravidelně zde loví orel mořský (\"Haliaeetus albicilla\"). Ve vlhkých biotopech dále hnízdí bramborníček hnědý (\"Saxicola rubetra\") a hýl rudý (\"Carpodacus erythrinus\").\n\nDůvodem ochrany je vodní plocha s navazující litorální vegetací v regionu s malým počtem vodních ploch, vlhké, zrašeliněné a podmáčené louky s ohroženými a vzácnými druhy rostlin a živočichů, keřovité porosty vrb, migrační cesta a hnízdiště vodních a mokřadních ptáků. Hlavní důvod pro vyhlášení rezervace byl její ornitologický význam zejména coby zastávky tažných ptáků. V tomto Světlík doplňuje nedalekou rezervaci Velký rybník. Účelem přírodní rezervace je dále zachování současného stavu a vytvoření podmínek pro dlouhodobé přežití a rozvoj populací ohrožených druhů zvířat a rostlin. Podle Zbyňka Hýzlera je nutné zmírnit následky starých melioračních úprav, zlepšit vodní režim a druhovou skladbu lesa. Oba rybníky jsou na českém území výjimečné tím, že leží na severní straně pohraničních pohoří a nejsou k severu uzavřeny hradbou pohoří a jsou otevřené boreálním druhům a středoevropským druhům ptáků hnízdícím severně od České republiky, kteří neradi překonávají zalesněná pohoří. Ivo Přikryl doporučuje zredukovat mimolesní zeleň u rybníka, například v březovém háji u hráze rybníka nenahrazovat odumřelé břízy a v budoucnu v něm provozovat pastvu, která by zabránila samovolnému zmlazování háje. Mimolesní zeleně je v krajině většinou dostatek a otevřené biotopy mají mnohem vyšší cenu pro tažné ptáky.\n\nVlakem a autobusem je k přírodní rezervaci nejlepší přístup z Horního Podluží. Kolem přírodní rezervace vedou cyklostezky číslo 3015 a 3052. S přírodní rezervací Velký rybník ji spojuje Naučná stezka Velký rybník – Světlík. Autem se lze k rybníku dostat z Horního Podluží. U jihovýchodního okraje rezervace je vybudováno malé parkoviště a stojí zde zděná bouda na nářadí.\n\n\n"}
{"id": "768207", "url": "https://cs.wikipedia.org/wiki?curid=768207", "title": "Antonín Brančík", "text": "Antonín Brančík\n\nAntonín Brančík (3. prosince 1918 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Jihomoravský kraj. V parlamentu setrval až do konce funkčního období, tedy do voleb roku 1964.\n\nV roce 1968 se uvádí jako předseda Okresního národního výboru v Prostějově.\n\n"}
{"id": "768208", "url": "https://cs.wikipedia.org/wiki?curid=768208", "title": "Tomáš Tichák", "text": "Tomáš Tichák\n\nTomáš Tichák (* 14. května 1957 Olomouc) je český publicista, fejetonista, dramatik a redaktor časopisu Listy.\n\nJeho otec Milan Tichák je autorem publikací o historii Olomouce. Tomáš Tichák vystudoval Elektrotechnickou fakultu VUT v Brně, do roku 1990 pracoval jako technik ve výpočetním středisku.\n\nV letech 1990 až 1996 působil v olomouckých Hanáckých novinách, od roku 1991 zastával pozici šéfredaktora. Koncem 90. let byl zaměstnán jako redaktor časopisu České katolické charity. V roce 2001 se stal českým redaktorem Česko-slovenského týdeníku Mosty, od roku 1994 byl redaktorem literárního časopisu Scriptum, v roce 2002 pracoval v redakci pražských Literárních novin, fejetony přispíval například do olomoucké přílohy Mladé fronty Dnes.\nSpolečně s Václavem Burianem se autorsky podílel na knižním rozhovoru s Jaroslavem Šabatou (\"Sedmkrát sedm kruhů\", Votobia, Olomouc 1997), dále spoluredigoval knihy \"Večerní rozmluvy\" Josefa Jařaba (Votobia 1998) a memoáry Vlasty Chramostové (Doplněk, Brno / Burian a Tichák, Olomouc). Nyní je spoluvydavatelem, redaktorem a fejetonistou dvouměsíčníku Listy a spolupodílí se na činnosti nakladatelství Burian a Tichák, které jej vydává.\n\nV roce 1975 spolupořádá „cimrmanovské semináře“ a o rok později zakládá s Ladislavem Šenkyříkem a Jiřím Lamačem neoficiální autorské divadlo Bernardýn (plný název zněl Hanácké premiérové divadlo Bernardýn, literární orchestr U pana ředitele), od přelomu 70. a 80. let pro ně píše scénáře a také hudbu. Divadlo Bernardýn se vyznačovalo svébytnou poetikou, neslo znaky studentské recese a spontánnosti. „Olomoucké divadlo Bernardýn představuje svým způsobem existence specifický politický aspekt divadelních aktivit v období „normalizace“. Nehlásilo se programově k protirežimní činnosti, ale samotný fakt, že svou nezařaditelností a neoficiálností vyjadřovalo postoj vzdoru, byl diváky vnímán jako politický akcent. Navíc jeho zábavné a hravé adaptace zcela nepokrytě směřovaly k parodickému glosování reality.\"\n\nV roce 1981 píše první fejetony, povídky, básně a jiné kratší texty do olomouckého samizdatového časopisu se symbolickým názvem Ječmínek, mezi jehož autory patřili Václav Burian, Ladislav Šenkyřík, Pavel Opelík. Pavla Foglová ad. Časopis se zaměřil na tvorbu výše zmíněných autorů, ale také na překlady, např. z polštiny (Czeslaw Milosz, Witold Gombrowicz, Rafal Wojaczek) a anglosaského kulturního prostředí (Charles Bukowski, Bob Dylan, Leonard Cohen, John Lennon, Joni Mitchellová).\n\nRoku 2007 vychází v nakladatelství Periplum soubor fejetonů nazvaný Podvratné a závratné a jiné fejetony. Jedná se o výbor z kratších prozaických útvarů – z fejetonů a aforismů, který je rozdělen do 6 částí s názvy: Točí se, a přece nic (13 textů), Aforismy (7 aforismů), Za oživení města a veřejnou zeleň (16 útvarů), Vinice a citadely (7 postřehů z cest), Naše globální vesnice (10 textů), Kteří jsou naši (14 textů). Fejetony jsou sestaveny chronologicky – nejstarší byl napsán roku 1981 do Ječmínku, poslední pochází z roku 2007, výbor tedy shrnuje období 26 let.\n\ns Jiřím Lamačem\n\nsamostatně\n\nviz \n\nTomáš Tichák se věnuje hře na kytaru, v minuosti i na baskytaru (rocková a jazzrocková skupina WSS) a působil v olomouckých hudebních uskupeních (nyní v jazzovém kvartetu Blue Canisters).\n"}
{"id": "768213", "url": "https://cs.wikipedia.org/wiki?curid=768213", "title": "Ernest Bukó", "text": "Ernest Bukó\n\nErnest Bukó (12. června 1920 – ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Západoslovenský kraj jako bezpartijní kandidát. V parlamentu setrval až do konce funkčního období, tedy do voleb roku 1964.\n\n"}
{"id": "768216", "url": "https://cs.wikipedia.org/wiki?curid=768216", "title": "Alois Coufal", "text": "Alois Coufal\n\nAlois Coufal (8. března 1922 – 1. června 1989) byl český a československý politik Československé strany lidové a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nNarodil se v chudé rodině v obci Nasobůrky. Pracoval jako dělník a posléze družstevník v JZD Nasobůrky, kde se stal předsedou. Stal se stranickým funkcionářem Československé strany lidové, ve které působil i jako předseda Krajského výboru Severomoravského kraje.\n\nVe volbách roku 1960 byl zvolen za ČSL do Národního shromáždění ČSSR za Severomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako traktorista JZD z Litovle.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Litovel), kde setrval do konce funkčního období, tedy do voleb v roce 1971. Zároveň v letech 1969-1971 zasedal v České národní radě. Po roce 1971 se již v politice neangažoval a zemřel v Litovli.\n\n"}
{"id": "768219", "url": "https://cs.wikipedia.org/wiki?curid=768219", "title": "Rovėja", "text": "Rovėja\n\nRovėja je řeka 3. řádu na severu Litvy, v Panevėžyském kraji, protéká okresem Biržai. Rovėja pramení 4 km na východ od městečka Papilys. Je to pravý přítok Apašči, do které se vlévá 22,5 km od jejího ústí do Nemunėlisu, u vsi Juodeliai, 6 km na severoseverozápad od okresního města Biržai. Teče převážně na severozápad, pouze konec dolního toku směřuje k západu. Řeka je v historických pramenech zmiňována již od roku 1416. U Garšviů protéká rybníkem. Roční průtok je rozložen takto: jaro - 47 %, léto - 10 %, podzim 24 %, zima - 19 %. Ve velmi krutých zimách řeka místy zamrzá až ke dnu. Roční výkyv hladiny dosahuje 1,6 m. V okolí Rovėji jsou dolomity. Lidé je zde používají k pálení vápna, na štěrk a podobně. Vysoký výskyt dolomitů podmiňuje hojné krasové jevy, zejména v kraji pověstné množství propadů, které se zde nazývají smegduobė.\n\nLevé:\nPravé:\nObecné jméno \"rovėja\" v litevštině znamená ženu ze zemědělství, vytrhávající ze země nejčastěji len, případně plevel.\n"}
{"id": "768222", "url": "https://cs.wikipedia.org/wiki?curid=768222", "title": "Michal Cyprich", "text": "Michal Cyprich\n\nMichal Cyprich (22. září 1921 – 16. července 1982) byl slovenský a československý politik Komunistické strany Slovenska, poúnorový poslanec Národního shromáždění ČSSR a poslanec Sněmovny lidu a Sněmovny národů Federálního shromáždění za normalizace.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako uředník, bytem ve městě Čadca.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Čadca). Mandát obhájil ve volbách v roce 1971. Ve volbách v roce 1976 byl zvolen do Sněmovny národů Federálního shromáždění. V ní setrval i po volbách v roce 1981. V parlamentu zasedal do své smrti roku 1982. Pak místo něj nastoupil František Hrudál.\n\nPřed odchodem do penze působil jako předseda ONV v Čadci (jako předseda ONV se připomíná už k roku 1971). Byl mu udělen Řád práce, vyznamenání Za zásluhy o výstavbu a další vyznamenání. Ve funkci předsedy ONV se uvádí ještě k roku 1975.\n\n"}
{"id": "768223", "url": "https://cs.wikipedia.org/wiki?curid=768223", "title": "Wapiti západní", "text": "Wapiti západní\n\nWapiti západní (\"Cervus canadensis roosevelti\"), známý také jako Wapiti Rooseveltův nebo Wapiti olympijský, je největší ze čtyř přeživších poddruhů wapitiho v Severní Americe. Žije v deštných pralesích pacifického Severozápadu a jako nepůvodní druh se vyskytuje od roku 1928 na Afognacký ostrov a Malinový ostrov, které leží u pobřeží Aljašky. Veřejné přání chránit tento poddruh byl jedním ze spouštěcích mechanismů založení Národní památky Mount Olympus v roce 1909, ze které časem vznikl Olympijský národní park.\n\nDospělí jedinci rostou do délky dvou až tří metrů a výšky jednoho až jednoho a půl metru. Samci váží mezi 300 a 500 kilogramy, samice mezi 260 a 285. Někteří dospělí samci z Malinového ostrova dokonce dosahovali váhy až téměř 600 kilogramů.\n\nOd pozdního jara do raného podzimu se živí bylinami, jako jsou trávy nebo šáchorovité. V zimních měsících se jejich strava skládá z dřevin, mezi které patří \"Oplopanax horridus\" a bez, ale také z bylin, jako je \"Viburnum trilobum\". Mezi potravu wapiti západního patří také borůvky, houby a \"Rubus spectabilis\".\n\nV divočině se wapiti západní jen vzácně dožije více než 12 až 15 let, v zajetí však existují případy, ve kterých žili déle než 25 let.\n"}
{"id": "768224", "url": "https://cs.wikipedia.org/wiki?curid=768224", "title": "Betsey Johnsonová", "text": "Betsey Johnsonová\n\nBetsey Johnsonová (* 10. srpna 1942, Wethersfield, Connecticut) je americká módní návrhářka.\n\nNarodila se 10. srpna 1942 ve Wethersfieldu ve státě Connecticut ve Spojených státech amerických jako druhá ze třech dětí Leny a Johna Johnsonových. Po úspěšném dokončení střední školy nejprve studovala na Pratt Institute a později přešla na Syracuse University. Na počátku své kariéry navrhovala oblečení pro různé herce a jiné osoby s okolí umělce Andyho Warhola, kde potkala svého pozdějšího manžela, hudebníka Johna Calea. Jejich svatba proběhla v dubnu 1968. Jejich manželství se rozpadlo v roce 1971. V sedmdesátých letech založila vlastní značku Alley Cat, která se brzy stala oblíbenou mezi rockovými hudebníky. V roce 1971 získala ocenění Coty Award a roku 1975 se jí narodila dcera Lulu Johnson. Od roku 2013 vystupuje se svou dcerou v televizním pořadu na Style Network.\n\nV roce 2001 o ní režisérka Lee Grant natočila hodinový dokumentární film v rámci série \"Intimate Portrait\"; vedle samotné Johnsonové zde vystoupila například dcera Lulu Johnson, zpěvačka Cyndi Lauper nebo bývalý manžel John Cale. V roce 2009 ji National Arts Club ocenil za celoživotní přínos módě.\n\nV roce 2013 jí byla diagnostikována rakovina prsu, ze které se po terapiích vyléčila.\n\n"}
{"id": "768226", "url": "https://cs.wikipedia.org/wiki?curid=768226", "title": "Psí hvězda (povídka)", "text": "Psí hvězda (povídka)\n\nPsí hvězda (anglicky „Dog Star“ nebo „Moondog“) je krátká vědeckofantastická povídka britského spisovatele Arthura C. Clarka.\n\nV angličtině vyšla poprvé ve sbírce s názvem \"Tales of Ten Worlds\".\n\nPříběh o silném poutu mezi člověkem (pracovně vytíženým astrofyzikem) a nalezeným psem, kterého musí jeho nový pán opustit kvůli práci na měsíční observatoři. Vzpomínka na milovaného psa jednoho dne zachrání život jemu i dalším lidem.\n\nAstrofyzik nalezne během cesty do observatoře Palomar u cesty opuštěného psa. Ačkoli zvířata nemá příliš v lásce, rozhodne se jej vzít sebou. Pojmenuje ho Lajka a nechá si ho. Pes roste a upne se ke svému pánovi, jenž si ho často bere i do svého zaměstnání, kde si ho oblíbí i ostatní astronomové.\n\nJednoho dne se astrofyzik vydá i s Lajkou na seminář do Berkeley, kde má přespat u svých známých. V noci pes štěká a divoce škrábe na dveře. Jeho majitel ho pustí ven, krátce nato uhodí v oblasti silné zemětřesení, které on díky varování Lajky přežije. Dům se však zhroutil a pohřbil jeho přátele. Tato událost velmi posílí vazbu mezi astrofyzikem a jeho psem.\n\nMuž ví, že bude muset svého psa opustit. Dostal nabídku na místo zástupce ředitele Obsaervatoře na odvrácené straně Měsíce. Rve mu srdce, že bude muset svého psa nechat na Zemi a trápí jej výčitky. Cítí, že není o mnoho lepší než ti, kteří štěně pohodili u silnice. Ponechá zvíře rodině starého fyzika Andersona a odlétá za svou kariérou.\n\nPes zakrátko umírá žalem. Zpráva k zástupci ředitele observatoře dorazí během několika týdnů. Je z ní velmi rozrušen, ale bolest mu pomáhá utišit usilovná práce. Jednoho dne zaslechne ve snu štěkot Lajky. Mrzí ho, že živý sen netrval déle, aby mohl opět pohlédnout do očí tvorovi, který ho miloval. Vtom se budova začne otřásat, vědec stihne včas spustit alarm a obléci se do skafandru. Otřesy zničily tři tlakové kupole observatoře, ale škody na životech mohly být větší, nebýt včasného varování.\n\nČesky vyšla povídka v následujících sbírkách nebo antologiích:\n\n"}
{"id": "768237", "url": "https://cs.wikipedia.org/wiki?curid=768237", "title": "Hydromechanika", "text": "Hydromechanika\n\nHydromechanika je vědní obor, část mechaniky tekutin, která se zabývá fyzikálním chováním kapalin v klidu a v pohybu.\n\nDělí se na dvě části:\nVybrané vzorce, které se nejčastěji používají v hydromechanice.\n\n\n\n\n\n\nHydrostatika se zabývá chováním kapalin v klidu. Do hydrostatiky patří:\n\nHydrodynamika se zabývá chováním kapalin v pohybu. Do hydrodynamiky patří:\n\n"}
{"id": "768238", "url": "https://cs.wikipedia.org/wiki?curid=768238", "title": "MGM Records", "text": "MGM Records\n\nMGM Records bylo americké hudební vydavatelství, založené v roce 1946. Prvním albem této společnosti byl soundtrack k filmu \"Till the Clouds Roll By\". Mezi pozdější hudebníky, kteří s tímto vydavatelstvím měli smlouvu, patří například Roy Orbison, The Cowsills, The Animals nebo Ultimate Spinach. Mezi dceřiné společnosti MGM Records patřilo například Verve Records.\n"}
{"id": "768255", "url": "https://cs.wikipedia.org/wiki?curid=768255", "title": "Mistrovství Evropy juniorů v ledním hokeji 1995", "text": "Mistrovství Evropy juniorů v ledním hokeji 1995\n\nMistrovství Evropy juniorů v ledním hokeji 1995 byl 28. ročník této soutěže. Turnaj hostilo od 9. do 16. dubna německé město Berlín. Hráli na něm hokejisté narození v roce 1977 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Vesa Toskala, Jani Riihinen\nObránci: Jaako Niskavaara, Toni Lydman, Sami-Ville Salomaa, Antti-Jussi Niemi, Jussi Salminen, Aki-Petteri Berg, Pasi Petriläinen\nÚtočníci: Mikko Markkanen, Tomi Kallio, Miika Elomo, Tuomas Reijonen, Tino Hakanen, Toni Hirvonen, Pekka Kangasalusta, Teemu Riihijärvi, Sami Salonen, Juha Viinikainen, Janne Lehtinen, Marko Mäkinen, Jussi Tie\n\nBrankáři: Robert Hamrla, Ladislav Kudrna\nObránci: Robert Kántor, Jakub Ficenec, Aleš Píša, Tomáš Kaberle, Lukáš Zíb, Petr Buzek, Jiří Polák\nÚtočníci: Radek Dvořák, Marek Melenovský, Pavel Rosa, Michal Horák, Josef Straka, Ondřej Kratěna, Martin Špaňhel, Marek Vorel, David Hruška, Martin Streit, Libor Pavliš, Kamil Glabazna, Jiří Burger\n\nŠampionát B skupiny se odehrál v Senici a ve Skalici na Slovensku, postup na mistrovství Evropy juniorů 1996 si vybojovali domácí. Do skupiny C sestoupilo Rakousko.\n\n1. Slovensko\n2. Polsko\n3. Dánsko\n4. Maďarsko\n5. Itálie\n6. Francie\n7. Rumunsko\n8. Rakousko\n\nŠampionát skupiny C1 se odehrál v Kyjevě na Ukrajině, vyhráli jej domácí a postoupili do skupiny B. Ostatní účastníci za rok hráli skupinu C.\n\n1. Ukrajina\n2. Lotyšsko\n3. Slovinsko\n4. Velká Británie\n5. Estonsko\n6. Španělsko\n\nŠampionát skupiny C2 se odehrál v Elektrenai v Litvě. První dva týmy (Litva a Chorvatsko) postoupily do C skupiny, ostatní za rok hrály skupinu D.\n\n1. Litva\n2. Chorvatsko\n3. Nizozemí\n4. Jugoslávie\n5. Izrael\n6. Bulharsko\n7. Turecko\n"}
{"id": "768272", "url": "https://cs.wikipedia.org/wiki?curid=768272", "title": "Sjednocení (povídka)", "text": "Sjednocení (povídka)\n\nSjednocení nebo též Usmíření (anglicky „Reunion“) je krátká vědeckofantastická povídka spisovatele Arthura C. Clarka.\n\nPovídka je zpracována jako krátké poselství přilétávajících lidí z vesmíru, jež se mají setkat se svými dávnými příbuznými, kteří na Zemi přežili dobu ledovou.\n\nV angličtině vyšla poprvé v antologii s názvem \"Infinity Two\".\n\nDepeše přilétavajících lidí z vesmíru zdraví obyvatele Země a konstatuje, že to byli oni, kteří planetu kolonizovali. Tehdy se tropická Země jevila jako ideální svět, ale poté nastala doba ledová a kolonie se začala rozpadat. Většina teplomilných lidí odlétla ze Země, ale někteří se přizpůsobili zimě. Barva jejich kůže vybledla a oni věřili, že je napadla záhadná nemoc. Tito kolonisté podle staronových návštěvníků upadli do barbarství a oni je chtějí spasit a vyléčit jejich podivnou genetickou chorobu – bílou barvu kůže.\nČesky vyšla povídka v následujících sbírkách nebo antologiích:\n\n"}
{"id": "768273", "url": "https://cs.wikipedia.org/wiki?curid=768273", "title": "Dot Jones", "text": "Dot Jones\n\nDorothy-Marie \"Dot\" Jones (* 4. ledna 1964, Turlock, Kalifornie, Spojené státy americké) je americká herečka a bývalá sportovkyně. Navštěvovala California State University ve Fresnu, kde vytvářela rekordy ve vrhu koulí. Je také patnáctinásobnou mistryní světa v armwrestlingu. V současné době má vedlejší roli v hudebním televizním seriálu \"Glee\", kde hraje roli Shannon Beiste, za kterou byla v roce 2011 nominována na cenu Emmy v kategorii Nejlepší hostující herečka v komediálním seriálu.\n\nDorothy-Marie Jones se narodila v roce 1964 v Turlocku v Kalifornii a vyrůstala v městě Hilmar. Poprvé se do silových soutěží zapojila v poměrně mladém věku. Začala závodit na střední škole a poté zažila obrovský růstový výkyv během devíti měsíců. Vyrostla o 17 centimetrů (7 palců) a oslabila se jí záda, tak je začala posilovat zvedáním závaží. Když navštěvovala Hilmar High School, byla šampionkou ve vzpírání a byla jmenována atletkou roku. Začala s armwrestlingem a v devatenácti letech získala svůj první světový titul a později získala i dalších čtrnáct.\n\nPo střední škole navštěvovala Modesto Junior College a Fresno State, kde pokračovala se svým závoděním ve sportu. Hrála softball a soutěžila ve vrhu koulí a vzpěračství. Během své sportovní kariéry utrpěla celkem 11 zranění kolena, což změnilo její výšku z 193 cm na 191 cm. Po operaci kolene se její výška vrátila na původních 193 cm. Po vysoké škole pracovala jako poradce pro mládež na Fresno County Juvenile probačním středisku a zároveň pokračovala se sportem.\n\n"}
{"id": "768276", "url": "https://cs.wikipedia.org/wiki?curid=768276", "title": "Animal Justice", "text": "Animal Justice\n\nAnimal Justice je třípísňové EP Johna Calea, celkově první EP v jeho kariéře. Album vyšlo v září 1977 u vydavatelství Illegal Records. Skladba „Chickenshit“ byla určena pro hudebníky, kteří odešli z jeho koncertu při „Croydonském incidentu“. Píseň „Hedda Gabbler“ pojednává o americké aktivistce proti homosexuálům Anitě Bryant. Cale při nahrávání alba nahrál ještě dvě písně „Jack the Ripper“ a „Ton Ton Macoute“, které se na EP nakonec nedostaly. Autorkou fotografií na obalu alba je Jill Furmanovsky. Producentem alba byl John Cale a výkonným producentem pak Wartoke Concern. Později album vyšlo jako bonus na albu \"Sabotage/Live\" (vyšlo u na CD) původně z roku 1979. Bylo doplněné ještě o skladbu „Rosegarden Funeral of Sores“, která původně vyšla jako B-strana singlu „Mercenaries“.\n\n"}
{"id": "768284", "url": "https://cs.wikipedia.org/wiki?curid=768284", "title": "Cecilská hudební jednota", "text": "Cecilská hudební jednota\n\nCecilská hudební jednota (zkratka CHJ) je schola s již dvousetletou tradicí. Zpívá hlavně při liturgii, její domovskou farností je římskokatolická farnost – děkanství Ústí nad Orlicí s kostelem Nanebevzetí Panny Marie.\n\nOd tohoto roku (kdy byl duchovním správcem ústecké farnosti P. Josef Kajnek) se CHJ v duchu liturgie, obnovené II. vatikánským koncilem, zapojila do zpěvu liturgických textů. Uměleckého vedení se ujímají manželé Oldřich a Marie Heylovi, kteří ve sboru slouží až do roku 2007.\n\nCecilskou hudební jednotou prošli mnozí význační hudebníci jako Leopold Jansa, Alois Hnilička, František Špindler, Jaroslav Kocian a další.\n\nRepertoáru CHJ obsahuje více než 200 skladeb od gregoriánských chorálů až po soudobé. Mezi tradiční a oblíbené autory můžeme zařadit skladatele jako jsou: G. P. da Palestrina, Th. L. de Victoria, R. Twardowsky, Jaroslav Kocian, Adam Michna z Otradovic, P. Josef Olejník, Petr Eben, Bohuslav Korejs a další. \nZpívá průměrně 70x za rok na nedělních mší svatých a slavnostech. Kromě zpěvů při bohoslužbách pořádá příležitostně koncerty. Zkoušky probíhají pravidelně každou sobotu a v létě jezdí na několikadenní soustředění.\n\nCHJ má také svou hymnu, která začíná slovy: \"\"Zavzni, hudbo, v celé kráse, v rozkošném svém hučení...\"\", začátek této Cecilské hymny se stal i znělkou města Ústí nad Orlicí.\n\nVe sboru je určen \" I. starší\" – Pavel Chasák a \"II. starší\" – František Hordějčuk, kteří se spolu se sbormistrovou starají o organizační záležitosti, vedou dokumentaci sboru apod. Členy CHJ můžeme rozdělit na účinkující (zpívají či hrají), přispívající (podporují sbor materiálně i duchovně) a čestné (ti, kteří se nějak více zasloužili o chod nebo vedení sboru, např. skladatelé, sbormistři, kněží). Přijímání členů se děje každoročně na Valné hromadě, která se koná na svátek sv. Cecílie (22. listopadu), a probíhá dle stanov CHJ. Aktuálně má sbor 20 účinkujících členů.\n\n\n"}
{"id": "768305", "url": "https://cs.wikipedia.org/wiki?curid=768305", "title": "Slim Jim Phantom", "text": "Slim Jim Phantom\n\nSlim Jim Phantom (* jako James McDonnell; 21. března 1961, Brooklyn, New York) je americký bubeník. Svou profesionální kariéru zahájil v roce 1979, krátce poté spoluzaložil skupinu Stray Cats. V letech 1984-1992 byla jeho manželkou výrazně starší herečka Britt Ekland.\n"}
{"id": "768318", "url": "https://cs.wikipedia.org/wiki?curid=768318", "title": "Ztracená čest Kateřiny Blumové", "text": "Ztracená čest Kateřiny Blumové\n\nZtracená čest Kateřiny Blumové aneb Jak vzniká násilí a kam může vést (německy \"Die verlorene Ehre der Katharina Blum oder Wie Gewalt entstehen und wohin sie führen kann\") je román, který roku 1974 napsal německý spisovatel Heinrich Böll.\n\nDěj se odehrává o karnevalu roku 1974. Mladá rozvedená pomocnice v domácnosti Kateřina Blumová je pozvána svou kmotrou Elsou Woltersheimovou na karnevalovou party. Zde se seznámí Ludvíkem Göttenem. Ačkoli se vidí poprvé v životě, pozve si ho Kateřina na noc domů, což je všem nanejvýš podivné, protože Kateřina je známa svou nedůvěřivostí.\n\nLudvík je ale hledaný policií za bankovní loupež a činžovní dům, v němž Kateřina bydlí je celou noc sledován. Nikdo neviděl Ludvíka v noci z domu vyjít, když ale ráno policie vtrhla do Kateřinina bytu, našla v něm jen ji, ale jeho ne. Kateřina prohlásila, že neví, kdy Ludvík odešel, protože když se probudila, byl už pryč. Kateřina byla okamžitě zatčena.\n\nNovinář NOVIN, bulvárního plátku, Tötges se okamžitě vydal do Kuiru, kde Kateřina vyrůstala a zjistil od místních vše o Kateřinině rodině - že její otec byl komunista, „matka ukradla mešní víno a se svými milenci pořádala v sakristii orgie“ (doopravdy se jednou opila mešním vínem společně s kostelníkem). Našel jejího bývalého manžela, který prohlásil, že pro ni chtěl jen to nejlepší, ale jí to nestačilo. Našel i její zaměstnavatele, manžele Blornovi, kteří byli zrovna na dovolené. Z jeho výroku, že je Kateřina \"„radikálně ochotná a inteligentní“\", udělal, že Kateřina je \"„radikální“\". Dále přišlo na přetřes, že Kateřina měla velmi často jakési „pánské návštěvy“, o nichž odmítá cokoli říci.\n\nDále NOVINY zveřejnily, že má Kateřina luxusní byt za 100 tisíc marek, na který by si rozhodně nemohla při svém platu vydělat, což jednoznačně znamená, že se podílela na Ludvíkově trestném činu. (Ve skutečnosti měla Kateřina na byt slevu, protože manželé Blornovi se podíleli na výstavbě činžovního domu, v němž se byt nacházel, a na zbytek si půjčila u banky).\n\nTötges také navštívil v nemocnici na smrt nemocnou Kateřininu matku. Zeptal se jí, co si o tom všem myslí. Řekla jenom: \"„Proč to tak muselo skončit, proč se to muselo stát?“\" V NOVINÁCH bylo ale napsáno, že řekla: \"„Tak to muselo skončit, tak se to muselo stát.“\" Nesoulad mezi těmito dvěma výroky Tötges vysvětlil tak, že je vždy připraven \"„poskytovat prostým lidem artikulační pomoc“\". Následkem šoku z této návštěvy Kateřinina matka zemřela.\n\nLudvík byl nakonec nalezen v letním domě Aloise Sträublera. Alois Sträubler byl ona neznámá pánská návštěva, ovšem Kateřinou nechtěná. Vnutil jí tehdy klíče od svého letního domu v bláhové naději, že ho Kateřina navštíví. Když se Kateřina onoho rána, kdy u ní byl Ludvík, dozvěděla, že Ludvíka hledá policie, dala mu ten klíč, aby se tam schoval, a vysvětlila mu, jak se dostat nepozorován z domu větracími šachtami.\n\nKateřina si domluvila schůzku s Tötgesem pod záminkou, že mu poskytne exkluzivní rozhovor. Když se dostavil na smluvenou schůzku do jejího bytu, zastřelila ho.\n\n\n"}
{"id": "768319", "url": "https://cs.wikipedia.org/wiki?curid=768319", "title": "Metro (deník)", "text": "Metro (deník)\n\nMetro je celosvětově vydávaný bezplatně distribuovaný deník. Vychází ve 20 zemích Evropy. V Česku vychází od roku 1997, a to v pracovních dnech v Praze, Brně, Plzni a v dalších 50 městech. V Praze jde o nejčtenější noviny (221 tisíc čtenářů na jaře 2017). Podle Výzkumu čtenosti tisku MEDIA PROJEKT za 2. a 3. čtvrtletí 2019 je denní tištěný náklad 277 374 kusů a počet čtenářů má denně 449 000. Českým vydavatelem deníku je od roku 2007 společnost MAFRA, která je od roku 2013 členem koncernu Agrofert.\nMetro se zaměřuje na mladé a aktivní čtenáře, čemuž odpovídá i osobitý layout a obsah novin. Tiskové portfolio titulu doplňuje měsíční magazín.\n\nV regionu Brno deník Metro realizuje koncept BRNO XXL, kdy je několikrát měsíčně distribuováno aktuální vydání deníku Metro nad rámec běžného nákladu do 100 000 poštovních schránek místním domácnostem. Tím se v této oblasti stalo Metro účinným inzertním nástrojem s téměř 100 procentním pokrytím místní populace.\n\nJednou měsíčně vychází magazín deníku Metro v samostatné distribuci a zvláštním nákladu. Jeho zaměření je lifestylové.\n\nDeník Metro má unikátní rubriku, v níž dává prostor svým čtenářům. Na sociálních sítích mohou sdílet fotky s hashtagy #MOJEMETRO nebo #DENIKMETRO a mají tak možnost podílet se on-line na tvorbě obsahu novin. Cílem redakce je, aby čtenáři chápali i tištěný deník Metro jako živý organismus, který mohou svým přičiněním ovlivnit a který podrobně může popsat to, co je zajímá. A zároveň se při jeho čtení bavili a hráli si. \"Lidé rádi fotí a sdílí svoje postřehy a příběhy. Máme dobré zkušenosti s letitou rubrikou Metrohlídač, kam nám lidé posílají postřehy zejména z Prahy a v případě otištění fotky jsou honorováni. Na téma tohoto fenoménu dokonce vznikla už i bakalářská práce,“ říká Petr Holeček, šéfredaktor deníku Metro. Deník Metro má svůj účet na Facebooku i Instagramu.\n\nUnikátní je rovněž snaha zapojit do obsahu novin samotné čtenáře. Ti posílají postřehy a fotografie zejména z Prahy a jsou za to honorováni. O fenoménu vznikla i bakalářská práce na Fakultě sociálních věd UK – Využití obsahu generovaného uživateli v české žurnalistice na příkladu deníku Metro, jejímž autorem je Martin Holzknecht. \n\nMetro bylo nositelem legendárního výroku, který ovlivnil český slovník. „Tyhle aféry každého jenom otravují. Já bych všechny ty internety a počítače zakázala,“ odpověděla rezolutně 17. září 1999 důchodkyně Věra Pohlová na otázku týkající se zneužití informací o sporožirových účtech klientů České spořitelny. Ačkoli o pravdivosti výroku panovaly od počátku pochybnosti, deník Metro pomohl nechtěně stvořit jednu z největších legend českého internetu.\n\n\n\n\n\n\n"}
{"id": "768322", "url": "https://cs.wikipedia.org/wiki?curid=768322", "title": "Šang-luo", "text": "Šang-luo\n\nŠang-luo ( , pchin-jinem \"Shāngluò\") je městská prefektura v Čínské lidové republice, kde patří do provincie Šen-si. Celá prefektura má rozlohu 19 292 čtverečních kilometrů a zhruba 2,5 milionu obyvatel.\n\nŠang-luo leží na východním okraji provincie Šen-si. Na severu hraničí s Wej-nanem, na severozápadě se Si-anem, na západě a jihozápadě s An-kchangem, na jihu s provincií Chu-pej a na východě s provincií Che-nan.\n"}
{"id": "768325", "url": "https://cs.wikipedia.org/wiki?curid=768325", "title": "Michael Ortega", "text": "Michael Ortega\n\nMichael Javier Ortega Dieppa (* 6. dubna 1991, Palmar de Varela, Kolumbie) je kolumbijský fotbalista, ofenzivní záložník, hrající od roku 2013 v kolumbijském klubu Junior FC. Ortega na sebe upoutal pozornost během Mistrovství světa hráčů do 20 let, které pořádala jeho domovská Kolumbie.\n\nV roce 2009 se přesunul z dorostu do A-týmu kolumbijského celku Deportivo Cali. Následující rok přestoupil do mexického Atlasu Guadalajara. Svými výkony na Mistrovství světa \"dvacetiletých\" upoutal i německé skauty Bayeru Leverkusen. V létě 2011 byl poslán do Bayeru na roční hostování s opcí na odkup od částky pěti milionů euro.\n\nV létě 2011 se tedy Ortega připojil ke kádru Bayeru Leverkusen. Začátkem si přivodil poranění menisku.\n\nOrtega se s kolumbijskou reprezentací účastnil doma pořádaného Mistrovství světa hráčů do 20 let. Na hřišti se významnou měrou podílel na postupu ze skupiny po výhrách nad Francií (4-1), Mali (1-0) a Jižní Koreou (2-0) a taktéž i na osmifinálové výhře 3-2 s reprezentací Kostariky. Postup Kolumbie zastavilo až Mexiko ve čtvrtfinále porážkou 1-3.\n\n"}
{"id": "768335", "url": "https://cs.wikipedia.org/wiki?curid=768335", "title": "Cigliè", "text": "Cigliè\n\nCigliè je italská obec v oblasti Piemont, provincii Cuneo. K 31. prosinci 2010 měla 199 obyvatel. V obci se nachází kostel svatého Petra a Pavla.\n\nSousedí s obcemi Bastia Mondovì, Clavesana, Mondovì, Niella Tanaro a Rocca Cigliè.\n"}
{"id": "768340", "url": "https://cs.wikipedia.org/wiki?curid=768340", "title": "Panther De Ville", "text": "Panther De Ville\n\nPanther De Ville byl luxusní automobil vyráběný ve Velké Británii v letech 1974 a 1985. Bylo postaveno 60 vozů.\n\n"}
{"id": "768343", "url": "https://cs.wikipedia.org/wiki?curid=768343", "title": "Fed Cup 2012 – Světová skupina II", "text": "Fed Cup 2012 – Světová skupina II\n\nSvětová skupina II představovala druhou nejvyšší úroveň Fed Cupu 2012. Čtyři vítězné týmy postoupily do baráže o Světovou skupinu a poražení pak nastoupili do dubnové baráže o setrvání v této úrovni soutěže pro rok 2013.\n"}
{"id": "768350", "url": "https://cs.wikipedia.org/wiki?curid=768350", "title": "Internet Information Services", "text": "Internet Information Services\n\nInternet Information Services, nebo také IIS, dříve nazvaný Internet Information Server, je softwarový webový server s kolekcí rozšiřujících modulů, vytvořený společností Microsoft pro operační systém Windows. Jedná se o třetí nejpoužívanější webový server po serveru Apache a Nginx.\n\nIIS 7.5 podporuje protokoly HTTP, HTTPS, FTP, FTPS, SMTP a NNTP. Je součástí produktové řady Windows Server a také je součástí vyšších edicí Windows XP, Windows Vista, Windows 7 a Windows 8. IIS není ve výchozím nastavení Windows zapnut.\n\nAktuální verze je IIS 10.0, která je součástí Windows 10 a Windows Server 2016.\n\nIIS 7.5 má lepší WebDAV a FTP moduly, a nově podporuje správu skrze PowerShell. Součástí nové verze je také podpora nástroje Best Practices Analyzer Tool a proces izolace pro použití fondů.\n\n\nOd října 2011, IIS je druhým nejpoužívanějším serverem na světě. Prvním je Apache HTTP Server. Používá se na 15,66% serverů a reaguje na 12,46% ze všech požadavků.\n\nDřívější verze IIS byly zasaženy množstvím chyb, zejména CA-2001-13, která vedla k neslavnému červu Code Red. Nicméně, obě verze 6.0 a 7.0 v současné době nemají hlášeny žádné problémy s touto konkrétní zranitelností. V IIS 6.0 Microsoft rozhodl změnit chování předinstalovanými ISAPI, z nichž mnohé byly viníky v zranitelnosti 4.0 a 5.0, čímž se snížilo riziko napadení IIS. Kromě toho, IIS 6.0 přidána funkce s názvem \"Rozšíření webových služeb\", který zabraňuje IIS od spuštění libovolného programu bez výslovného souhlasu správce.\n\nV aktuálním vydání, IIS 7 komponenty jsou jako moduly, takže jen potřebné komponenty musí být instalovány, a tím dále snižují možnost útoku. Navíc jsou přidány funkce zabezpečení, jako Filtrování požadavků, které odmítá podezřelé URL na základě uživatelsky definovaných pravidel.\n\nV červnu 2007, Google provedl studii 80 milionů domén a zjistil, že zatímco podíl IIS na trhu v té době byl 23%, hostoval 49% světového malware. To je stejně jako Apache servery, jejichž podíl na trhu byl 66%. Studie také pozorovala zeměpisné polohy těchto špinavých serverů a došla k závěru, že příčinou by to mohlo být používání pirátských kopií Windows, pro které nebyly k dispozici aktualizace zabezpečení. To už neplatí. Microsoft dodává aktualizace zabezpečení pro všechny uživatele.\n\nIIS Express je odlehčená verze IIS, určená zejména pro vývojáře webových aplikací a nebo pro testovací účely (k vyzkoušení webové aplikace). Primárně je určena pro klientské systémy Windows, zejména pro starší verze se starší verzí IIS, nebo chybějící IIS (pokud nejde o Windows Professional). IIS Express je také možné instalovat do Windows Server, ale je stále třeba počítat s omezeními, které má oproti IIS, která je součástí systému.\n\nIIS Express lze stáhnout samostatně nebo jako součást Microsoft Web Platform.\n\n\nMicrosoft uvolňuje nové moduly, mezi vydáním hlavní verze, jenž přidávají nové funkce. Následující rozšíření jsou k dispozici pro IIS 7.5:\n\n"}
{"id": "768352", "url": "https://cs.wikipedia.org/wiki?curid=768352", "title": "Kostel svatého Prokopa (Bezděkov nad Metují)", "text": "Kostel svatého Prokopa (Bezděkov nad Metují)\n\nKostel svatého Prokopa je římskokatolický kostel v Bezděkově nad Metují. Je chráněn jako kulturní památka České republiky. Jako dominanta obce se stal v roce 1999 hlavní částí obecního znaku.\n\nStavbu inicioval broumovský opat Otmar Zinke. V kostele sloužil občas mše opat Fridrich Grundtmann, ale teprve po zrušení některých kostelů za Josefa II. zde byla zřízena lokálie fary v Polici nad Metují.\n\nPůdorys kostela je osmiboký s presbytářem situovaným na šířku. V průčelí kostela jsou dvě věže, ale na rozdíl od kostela v Šonově nejsou situované šikmo. Nad lodí je zrcadlová klenba. Freska nad lodí a presbytářem je rokoková.\n\nNa hlavním oltáři je obraz Setkání knížete Oldřicha se svatým Prokopem z roku 1743 od pražského malíře Jana Karla Kováře. V nástavci je obraz svatého Vintíře. Na kazatelně z roku 1752 je znak opata Fridricha Grundtmanna.\n\nKostel je otevřen pro veřejnost, v neděli a ve čtvrtek se konají pravidelné bohoslužby, konají se koncerty vážné hudby. Působí zde i místní chrámový sbor.\n\n\n"}
{"id": "768363", "url": "https://cs.wikipedia.org/wiki?curid=768363", "title": "Juan Garaizabal", "text": "Juan Garaizabal\n\nJuan Garaizabal (* 20. března 1971, Madrid) je konceptuální umělec, sochař a rytec.\nTento všestranný umělec experimentoval také s kresbou, videoartem, se světelnými instalacemi a s akustikou. Mezinárodně je známý svými monumentálními sochami ve veřejném prostoru.\nVe svém vlastním uměleckém projektu Memorias Urbanas (paměť měst) obnovuje prostřednictvím kovové konstrukce vybavené světelnými prvky zaniklé architektonické stavby a zaplňuje absenci těchto historicky významných budov v městském prostoru.\n\nNarodil se v Madridu v roce 1971.\n\nVystudoval kresbu na akademii IB 67 v Madridu a uskutečnil studia na vysoké škole CESEM ve francouzské Remeši. Ve svých tvůrčích začátcích se zabýval přeměnou prostor a loftů a získával zkušenosti s prací s různými materiály. V současnosti pracuje v Berlíně a v Madridu na konceptuálním umění zasahujícím do veřejného prostoru.\nVelkou část svojich děl tvoří vlastníma rukama za použití různých technik, jako je kování železa a oceli, osvětlení, truhlářské a zednické práce a práce s plastem.\n\nHlavní instalace ve veřejném prostoru:\n\nV letech 1998 až 2007 přejel několikrát africký kontinent z Madridu po Kapské Město. V současnosti žije a pracuje buď v Berlíně nebo v Madridu podle toho, kde právě tvoří další projekt. Je otcem dvou dcer.\n\n"}
{"id": "768364", "url": "https://cs.wikipedia.org/wiki?curid=768364", "title": "Jaroslav Kučera (fotograf)", "text": "Jaroslav Kučera (fotograf)\n\nJaroslav Kučera (* 19. prosince 1946, Ředhošť) je český fotograf.\n\nNarodil se ve vesnici Ředhošť v okrese Litoměřice. Od roku 1962 do roku 1966 studoval v Mělníku Střední průmyslovou školu stavební. V roce 1967 zahájil studium na stavební fakultě Českého vysokého učení technického v Praze, kde také bydlel na strahovských kolejích. V tomtéž roce se aktivně zúčastnil protirežimních studentských demonstrací, které byly předzvěstí Pražského jara 1968. Na strahovských kolejích se stal spoluzakladatelem Fotoklubu Strahov, z něhož vzešlo několik později známých fotografů (Miroslav Machotka, Zdeněk Lhoták, Eva Hejdová). V roce 1969 byl při fotografování 1. výročí okupace Československa sovětskou armádou zatčen, surově zbit a několik týdnů vězněn ve věznici na Pankráci a poté souzen jako kontrarevoluční živel. V roce 1973 ukončil studium jako stavební inženýr, avšak ihned po státnicích se stal fotografem „na volné noze“.\n\nV období normalizace fotografoval pro některé časopisy a státní podniky. Po převratu v roce 1989 stál u zrodu fotografické skupiny Signum a v roce 1996 se stal členem agentury Bilderberg Hamburg. V roce 2006 založil vydavatelství JAKURA, kde vydává umělecké publikace.\n\nV roce 2000 obdržel v soutěži Czech Press Photo za snímek z pražských protestů proti globalizaci hlavní cenu – titul Fotografie roku. Se snímky z téže události získal první cenu v kategorii Aktualita soutěže Fuji Euro Press Photo Awards 2000.\n\nDosud měl na 60 autorských výstav po celé Evropě a ve Spojených státech. Bylo vydáno také 6 autorových autobiografií.\n\nV roce 2009 a 2011 představil na Pražském hradě jako kurátor dosud neznámé české vojáky 1. světové války-fotografy Jindřicha Bišického, Gustava Brože, Jana Myšičku, Jendu Rajmana a Karla Neuberta, jejichž fotografie čekaly na své objevení téměř 90 let. Světové dějiny fotografie neznají tak rozsáhlé, vynikající a ucelené sbírky fotografií z této válečné doby. Roku 2017 mu Asociace profesionálních fotografů ČR udělila titul „Osobnost české fotografie 2016“.\n\nV roce 2019 k 30. výročí Sametové revoluce a převratů v ostatních bývalých socialistických zemích byl společně s Danielou Mrázkovou a Dušanem Veselým kurátorem největší výstavy fotografií o této slavné události, která přinesla naší republice svobodu. Výstava se konala na Pražském hradě v Letohrádku Královny Anny a jeho okolí. Československá část uvnitř Belvederu obsahovala na téměř 500 fotografií od 71 československých autorů.\n\n\n\n\n\n\n\n\n\n\n3. cena – kategorie Každodenní život série\n\n\n\n\n\n\n\n\n\n Romové – Komorní galerie Domu fotografie Josefa Sudka, 21. 5. - 16. 6.\n\nDana Kyndrová, Pavel Jasanský, Josef Ptáček, Jan Vaniš a Jaroslav Kučera – \"Židovské hřbitovy v Čechách a na Moravě\"\n\n\n\n\n\n\n"}
{"id": "768368", "url": "https://cs.wikipedia.org/wiki?curid=768368", "title": "Le Tréport", "text": "Le Tréport\n\nLe Tréport je francouzská obec, která leží na Alabastrovém pobřeží, v departmentu Seine-Maritime, v regionu Normandie. Je známá především díky tomu, že vápencové útesy, které daly Alabastrovému pobřeží jeho jméno, jsou právě zde nejvyšší – dosahují výšky až 110 metrů.\n\nNachází se na severu departmentu a na břehu La Manche. V obci se nachází oblázková pláž na úpatí vápencových útesů a přístav. Obec vznikla v ústí Bresle, což je pobřežní říčka dlouhá 68 až 72 kilometrů (podle toho, od kterého pramene se měří).\n\nlázeňské centrum zahrnuje kasino, restaurace a hospůdky.\n\nSpolečně s Eu a Mers-les-Bains je součástí \"tří sesterských měst\".\n\nV 11. století je zmiňován pod polatinštěnými názvy \"Ulteris portum\" a \"Ultris portum\", podle nedoloženého latinského základu \"*Ultrensis portus\" « přístav, který tam je » - tj. ten, který se nachází po proudu od města Eu. Pikardská forma zní \"le Troiport\", což se zmiňovalo ve středověku.\n\nVe středověku v Tréportu stávalo opatství, které však zaniklo v době Velké francouzské revoluce.\n\nObliba Tréportu jako lázeňského městečka začala v době vlády Ludvíka Filipa I., kdy rodina tohoto panovníka pravidelně pobývala v Eu a tím vytvořila módu koupelí v moři. Bohatá pařížská buržoazie nezůstala pozadu a stavěla si vily na pobřeží moře a tam vedla společenský život, k čemuž docházelo až do 2. světové války. Většina těchto vil byla během vojenských operací v roce 1944 zničena.\n\nObnovení míru a rekonstrukce po 2. světové válce znovu přitáhla turisty a lázeňský život.\n\nDeparmentský přístav v Tréportu byl postaven u ústí řeky Bresle, která historicky vytváří přirozenou hranici mezi Normandií a Picardií. Městečko Mers-les-Bains se již nachází na pikardské části ústí řeky, je zde rybářský přístav, přístav pro rekreační lodě a obchodní přístav (zaměřený především na přepravu dřeva, hrnčířského jílu a fosfátů). Spadá pod Obchodní a průmyslovou komoru normandsko-pikardského pobřeží.\n\n\n"}
{"id": "768376", "url": "https://cs.wikipedia.org/wiki?curid=768376", "title": "Magomedchan Aracilov", "text": "Magomedchan Aracilov\n\nMagomedchan Sulejmanovič Aracilov ( ; * 7. května 1958 Churuch, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 82 kg vybojoval stříbrnou medaili. V roce 1978 vybojoval titul mistra světa, v roce 1977 stříbro a v roce 1979 bronz.\n\nDo července 2009, kdy ho ve funkci nahradil Sajpulla Absaidov, působil na postu hlavního trenéra ázerbájdžánské volnostylařské reprezentace.\n"}
{"id": "768379", "url": "https://cs.wikipedia.org/wiki?curid=768379", "title": "Oldřich Palkovský", "text": "Oldřich Palkovský\n\nOldřich Palkovský (24. února 1907 Brušperk – 13. května 1983 Zlín) byl český hudební skladatel a pedagog.\n\nByl synem dělníka a amatérského muzikanta. Už jako chlapec hrával v otcově kapele. Absolvoval učitelský ústav v Příboře a vstoupil na brněnskou konzervatoř. Studoval hru na klavír Růženy Kurzové a Anny Holubové, dirigování u Zdeňka Chalabaly a skladbu u Viléma Petrželky. Ve studiu pokračoval v Praze na mistrovské škole u Josefa Suka. Stal se učitelem na hudební škole ve Zlíně. Později působil také v Ostravě a na \"Vyšší hudební škole\" v Kroměříži. Byl členem komise pro státní zkoušky z hudby v Brně.\n\n\n\nZkomponoval řadu drobnějších skladeb, pochodů, tanců a úprav lidových písní z okolí Zlína pro mužský a dětský sbor. Vydal rovněž \"Praktickou školu hry na klavír\" (1932).\n\n\n"}
{"id": "768381", "url": "https://cs.wikipedia.org/wiki?curid=768381", "title": "Skupina galaxií v Sochaři", "text": "Skupina galaxií v Sochaři\n\nSkupina galaxií v Sochaři je volná skupina třinácti známých galaxií v souhvězdí Sochaře, jedna z nejbližších k Místní skupině galaxií (jejímž členem je naše galaxie Mléčná dráha). Od naší galaxie je vzdálená zhruba 3,9 milionů parseků. Je součástí Místní nadkupy galaxií.\n\nNepravidelná galaxie NGC 55, spirální galaxie NGC 300 a její doprovodné galaxie jsou někdy zahrnovány jako členové této skupiny galaxií. Podle jiných měření jsou však tyto galaxie ve stejné oblasti na obloze v jiné vzdálenosti. Nejsou proto členové skupiny.\n"}
{"id": "768399", "url": "https://cs.wikipedia.org/wiki?curid=768399", "title": "Demonstrativní spotřeba", "text": "Demonstrativní spotřeba\n\nDemonstrativní spotřeba (též okázalá spotřeba) je spotřeba statků a služeb, jejímž smyslem je hlavně demonstrace bohatství nebo příjmu jednotlivce. Účelem tohoto chování je získání nebo udržení sociálního statusu.\n\nTermín demonstrativní spotřeba (\"conspicuous consumption\") poprvé použil ekonom a sociolog Thorstein Veblen v knize \"Teorie zahálčivé třídy\" (1899). Veblen použil termín k vyobrazení chování zbohatlíků, sociální třídy, která vznikla v 19. století jako důsledek hromadění peněz v rukou šéfů manufaktur během druhé průmyslové revoluce. V této souvislosti bychom se měli zaměřit na členy vyšší třídy, kteří svým nesmírným bohatstvím dávají najevo svoje vysoké sociální postavení a sílu, ať už skutečnou, nebo jen zdánlivou.\n\nS růstem životní úrovně a vznikem střední třídy během 20. století se tento jev objevil v daleko větší míře v domácnostech a u jednotlivců, jejichž spotřební vzorec se nově řídí demonstrativním užitkem statků, spíše než skutečným, praktickým užitkem. Ve 20. letech 20. století ekonom Paul Nystrom přišel s teorií, že změny v životním stylu, které přišly s průmyslovou revolucí, vyvolaly masové rozšíření „pekuniární kultury“. A tak byla myšlenka demonstrativní spotřeby spojována s návykovým nebo narcistickým chováním, vyvolaným konzumním způsobem života, touhou po okamžitém uspokojení a hédonickém očekávání.\n\nZatímco demonstrativní spotřeba byla původně zamýšlena jako něco výhradně pro bohaté, nejnovější výzkum ekonomů Kerwina Kofi Charlese, Erika Hursta a profesora financí Nikolaie Roussanova ukázal, že je tento způsob chování rozšířen hlavně mezi chudšími sociálními třídami a v rozvíjejících se ekonomikách. Vystavování bohatství na odiv v těchto skupinách slouží k zastírání dojmu, že člověk je chudý. Často je to kvůli snaze oddálit se od skupiny, která je obecně vnímána jako chudá\n\nS 21. stoletím se zrodila nová varianta konzumerismu ve formě okázalého soucitu, jež se projevuje darováním velkých obnosů peněz charitě pro demonstrování sociální prestiže dárce.\n\nKritika konzumerismu se objevila již v době Karla Marxe či Thorsteina Veblena. Právě Veblen spojil v 19. století s konzumerismem svůj nový pojem okázalá spotřeba, který měl vysvětlit vnitřní pohnutky příslušníků konzumní společnosti. Na konci 20. století na něj navazovali různí autoři - např. Celia Lury v díle \"Consumer Culture\" (1996) , Don Slater v knize \"Consumer Culture and Modernity\" (1997), Jean Baudrillard v díle \"Symbolic Exchange and Death\" (1998) nebo Geoffrey Miller s úvahou \"Spent: Sex, Evolution, and the Secrets of Consumerism\" (2009). Ve svém díle \"Hiding in the Light\" (1994) popsal Richard D. Hebdige okázalou spotřebu jakožto formu projevu osobní identity a zdůraznil důležitou roli reklamy, na což navázal Arthur A. Berger v knize \"Ads, Fads, and Consumer Culture\" (2000). Všechny tyto interpretace se však odvíjejí z původní myšlenky Thorsteina Veblena, že okázalá spotřeba vytváří iluzi vyššího sociálního statusu.\n\nNa Thorsteina Veblena nepřímo navázal francouzský sociolog Pierre Bourdieu, který ve svých pracích používá tři důležité pojmy: habitus, kulturní kapitál a ekonomický kapitál. Habitus dle Bourdieua představuje souhrn dispozic jednotlivých aktérů, které jsou tvořeny v procesu socializace. Určuje vnímání, myšlení, jednání, aniž by si to jedinci plně uvědomovali. Na základě podobných znaků tedy habitus rozděluje společnost do jednotlivých skupin s podobným způsobem chování (dělníci, lékaři, politici…). V zásadě Pierre Bourdieu definuje rozdíl mezi pracující a vyšší třídou, kdy prvně zmínění mají tendenci k hromadění věcí, které jsou více praktické než „krásné uměleckého rázu“ a příslušníci vyšší třídy si naopak potrpí na věcech, které mají i jinou než čistě praktickou funkci – tedy funkci uměleckou. Pojem kulturní kapitál je způsob konzumace statků, na který je v dané společenské třídě nahlíženo jako na ten správný, a právě on má potenciální schopnost tvořit společenský status.\n\nPodle teorie demonstrativní spotřeby dávání na odiv diskreční kupní síly (schopnosti pořizovat si např. luxusní zboží) nepřináší přímý užitek člověku, který se takto chová, a to na rozdíl od pořizování potravin a placení nájmu, jež přímý fyzický i psychologický užitek představují.\n\nS demonstrativní spotřebou tzv. pozičních statků jsou spojeny některé negativní externality. Ty je možné internalizovat pomocí daně z luxusu uvalené na zboží a služby, jež jsou považovány za předměty okázalé spotřeby. V takovém případě kupující, kterým se díky dani z luxusu sníží zásoba pozičních statků, ztrácejí svůj sociální status ve vztahu k ostatním kupujícím, kterým se naopak demonstrativní spotřeba může zvýšit. Boj o sociální status je tedy ve výsledku hra s nulovým součtem. Vzestup jednoho ve společenském žebříčku lze z definice docílit jedině na úkor jiného.\n\nPro společnost je tedy utrácení peněz za luxusní zboží ekonomickou ztrátou, podobně jako závody ve zbrojení, při nichž se každá ze stran snaží vojensky vyrovnat svým rivalům, aby neutrpěla ztrátu relativní vojenské síly. V případě okázalé spotřeby daně uvalené na luxusní zboží snižují výdaje společnosti na zboží spojené s vysokým statusem, tím, že je prodražují ve srovnání s ostatním zbožím. V tomto slova smyslu je daň z luxusu vlastně Pigouovou daní, která napravuje selhání trhu, a to z hlediska zvyšování příjmů efektivněji než klasické formy zdanění. \n"}
{"id": "768405", "url": "https://cs.wikipedia.org/wiki?curid=768405", "title": "FK Belšina Babrujsk", "text": "FK Belšina Babrujsk\n\nFK Belšina Babrujsk, bělorusky \"футбольны клуб Белшына\", je běloruský fotbalový klub z města Babrujsk. Založen byl roku 1977 jako FK Šynnik Babrujsk (\"Шыннік\"). Roku 1996 byl přejmenován na Belšinu, což je název sponzorského podniku na výrobu automobilových pneumatik. Dvakrát vyhrál ligu Běloruské SSR (1978, 1987) a jednou samostatného Běloruska (2001). V té skončil též jednou druhý (1997) a dvakrát třetí (1996, 1998). Třikrát získal běloruský pohár (1997, 1999, 2001).\n\n"}
{"id": "768410", "url": "https://cs.wikipedia.org/wiki?curid=768410", "title": "Salo", "text": "Salo\n\nSalo je město ve Finsku v provincii Vlastní Finsko. Leží zhruba 52 km od města Turku, má přístup k moři a protéká jím řeka Uskelanjoki (Salonjoki).\n\nPrvní obyvatelé přišli do města již pře 7 000 lety. Jméno města se poprvé objevuje v roce 1325. Městská práva získalo až v roce 1960. V roce 1967 se Salo sloučilo s obcí Uskela a roku 2009 k němu byly připojeny obce Halikko, Kiikala, Kisko, Kuusjoki, Muurla, Perniö, Pertteli, Suomusjärvi a Särkisalo.\n\n\n"}
{"id": "768412", "url": "https://cs.wikipedia.org/wiki?curid=768412", "title": "The Winds of Winter", "text": "The Winds of Winter\n\nThe Winds of Winter neboli volně přeloženo Vichry zimy je název knihy plánované jako šestý díl fantasy ságy \"Píseň ledu a ohně\" George R. R. Martina. Události popsané v knize budou navazovat na děje \"Hostiny pro vrány\" a \"Tance s draky\".\n\nK červnu 2010 Martin dokončil čtyři kapitoly \"The Winds of Winter\", jejímiž vypravěčkami jsou Sansa Stark, Arya Stark a Arianne Martell. V červenci 2010 oznámil že kapitola Aerona Greyjoye byla posunuta z \"Tance s draky\" do \"The Winds of Winter\" a že má dokončeno více než sto stran.\n\nMartin také poznamenal, že rozdělení postav z \"Hostiny pro vrány\" a \"Tance s draky\" už v \"The Winds of Winter\" platit nebude. Postavy představené v předcházejících dvou knihách také mají být posledními POV postavami, kromě vypravěčů prologů a epilogů.\n\nV prosinci 2011 Martin uveřejnil kapitolu z \"The Winds of Winter\" z pohledu Theona Greyjoye a jeho interakce se Stannisem Baratheonem.\n\nV roce 2011 Martin četl na WorldConu kapitolu Arianne Martell, která se vydává poznat chlapce, který si říká Aegon Targaryen a který měl zemřít už jako nemluvně. Na konci kapitoly se dozvídáme, že Aegon dobyl Bouřlivý konec.\n\nSeznam zahrnuje jen ty postavy, jejichž kapitola ve \"Vichrech\" již byla zveřejněna nebo se ví o její existenci.\nV listopadu 2016 Martin naznačil, že kniha nebude dokončena v roce 2016 ani na začátku roku 2017: „Toto (Guadalajara International Book Fair) je moje poslední veřejné vystoupení v roce 2016. Pro rok 2017 jsou mé plány na veřejná vystoupení velmi omezené, tak to bude až do doby, než dokončím Vichry. Takže pokud se chcete se mnou setkat, nebo si chcete nechat podepsat nějakou knihu, toto může být na několik měsíců vaše poslední šance.“\n"}
{"id": "768415", "url": "https://cs.wikipedia.org/wiki?curid=768415", "title": "Rumen Jordanov", "text": "Rumen Jordanov\n\nRumen Jordanov ( * 17. října 1958 Popovo, Bulharsko – 2. srpna 2010) byl bulharský zápasník, volnostylař. V roce 1980 na olympijských hrách v Moskvě obsadil v kategorii do 48 kg sedmé místo. V roce 1980 vybojoval zlato na mistrovství Evropy.\n\n"}
{"id": "768416", "url": "https://cs.wikipedia.org/wiki?curid=768416", "title": "A Dream of Spring", "text": "A Dream of Spring\n\nA Dream of Spring (česky volně přeloženo Sen o jaru) je název knihy plánované jako sedmý a závěrečný díl fantasy ságy \"Píseň ledu a ohně\" George R. R. Martina.\n\nUdálosti této knihy by měly navazovat na šestý, dosud rovněž nevydaný díl \"The Winds of Winter\".\n"}
{"id": "768425", "url": "https://cs.wikipedia.org/wiki?curid=768425", "title": "FK Baku", "text": "FK Baku\n\nFK Bakı (ázerbájdžánsky: \"Futbol Klubu Bakı\") byl ázerbájdžánský fotbalový klub sídlící v hlavním městě Baku.\n\nZaložen byl v roce 1997 jako Dinamo Baku, a to sloučením dvou klubů z Baku – policejního Polis Akademiyası FK a civilního Qartal-95 FK. Přejmenován na FK Baku byl až v roce 2004. Dvakrát vyhrál ázerbájdžánskou ligu (2005/06, 2008/09) a třikrát získal národní pohár (2004/05, 2009/10, 2011/12). Zanikl v roce 2016.\n\nSvé domácí zápasy odehrával na stadionu FK Bakı stadionu s kapacitou 2 500 diváků.\n\nZdroj: \n\n\n\nZdroj: \n\n"}
{"id": "768427", "url": "https://cs.wikipedia.org/wiki?curid=768427", "title": "Vzpírání na Letních olympijských hrách 1988", "text": "Vzpírání na Letních olympijských hrách 1988\n\nVzpěračské soutěže na Letních olympijských hrách 1988 probíhaly od 18. do 29. září. Závodilo se na činkách značky Uesaka v Soulském olympijském parku v budově dnešní \"Umělecké síně Woori Financial\" (), která disponovala kapacitou 4 000 diváků. Soutěžilo se v 10 mužských kategoriích, medaile byly udělovány na základě výsledku v olympijském dvojboji. Soutěží se po 8 letech zúčastnili reprezentanti Sovětského svazu a dalších zemí Východního bloku, včetně Československa, kteří kvůli bojkotu nebyli přítomni na Hrách XXIII. olympiády, jež se roku 1984 konaly v Los Angeles. Právě reprezentace Sovětského svazu se ziskem 6 zlatých medailí stala nejúspěšnější výpravou v tomto sportovním odvětví.\n\nDo soutěží bylo přihlášeno celkem 245 vzpěračů ze 62 zemí světa. Protože se soutěžilo v 10 hmotnostních kategoriích, mohlo jeden stát reprezentovat až 10 závodníků (ale pouze za předpokladu, že všichni splnili kvalifikační podmínky IWF). Bez ohledu na kvalifikační kritéria mohl každý národní olympijský výbor do soutěží vyslat až 2 reprezentanty. Pravidla vzpírání byla v roce 1988 v jistých ohledech odlišná od dnešních; zátěž na čince se zvedala po násobcích 2,5 kg a stejně tak se do olympijského dvojboje započítávaly pouze násobky této hodnoty. Závodníci měli k dispozici časový limit 2 minut (případně 3 minut, pokud byl jeden závodník, vzhledem k pravidlům určujícím pořadí nástupu k pokusům, nucen absolvovat dva po sobě jdoucí pokusy).\n\nVedle řady překonaných světových a olympijských rekordů zasáhly Hry v roce 1988 v plné síle problémy s dopingem. Ještě v průběhu soutěží byli usvědčeni z užití krycí látky furosemidu dva bulharští olympijští vítězové Mitko Grablev (v kat. do 56 kg) a Angel Genčev (v kat. do 67,5 kg). Po odhalení druhého případu se zbylí bulharští vzpěrači odhlásili. Pro Bulharsko se jednalo o první z řady vzpěračských dopingových skandálů, se kterými se potýká až do současnosti. Dalšími diskvalifikovanými byli Maďaři Kálmán Csengeri (čtvrtý v kategorii do 75 kg) a Andor Szanyi (stříbrný v kategorii do 100 kg) za užití stanozolu a španělský reprezentant Fernando Mariaca (třináctý v kat. do 67,5 kg), jemuž byla v těle diagnostikována přítomnost pemolinu. Kromě toho reprezentanti Švédska a Kanady předčasně odcestovali domů a použití zakázaných prostředků přiznali zpětně. Mezinárodní vzpěračskou federaci skandál tohoto rozsahu donutil přijímat různá opatření, což znamenalo také mj. zavedení nových hmotnostních kategorií od roku 1993 ve snaze oprostit se od minulé éry. V souvislosti s negativní dopingovou publicitou se vzpírání postupně začalo dostávat pod silný tlak Mezinárodního olympijského výboru a dokonce na pokraj vyřazení z programu OH, kde se i přes určitá zlepšení nachází doposud.\n\nVzpěračských soutěží se pod vedením šéftrenéra Emila Brzósky zúčastnilo také 5 reprezentantů Československa, kteří svými výkony nenavázali na úspěchy československého vzpírání z OH v Moskvě. Celkem čtyři z nich nebyli klasifikováni v dvojboji: Juraj Dudaš (kat. do 100 kg) třikrát neuspěl na základní váze 172,5 kg v trhu, Miloš Čiernik (kat. do 100 kg) třikrát nezvládl 210 kg v nadhozu, Anton Baraniak (kat. do 110 kg) neuspěl rovněž v nadhozu na 220 kg a nad síly Jiřího Zubrického (kat. nad 110 kg) bylo 185 kg v trhu. Jediným klasifikovaným tak byl Petr Hudeček v nejtěžší váhové kategorii nad 110 kilogramů. S výkony 175 kg v trhu, 225 kg v nadhozu a dvojbojovým součtem 400 kg obsadil konečné, bodované, páté místo.\n\n\n"}
{"id": "768429", "url": "https://cs.wikipedia.org/wiki?curid=768429", "title": "Milorad Ekmečić", "text": "Milorad Ekmečić\n\nMilorad Ekmečić (v srbské cyrilici Милорад Екмечић, 4. října 1928 – 29. srpna 2015) byl srbský historik původem z Bosny a Hercegoviny, účastník partyzánského boje.\n\nV období po druhé světové válce spolupracoval na tvorbě celé řady historických publikací, které se věnovaly moderním dějinám jak tehdejší Jugoslávie, tak i Balkánu. Na přelomu 70. a 80. let se stal členem jak SANU, tak i Akademie věd Bosny a Hercegoviny.\n\nPo rozpadu SFRJ podporoval ideu existence Republiky srbské a politiku tehdejšího prezidenta Srbska, Slobodana Miloševiće. Rovněž vyslovil obavu z nárůstu neoosmanismu a přeskupení velmocenských bloků takovým způsobem, že by bylo opět obnoveno Turecko jako světová mocnost a budování celosvětového impéria v podobě Spojených států\n"}
{"id": "768430", "url": "https://cs.wikipedia.org/wiki?curid=768430", "title": "Milan Mišůn", "text": "Milan Mišůn\n\nMilan Mišůn (* 21. únor 1990 v Příbrami) je český fotbalový obránce, od července 2015 působící v FC Vysočina Jihlava. Nastupuje na levém kraji obrany. Mimo Česko působil na klubové úrovni ve Velké Británii (Skotsku a Anglii)\n\nSvoji fotbalovou kariéru začal v mužstvu SK Spartak Příbram, odkud přestoupil v průběhu mládeže do klubu 1. FK Příbram. V roce 2007 se propracoval do prvního týmu, kterému pomohl v sezoně 2007/08 k postupu do 1. ligy. 1. lednu 2009 přestoupil do skotského celku Celtic FC. Jeho kariéru přibrzdilo zranění kolene (přetržený křížový vaz), kvůli kterému byl dlouhou dobu mimo hřiště. V září 2010 byl poslán na hostování do tehdy druholigového Dundee FC, kde odehrál dva zápasy. V lednu 2011 přestoupil do třetiligového anglického týmu Swindon Town FC, kde podepsal smlouvu na dva a půl roku. Na prvním tréninku si ale opět poranil koleno a kvůli zranění nehrál zbytek sezóny. Po sezóně ukončil své angažmá a v prvních měsících roku 2012 uzavřel jako volný hráč smlouvu s Viktorií Plzeň, která ho obratem poslala na hostování do Příbrami. V létě 2013 se stal hráčem Příbrami. Před sezonou 2014/15 přestoupil do mužstva FK Baumit Jablonec (nyní FK Jablonec). S týmem podepsal kontrakt na tři roky. Po roce uzavřel smlouvu s klubem FC Vysočina Jihlava.\n\nHrál za české reprezentační výběry U17, U18 a U19.\n\n"}
{"id": "768434", "url": "https://cs.wikipedia.org/wiki?curid=768434", "title": "Sanasar Oganisjan", "text": "Sanasar Oganisjan\n\nSanasar Razmikovič Oganisjan ( ; * 5. února 1960 Moskva, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 90 kg vybojoval zlatou medaili. V roce 1981 vybojoval titul mistra světa a v roce 1986 mistra Evropy.\n"}
{"id": "768444", "url": "https://cs.wikipedia.org/wiki?curid=768444", "title": "Soslan Andijev", "text": "Soslan Andijev\n\nSoslan Petrovič Andijev ( ; 21. dubna 1952 Vladikavkaz, Sovětský svaz – 22. listopadu 2018 Moskva) byl sovětský zápasník, volnostylař. V roce 1976 na olympijských hrách v Montrealu v kategorii nad 100 kg a v roce 1980 na hrách v Moskvě ve stejné kategorii vybojoval zlatou medaili. V letech 1973, 1975, 1977 a 1978 vybojoval titul mistra světa. V letech 1974, 1975 a 1982 vybojoval titul mistra Evropy.\n\n"}
{"id": "768447", "url": "https://cs.wikipedia.org/wiki?curid=768447", "title": "Dave Chappelle", "text": "Dave Chappelle\n\nDavid Khari Webber \"Dave\" Chapelle, narozený 24. srpna 1973, je americký komik, scenárista, televizní/filmový producent, herec a umělec. Chappellovým prvním filmem byl Bláznivý příběh Robina Hooda (1993), poté se objevoval v menších rolích ve filmech Zamilovaný profesor, Con Air a Modrý blesk. Jeho první hlavní role přišla ve filmu Mazaní hoši (1998). V roce 2003 získal ohlas a popularitu pro svou TV komediální šou Chappelle's Show, ta se vysílala až do jeho náhlého odchodu v roce 2005. Několik \"ztracených\" epizod bylo odvysíláno v roce 2006. Dodnes je pořad vysílán v reprízách, vzdor malému množství natočených epizod v porovnání s většinou amerických reprízovaných pořadů.\nChappelle získal 43. příčku v Comedy Central uvádí: 100 Největších Stand-up komiků všech dob.\n\nChappelle žije se svou ženou Elaine a dvěma syny Sulaymanem a Ibrahimem a dcerou Sonal na farmě nedaleko Yellow Springs, Ohio. Vlastní také několik domů ve městě Xenia, Ohio. Když Chappelle mluvil o svém domě v Yellow Springs, Ohio pronesl, \"Ukázalo se, že nepotřebuji 50 miliónů abych tady mohl žít. Stačí jen krásný úsměv a trocha pozornosti. Vy lidi jste ti nejlepší sousedé,\" na bluesovém a jazzovém festivalu v září 2006, \"To je proč jsem přišel a proč tu zůstávám.\"\n\nChappelle je muslim, k víře konvertoval v roce 1998. V rozhovoru pro \"Time Magazine\" v květnu 2005 prohlásil, \"Běžně o své víře na veřejnosti nemluvím, protože nechci, aby si lidé spojovali mě a mé chyby s tak krásnou věcí. A věřím, že je nádherná, když se ji naučíte správně.\"\n\n"}
{"id": "768448", "url": "https://cs.wikipedia.org/wiki?curid=768448", "title": "FK Obilić", "text": "FK Obilić\n\nFudbalski klub Obilić, srbskou cyrilicí: \"Фудбалски клуб Обилић\", je srbský fotbalový klub z bělehradského předměstí Vračar. Založen byl roku 1924. Název odkazuje na legendárního středověkého srbského hrdinu Miloše Obiliće. V letech 1945 až 1952 musel vystupovat jako \"FK Čuburac\", protože původní název připadal úřadům příliš nacionalistický.\n\nV dobách Jugoslávie to klub nedotáhl dál než do třetí nejvyšší soutěže. To se změnilo v roce 1996, kdy se majitelem stal jeden z nejbohatších mužů Srbska Željko Ražnatović zvaný Arkan. V klubu se objevili přední hráči jako Nikola Lazetić, Miroslav Savić nebo Saša Zorić, v roce 1997 Obilić poprvé v historii postoupil do první ligy a hned se stal jejím vítězem (1997–98). Arkan byl obviňován, že využívá svých kontaktů v podsvětí a hráčům soupeře vyhrožuje zbitím nebo únosem, pokud budou stát Obilići v cestě. UEFA nechtěla připustit klub do pohárů, dokud Ražnatović nevyvrátí podezření z válečných zločinů, proto předal vedení své manželce Světlaně Ražnatović zvané Ceca. Obilić zaznamenal unikátní šňůru 47 zápasů bez porážky, byl druhý v ligovém ročníku 1998–99, který nebyl dokončen kvůli válce. Dvakrát se probojoval do finále národního poháru (1994–95, 1997–98).\n\nPo Ražnatovićově zavraždění a pádu Miloševićova režimu nastal úpadek klubu. Ražnatovićová byla obviněna z účasti na atentátu na premiéra Zorana Djindjiće, spolu s ní byl zadržen i další funkcionář klubu Dragiša Binić. Majitelka rozprodala hráče, klub v roce 2006 sestoupil z ligy a nadále funguje jen jako amatérský. V sezóně 2013-14 hraje Druhou bělehradskou ligu, šestou nejvyšší soutěž v zemi.\n\n"}
{"id": "768455", "url": "https://cs.wikipedia.org/wiki?curid=768455", "title": "George Ogden Abell", "text": "George Ogden Abell\n\nGeorge Ogden Abell (* 1. března 1927 Los Angeles – † 8. října 1983) byl americký astronom, který přednášel na UCLA.\n\nJe známý především svým katalogem skupin a kup galaxií, který sestavil během práce pro Palomar Sky Survey. Analýzy vývoje těchto skupin pomohly pochopit jejich tvar a vývoj. Abell demonstroval, že existuje sekundární uspořádání skupin galaxií, čímž vyvrátil hierarchický model Carla Charliera. Také objevil, jak se světelnost těchto galaxií dá použít pro změření jejich vzdáleností.\n\nAbellův katalog je seznam přibližně 4000 skupin a kup galaxií, které mají nejméně 30 členů s červeným posunem až do z = 0,2. Původní katalog severní oblohy byl publikovaný v roce 1958. Rozšířený katalog zahrnující i objekty jižní oblohy byl publikovaný až po jeho smrti v roce 1989 ve spolupráci s Haroldem Corwinem a Ronaldem Olowinem.\n\nAbell také spoluobjevil periodickou kometu 52P/Harrington-Abell. Spolu s Peterem Goldreichem určil, že planetární mlhoviny vznikají z červených obrů.\n\nNa jeho počest je pojmenovaná planetka 3449 Abell.\n"}
{"id": "768457", "url": "https://cs.wikipedia.org/wiki?curid=768457", "title": "Lehmannovy šrafy", "text": "Lehmannovy šrafy\n\nLehmannovy šrafy jsou sklonové šrafy sloužící jako prostředek k vyjádření plasticity terénu. Do kartografie byly zavedeny saským matematikem a topografem Johannem Georgem Lehmannem.\n\nZákladem sklonových šraf je vyjádření sklonů terénu vhodně voleným poměrem světla a stínu – bílé a černé. Hustota, délka a tloušťka šraf je podrobena geometrickým zásadám, v některých případech příslušně přizpůsobených. Pro vyjádření terénu v půdorysu byly zvoleny černé čárky (šrafy) zakreslené na bílém podkladě. Množství černé barvy (tj. šířka šraf) na ploše pak bylo úměrné velikosti spádu, poloha šraf odpovídala směru spádu, který byl analogický se směrem vody stékající po povrchu vyvýšeného terénního tvaru. Minimální a maximální hodnoty spádu byly zvoleny 0° a 45°, protože přirozený spád svahu vyvýšeného terénního tvaru je právě v tomto rozmezí. Pro usnadnění práce topografa i pro odečítání spádu z mapy sestavil Lehmann tabulky s poměry černé a bílé barvy, které odpovídaly hodnotě spádu v intervalu 0°–45° s krokem po 5°. Lehmann navrhl a popsal tzv. jednovrstvé a dvouvrstvé šrafování, přičemž nakonec z praktických důvodů upřednostnil šrafování jednovrstvé.\n\nPři zaměřování vyvýšené části terénu zvolil topograf výchozí bod (stanovisko) na nejnižším místě a následně hledal a určoval body o stejné relativní výšce, tj. body ležící na stejné horizontále. Pokud z jednoho stanoviska nebylo možné najít všechny body se stejnou relativní výškou tak, aby jimi bylo možné proložit prozatím pomyslnou uzavřenou linii, volil topograf další stanoviska a určoval další body na stejné horizontále, dokud nebyla kolem dokola celého vyvýšeného tvaru pomyslná linie uzavřena. Takto určované body byly signalizovány tyčí a následně co možná nejpečlivěji zakresleny na papír do půdorysu, kde byla body kresbou od ruky proložena uzavřená křivka, horizontála. Následoval přesun směrem k vrcholu vyvýšeného terénního útvaru a opakování předchozího postupu pro určení další horizontály. Rozestup horizontál určoval topograf s ohledem na výsledné měřítko mapy či plánu, konkrétní situaci v terénu a členitost terénního útvaru. Po vykreslení všech horizontál následovalo šrafování a vymazání pomocných čar, zakreslovaných tužkou.\n\nVyjádření terénu na mapách pomocí šraf poskytlo nejen velice plastický obraz terénu, ale i objektivní a názorné informace o prostupnosti daného území, což bylo v té době velmi důležité především pro vojsko.\n\nVyužití:\nV obou případech byly šrafy zakreslovány podle upravené (různým způsobem rozšířené) Lehmannovy stupnice.\n"}
{"id": "768458", "url": "https://cs.wikipedia.org/wiki?curid=768458", "title": "UAX", "text": "UAX\n\nUAX s.r.o. je česká firma specializující se na výrobu oblečení pro volný čas. Hlavním produktem jsou trička s potisky, které navrhuje český grafik a designer Radek Leskovjan. V současnosti se výroba postupně rozšířila i na jiné produkty, jako jsou cyklistické dresy, mikiny, kalhoty, sukně, doplňky atp. Oblečení značky UAX lze využívat jak při volnočasových aktivitách, tak i při namáhavých sportovních a outdoorových aktivitách.\n\nFirma UAX vznikla roku 1996 v garáži v Jeseníku nad Odrou. V roce 2003 firma přesídlila do obce Bernartice nad Odrou, kde její sídlo získalo po renovaci architektem Kamilem Mrvou zvláštní cenu Fasáda Moravskoslezského kraje 2007.\n\nFirma UAX má dnes již několik poboček po České republice (Ostrava, Praha a další). Rozšířila své portfolio produktů o tvorbu reklamních triček pro firmy a výrobu cyklodresů.\n\n"}
{"id": "768460", "url": "https://cs.wikipedia.org/wiki?curid=768460", "title": "Asylum", "text": "Asylum\n\nAsylum je třinácté studiové album americké rockové skupiny Kiss. Vydáno bylo v roce 1985.Album je debut pro nového kytaristu skupiny Bruce Kulicka\n\n\nAlbum\n"}
{"id": "768461", "url": "https://cs.wikipedia.org/wiki?curid=768461", "title": "Serbenta (přítok Rovėji)", "text": "Serbenta (přítok Rovėji)\n\nSerbenta je potok 4. řádu na severu Litvy, v Panevėžyském kraji, protéká východním okrajem okresu Biržai. Serbenta pramení 1 km na východ od vsi Skrebiškis, 18 km na východ od okresního města Biržai. Je to pravý přítok Rovėji, do které se vlévá 21,8 km od jejího ústí do Apašči, u vsi Ageniškis, 12 km na východ od okresního města Biržai. Teče převážně směrem západním. Za velmi chladných zim místy promrzá až ke dnu. V roce 1980 byla postavena hráz rybníka Ageniškio tvenkinys (rozloha: 23 ha).\n\nVes Ageniškis na jejím pravém břehu je zmiňována již roku 1520. Patřila významnému rodu Radvilů, potom ještě Kamarauskům (od roku 1760) a nakonec od roku 1811 Tiškevičům.\n\nLevé:\n\nMnoho dalších nevýznamných levých přítoků.\n\nPravé:\n\nNěkolik dalších nevýznamných pravých přítoků.\n"}
{"id": "768466", "url": "https://cs.wikipedia.org/wiki?curid=768466", "title": "Vlčí hory (film)", "text": "Vlčí hory (film)\n\nVlčí hory (\"The Mountains of the Wolf\") je španělský přírodopisný dokumentární film z roku 2003. Českou premiéru měl na kanále Viasat Nature.\n\nFilm ze začátku sleduje život vlčí smečky v horách severního Španělska. Po lovu na vysokou zvěř však vůdce smečky nepouští některé vlky k jídlu a oznamuje, že je čas vyrazit zpět. V noci se někteří níže postavení členové smečky rozhodnou nažrat se a dva jedinci - Lobo a jeho mistr opustí teritorium zanedlouho již bývalé smečky. Dostávají se tak do blízkosti člověka, ale i při překročení silnice se jim nic nestane. Mistr učí Loba loveckým taktikám a při tom neustále utíkají. Na území jedné smečky jsou dokonce napadeni, ale podaří se jim přežít. Po spánku se však Lobo probudí a zjišťuje, že jeho mistr je mrtev. Na další dobrodružství se vydává na pobřeží, kde najde mrtvolu delfína. Uslyší hlas samice z cizí, pobřežní smečky a vydává se za ní. Je sice napaden domovskými vlky, ale podaří se mu útéci a odejde se samicí zpět na pobřeží, kde jí nabízí mrtvolu delfína. O něco později se jim v nedalekém lese narodí tři mláďata.\n\n"}
{"id": "768479", "url": "https://cs.wikipedia.org/wiki?curid=768479", "title": "Véronique Haillot Canas da Silva", "text": "Véronique Haillot Canas da Silva\n\nVéronique Haillot Canas da Silva, známá jako Veronika Černohorská (* 27. července 1976 Lisabon, Portugalsko) je francouzská fotografka a architektka, rozená portugalská hraběnka z venkovského šlechtického rodu Canas da Silva a provdaná dědičná princezna černohorská – členka černohorské královské rodiny.\n\nVéronique se narodila 27. července 1976 v São Sebastião da Pedreira v Lisabonu jako druhý potomek portugalského námořního inženýra Antónia Manuela Martinse Canas da Silva, hraběte da Silva a jeho francouzské manželky Anne-Françoise-Dominique Haillot. Má staršího bratra Alexandra-Michela a mladší sestru Lauru-Marii.\n\nVystudovala Střední uměleckou školu Antónia Arroia v Lisabonu a později také navštěvovala fakultu architektury a dizajnu na univerzitě Universidade de Aveiro. Studium musela ale po roce přerušit a s rodiči se přestěhovala do Paříže, kde Véronique dokončila vysokoškolské vzdělání na prestižním francouzském ústavu \"École Nationale Supérieure d'Architecture de Paris-Belleville\". Jako architektka se proslavila především v rodném Portugalsku (galerie v Lisabonu, Hotel Star Inn v Porto aj.), dále také ve Francii, Švýcarsku nebo na Sardinii.\n\n12. května 2007 se v bazilice královského paláce Mafra nedaleko Lisabonu Véronique stala manželkou černohorského dědičného prince Borise Élliota Nikolu Danila Petroviće-Njegoše, svého přítele z dob studií. Véronique po svatbě získala titul \"její královská výsost\" a stala se po manželově boku dědičnou princeznou Černé Hory. Mají jednoho potomka:\n\n\nNjegoskij.org Oficiální stránky královské rodiny\n"}
{"id": "768482", "url": "https://cs.wikipedia.org/wiki?curid=768482", "title": "Erik IX. Svatý", "text": "Erik IX. Svatý\n\nErik IX. Švédský nebo také \"Erik Svatý\" ( \"Erik Jedvardsson; Erik den helige\", † 18. května 1160, Uppsala) byl králem Švédska zřejmě v letech 1156–1160. Nezachovaly se o něm žádné historické záznamy a všechny informace jsou založeny na pozdějších legendách, které měly pomoci jeho pověsti jako svatého. Fakta a výmysly o jeho životě lze jen těžko oddělit.\n\nVí se, že měl bratra, jehož jméno začínalo na „J“ a který byl identifikován jako Joar Jedvardsson, proto Erika moderní zdroje někdy označují jako Erika Jedvardsona.\n\nOdkazování na Erika Svatého jako na Erika IX. je až pozdější vymoženost z doby Erika XIV. On a jeho bratr Karel IX. přijali toto číslování na základě fiktivních švédských dějin. Počet švédských vládců jménem Erik před Erikem XIV. není přesně známý.\n\nOd roku 1150 byl Erik protikálem Sverkera I., který získal švédský trůn kolem roku 1130 a byl zavražděn v roce 1156. Erik byl poté uznán jako král ve většině nebo i ve všech provinciích. Jeho vláda skončila, když byl roku 1160 zavražděn v Uppsale. Má se za to, že jeho vrahem byl Emund Ulvbane, kterého najala konkurenční dynastie Sverkerů nebo jeho přímý nástupce na trůně, Magnus Henriksson. Podle legend se během jeho vraždy stal zázrak a z místa, kam dopadla jeho useknutá hlava, vytryskl pramen.\n\nErikovy ostatky se nachází v katedrále v Uppsale. Jedná se o kosti muže se znaky zranění na krku. Původní rakev byla zničena, tu současnou nařídila vyrobit švédská královna Kateřina Jagellonská, manželka Jana III. Erik je patronem města Stockholm a jeho korunovanou hlavu má město i ve znaku.\n\nZasloužil se o kodifikaci práva ve svém království: právo krále Erika. Aby si upevnil pozici, podporoval Erikův syn Knut I. uctívání svého otce jako mučedníka.\n"}
{"id": "768485", "url": "https://cs.wikipedia.org/wiki?curid=768485", "title": "Zápis o zásadách česko-slovenské akce", "text": "Zápis o zásadách česko-slovenské akce\n\nZápis o zásadách česko-slovenské akce (nebo také kyjevský zápis) byl proveden dne 29. srpna 1916 Milanem Rastislavem Štefánikem. Tímto dokumentem byla uznána vůdčí pozice Československé národní rady (ČNR) v celém československém zahraničním odboji.\n\nV roce 1916 vznikl spor o řízení krajanského odboje v Rusku. Místopředseda Československé národní rady Josef Dürich odcestoval v červenci do Ruska, aby dosáhl podřízení Svazu česko-slovenských spolků České národní radě. Josef Dürich se nechal ovlivnit ruskými kruhy, které požadovaly přenesení centra odboje právě do Ruska. Do Ruska přijel i Milan Rastislav Štefánik, aby situaci urovnal. Dne 29. srpna 1916 dosáhl přijetí tzv. kyjevského zápisu (Zápis o zásadách česko-slovenské akce), čímž byla uznána pozice ČNR v rámci zahraničního odboje.\n\nV lednu 1917 schválila ruská vláda vytvoření Československé národní rady na Rusi v čele s Josefem Dürichem. Rada na Rusi byla separatistickým orgánem nezávislým na ČNR. Dürich pak byl z tohoto důvodu vyloučen z ČNR.\n"}
{"id": "768486", "url": "https://cs.wikipedia.org/wiki?curid=768486", "title": "Abellův katalog", "text": "Abellův katalog\n\nAbellův katalog (anglicky: \"Abell catalog of rich clusters of galaxies\") je katalog 4073 skupin a kup galaxií s rudým posuvem menším než 0.2, které mají nejméně 30 členů. Původní katalog s přehledem objektů hlubokého vesmíru severní oblohy publikoval americký astronom George Ogden Abell v roce 1958 a katalog obsahoval 2712 skupin a kup galaxií. V roce 1989 publikovali Harold Corwin a Ronald Olowin doplněný katalog o dalších 1361 objektů jižní oblohy.\n\n"}
{"id": "768492", "url": "https://cs.wikipedia.org/wiki?curid=768492", "title": "Dunaújváros FC", "text": "Dunaújváros FC\n\nDunaújváros Futball Club byl maďarský fotbalový klub z města Dunaújváros, které v 50. letech neslo název \"Sztálinváros\" (podle J.V. Stalina). Založen byl roku 1952 a svou činnost ukončil v roce 2009. V minulosti nesl řadu názvů: \"Dunapentelei Vasas\", \"Sztálin Vasmű Építők\", \"Sztálinvárosi Vasas\", \"Dunapentelei Vasas\", \"Dunapentelei SC\", \"Sztálinvárosi Vasas\", \"Sztálinvárosi Kohász Sport Egyesület\", \"Dunaújvárosi Kohász Sport Egyesület\", \"Dunaferr Sport Egyesület\", \"Slant/Fint Dunaújváros\", \"Dunaújvárosi Kohász\", v poslední etapě pak \"Dunaújváros FC\". Jednou se stal maďarským mistrem (1999-2000). V evropských pohárech se účastnil dvou sezón. Po historickém zisku titulu nastoupil v Lize mistrů 2000/01, v 2. předkole vyřadil Hajduk Split, ve 3. předkole však vypadl s Rosenborgem Trondheim. Přešel do Poháru UEFA, kde ztroskotal v 1. kole na Feyenoordu Rotterdam. O sezónu později se znovu podíval do Poháru UEFA, v předkole však vypadl s Olympiakosem Nikósia.\n\n"}
{"id": "768496", "url": "https://cs.wikipedia.org/wiki?curid=768496", "title": "Lukáš Palko", "text": "Lukáš Palko\n\nLukáš Palko (* 17. květen 1990) je český fotbalový obránce, hráč klubu MFK Frýdek-Místek. Mimo Českou republiku působil na klubové úrovni ve Švýcarsku.\n\nSvou fotbalovou kariéru začal v malém pražském klubu TJ Háje, odkud v roce 1998 jako osmiletý přestoupil do SK Slavia Praha. V sezóně 2010/11 byl povolán do slávistického A-týmu, ligový zápas si však nezahrál, pouze třikrát seděl na lavičce náhradníků a odehrál jeden zápas Ondrášovka Cupu. V únoru 2012 byl vyslán na půlroční hostování do prvoligového Slovácka. V srpnu 2012 podepsal smlouvu ve švýcarském SC Kriens, kde odehrál jednu sezónu. Po skončení byl od léta 2013 bez angažmá.\n\nV únoru 2014 posílil druholigový MFK Frýdek-Místek, kde byl v listopadu 2014 na testech. Trenér Duhan si jej pozval i na zimní přípravu a poté došlo k dohodě.\n\n"}
{"id": "768498", "url": "https://cs.wikipedia.org/wiki?curid=768498", "title": "Jan Sturmer", "text": "Jan Sturmer\n\nJan Václav Sturmer, v literatuře také Johann Sturmer (1675 Královec – 14. listopadu 1729 Olomouc) byl sochař, představitel vrcholného olomouckého baroka. Narodil se roku 1675 v Královci \"(Kaliningradu, Königsbergu)\" ve východním Prusku. Vyznáním byl původně luterán, konvertoval až po příchodu na Moravu (členy Bratrstva sv. Lukáše – sochaři usazení ve městě – mohli být jen katolíci). Zemřel 14. listopadu 1729 v Olomouci na tuberkulózu, pro sochaře tehdy časté onemocnění.\n\nMezi lety 1702–1707 byl tovaryšem v dílně olomouckého sochaře Františka Zürna st.. V té době se také stal účastníkem sporu, jež se týkal stížnosti podané skupinou olomouckých sochařů (Zürn st., Leblass, Thomasberger, Herzog) na Václava Rendera, za to, že jim „fušoval“ do řemesla a odloudil tovaryše Sturmera. V letech 1707–1712 působil ve Svitavách. V roce 1712 se vrátil do Olomouce, kde koupil dům stávající v blízkosti kostela sv. Mořice, kde je dnes pohřben. V okolí sv. Mořice se tehdy usazovala celá řada sochařů, mezi ně patřili např. Schauberger, Zahner, Render. Sturmer bydlel v západní části dnešní ulice 8. května, č. p. 523/3. Následujícího roku se stal měšťanem a byl přijat do cechu.\n\nNa jeho tvorbu mělo silný vliv dílo lombardského sochaře a štukatéra Baldassara Fontany, jeho práce jsou vytvořeny v duchu zásad berniniovské školy. Ovlivnil jimi vývoj moravského sochařství první čtvrtiny 18. století. K jeho významu také přispívá zásluha za angažování celé řady mladých tovaryšů, mnozí z nich pak prosluli svými vynikajícími díly. Patří mezi ně zejména: Jiří Antonín Heinz (1698–1759; ve Svitavách dostal u Sturmera svoji první zakázku), Jan Antonín Richter (1712–1762), Filip Sattler (1695–1738; u něj není jasné, zda byl tovaryšem u Sturmera či u Thomasbergera) a v neposlední řadě také Jan Jiří Schauberger (před 1700–1744), který se oženil se Sturmerovou dcerou. V jeho dílně byli také vedeni Josef Winterhalder st. (1702–1769) a Ondřej Zahner (1709–1752).\n\nJeho dílo zahrnuje zejména realizace dle zakázek církve. Ve 20. letech 18. století intenzivně pracoval pro premonstráty z olomouckého kláštera Hradisko (výzdoba varhan a kazatelny konventního kostela, socha Panny Marie nyní v Pavlovické ulici). Pro tamní prelaturu také vytvořil čtveřici soch jejích knížecích zakladatelů, umístěných na štítu budovy.\n\nŘadu prací pak vytvořil pro poutní areál na Svatém Kopečku. Zde spolupracoval s Fontanou na modelu hlavního oltáře a jeho výzdobě (1725) a na štukové dekoraci interiéru (16 plastik andělů na korunní římse). Sám pak zpracoval návrh varhanní kruchty a výzdobu varhan, a na starosti měl také kompletaci oltáře. K němu začal tvořit dvojici soch adorantů a Fontanou navržený tabernákl. Oboje po jeho smrti dokončil Winterhalder. Jeho dílem jsou také sochy světců sv. Rocha a sv. Šebestiána na římse rezidence po straně kostela. Pro náměstíčko pod jižní stranou baziliky vypracovala jeho dílna sousoší sv. Jana Nepomuckého (podoba venkovské piazzetty).\n\nVe městě Olomouci pak na zakázku jezuitů vytvořil část mobiliáře jejich nového kostela (bazilika Panny Marie Sněžné). Pro kostel sv. Mořice vytesal pískovcovou sochu anděla s nádobou na svěcenou vodu (20. léta 18. století). Archivně je doloženo 14 bust pro hraběte Brajdu (poprsí římských císařů na atice kanovnické rezidence ve Wurmově ulici 577/7. Tyto busty byly vytvořeny do roku 1704 a jde tak o jeho nejstarší olomoucké práce.\n\nK jeho nejdůležitějším pracím patří sochařská výzdoba Mariánského sloupu na Dolním náměstí v Olomouci (1718–1725). Vytvořil sochu Panny Marie Immaculaty, sochu svatého Františka Xaverského a sochu svatého Karla Boromejského. Zde se objevuje otázka šesti modelů Tobiáše Schütze, které snad byly pro realizaci použity. Pro tyto sochy jsou charakteristické Sturmerovské kompoziční typy a jejich objemovost, patří k vrcholům jeho tvorby.\n\nRealizoval také několik kamenosochařských votivních děl: sloup Nejsvětější Trojice v Kroměříži na Riegrově náměstí, mariánský sloup ve Svitavách v Moravské Třebové (1715–1718), v Rychnově, Vendolí, Potštátě, světecké sloupy v Kunčině, trojiční sloup ve Fulneku a sochy u mariánského sloupu v Litovli.\n\nK jeho dílu patří také celá řada samostatných soch a drobnějších realizací. Sem spadá např. dřevěná socha sv. Pavlíny (po 1715, výška ~155 cm, nese zbytky původní polychromie), dále socha sv. Barbory (1715, ~155 cm, dřevo, fragmenty polychromie). Obě byly původně umístěny na fasádě kovárny v Řepčíně. Vytvořil také dvojici andělů (atlantů), kteří byli původně umístěni v kostele sv. Floriána v Moravské Huzové (20. léta 18. st., ~155 cm, dřevo, fr. polychr.). Z jednotlivých statuí stojí za pozornost také socha sv. Jana Nepomuckého v Šumvaldě (1713), Litovli (1718) a Bílé Lhotě (1726), socha Panny Marie ve Fulneku (~1718), v Olomouci na Nových Sadech (20. léta 18. st.) a socha sv. Barbory v Cholině (1715).\n\nPro jeho sochařské práce je charakteristická velkorysá objemovost figur budovaná s modelační jistotou. Typické jsou také klidné postoje a elegantní gesta postav. Pro práci jeho dílny i jeho samotného je specifické časté opakování již zavedených kompozičních schémat.\n\n\n"}
{"id": "768502", "url": "https://cs.wikipedia.org/wiki?curid=768502", "title": "Okres Vratislav", "text": "Okres Vratislav\n\nOkres Vratislav (polsky \"Powiat wrocławski\") je okres v polském Dolnoslezském vojvodství. Rozlohu má 1116,15 km² a v roce 2010 zde žilo 112 633 obyvatel. Sídlem správy okresu je město Vratislav, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "768503", "url": "https://cs.wikipedia.org/wiki?curid=768503", "title": "Jiří Hradec", "text": "Jiří Hradec\n\nJméno a příjmení Jiří Hradec nese více známých osobností:\n\n\n"}
{"id": "768504", "url": "https://cs.wikipedia.org/wiki?curid=768504", "title": "František Koželuh", "text": "František Koželuh\n\nFrantišek Koželuh (1887–1969) byl český fotbalový záložník, všestranný sportovec a fotbalový trenér. Jeho bratrem byl sportovec Karel Koželuh. Byl také tenisovým koučem.\n\nHrál za AC Sparta Praha. Vítěz Poháru dobročinnosti 1915.\n\nByl asistentem J. Maddena ve Slávii (1905–1911), trenérem Sparty (1911–1912), trenérem HAŠK Záhřeb (1913–1915). Po válce byl trenérem Wisly Krakow (1929–1934).\n\n\n"}
{"id": "768518", "url": "https://cs.wikipedia.org/wiki?curid=768518", "title": "Nejdelší vědeckofantastický příběh, který kdy byl vyprávěn", "text": "Nejdelší vědeckofantastický příběh, který kdy byl vyprávěn\n\nNejdelší vědeckofantastický příběh, který kdy byl vyprávěn (anglicky „The Longest Science-Fiction Story Ever Told“) je krátká vědeckofantastická povídka britského spisovatele Arthura C. Clarka.\n\nPovídka nese ironický název, jedná se o jednu z nejkratších autorových povídek, má pouze několik odstavců.\n\nV angličtině vyšla poprvé v magazínu \"Galaxy magazine\" (jiným názvem \"Galaxy Science Fiction)\" v říjnu 1966. Frederik Pohl (redaktor \"Galaxy Magazine\") ji přejmenoval na „Rekurzivní metapovídka“ (angl. „A Recursion in Metastories“).\n\nArthur C. Clarke v ní odkazuje na povídku „Anticipátor“, kterou podle něj napsal anglický spisovatel Herbert George Wells. Autor se však mýlí, ve skutečnosti povídku napsal jiný anglický autor Morley Roberts. Tento svůj přehmat A. C. Clarke vysvětluje v krátkém díle „Vážený pán Herbert George Morley Roberts Wells“.\n\nČesky vyšla povídka v následujících sbírkách nebo antologiích:\n\n"}
{"id": "768519", "url": "https://cs.wikipedia.org/wiki?curid=768519", "title": "Holešovické lázně", "text": "Holešovické lázně\n\nHolešovické lázně se nacházejí v prostoru mezi ulicemi Kostelní, Dukelských hrdinů a Skalecká poblíž Strossmayerova náměstí v Praze 7. Novorenesanční budova lázní byla postavena roku 1904 podle návrhu Františka Velicha. Středová část budovy je patrová, zdobená nad vchodem pražským městským znakem a na střeše sochou labutě. Na ní ze stran navazují dvě přízemní křídla. V severním křídle byla až do 80. let 20. století sauna. V budově sídlí soukromá poliklinika.\n\nOd roku 1958 je budova je chráněna jako kulturní památka.\n"}
{"id": "768527", "url": "https://cs.wikipedia.org/wiki?curid=768527", "title": "Kurt Gebauer", "text": "Kurt Gebauer\n\nKurt Gebauer (* 18. srpna 1941, Hradec nad Moravicí) je český výtvarník a vysokoškolský pedagog.\n\nKurt Gebauer se narodil 18. srpna 1941 v Hradci nad Moravicí. Během války byl jeho tatínek jako hlučínský Němec odveden do wehrmachtu a na začátku roku 1942 za blíže neznámých okolností zemřel. vyrůstal ve velmi skromných poměrech; od dětství se zajímal o výtvarnou tvorbu a jako samouk zvládl základy kresby, malby a později také sochařství.\n\nStudoval na Střední škole uměleckých řemesel v Brně (1955–1956), Střední průmyslové škole kamenické a sochařské v Hořicích (1956–1959), a poté na Akademii výtvarných umění v Praze u profesorů Vincence Makovského a Karla Lidického. V roce 1965 absolvoval stáž u profesora Otto Herberta Hajka ve Stuttgartu. V roce 1972 pak u profesora Césara Baldacciniho na Académie des Beaux-Arts v Paříži.\n\nJako sochař ve svobodném povolání pracuje od roku 1969. V roce 1990 byl jmenován docentem na Vysoké škole uměleckoprůmyslové v Praze, v roce 1992 byl jmenován profesorem Ateliéru veškerého sochařství. Dnes je emeritním profesorem\n\nJe členem \"Volného seskupení 12/15 Pozdě, ale přece\", zakládajícím členem Nová skupiny a skupiny Wlastenci – přátelé Penklubu.\n\n\n\n\n\n\n"}
{"id": "768528", "url": "https://cs.wikipedia.org/wiki?curid=768528", "title": "Tchung-čchuan", "text": "Tchung-čchuan\n\nTchung-čchuan ( , pchin-jinem \"Tóngchuān\") je městská prefektura v Čínské lidové republice, kde patří k provincii Šen-si. Celá prefektura má rozlohu 3 882 čtverečních kilometrů a v roce 2010 v ní žilo přes osm set tisíc obyvatel. Leží v centru provincii a hraničí na severu s Jen-anem, na východě a jihovýchodě s Wej-nanem a na západě a jihozápadě se Sien-jangem.\n\n"}
{"id": "768533", "url": "https://cs.wikipedia.org/wiki?curid=768533", "title": "Vážený pán Herbert George Morley Roberts Wells", "text": "Vážený pán Herbert George Morley Roberts Wells\n\nVážený pán Herbert George Morley Roberts Wells (anglicky „Herbert George Morley Roberts Wells, Esq.“) je krátká esej / povídka britského spisovatele Arthura C. Clarka.\n\nV angličtině vyšla poprvé v magazínu \"If\" v prosinci 1967.\n\nArthur C. Clarke v tomto krátkém pojednání objasňuje svůj omyl ohledně autorství jisté povídky. Když napsal jednu ze svých nejkratších povídek (Nejdelší vědeckofantastický příběh, který kdy byl vyprávěn), uvedl v ní H. G. Wellse jako autora povídky „Anticipátor“. Několik měsíců poté, co povídka „Nejdelší vědeckofantastický příběh...“ vyšla, dostal dopis od L. A. Grittena, velkého fanouška H. G. Wellse, jenž tvrdil, že „Anticipátora“ nemůže najít. Clarkovou reakcí bylo prolistování autorových děl v knihovně v Kolombu na Srí Lance. Zjistil, že je to pravda – nenašel ve Wellsových dílech žádnou povídku nazvanou „Anticipátor“.\n\nZáhy se od jednoho ze svých poradců dozvěděl, že „Anticipátora“ napsal jiný anglický spisovatel Morley Roberts a povídka vyšla poprvé v roce 1898 v knize \"Opatrovník vod a jiné příběhy\".\n\nClarke se domnívá, že ji četl v antologii nakladatelství Doubleday \"Cestovatelé v čase\" z roku 1947 a pravděpodobně se mu spletla s Wellsovou povídkou „Akcelerátor“ (česky vyšla jako „Superstimulátor“).\n\nPo prolistování Wellsových povídek Clarke doporučuje následující:\n\nČesky vyšla povídka v následujících sbírkách nebo antologiích:\n\n"}
{"id": "768535", "url": "https://cs.wikipedia.org/wiki?curid=768535", "title": "Alekhis Fotiadis", "text": "Alekhis Fotiadis\n\nAlekhis Fotiadis v řečtině \"Αλεχις Φωτιαδης\" (* 25. července 1967, Nikósie, Kypr), je reprezentant Kypru v alpském lyžování, olympionik. \n\nZúčastníl se Zimních olympijských hrách 1984 v Sarajevu, Zimních olympijských hrách 1988 v Calgary a Zimních olympijských her 1992 v Albertville. Jeho nejlepším výsledkem bylo 44. místo ve slalomu v Albertville.\n\n"}
{"id": "768538", "url": "https://cs.wikipedia.org/wiki?curid=768538", "title": "54 dole hlavou", "text": "54 dole hlavou\n\n54 dole hlavou je název desátého alba slovenské skupiny z Nitry Horkýže Slíže. Název kapely znamená ve slovenštině \"Kdeže nudle\". Bylo vydané dne 21. října 2009.\n\n\n"}
{"id": "768555", "url": "https://cs.wikipedia.org/wiki?curid=768555", "title": "Printemps", "text": "Printemps\n\nPrintemps (česky \"Jaro\") je francouzská síť obchodních domů, z nichž nejvýznamnější filiálka se nachází v Paříži na \"Boulevardu Haussmann\" v 9. obvodu. Společnost se zaměřuje především na prodej značkové módy a dalších luxusních výrobků.\n\n\"Grands Magasins du Printemps\" (Obchodní domy Printemps) založil v roce 1865 Jules Jaluzot v budově, kterou vystavěl architekt Paul Sédille (1836–1900). V roce 1923 byl dům opatřen prosklenou kupolí v secesním stylu. Pod kupolí se nachází kavárna („Café Flo“). Od roku 1975 jsou fasáda a kupole chráněny jako historická památka.\n\nV letech 1992–2005 patřil Printemps do francouzského holdingu PPR. V létě 2006 prodal PPR obchodní řetězec konsorciu Deutsche Bank a italské skupiny Borletti, která vlastní řetězec obchodních domů \"La Rinascente\".\n\nPod obchodním domem protéká řeka Grange Batelière, k níž byly organizovány prohlídky než bezpečnostní předpisy donutily obchodní dům přístup k řece zrušit.\n\nŘetězec má 21 obchodních domů, z nichž se nachází pět v Paříži a okolí, 15 ve zbývající Francii a jeden v zahraničí (v Tokiu ve čtvrti Ginza). Jediné zastoupení v Severní Americe, které bylo otevřeno v roce 1987 v Denveru, bylo posléze opět uzavřeno. Hlavním obchodním domem je jeho pobočka na pařížském \"Boulevardu Haussmann\", která představuje významnou ukázku tzv. haussmannovského stylu 19. století.\n\n"}
{"id": "768559", "url": "https://cs.wikipedia.org/wiki?curid=768559", "title": "Ústup ze Země", "text": "Ústup ze Země\n\nÚstup ze Země (anglicky „Retreat from Earth“) je krátká vědeckofantastická povídka britského spisovatele Arthura C. Clarka.\n\nV angličtině vyšla poprvé ve fanzinu s názvem \"Amateur Science Stories\" v březnu 1938 (v tomtéž fanzinu vyšly Clarkovi i další dvě rané povídky: Cestujte po drátě! a Jak jsme byli na Marsu).\n\nCivilizace z Marsu hodlá kolonizovat třetí planetu od Slunce – Zemi. Na planetě již operuje řada agentů, mezi ni je i Cervac Theton. Tento xenozoolog odhalí zajímavé tvory z hmyzí říše – termity. Popisuje jejich úžasnou organizaci a varuje před jejich sílou. Mars vysílá k Zemi válečnou kosmickou loď...\n\nJiná Clarkova povídka, jež se týká termitů se jmenuje „Příští nájemníci“.\n\nPrezident Rady Marsu konstatuje, že v plánech o kolonizace třetí planety Sluneční soustavy došlo ke zdržení. Nezpůsobili jej však lidé, nýbrž termiti. Více o tom má přednést Cervac Theton, agent působící na Zemi.\n\nTheton se ujímá slova.\nPlány k invazi nemůže pozemský člověk nikterak ohrozit, je technologicky na nižší úrovni. Theton studoval živočichy na planetě (a materiály pozemských vědců) a zjistil, že se dělí na 4 hlavní skupiny: savce, ryby, plazy a hmyz. Pouze hmyz se nikdy nevyskytoval na Marsu a Theton na něj zaměřil svou pozornost. Odhalil pozoruhodná stvoření - termity, s nimiž člověk vede odnepaměti bitvu. Tito drobní tvorové mají precizní organizaci, vyšší celek je pro ně přednější než jednotlivec. Člověk pro ně nepředstavuje takové nebezpečí jako mravenci.\n\nTheton odcestoval na izolovaný ostrov v Pacifiku, aby zde mohl termity studovat. Nakrátko ostrov opustil a když se vrátil, našel pracovnu v troskách - veškeré přístroje včetně atomového agregátu byly zničeny. Nebyla to nehoda, ve zbytcích osmiové cívky zůstala sevřená kusadla termita. Agent využije přístrojů na lodi a prozkoumavá terén a okolí ostrova. V hloubce 60 metrů odhalí zvláštní kovovou kouli o průměru 6 m obsahující všelijaká relé a obvody. Uvědomí si, že má zde co dočinění s velmi vyspělou inteligencí.\n\nPrezident po prezentaci zprávy oznamuje, že na Zemi vyslal těžký křižník. Byla zaregistrována exploze a od té doby se křižník nehlásí.\n\nPrezident Rady nechává hlasovat o dalším postupu. Výsledkem hlasování je vyslání silně ozbrojené bitevní kosmické superlodi \"Zuranther\", která je také zničena. Marťanská civilizace vzdává snahu o kolonizaci Země a obrací svou pozornost na druhou planetu Sluneční soustavy Venuši.\n\nČesky vyšla povídka v následujících sbírkách nebo antologiích:\n\n"}
{"id": "768568", "url": "https://cs.wikipedia.org/wiki?curid=768568", "title": "Kostel Navštívení Panny Marie (Obyčtov)", "text": "Kostel Navštívení Panny Marie (Obyčtov)\n\nŘímskokatolický kostel Navštívení Panny Marie v Obyčtově je pozoruhodný především svou půdorysnou dispozicí zformovanou do podoby želvy jakožto symbolu věrnosti Panny Marie. Autorem projektu farního kostela vybudovaného v letech 1730 až 1734 je pravděpodobně Jan Blažej Santini-Aichel. Je chráněn jako kulturní památka.\n\nStavba představuje nejen doklad symbolického přístupu v barokní architektuře jako takové, ale také výjimečný příklad architektonického zoomorfismu. Kostel se nachází při hlavní průběžné komunikaci vedoucí vesnicí a jeho budova je zapojena členitou ohradní zdí do prostoru hřbitova s márnicí. Projekt novostavby byl vypracován nejpozději do roku 1723 (nejnovějším bádáním se projekt datuje již do roku 1720), realizace proběhla v letech 1730–1734 pod záštitou opata žďárského cisterciáckého kláštera Václava Vejmluvy (opatem byl v letech 1705–1738) a k vysvěcení kostela došlo roku 1735. Za autora projektu je považován Jan Blažej Santini-Aichel, který však již byl v době realizace stavby po smrti, proto se předpokládá využití jeho staršího projektu. Ačkoli Santiniho autorství není přímo doloženo archivními prameny, vyplývá z jeho činnosti pro žďárský klášter, a také z architektonického a symbolického charakteru stavby. V některých detailech i obecnějších rysech vykazuje obyčtovský kostel zjevné souvislosti se Santiniho pozdními stavbami, a to zejména s kostelem svatého Martina v Chrašicích (dostavěným roku 1721) a s farním kostelem svatého Václava ve Zvoli (1713–1717). Provádějícím stavitelem obyčtovského kostela byl zřejmě Santiniho následovník František Witinhofer, který působil ve Žďáře nad Sázavou a okolí ve druhé čtvrtině 18. století.\n\nKostel byl posléze v několika etapách upravován. V roce 1798 byla snesena polygonální sakristie, která původně představovala hlavu želvy a na jejím místě byla v roce 1798 zbudována nevhodně dimenzovaná, hrubá hranolová věž zvonice. V roce 1810 byla snesena visutá empora v interiéru kostela, a poté v roce 1829 byly ubourány dvě čtvercové východní kaple po stranách triumfálního oblouku, přičemž ze zbylých dvou na západě byly v roce 1846 sneseny věžičky. Těmito nevhodnými úpravami byla zcela narušená původní Santiniho koncepce, neboť čtveřice kaplí měla představovat čtyři želví končetiny. Hlavní oltář byl přeměněn v roce 1821, roku 1832 pak boční oltáře, v roce 1874 vznikl návrh oltáře od architekta Floriána Zedníka a v roce 1877 byl na hlavní oltář umístěn obraz Navštívení Panny Marie od malíře V. Zeleného z Brna. Neúměrná věž na východě byla posléze příznivě korigovaná v roce 1888 architektem Alešem Linsbauerem, který ji opatřil novou helmicí a originální formou, jež se tak harmonicky přičlenila k okleštěné skupině kostela. Po požáru dne 11. května roku 1907 obdržela však věžní střecha za účelem jejího navrácení do původního cibulovitého tvaru dnešní cizorodou podobu. Navíc nově konstruovaný krov přetížil obvodové zdivo a do značné míry jej narušil. Zděné konstrukce stabilizovala až rekonstrukce kostela, prováděná od roku 1964 a vedená památkovým architektem Augustinem Žlábkem. Byla také doplněna čtveřice kaplí na nárožích lodi, ovšem řešení střechy bylo v původním stavu daleko členitější než dnes a konstrukčně bylo i mnohem účinnější.\n\nBohužel se nezachovalo žádné dobové vyobrazení, jež by nám přiblížilo původní podobu stavby. Až z roku 1846 existuje pouze jen zběžná, z paměti provedená poutní litografie Františka Šíra. Z pozdějšího stavu před rokem 1907 jsou již zachovány mnohé fotografie kostela.\n\nLoď kostela je vystavěná na půdorysu obdélníka se skosenými nárožími, aby se co možná nejvíce přiblížil tělu želvy. Na těchto useknutých rozích je přičleněna čtveřice kaplí s věžičkami napodobujícími želví končetiny a na východě se nachází mělké čtvercové presbyterium se seříznutými východními rohy představující želví krk. Na něj původně navazovala polygonální sakristie zpodobující hlavu zvířete, místo ní se však dnes nachází hlavní věž o čtvercovém půdorysu. K vstupnímu průčelí je ještě připojena předsíň o lichoběžníkovém půdorysu, která má evokovat ohon želvy. Nutno podotknout, že ačkoli má obyčtovský kostel vyloženě ikonický a symbolický ráz, nesvedla tato názornost architekta k plasticko-modelačnímu způsobu vyjádření a stavba je tedy představitelkou ryzí stereometrie.\n\nJádrem stavby je vysoká hmota lodi, exteriér je pro Santiniho charakteristický v hmotově kompozičním systému, kdy skládá plně kubicky vyznívající celek z geometricky definovaných, k sobě přiřazovaných nebo do sebe částečně zasouvaných jednotlivých těles. Dalším charakteristickým motivem Santiniho je kresebně pojaté členění fasád, s jemnou šrafurou bosovaných (rustikovaných) lizénových rámů, redukovaným kladím a obdélnými okny v plochých šambránách s lištou a kónickými drobnými klenáky v ose překladů.\n\nJednoduchý interiér kostela dynamizují paralelní zprohýbané linie, které obíhají kruchtu a rám štukového zrcadla na fabionovém stropě. Prostor lodi je krásně prosvětlený a je založený na hloubkově obdélném půdorysu s konkávně zaoblenými kouty. Plocha zdi v rozích dvakrát předstupuje. V rozsahu těchto koutových příložek probíhá kompletní kladí, v jiných částech zdi však probíhá jen římsa. V ose konkávních ploch jsou prolomeny půloválně klenuté portály, jimiž se vstupuje do bočních kaplí. Boční a západní stěnu lodi obíhá visutá empora s výsečemi, ve východní stěně lodi je široký, půloválně klenutý triumfální oblouk s velkým, trojitým kónickým klenákem ve vrcholu. Loď je zaklenutá jakýmsi báňovým útvarem, jež nelze geometricky definovat, na něm je ve štuku provedená osmicípá hvězda, a prostor presbyteria obíhá průběžná korunní římsa, ze které vybíhá celkem vysoká klenba klášterního typu.\n\nNa hlavním oltáři pod baldachýnem neseným dvěma cherubíny je umístěna barokní kopie gotické sochy Panny Marie tzv. Studničné, která pocházela ze zámku ve Žďáře nad Sázavou a dnes je cílem poutníků v Obyčtově. V roce 1784 byla do chrámu přemístěna původní kazatelna z poutního kostela svatého Jana Nepomuckého na Zelené hoře, jejíž reliéfní výzdobu vytvořil sochař Řehoř Theny.\n\nU geneze obyčtovského kostela lze podobně jako u kostela svatého Jana Nepomuckého na Zelené hoře předpokládat účast opata Václava Vejmluvy, a to díky symbolice některých Mariiných vlastností. Rozsah Vejmluvova příspěvku však bude již těžce objasněn. K vysvětlení symbolu a jeho významu se vyjádřilo několik historiků umění. Stanislav Sochor v roce 1911 označil želvu v půdoryse obyčtovského kostela bez jakéhokoli opodstatnění jako „symbol stálosti ve víře.“ Stejně učinil také později Viktor Kotrba. V roce 1967 Jaroslav Petrů odvodil, že latinské slovo \"testudo\" znamená nejenom želvu, ale rovněž záštitu, což u Obyčtova souvisí s milostnou soškou Madony, která pro poutníky tuto záštitu představovala. Dále však testudo znamená i klenbu, z čehož Petrů odvodil oválnou kostelní loď zaklenutou plackou v plném rozsahu. Velmi podrobně se touto problematikou zabýval Lubomír Konečný v roce 1985 a upřesnil, že želva (testudo či tartaruga) přešla z antiky do křesťanství jako symbol cudnosti (mulieris castitas), potažmo dobré manželky, protože stejně jako želva by žena neměla mít jazyk a nikdy by neměla opustit svůj krunýř. Tak je cudná žena mlčenlivá a zdržuje se doma. A jelikož bílá výmalba interiéru kostela vyjadřuje cudnost také, Konečný z toho odvodil souvislost zoomorfního půdorysu kostela s mariánským patrociniem a taktéž s obecnější myšlenkou domu a pobývání v něm.\n\n\n"}
{"id": "768586", "url": "https://cs.wikipedia.org/wiki?curid=768586", "title": "Calcio Foggia 1920 SSD", "text": "Calcio Foggia 1920 SSD\n\nFoggia Calcio je italský klub hrající v sezóně 2018/19 v Serii B a sídlící ve městě Foggia. Klub byl založen roku 1920 jako \"Sporting Club Foggia\". Klub v roce 2012 zanikl. Znovu se založil a začal hrát v 5. lize. Hraje na svém hřišti kterým je Stadio Pino Zaccheria s kapacitou 25 085 diváků.\nNejvyšší soutěž hrál v sezonách (1964/65 až do 1966/67), 1970/71, 1973/74, 1977/78, 1978/79, 1991/92 až 1994/95.\nNejvětší úspěch je finále Coppa Italia v roce 1968/69.\n\nEvropské poháry ještě nehráli.\n\n"}
{"id": "768589", "url": "https://cs.wikipedia.org/wiki?curid=768589", "title": "Reverie", "text": "Reverie\n\nReverie (anglicky „Reverie“) je krátká esej / povídka britského spisovatele Arthura C. Clarka.\n\nV angličtině vyšla poprvé v magazínu \"New Worlds\" v srpnu 1939.\n\nArthur C. Clarke v tomto krátkém pojednání kritizuje názor, že veškeré nápady a témata žánru science fiction už byly vyčerpány. Je toho mínění, že se klade přílišný důraz na „novae“ - nové myšlenky. Ty jsou sice důležité, ale neméně podstatná je i schopnost zpracovat téma ve vlastním osobitém stylu. Jako vzor uvádí mezi jinými amerického autora sci-fi Stanleyho G. Weinbauma a britského filozofa a spisovatele Olafa Stapledona.\n\nArthur C. Clarke tvrdí:\n\nClarke doporučuje následující díla, která považuje za neotřelá:\n\nČesky vyšla povídka v následujících sbírkách nebo antologiích:\n\n"}
{"id": "768590", "url": "https://cs.wikipedia.org/wiki?curid=768590", "title": "TSP", "text": "TSP\n\nTSP má více významů:\n"}
{"id": "768591", "url": "https://cs.wikipedia.org/wiki?curid=768591", "title": "OSP", "text": "OSP\n\nZkratka OSP označuje:\n"}
{"id": "768592", "url": "https://cs.wikipedia.org/wiki?curid=768592", "title": "Sebastian Hartl", "text": "Sebastian Hartl\n\nSebastian Hartl byl sochař bavorského původu působící převážně ve Valašském Meziříčí a okolí.\n\nDne 25. ledna 1773 se ve Valašském Meziříčí oženil s Apolonií, dcerou Václava Potočného, která mu porodila dceru Josefu a syna Jana.\nV letech 1769–1802 Hartl bydlel v podnájmu jistého Jana Havránka. Svůj dům ve Valašském Meziříčí nevlastnil. Ve městě pobýval v letech 1769–1776. V roce 1770 dodával do Vsetína pro hraběte Jana Illesházyho \"sochu Neposkvrněného početí P. Marie.\" Socha je v životní velikosti, stojí na zeměkouli obtočené hadem. Za tutp sochu si Hartl vyžádal čtyřicet zlatých a meziříčský kameník Šimon Závodník k ní zhotovil podstavec. Na volutovém podstavci je umístěn znak rodu Illesházyů a Bathyányů. Šimon Závodník vyženil Schichurovu kamenickou dílnu ve Valašském Meziříčí. Ve městě působil v letech 1768–1803. Společně s Hartlem spolupracoval i na dalších zakázkách. Lze se snad domnívat, že zatímco Hartl vytvářel korpusy kamenných křížů, Závodníkova dílna dodávala nefigurální části např. sokly a kříže. Uplatňoval se štíhlý, hranolový sokl s oblounovým útvarem ve spodní partii. V mnoha variantách se objevuje v regionu celou poslední třetinu 18. století. V roce 1776 byla před vsetínským zámkem postavena Hartlova \"socha Jana Nepomuckého.\". Socha stojí na podstavci zdobeném kartuší se znakem hrabat Illesházyů a Bathyányů. Celek je ohrazen devíti kamennými sloupky propojenými masivním řetězem. Pro Vsetín vytvořil i tři kamenné kříže.\n\nV regionu Valašskomeziříčska vytvořil řadu kamenných Ukřižování, která názorně zachycují vývojovou linii jeho tvorby. Většinou se jedná o esovitě zvlněnou postavu Ukřižovaného ztvárněnou v dynamickém pojetí. Později sochař směřuje ke strnulým postojům, zjednodušeným do kompozice latinského kříže. Všechny Hartlovy plastiky se od jiných soudobých korpusů liší dobrou řemeslnou úrovní a mladistvě atletickým typem Krista.. Hartlovy světecké figury jsou charakteristické kánonem, nadměrně vyklenutým břichem, výrazným kontrapostem, kratším esovitě zkrouceným trupem a drobnou hlavou. Neujasněné řešení záhybů u drapérií snižuje kvalitu četných prací.\n\nSocha sv. Pelhřima, Valašské Meziříčí, pískovec, 1769\nKříž s kalvárií, Valašské Meziříčí, 1775\n\nNa soklech jsou umístěny sochy sv. Jana a Panny Marie Bolestné. Sochy byly vyšší kvality, v současnosti chybí u obou soch hlavy. Čtyřboký podstavec je doplněn volutovými křídly, která jsou ozdobena květinovými motivy. V přední části je oválná kartuš zdobená latinským nápisem. Kříž je vysoký 6 m, jeho ramena jsou trojlaločně zakončena, tělo Krista na kříži bylo zlatě polychromováno.\n\n\n"}
{"id": "768601", "url": "https://cs.wikipedia.org/wiki?curid=768601", "title": "Cafu", "text": "Cafu\n\nMarcos Evangelista de Moraes známý jako Cafu (7. června 1970, São Paulo, Brazílie) je brazilský fotbalový obránce. Nejvíc sezón odehrál v italských klubech. Pelé ho roku 2004 zařadil mezi 125 nejlepších žijících fotbalistů.\nKariéru ukončil na jaře roku 2009.\n\nBěhem pěti let v AC Milán vyhrál všechny trofeje, které vyhrát mohl – italskou ligu Serii A, domácí pohár Coppa Italia, Ligu mistrů, Superpohár UEFA a Mistrovství světa klubů.\n\nZa reprezentaci Brazílie celkem odehrál 142 utkání.\nÚčastnil se čtyř mistrovství světa – v letech 1994, 1998, 2002 a nakonec 2006.\nI v roce 2019 je jediným fotbalistou, který nastoupil do tří finálových zápasů mistrovství světa, v případě Cafú dokonce do tří finálových zápasů (1994, 1998, 2002) za sebou.\n\nCafu začal profesionální kariéru v brazilském São Paulu, jehož trenér Telê Santana významně ovlivnil jeho budoucnost, když z mladého záložníka učinil pravého krajního „beka“.\nKdyž se zranila první volba na pravý kraj obrany, Zé Teodoro, chopil se Capu příležitosti naplno. Roku 1995 se snažil poprvé prosadit v Evropě, ale nakonec se vrátil do brazilského Palmeiras, odkud po dvou letech zamířil do římského AS.\n\nTrenér Zdeněk Zeman věděl, jak zacházet s útočně laděnými krajními obránci a Cafu si pod ním zajistil pevné místo v základu již v úvodním ročníku 1997/98. Římský celek skončil na čtvrtém místě, další ročník pak na místě pátém. Když načínal třetí rok za AS Řím, převzal trenérskou pozici pragmatický Ital Fabio Capello. Cafu si získal také jeho důvěru, ale sehrávání týmu trvalo měsíce, během kterých uzmul mistrovský titul římský rival, Lazio.\n\nV ročníku Serie A 2000/01 se římské mužstvo rozjelo a nakonec slavilo po 18 letech titul, opírajíc se o potentní ofenzivní čtveřici Batistuta, Delvecchio, Montella, Totti, kterou ale značně podporovaly krajní obránci Cafu s Candelou.\nŘímský klub vstřelil 68 branek a skončil v tabulce o dva body před Juventusem.\nČernou kaňkou bylo chování příznivců Lazia Řím při remízovém (2:2) derby 29. dubna, kdy byli rasisticky uráženi Cafú a jeho spoluhráč Zebina při každém dotyku s balónem.\n\nCesta za obhajobou nakonec úspěšná nebyla, titul o jeden bod před Římem vybojoval Juventus (2001/02). V úvodním zápase Ligy mistrů Římané nestačil na Real Madrid (1:2) a komplikací byla remíza v dalším zápase proti Anderlechtu. Důležitá byla následující vítězství proti moskevskému Lokomotivu, ve druhém zápase proti tomuto soupeři vstřelil Cafu jediný gól, kterým rozhodl o těsné výhře 1:0 v 79. minutě.\nPostup do další fáze skupin se podařil, tam AS Řím narazil na Barcelonu, Liverpool a Galatasaray. Při druhé remíze 1:1 doma s Galatasaray zachránil gólem alespoň bod.\nAčkoli poslední zápas proti Liverpoolu byl teprve druhou porážkou od té úvodní s Realem, na postup do čtvrtfinále to nestačilo. Právě vysoký počet remízových zápasů trápil Capellovo mužstvo jak v Lize mistrů, tak v domácí lize.\n\nPo světovém šampionátu 2002 se římskému týmu přestalo dařit a v Serii A skončil v tabulce až na osmém místě. V evropské Lize mistrů tým dokráčel znovu do druhé fáze a znovu se nedokázal prosadit do čtvrtfinále, když po polovině ze šesti skupinových zápasů nezískal žádný bod. Capello v Římu ještě jednu sezonu zůstal, ale Cafú si to zamířil do milánského AC, přestože zájem projevil také japonský celek Yokohama F. Marinos.\n\nAC Milán byl čerstvým vítězem Ligy mistrů, ale v lize čekal na titul několik let. Cafú jakožto volný hráč podepsal dvouletý kontrakt.\nNastoupil do srpnového superpohárového zápasu s Juventusem. Odehrál jej celý, AC Milán však prohrál v závěrečném penaltovém rozstřelu 5:6.\nJiž v prvním zápase Serie A 2003/04 zaznamenal asistenci u druhého gólu Ševčenka při výhře 2:0 na hřišti Ancona Calcio.\nCafú se brzy probojoval do základní sestavy Carla Ancelottiho přes chorvatského obránce Daria Šimiće. Milán v italské lize poprvé prohrál až 21. prosince venku na Udinese, Cafú sice ve druhém poločasu snížil na 1:2, jeho první gól ve dresu AC Milán ale nevedl k bodovému zisku.\nPřesto Ancelottiho tým kráčel k ligovému trůnu a další zápas prohrál až v předposledním kole na hřišti Regginy Calcio, ovšem to už měl historicky 17. titul jistý.\nV Lize mistrů AC Milán postoupil ze skupiny do osmifinále, kde narazil na českého zástupce, pražskou Spartu. Sparta byla v mnoha ohledech aktivnější, za AC několikrát zahrozil Cafú, avšak zápas skončil remízou 0:0.\nV domácí odvetě ale milánský klub vyhrál 4:1 a dostal se do čtvrtfinále.\nÚvodní utkání čtvrtfinále otevřel gólem Pandiani, milánští ale utkání čtyřmi góly otočili a Cafú si připsal asistenci na vyrovnávacím gólu Kaká.\nDeportivo La Coruña se na domácím stadionu Riazor vzchopilo a zvítězilo 4:0. Čtvrtý gól si připsal záložník Fran, jehož střelu Cafú tečoval do branky bezmocného Didy.\n\nAC Milán titul v ročníku 2004/05 neobhájil a skončil na druhém místě za Juventusem. Cafú byl nadále stálicí v obranné čtveřici, tým navíc posílil nizozemský stoper Jaap Stam.\nMilán byl dalšímu titulu blízko ještě na jaře, ale situaci si zkomplikoval prohrou v dubnu proti Sieně 1:2.\nJedinou branku v lize vstřelil Cafú proti Parmě,\nkdy byl nucen jít na hřiště jako střídající, neboť se právě Stam zranil.\nNásledně AC neuspělo doma proti Juventusu, prohrálo 0:1 díky gólu Trezegueta a svého soupeře pustilo před sebe v ligové tabulce, Juventus už první místo nepustil.\nVe skupině Ligy mistrů odehrál v prvních pěti zápasech plný počet minut a asistoval u branky Ševčenka do sítě Barcelony během výhry 1:0,\nneodvrátil však prohru 1:2 na hřišti tohoto katalánského velkoklubu. Přesto se milánský klub dostal opět do osmifinále, kde po dvou výhrách 1:0 přešel přes Manchester United. V odvetě se zaskvěl Cafú, který přesným centrem nalezl hlavu Crespa.\nBrazilcův kvalitní výkon ocenil rovněž trenér Manchesteru Alex Ferguson, který o Cafúovi prohlásil, že „má dvě srdce“.\nVe čtvrtfinále AC přejelo rivala Inter Milán výhrami 2:0 a 3:0, aby v semifinále po výhře 2:0 nad PSV málem vypadlo v odvetě, kdy podlehlo soupeři 1:3 a postoupilo jen kvůli pravidlu venkovních gólů.\nCafú před druhým gólem v 65. minutě nestačil rychlonohému Leemu Young-pyovi, který poslal centr na Phillipa Cocu, a ten hlavou zvýšil na 2:0.\nPo třetím gólu PSV se zdálo, že Nizozemci postoupí, ale pozdní gól Ambrosiniho nakonec rozhodl o postupu italského týmu. Finálovým soupeřem se stal anglický FC Liverpool s koučem Benítezem. Cafú se mohl poprvé ucházet o trofej z Ligy mistrů, což byl velký důvod jeho příchodu do milánského velkoklubu.\n\nFinále začalo snově, branka Maldiniho a dvě branky Crespa znamenaly vedení 3:0 v poločase. Cafú v prvních 45 minutách držel na uzdě ofenzivního krajního záložníka soupeře, Nora Riiseho.\nLiverpool (i Riise) se však vrátil do zápasu a do konce vyrovnal na 3:3. Prodloužení branky nepřineslo, a tak došlo na penalty, po kterých se senzačně radoval Liverpool.\n\nCafú se v další sezóně objevil jen v 19 zápasech Serie A. Přes útočnou sílu v podobách Ševčenka, Gilardina a Kaká se AC umístilo až na třetím místě za AS Řím a Interem Milán, který se stal vítězem ligy. Itálii v tomto období zasáhl skandál ovlivňování zápasů – známý jako \"Calciopoli\" – který se týkal též AC Milán, zatímco Juventus dokonce poslal do 2. ligy. Cafú se na jak podzim, tak na jaře potýkal se zraněními.\nNa začátku dubna se vrátil na hřiště a byl zpět ve hře o nominaci na MS 2006 v Německu. V předposledním kole proti Parmě vstřelil ve 43. minutě svou první branku v sezoně.\nPrávě zranění byla příčinou, proč odehrál v Lize mistrů celkem jen pět zápasů, po potížích s kolenem se vrátil až na semifinále proti Barceloně a pouze jako střídající. Nezabránil úvodní domácí prohře 0:1 a protože se na Camp Nou hrálo nerozhodně 0:0, skončil AC Milán před branou finále.\n\nV ročníku 2006/07 se už 36letý Cafú objevil v 24 zápasech Serie A a zpočátku stále dostával důvěru od trenéra Ancelottiho před, například, italským obráncem Danielem Bonerou. Ve skupině Ligy mistrů odehrál úvodní dvě utkání, ale poté byl využíván podstatně méně. Přednost v nejprestižnější evropské soutěži dostával krajní obránce Massimo Oddo nebo jiní beci. Právě Oddo startoval v repríze finále Ligy mistrů proti Liverpoolu. AC Milán tentokrát zvítězil výsledkem 2:1.\nAčkoli byl Cafu na lavičce náhradníků, vytouženého triumfu se dočkal.\n\nV prosinci 2008 se Cafú dohodl s anglickým týmem Garforth Town AFC, za který měl odehrát jen několik málo zápasů, podobně jako před ním Brazilci Sócrates či Careca.\nNa jaře 2009 ukončil kariéru.\n\n\nTrenér brazilské reprezentace Paulo Roberto Falcão jej poprvé postavil do přípravného zápasu 12. září 1990 se Španělskem, která ten den nasadila např. Butragueña či Zubizarretu. Teprve 20letý Cafú tak byl svědkem porážky 0:3.\nDalší rok byl nominován na jihoamerický turnaj Copa America, ale nebyl nasazen. Na dalším turnaji Copa America v roce 1993 už byl v základu ve třech zápasech ze čtyř, Brazílie ale proti Argentině v osmifinále neuspěla po penaltovém rozstřelu.\n\nTrenér Carlos Alberto Parreira a jeho asistent Mário Zagallo jej vzali s sebou na světový šampionát, který se v roce 1994 konal v USA. Brazilské mužstvo bylo domácím tiskem podceňované, tisk ho také kritizoval za opuštění tradičního fotbalu, kterým se Brazílie obvykle prezentovala.\nCafú stanul po boku hvězd jakými byli Romário, Bebeto, Leonardo nebo Branco. V obraně tým spoléhal na zónové bránění.\nVe skupině Brazílie zdolala Rusko 2:0, Kamerun 3:0, se Švédskem se hrálo nerozhodně 1:1. Cafú strávil zápasy skupiny pouze na lavičce náhradníků.\n\nOsmifinále proti domácím Spojeným státům bylo těžkou prověrkou, těsně před poločasem byl navíc vyloučen Leonardo. Cafú přišel na hřiště v 69. minutě za Zinha a o tři minuty později vstřelil jediný gól zápasu Bebeto.\nProti Nizozemsku promarnila Brazílie dvougólový náskok, ale Romário strhl výhru na jejich stranu. Cafú dorazil na hřiště v samotném závěru na několik desítek vteřin.\nPo semifinálovém vítězství nad Švédy 1:0 se Brazílie ve finále potkala s Itálií. Cafú byl vyslán do hry ve 35. minutě, když se zranil Jorginho a byl tak u výhry 3:2 na penalty, sám ale penaltu nekopal.\n\nNa mistrovství světa 1998 konaném ve Francii byl Cafú pravým bekem základní jedenáctky kouče Zagalla, zatímco na levé straně operoval Roberto Carlos. V mužstvu byli také hvězdy jako Ronaldo, Rivaldo, Dunga či Sampaio. Brazílie v úvodu porazila Skotsko 2:1.\nNa brzký brazilský gól Sampaia před poločasem odpověděl z penalty Skot John Collins. V 73. minutě vypálil Cafú z voleje do 39letého skotského brankáře Jima Leightona, od jehož hrudi se balon odrazil k Tomu Boydovi, který nestačil zareagovat a od něj odražený balon zamířil do branky.\n\nVe čtvrtfinále Cafú nastoupil do zápasu s Dánskem. Brazilci ho nakonec vyhráli 3:2, Cafú však v 81. minutě dostal druhou žlutou kartu na turnaji (za zdržování za stavu 3:2)\na do semifinále proto nemohl naskočit. Semifinále tak bylo šancí pro Zé Carlose, obránce bez jediného startu v národním týmu.\nZé Carlos ale semifinále zvládl, Brazílie na penalty postoupila přes Nizozemce a dospěla do finále proti domácí Francii. Francie ale v klíčovém zápase Brazílii jednoznačně přehrála. Cafú se takřka vůbec nedostával do průniků, i díky malé podpoře ze strany Leonarda.\nFrancie zvítězila 3:0.\n\nNa svém třetím MS vedl Brazílii jako kapitán. V úvodu čekalo na mužstvo vedené koučem Scolarim klání proti Turecku. Turci se ještě před poločasem dostali do vedení, když Cafú nezabránil Hasanu Şaşovi skórovat. Góly Ronalda a Rivalda ale přiklonily výhru na stranu Brazilců.\nVe druhém zápase proti národnímu týmu Číny se hojně pouštěl do ofenzívy a měl i možnost skórovat, nakonec si ale „jen“ připsal asistenci na gól Ronalda v 55. minutě na konečných 4:0.\nVe třetím zápase proti Kostarice Brazílie přestřílela soupeře 5:2, Cafú v závěru zápasu dostal žlutou kartu za faul na Kostaričana Stevena Bryce.\nPozději Cafú dovedl Brazílii k osmifinálové výhře nad Belgií 2:0.\nVe čtvrtfinále se vedení ujala Anglie gólem Owena, Rivaldo ale před přestávkou vyrovnal a Ronaldinho v 50. minutě skóroval z přímého kopu, než byl o pár minut později vyloučen. Po zápase uvedl, že mu s překonáním brankáře Seamana pomohl radou Cafú.\nV semifinále čekalo Brazílii opět Turecko. Cafú patřil spolu s Rivaldem k nejlepším hráčům svého mužstva a svými výpady zaměstnával tureckého levého krajního obránce Ergüna Penbeho. Na začátku zápasu skoro poslal Brazílii do vedení a jeho spolupráce s Klébersonem dělala Turecku potíže.\nO postupu do finále rozhodl jediným gólem Ronaldo. Cafú odehrál finálový zápas celý, stejně jako odehrál bez střídání všech šest předchozích zápasů turnaje. Brazílie po dvou gólech Ronalda vyhrála a kapitán Cafú jako první zvedá trofej mistra světa.\n\nZdroj:\n\n\n\nS manželkou vychovával tři děti. V roce 2019 ale prožil tragédii, když jeho třicetiletý nejstarší syn Danilo při rekreačním sportování utrpěl infarkt a na jeho následky zemřel.\n\n"}
{"id": "768602", "url": "https://cs.wikipedia.org/wiki?curid=768602", "title": "Gmina Żarów", "text": "Gmina Żarów\n\nGmina Żarów je polská městsko-vesnická gmina v okrese Świdnica v Dolnoslezském vojvodství. Sídlem gminy je město Żarów. V roce 2010 zde žilo 12 373 obyvatel.\n\nGmina má rozlohu 87,98 km². Kromě města Żarów zahrnuje 19 vesnic a osad.\n\nStarostenství: Bożanów, Buków, Gołaszyce, Imbramowice, Kalno, Kruków, Łażany, Marcinowiczki, Mielęcin, Mikoszowa, Mrowiny, Pożarzysko, Przyłęgów, Pyszczyn, Siedlimowice, Wierzbna, Zastruże\n\nSídla bez statusu starostenství: Kalno-Wostówka, Tarnawa\n"}
{"id": "768604", "url": "https://cs.wikipedia.org/wiki?curid=768604", "title": "Řehoř Theny", "text": "Řehoř Theny\n\nŘehoř Antonín Theny, též Thény, můžeme se setkat i s podobou jména Deni, Deny, Theni, Thein nebo Theyn (12. března 1695, Burgeis u Ötzu, Tyrolsko – 5. května 1759, Jaroměř) byl sochař, řezbář a jeden z žáků Matyáše Bernarda Brauna.\n\nRodina Thenyů byla řezbářská rodina z Burgeis v Tyrolsku. Schopnější příslušníci tohoto rodu se vydávali na zkušenou do různých dílen a poté hledali obživu a slávu na severu – především ve Vídni. Lze tedy předpokládat, že Theny udržoval s Vídní styky i po svém usazení v Čechách, neboť zde zůstali někteří z jeho příbuzných.\n\nJako nejstarší je znám Christian Theny (1669–1712), jenž se usadil právě ve Vídni a získal titul císařského dvorního sochaře. Dalším z Thenyů usazených ve Vídni byl Ignác Theny. Mimo jiné získával zakázky na dolnorakouském venkově. V souvislosti s Řehořem však bývá nejčastěji zmiňován Jan Theny (narozen 4. března 1695 v Burgeis). Byl dokonce některými autory mylně považován za Řehořova bratra. To však není vzhledem k datu jejich narození možné (Řehoř se narodil osm dní po Janovi). Je však možné, že společně cestovali.\nPřítomnost Řehoře Thenyho v Čechách dokládá až zápis o jeho sňatku v jaroměřské matrice ze dne 21. října 1728. Jeho první ženou se stala Marie Klára Andreidesová. Sňatkem získal hmotné zabezpečení, odešel z Braunovy dílny a začal pracovat samostatně. Zanedlouho poté se na pozvání tehdejšího opata Václava Vejmluvy stěhuje do Žďáru nad Sázavou. Přestěhoval se sem se svou ženou pravděpodobně na jaře roku 1729. Dne 12. října 1730 pokřtil prvního syna – dal mu jméno Václav Řehoř, na počest již zmíněného opata Vejmluvy. Thenyho žena však po vážné nemoci záhy zemřela a 30. září 1730 byla pohřbena v konventním chrámu ve Žďáře. Dne 28. ledna 1732 se Theny podruhé oženil, s Marií Evou. Svatba se konala v Praze, čímž Theny s Prahou obnovil dřívější styky (ačkoli stále bydlel ve Žďáře).\nDne 23. května 1733 pochoval druhorozeného syna Matyáše Jiřího (pohřben v kostele sv. Markéty ve Žďáře), další rána přišla o tři roky později, kdy zemřel i tehdy šestiletý Václav Řehoř. Mezi lety 1737–1754 nejsou o přítomnosti Thenyho ve Žďáře už žádné zprávy. Po smrti opata Vejmluvy v roce 1738 se nejspíš odstěhoval zpět do Jaroměře. Roku 1759 zemřel totiž právě v Jaroměři, kde byl pochován do krypty pod věží děkanského chrámu.\n\nPravděpodobně po roce 1715 se Theny dostal do dílny významného sochaře Matyáše Bernarda Brauna, kde pracoval například společně s Dominikem Braunem a dalšími, jménem neznámými tovaryši a učni.\nV letech 1729–1738 vedl Theny klášterní sochařskou dílnu ve Žďáře nad Sázavou. Tato dílna se uplatnila vedle Rohrbacha a Čechpauera už v exteriéru kostela na Zelené hoře. Činnost tohoto klášterního ateliéru vyvrcholila v řezbách hlavního oltáře konventního kostela (1734–1735). Po smrti opata Vejmluvy 17. března 1738 Thenyho dílna zanikla a opatovu nástupci Bernardu Hennetovi se ji podařilo obnovit až v 50. letech 18. století.\nTheny do té doby pracoval v Kladrubech, Praze a v okolí Jaroměře.\n\nDílo Řehoře Thenyho je však velmi těžko uchopitelné a rozeznáváme jej jen v hrubých obrysech. Přestože literatura mu připisovala velký počet děl vzniklých na Moravě (Žďársko, okolí Moravské Třebové), je třeba jeho díla omezit pouze na Žďár nad Sázavou a bezprostřední okolí.\nThenyho počátky lze vytušit už v pozdější práci Matyáše Bernarda Brauna po roce 1720, ale snad už i v Mladé Boleslavi a jinde. Theny, ač ještě sleduje kompozičně i výrazově Braunův odkaz, se snaží o tvarově ladné figury bez vášnivého expresivního patosu.\n\n\n"}
{"id": "768605", "url": "https://cs.wikipedia.org/wiki?curid=768605", "title": "Žádná škoda sousedů", "text": "Žádná škoda sousedů\n\nŽádná škoda sousedů (anglicky „Improving the Neighbourhood“) je krátká vědeckofantastická povídka britského spisovatele Arthura C. Clarka.\n\nPovídka reaguje na mnohé nezodpovědné konání člověka ve vztahu k přírodě a životnímu prostředí.\n\nV angličtině vyšla poprvé v časopisu \"Nature\" 4. listopadu 1999.\n\nJistá civilizace sleduje sousední civilizaci, která se vyvinula na planetě s obdobnými parametry. Odposlouchává její rádiové aj. vysílání. Sousedé po dlouhém období barbarství vyvinuli techniku a začali bez zábran čerpat energetické zdroje. Vyvinuli stroje, dopravní prostředky, telekomunikační zařízení. Energetickou krizi krátkodobě překonali využitím atomové energie a jaderné fúze. Poté zoufale pátrali po dalším zdroji a nalezli jej. Byly jím prakticky nevyčerpatelné kvantové fluktuace.\n\nNení jisté, co způsobilo jejich zánik, zda nehoda či pokus o získání převahy jedné z frakcí nad druhou. Není ani jisté, jestli byli schopni přeměny z vodíkové báze na germaniovou. Každopádně vyvolali kataklyzma, které zničilo jejich planetu včetně oběžnice. Kdyby tato agresivní rasa pokročila ve vývoji a expandovala do vesmíru, stala by se hrozbou pro všechny ostatní civilizace.\nČesky vyšla povídka v následujících sbírkách nebo antologiích:\n\n"}
{"id": "768608", "url": "https://cs.wikipedia.org/wiki?curid=768608", "title": "Striūna", "text": "Striūna\n\nStriūna je říčka ve střední Litvě. Teče na území okresu Kaunas. Pramení na východním okraji vsi Daugeliškiai, 10 km na východoseverovýchod od Seredžiusu. Horní polovina toku teče převážně směrem východním, dolní polovina délky toku teče převážně směrem severovýchodním. Protéká rybníkem Krivėnų tvenkinys a vzápětí křižuje dálnici A1, protéká Panevėžiukem a po 1 km se vlévá do Nevėžisu jako jeho pravý přítok, 30,0 km od jeho ústí do Němenu. Střední tok protéká rozlehlým lesem Zacišiaus miškas. Průměrný spád je 197 cm/km.\n\n"}
{"id": "768619", "url": "https://cs.wikipedia.org/wiki?curid=768619", "title": "Boulevard du Temple", "text": "Boulevard du Temple\n\nBoulevard du Temple (česky \"bulvár Templu\") je bulvár v Paříži. Nachází se na hranici 3. a 11. obvodu.\n\nUlice spojuje náměstí \"Place Pasdeloup\", kde začíná na křižovatce s \"Rue des Filles-du-Calvaire\", a \"Place de la République\". Ulice je orientována z jihu na sever, od jihu na ni navazuje \"Boulevard des Filles-du-Calvaire\".\n\nV místě dnešního bulváru vedly pařížské hradby, které nechal vystavět Karel V. Za vlády Ludvíka XIV. byly zbořeny a namísto nich vznikly promenády. Bulvár byl vyměřen v letech 1656-1705 a osázen stromy. Je pojmenován po Templu, sídle templářského řádu, který se nacházel za městskými hradbami.\n\nOd doby Ludvíka XVI. až do Červencové monarchie byl bulvár oblíbeným místem vycházek, kde se nacházelo množství kaváren a divadel. V 19. století získal přezdívku \"Boulevard du Crime\" (bulvár Zločinu), podle dramat, která se často hrála v místních divadlech. V roce 1759 zde bylo založeno divadlo Théâtre des Grands-Danseurs du Roi, které bylo v roce 1792 přeměněno na Théâtre de la Gaîté. Roku 1769 vzniklo Théâtre de l'Ambigu-Comique, změněné roku 1932 na Théâtre des Folies-Dramatiques. 1847 bylo otevřeno Théâtre-Lyrique zaniklé roku 1850.\nDne 28. července 1835 nastražil na ulici Giuseppe Fieschi výbušné zařízení, které mělo usmrtit krále Ludvíka Filipa a jeho rodinu. Při výbuchu bylo 18 osob zabito a 23 zraněno.\n\nBěhem přestavby Paříže za vlády Napoleona III. byla tato oblast radikálně přestavěna, takže z původních divadel zůstalo jediné Théâtre Déjazet. Většina zmizela při rozšíření \"Place de la République\".\n\nUlice vstoupila i do dějin fotografie. Na snímku ulice vzniklém v období 1838/1839 je poprvé zachycen člověk. Kvůli dlouhé expozici jsou pohybující se objekty rozmazané, zřetelný je pouze muž, který si nechává čistit boty.\n\n\n"}
{"id": "768623", "url": "https://cs.wikipedia.org/wiki?curid=768623", "title": "Michael Praetorius", "text": "Michael Praetorius\n\nMichael Praetorius, vlastním jménem Michael Schultheiß (15. února 1571, Creuzburg – 15. února 1621, Wolfenbüttel), byl německý skladatel, varhaník a hudební teoretik.\n\nByl nejmladším synem luteránského pastora v Creuzburgu (dnes v Durynsku). Jméno \"Praetorius\" je latinská obdoba jeho rodného příjmení. Po absolvování škol v Torgavě a Srbišti studoval teologii a filosofii na univerzitě ve Frankfurtu nad Odrou. Od roku 1587 byl varhaníkem v chrámu \"Marienkirche\". Od roku 1592 sloužil na dvoře biskupa Jindřicha Julia, vévody z Braunschweigu. Nejprve jako varhaník a od roku 1604 jako kapelník orchestru \"Staatsorchester Braunschweig\".\n\nUznání si získal nejprve jako praktický hudebník. Proslul zejména na setkání varhaníků v Gröningen u Halberstadtu v roce 1596, kam se sjelo více než padesát německých varhaníků, aby společně posoudili nové varhany halberstadtského varhanáře Davida Beckera. Toto setkání, znamenalo také historický zlom v chápání úlohy varhan a instrumentální hudby v období pozdní renesance. Praetorius se prosadil jako vynikající interpret tohoto nového směru hudby.\n\nPrvní sbírka jeho skladeb vznikla okolo roku 1602. Začal komponovat v době, kdy Řezno bylo sídelním městem císaře Svaté říše římské. Moteta z této sbírky jsou v Německu mezi prvními, které reflektují novou italskou interpretační praxi. Díky nim se stal uznávaným i jako skladatel.\n\nDevět částí jeho \"Musae Sioniae\" (1605–1610) a sbírka liturgické hudby publikovaná v roce 1611 vycházely z německého protestanského chorálu. Vznikly na přání vycházející z kruhů ortodoxních luteránů, aby vyhověly vkusu vévodkyně Alžběty, která vládla ve vévodově nepřítomnosti a měla snahu nahradit populární světskou hudbu náboženskou hudbou Praetoriovou.\n\nPraetoriovy skladby se šířily v Evropě i mimo protestantské prostředí. Sbírka jeho tisků je kupříkladu dochována i v Českém Krumlově. Kromě toho Jindřich Julius Brunšvický byl důvěrným přítelem císaře Rudolfa II. Habsburského a Praetorius s ním často pobýval v Praze a seznámil se zde s hudebníky Rudolfova dvora. Jindřich Julius si nechal v blízkosti Hradu postavit vlastní palác a byl také jedním z posledních, kdo u nemocného a téměř opuštěného císaře vytrval až do jeho skonu.\n\nVévoda zemřel jen o rok později rovněž v Praze. Nicméně Praetorius zůstal formálně ve službách jeho následníka Fridricha Oldřicha. Od roku 1613 však působil na dvoře Jana Jiřího I. Saského v Drážďanech, kde byl zodpovědný za slavnostní hudbu. V té době ho ovlivnily nejnovější směry italské hudby, včetně děl skladatelů Benátské školy a jeho mladšího kolegy Heinricha Schütze. To jej vedlo k rozvoji formy chorálních koncertů (tj. chorálů s instrumentálním doprovodem). Na saském dvoře v Drážďanech byl jmenován dvorním kapelníkem a zůstal zde až do své smrti.\n\nZemřel v den svých narozenin ve Wolfenbüttelu, kde je také pochován v chrámu sv. Marie, v klenbě pod varhanami.\n\nByl velmi plodným skladatelem a jeho díla vykazují vliv soudobých italských skladatelů a jeho mladšího současníka Heinricha Schütze. Kromě řady roztroušených skladeb jsou z jeho díla nejdůležitější:\n\n\nSyntagma musicum je největší hudebně teoretické dílo nejen skladatele, ale patrně i celé tehdejší doby. Bylo rozvrženo do čtyř dílů.\nPrvní díl, psaný latinsky (\"Musicae artis analecta\"), vyšel ve Witemberku v letech 1614–1615. Je rozděleno do čtyř částí a zabývá se historickým vývojem duchovní i světské hudby.\nDruhý díl, který vyšel již v němčině je věnován hudebním nástrojům. V pěti částech pojednává o vývoji, vzhledu, ladění a možnostech dobových nástrojů. Dodnes je zdrojem přesných informací o historických hudebních nástrojích. Zvláštní pozornost je věnována varhanám, včetně toho, že je uveden i popis nejvýznamnějších německých nástrojů. Poslední vydání je doplněno o přílohu, \"Theatrum instrumentorum seu Sciagraphia\", která obsahuje 42 dřevorytů znázorňujících detaily hudebních nástrojů.\n\nTřetí díl (\"Termini musicali\"), je v podstatě hudební slovník o hudebních druzích, notaci, terminologii, provozovací praxi a nástrojovém obsazení hudebních souborů. Tento díl byl zamýšlen jako příručka pro skladatele. Čtvrtý díl již skladatel nestačil dokončit.\n\n\n"}
{"id": "768626", "url": "https://cs.wikipedia.org/wiki?curid=768626", "title": "Seznam evropských rekordů v plavání", "text": "Seznam evropských rekordů v plavání\n\nEvropské rekordy v plavání jsou nejrychlejší časy plavců reprezentujících členskou federaci Ligue Européenne de Natation (LEN), organizaci řídící v Evropě plavání.\n\nRekordy se evidují v následujících disciplínách:\nZávod na 100m polohový závod se plave pouze na krátkém bazénu. V individuálních disciplínách se tedy evidují rekordy na všech tratích z programu Mistrovství světa v plavání. Ve štafetách se evidují rekordy na 4x100m a 4x200m volný způsob a 4x100m polohový závod v dlouhém bazénu a v krátkém bazénu ještě navíc rekordy na 4x50m volný způsob a polohově.\n\n\n"}
{"id": "768627", "url": "https://cs.wikipedia.org/wiki?curid=768627", "title": "Robert Kaliňák", "text": "Robert Kaliňák\n\nRobert Kaliňák (* 11. května 1971 Bratislava) je slovenský právník a politik, místopředseda strany SMER – sociálna demokracia a bývalý ministr vnitra Slovenska, tuto pozici zastával v letech 2006–2010 a pak 2012–2018.\n\nRobert Kaliňák se narodil v Bratislavě v roce 1971, jeho otec pracoval jako strojní důstojník na slovenských námořních lodích, matka pocházela z bulharské menšiny žijící na Ukrajině. Má staršího bratra Milana. V letech 1992–1995 působil jako asistent v komerčně-právní kanceláři. V roce 1995 absolvoval Právnickou fakultu Univerzity Komenského v Bratislavě. Po ukončení studií působil do roku 1999 v advokátní kanceláři \"Majeríkova and Partners\" na pozici koncipienta. Následně až do roku 2002 pracoval v advokátní kanceláři \"Majeríková-Kaliňák-Koštial-Turčan\".\n\nJe jedním ze zakládajících členů strany SMER – sociálna demokracia a od jejího vzniku v roce 1999 je jedním z jejích čelných představitelů. V současnosti působí ve funkci místopředsedy strany a patří k nejbližším spolupracovníkům předsedy strany a dlouholetého slovenského premiéra Roberta Fica.\n\nV parlamentních volbách v roce 2002 byl zvolen za poslance NR SR, opětovně byl zvolen ve volbách v letech 2006 a 2010. Ve volebním období 2002–2006 byl předsedou Výboru NR SR pro obranu a bezpečnost, předsedou Zvláštního kontrolního výboru NR SR na kontrolu činnosti NBÚ, členem Výboru NR SR na kontrolu použití informačně-technických prostředků a Stálé delegace NR SR při Parlamentním shromáždění NATO.\n\nV krajských volbách v roce 2005 byl zvolen do zastupitelstva Bratislavského kraje za koalici HZD, SF a SMER. V roce 2006 se mandátu vzdal.\n\nRobert Kaliňák zastával funkci ministra vnitra ve všech vládách Roberta Fica, v Ficově první vládě v období od 4. července 2006 do 8. července 2010 a opětovně byl jmenován ministrem vnitra v druhé (4. dubna 2012 až 23. března 2016) a třetí vládě (od 23. března 2016). Po vraždě Jána Kuciaka a vzniklém společenském tlaku však oznámil 12. března 2018 svou rezignaci. Následně 15. března 2018 premiér Robert Fico podal demisi svoji, a tedy i celé vlády. Kaliňákovo působení ve vládě skončilo 22. března 2018, kdy prezident Kiska jmenoval novou vládu Petra Pellegriniho. Kaliňák je druhým ministrem kabinetu premiéra Roberta Fica, který po dvojnásobné vraždě oznámil rezignaci.\n\nKaliňákovo působení ve funkci ministra vnitra bylo silně kontroverzní a během této doby byl aktérem přibližně deseti velkých kauz, z nichž k největším patří aféra Kovošrot, střelba na auto se studenty v roce 2013 a propojení na možného daňového podvodníka Ladislava Bašternáka.\n\nV červnu 2016 přinesla slovenská média zprávu, že Robert Kaliňák a exministr financí a dopravy Ján Počiatek dostali finanční příspěvek od svého obchodního partnera a kontroverzního podnikatele s nemovitostmi Ladislava Bašternáka. Ten je podezřelý z toho, že jeho firma BL-202 za koupi bytů v komplexu Bonaparte (ve kterém bydlí i premiér Robert Fico) uvedla finanční správě přemrštěnou sumu 12 miliónů eur v hotovosti, aby nezákonně získala nárok na nadměrný odpočet DPH ve výši 2 miliónů eur.\n\nProkurátor dohlížející na vyšetřování obchodních aktivit Kaliňáka a Bašternáka Vasiľ Špirko byl policií obviněn z údajných zneužití pravomocí a spis mu byl odebrán. Opozice se v reakci pokusila Kaliňáka i Fica několikrát odvolat, nicméně bez úspěchu. Touto kauzou se stal Kaliňák na dlouhou dobu symbolem korupce na Slovensku.\n\nS manželkou Zuzanou, která dříve pracovala v slovenské zpravodajské službě SIS, má syny Jakuba a Andreje.\n"}
{"id": "768629", "url": "https://cs.wikipedia.org/wiki?curid=768629", "title": "Burnsův dědic", "text": "Burnsův dědic\n\nBernsův Dědic (angliciky Burns' Heir) je 18. díl páté řady amerického animovaného seriálu \"Simpsonovi\".\n\nPan Burns se málem utopí ve vaně. Díky tomu zjistí, že by při jeho smrti nikdo elektrárnu nezdědil. Rozhodne se najít si dědice. Rozhodne se udělat konkurs na dědice. Jenže nikdo se mu nelíbí. Barta nakopne přístrojem. Bart se mu rozhodne pomstít. Bart zničí jeho okna. Oddělí od soch hlavy a zatopí auto. Burns vidí v Bártovi zlo a přijímá ho za dědice. Homer to přijímá, ale Marge řekne že by měl s panem Burnsem strávit nějaký čas.\nBart se začátku přijímá všechny dary, ale pak si připadá osaměle. Díl skončí tím že se vrátí domů.\n"}
{"id": "768630", "url": "https://cs.wikipedia.org/wiki?curid=768630", "title": "Briis-sous-Forges", "text": "Briis-sous-Forges\n\nBriis-sous-Forges je francouzská obec v departementu Essonne v regionu Île-de-France.\n\nObec Briis-sous-Forges se nachází asi 30 km jihozápadně od Paříže. Obklopují ji obce Gometz-la-Ville na severu, Janvry na severovýchodě, Fontenay-lès-Briis na východě, Courson-Monteloup na jihovýchodě, Vaugrigneuse na jihu a jihozápadě, Forges-les-Bains na západě a Limours na severozápadě.\n\n\n\"Počet obyvatel\"\n"}
{"id": "768632", "url": "https://cs.wikipedia.org/wiki?curid=768632", "title": "Toni Hiebeler", "text": "Toni Hiebeler\n\nToni Hiebeler (5. března 1930 Schwarzach, Vorarlberg, Rakousko – 2. listopadu 1984 Jesenice, Slovinsko1) byl horolezec, spisovatel, autor mnoha knih, redaktor časopisů a fotograf alpských hor.\n\nPoprvé překonal v roce 1961 v zimě severní stěnu Eigeru ve Švýcarsku (Eigernordwand), v roce 1963 uskutečnil první zimní výstup severní stěnou Civetty (Civettanordwestwand). V roce 1951 Toni Hiebeler společně s U. Wyssem a F. Filgertshoferem uskutečnil pět prvovýstupů v Pflunspitze (Verwallgruppe), se stupni obtížnosti IV a V. Celkově udělal přes 50 prvovýstupů.\n\n2. listopadu 1984 zahynul společně se svou manželkou při havárii vrtulníku v pohoří Triglav (Slovinsko) ve věku 54 let. V roce 1979 obdržel Zlaté vyznamenání za zásluhu o republiku Rakousko (\"Goldene Verdienstzeichen der Republik Oesterreich\"), v roce 1983 pak Záslužný řád Spolkové republiky Německo.\n\nJe pohřben v Mnichově na hřbitově Westfriedhof.\n\n\n\n"}
{"id": "768634", "url": "https://cs.wikipedia.org/wiki?curid=768634", "title": "Ján Mikolaj", "text": "Ján Mikolaj\n\nJán Mikolaj (* 19. října 1953, Košice, Československo) je slovenský politik a vysokoškolský pedagog. V letech 2006–2010 působil ve funkci slovenského ministra školství ve Ficově první vládě. Je členem Slovenské národní strany.\n\nVystudoval Vysokou školu dopravní v Žilině.\n\nV parlamentních volbách v roce 2002 byl zvolen do funkce poslance NR SR za HZDS. Začátkem roku 2003 byl jedním z jedenácti poslanců pod vedením Vojtecha Tkáče, kteří vystoupili z HZDS a založili novou stranu Ľudová únia. V průběhu volebního období však i z této strany vystoupil. Byl členem Výboru NR SR pro hospodářství, privatizaci a podnikání.\n\nVe volbách v roce 2006 kandidoval za Slovenskou národní stranu. Od 4. července 2006 do 8. července 2010 za ni působil ve funkci ministra školství v první vládě Roberta Fica. Od 11. března do 8. července 2010 působil rovněž i jako ministr výstavby a regionálního rozvoje.\n\n"}
{"id": "768636", "url": "https://cs.wikipedia.org/wiki?curid=768636", "title": "Magnus Nilsson", "text": "Magnus Nilsson\n\nMagnus Nilsson (švédsky Magnus Nilsson, dánsky \"Magnus Nielsen\"), později zvaný \"Magnus Silný\", (cca 1106 – 4. června 1134) byl dánský vévoda, který vládl Götaland na jihu Švédska v letech 1125 až 1130. Jeho status coby vládce Švédska byl v jeho době zpochybňován, dnes je však počítán mezi švédské krále.\n\nMagnus byl synem krále Nielse Dánského a Markéty Fredkully, dcery Inge I. Švédského.\n\nKdyž v roce 1125 zemřel Inge II., Magnus se ucházel o švédský trůn coby nejstarší vnuk Inge I. Podporoval ho kmen Géatů, jeho soupeřem však byl Ragnvald Knaphövde. Ten udělal chybu, když si od Géatů nevzal rukojmí, a byl jimi zavražděn. Okolo roku 1127 se oženil s Richenzou Polskou, dcerou polského knížete Boleslava III. Jejich synem byl budoucí dánský král Knut V.\n\nMagnus není zmiňován jako právoplatný král Västergötlandu a pravděpodobně byl ze Švédska okolo roku 1130 vytlačen svým nástupcem Sverkerem I. V roce 1131 Magnus zřejmě nechal zavraždit potenciálního rivala v nástupnictví na dánský trůn, Knuta Lavarda. Zemřel 4. června 1134 v bitvě u Foteviku, kde byl jeho otec poražen Erikem Emunem. Niels Dánský zemřel ještě v tom samém roce a Erik se stal jeho nástupcem.\n"}
{"id": "768637", "url": "https://cs.wikipedia.org/wiki?curid=768637", "title": "Friedrich Wilhelm Adami", "text": "Friedrich Wilhelm Adami\n\nFriedrich Wilhelm Adami (18. října 1816, Suhl – 5. srpna 1893, Berlín) byl německý spisovatel. Některá díla vydával pod pseudonymem \"Paul Fronberg\".\n\nAdami získal vzdělání v Berlíně. Poté se od roku 1838 výhradně věnoval literárním aktivitám. Byl hlavním přispěvatelem novin Kreuzzeitung. V roce 1868 byl jmenován dvorním radou. \n\n\n"}
{"id": "768639", "url": "https://cs.wikipedia.org/wiki?curid=768639", "title": "Fontenay-lès-Briis", "text": "Fontenay-lès-Briis\n\nFontenay-lès-Briis je francouzská obec v departementu Essonne v regionu Île-de-France.\n\nObec Fontenay-lès-Briis se nachází asi 30 km jihozápadně od Paříže. Obklopují ji obce Janvry na severu, Marcoussis na severovýchodě, Bruyères-le-Châtel od východu na jih, Courson-Monteloup a Saint-Maurice-Montcouronne na jihozápadě a Briis-sous-Forges na západě a na severozápadě.\n\n\n\"Počet obyvatel\"\n"}
{"id": "768640", "url": "https://cs.wikipedia.org/wiki?curid=768640", "title": "HTML5 audio", "text": "HTML5 audio\n\nHTML5 audio je HTML prvek zahrnutý ve specifikaci HTML5. Slouží k přehrávání zvuku či hudby.\n\nNásledující úryvek HTML5 kódu vloží do webové stránky přehrávač zvuku ve formátu ogg s odkazem na stažení souboru pro starší prohlížeče a se zobrazením ovládacích tlačítek.\n<audio src=\"audio.ogg\" controls>\n</audio>\n\n"}
{"id": "768644", "url": "https://cs.wikipedia.org/wiki?curid=768644", "title": "Tramvajová trať Karviná, nádraží – Karviná, sídliště", "text": "Tramvajová trať Karviná, nádraží – Karviná, sídliště\n\nTramvajová trať Karviná, nádraží – Karviná, sídliště byla úzkorozchodná dráha provozovaná mezi lety 1912 a 1962 v rámci systému příměstských drah na Ostravsku.\n\nJednokolejnou trať o délce 3,9 km se čtyřmi výhybnami mezi tehdejším nádražím v Karviné a centrem Fryštátu (dnes Masarykovo náměstí) postavily Slezské zemské dráhy (SZD; od roku 1928 Moravskoslezské zemské dráhy, MSZD). Jednalo se o druhou úzkorozchodnou trať SZD, zprovozněna byla 4. října 1912. Dne 9. března 1918 vyjely tramvaje naposledy na koncový úsek u karvinského nádraží (u staniční budovy místní dráhy z Petrovic), nově byla trať o délce 0,5 km od 10. března toho roku vedena podjezdem pod Košicko-bohumínskou dráhou k nádražní budově, kde také vzniklo přestupní místo s dráhou do Ostravy. Kolejové spojení mezi nimi ale vzniklo až na konci roku 1938 v důsledku zabrání Těšínska Polskem. Celá fryštátská trať tehdy připadla polskému podniku Śląskie kolejki krajowe, který byl v září 1939, po obsazení Polska Německem, přejmenován na Teschener Kreisbahn. Polská armáda nicméně při ústupu zničila mosty přes Stonávku a Olši, takže zpočátku byl provoz zajišťován pouze kyvadlově na dvou oddělených úsecích od nádraží a z Fryštátu. Mosty byly postupně nahrazeny dřevěnými provizorii. Provoz na trati byl zastaven při osvobozování Československa v dubnu 1945. Obnovován byl Zemskými drahami (přejmenované MSZD) postupně, po celé trati jezdily vozy až od 25. října 1945, kdy byl povolen provoz na dalším dřevěném provizorním mostu přes Olši. Nový definitivní dřevěný most byl postaven v roce 1949.\n\nSpolečnost Zemské dráhy byla 1. října 1949 začleněna do nově vzniklých Dopravních podniků města Ostravy (později Dopravní podnik města Ostravy), které tak převzaly i provoz na fryštátské trati. V roce 1950 byl upraven prostor před karvinským nádražím tak, že původně dvě samostatná kolejiště dvou samostatných drah byla přestavěna do společné dvojvýhybny, která byla k prozatímnímu užívání dána 27. prosince toho roku. Dne 31. prosince 1950 naposledy jezdily vlaky na koncovém úseku na dnešní Masarykovo náměstí v Karviné 1 (bývalém Fryštátě). Pro zajištění dopravní obsluhy nového sídliště (dnes místní část Nové Město) byla totiž vystavěna nová trať, jejíž první úsek o délce 0,5 km do výhybny Karviná 1, ONP (později OÚNZ) byl uveden do provozu 1. ledna 1951. Zbytek dráhy s délkou 1,5 km do koncové smyčky Karviná, Stalingrad (později Karviná, sídliště) byl zprovozněn 1. května 1953. Jednalo o poslední postavenou trať v systému příměstských úzkorozchodných drah na Ostravsku, její stavba byla zahájena ve druhé polovině roku 1952.\n\nTéměř celá trať byla zrušena v roce 1961, jejím zrušením také začala systematická likvidace systému příměstských drah na Ostravsku. Nejprve byl zastaven provoz v úseku Karviná 1, OÚNZ – Karviná, sídliště, kam tramvajové vozy naposled jezdily 29. května 1961. Posledním provozním dnem na zbytku dráhy mezi zastávkami Karviná 2, U haldy (důl ČSA) a Karviná 1, OÚNZ byl 31. květen 1961. Jako jediný zůstal zachovaný krátký koncový úsek Karviná 2, nádraží – Karviná 2, U haldy, který spojoval bývalou Místní dráhu Ostrava – Karviná (MDOK) se sítí bývalých SZD. I zde ale byl 17. prosince 1962 vypraven poslední vlak, od té doby končily tramvaje z Orlové a Bohumína v zastávce U haldy.\n\nPo výjezdu ze starého karvinského nádraží se dráha dostala podjezdem pod železniční tratí k dnešní silnici I/59. Zde se nacházel kolejový trojúhelník, odpojovala se zde trať do Orlové a Bohumína. Původní koncový úsek ke karvinskému nádraží rovněž začínal zde a vedl podél železnice ke staniční budově místní dráhy Petrovice – Karviná. Trať do Fryštátu vedla souběžně se silnicí I/59 a pokračovala přemostěním přes řeku Olši do centra města. Přibližně v místě dnešní hasičské zbrojnice v ulici Ostravské se nacházela vozovna. Na křižovatce u zimního stadionu (ulice Ostravská × Svatopluka Čecha × třída 17. listopadu) zabočila trať doprava a do roku 1950 vedla stoupáním Hrnčířskou ulicí na dnešní Masarykovo náměstí. Sklon zde dosahoval až 82,6 ‰, což byla největší hodnota v systému příměstských drah na Ostravsku. Od 1. ledna 1951 vedla trať od zimního stadionu ulicí Karola Sliwky ke křižovatce s ulicí Poštovní, čímž se vyhnula historickému centru Fryštátu. Po prodloužení v roce 1953 zabočila doleva na ulici Poštovní a pokračovala po dnešních ulicích Rudé armády a Palackého. Odtud vedla v trase současného asfaltového chodníku k ulici Tovární, pokračovala přes prostor zastavěný v 80. letech 20. století panelovými domy k ulici Závodní a dále v trase chodníku podél ulice Jaroslava Vrchlického a Sportovní až do parčíku před sportovním areálem (před sídlo bývalého okresního úřadu), kde se nacházela smyčka.\n\nOd dokončení sítě SZD v roce 1914 jezdily na trati Karviná, nádraží – Fryštát vozy linky Bohumín, nádraží – Orlová, Kopaniny – Karviná, nádraží – Fryštát. Fryštácká trať byla jedním z nejvytíženějších úseků SZD, za první republiky tu v pracovní dny jezdilo denně až 30 párů vlaků, v roce 1947 až 39 párů vlaků. Jízdní doba od nádraží na náměstí činila po celou dobu existence trati 14 minut. Od 29. května 1952 získala linka Bohumín – Orlová – Karviná číslo 15, přičemž již od 18. května toho roku byla část spojů ukončena u nádraží. Zřejmě od konce 50. let 20. století byly u nádraží ukončeny všechny spoje.\n\nDne 18. května 1952 byla linka Ostrava – Orlová – Karviná 2, nádraží (bývalá MDOK) prodloužena do města do zastávky Karviná 1, ONP, kam byla vedena část spojů. Od 29. května 1952 byla označena číslem 11. V roce 1953 byla prodloužena o úsek Karviná 1, OÚNZ – Karviná, Stalingrad. S ukončením provozu byla od 30. května 1961 zkrácena zpět k OÚNZ a od 1. června 1962 ke karvinskému nádraží.\n\nJednalo se o jednokolejnou elektrifikovanou dráhu s rozchodem kolejí 760 mm. Provozní napětí činilo 900 V stejnosměrně, napájení zajišťovala měnírna v areálu jámy Jan (později důl ČSA). Ta byla roku 1951 provizorně přestěhována do dolu E. Beneš, přičemž v letech 1952–1953 byla postavena zcela nová měnírna U haldy, která fungovala do roku 1964, kdy byla zrušena přilehlá trať do Orlové.\n\nVozovna Fryštát (později Karviná 1) se nacházela v místě dnešní hasičské zbrojnice v ulici Ostravská. Stavebně dokončena byla 18. září 1912, na trať byla napojena zpětnou pravou výhybkou z objízdné koleje výhybny Vozovna. Jednalo se o menší dvojkolejnou vozovnu se čtyřmi krytými stáními, která byla postavena jako částečně hrázděná, částečně zděná a částečně dřevěná. Dne 31. ledna 1920 vyhořela a během roku 1921 zde byla postavena nová celozděná vozovna stejného rozsahu. Ta fungovala až do roku 1961, kdy byla i s tratí zrušena.\n"}
{"id": "768645", "url": "https://cs.wikipedia.org/wiki?curid=768645", "title": "Forges-les-Bains", "text": "Forges-les-Bains\n\nForges-les-Bains je francouzská obec v departementu Essonne v regionu Île-de-France.\n\nObec Forges-les-Bains se nachází asi 31 km jihozápadně od Paříže. Obklopují ji obce Limours od severozápadu na severovýchod, Briis-sous-Forges na východě, Vaugrigneuse na jihovýchodě, Angervilliers na jihu a na jihozápadě a Bonnelles na západě.\n\n\n\"Počet obyvatel\"\n"}
{"id": "768646", "url": "https://cs.wikipedia.org/wiki?curid=768646", "title": "Hypermarket Film", "text": "Hypermarket Film\n\nHypermarket Film s.r.o. je nezávislá filmová produkční společnost se sídlem v Praze založená v roce 2003 Vítem Klusákem a Filipem Remundou. Pozici výkonné producentky ve společnosti zastává Tereza Horská. Hypermarket Film vyrábí celovečerní dokumentární filmy a televizní cykly. Z autorských a etických důvodů se nevěnuje výrobě reklam. Společnost spolupracuje se známými i debutujícími českými filmaři. \n\n\n\n"}
{"id": "768649", "url": "https://cs.wikipedia.org/wiki?curid=768649", "title": "Gometz-la-Ville", "text": "Gometz-la-Ville\n\nGometz-la-Ville je francouzská obec v departementu Essonne v regionu Île-de-France.\n\nObec Gometz-la-Ville se nachází asi 26 km jihozápadně od Paříže. Obklopují ji obce Gif-sur-Yvette na severu, Gometz-le-Châtel na severovýchodě a na východě, Janvry na jihovýchodě, Briis-sous-Forges na jihu, Limours na jihozápadě, Les Molières na západě a Saint-Rémy-lès-Chevreuse na severozápadě.\n\n\"Počet obyvatel\"\n\n"}
{"id": "768650", "url": "https://cs.wikipedia.org/wiki?curid=768650", "title": "Projekt 205", "text": "Projekt 205\n\nProjekt 205 „Moskit“ (; v kódu NATO třída Osa) byla třída raketových člunů sovětského námořnictva z doby studené války. Byly to první plavidla od počátku projektovaná jako raketové čluny. Jejich hlavním úkolem bylo ničení hladinových lodí protivníka. V Sovětském svazu a ČLR jich bylo postaveno cca 400 kusů, přičemž 175 jich bylo exportováno do dalších zemí. U některých zahraničních uživatelů jsou stále v aktivní službě.\n\nStejný trup, jako čluny Projektu 205, používaly rovněž hlídkové čluny Projektu 205P (v kódu NATO třída \"Stenka\"), další evolucí typu vznikly také útočné čluny Projektu 206 (v kódu NATO třída \"Shershen\"), Projektu 206M (v kódu NATO třída \"Turya\") a Projektu 206MR (v kódu NATO třída \"Matka\").\n\nTento typ vyvinula Ústřední námořní konstrukční kancelář (CMKB) Almaz. Loděnice sovětského námořnictva v Leningradu, Vladivostoku a Rybinsku postavily v letech 1960–1975 celkem 177 těchto raketových člunů několika modelů, z nichž základní verze představovaly Projekt 205 (třída \"Osa I\") a Projekt 205U (třída \"Osa II\"). V letech 1973–1984 bylo navíc v Rybinsku postaveno dalších 87 jednotek exportního modelu Projekt 205ER. Tím dosáhla sovětská produkce této třídy celkových 264 jednotek. Dalších 120 člunů bylo, na základě licence, postaveno v ČLR jako typ 021.\n\nHlavní údernou výzbroj člunů tvoří čtyři vypouštěcí kontejnery protilodních střel P-15 Termit (v kódu NATO SS-N-2A Styx) umístěných po dvou na bocích trupu. Čluny třídy \"Osa II\" nesou kompaktnější vypouštěcí kontejnery, ve kterých jsou střely P-15 s prodlouženým doletem. Sekundární výzbrojí jsou dva 30mm dvojkanóny AK-230. Pohonný systém tvoří dva diesely. Nejvyšší rychlost dosahuje 35 uzlů.\n\nBěhem války Jom Kippur utrpěly raketové čluny arabských států porážku od izraelských protějšků typové řady \"Sa'ar\". V bitvě u Latakie potopily izraelské čluny syřanům kromě dalších plavidel i po jednom raketovém člunu projektu \"205\" a \"183R\". Jednalo se o první bitvu raketových člunů. V následující bitvě u Baltimu přišli Egypťané o tři ze čtyř zúčastněných člunů projektu \"205\". Izraelci se díky rušení vyhnuli zásahu raketami P-15 a naopak zasadili svým protivníkům zničující úder raketami Gabriel Mk.I a dělostřelbou: proti 76mm kanonům namontovaných na izraelských člunech se čluny projektu \"205\" mohly bránit pouze dvěma 30mm dvoukanony AK-230. Těmito úspěchy si izraelské raketové čluny vydobyly námořní převahu nad syrským a egyptským námořnictvem.\n\nIndie před indicko-pákistánskou válkou z roku 1971 koupila ze Sovětského svazu osm člunů projektu \"205\" (v Indii označovaných jako třída \"Vidyut\"). Čtyři z nich pak jen pár hodin po vypuknutí války v noci ze 4. na 5. prosince 1971 podnikly operaci Trident: útok na pákistánský přístav Karáčí. Během útoku byly raketami P-15 potopeny minolovka PNS \"Muhafiz\" a torpédoborec PNS \"Khyber\".\n\nIrák nasadil své raketové čluny sovětského projektu \"205\" a \"205U\" během irácko-íránské války.\n\nPřed začátkem války v Zálivu mělo irácké námořnictvo dva nebo tři raketové čluny projektu \"205\" a šest modernějších člunů projetu \"205U\". Navíc Irák po obsazení Kuvajtu získal raketové hlídkové čluny \"TNC-45\" a \"FPB-57\". Většina iráckých člunů byla během války zničena koaličními letadly a vrtulníky, což znovu potvrdilo jejich zranitelnost ze vzduchu.\n\n\n"}
{"id": "768655", "url": "https://cs.wikipedia.org/wiki?curid=768655", "title": "Zakšov", "text": "Zakšov\n\nZakšov () byla obec v Doupovských horách, u potoka Lomnice, asi 6 km na západ od Doupova ve Vojenském újezdu Hradiště. Nacházela se v nadmořské výšce 490 m a její katastr zabíral území o rozloze 12,32 km².\n\nNázev vesnice je odvozeno z osobního jména Zaks nebo Zakeš ve významu Zaksův háj nebo palouk. V historických pramenech se objevuje ve tvarech: Zachsngryn (1355), Zachsengrin (1369), Sachsengrün (1384–1399), Saxgrun (1405), Zassingrin (1383), de Zeczgryna (1389), de Zakssowa (1411), de Zakšow (1454), z Zakšova (1490), z Zakšavy (1504), z Ziakssowa (1532), Sachßengrun (1563), Saxengrin (1631), Sachsengrün (1785 a 1847) a Zakšov nebo Sachsengrün (1848).\n\nPrvní písemná zmínka o obci pochází z roku 1318, kdy ji vlastnil jistý Mikuláš, předek Kfelířů ze Zakšova. V letech 1355–1364 jsou jako majitelé uváděni Erhart a Vilém ze \"Zachsngryn.\" V majetku rodu zůstává Zakšov do počátku 16. století, kdy je Adamem Kfelířem ze Zakšova obec prodána Albertu Šlikovi, jenž před rokem 1540 ves, tvrz a dvůr prodal Albínovi Šlikovi. Tím došlo ke spojení obce s doupovským panstvím, jehož součástí byla do roku 1850. Za třicetileté války nebyla příliš poškozena. V berní rule z roku 1654 se uvádí, že v té době zde žilo devět sedláků, devět chalupníků, zahradník a dva řemeslníci – krejčí a tkadlec. V obci také stál šenk a mlýn. Na polích u obce se pěstovalo především žito, místy také pšenice. V taxaci doupovského panství z roku 1705 je uváděn jako druhá nejbohatší obec panství. V roce 1735 zde stálo 27 domů. V roce 1785 se ve své topografii Jaroslav Schaller zmiňuje o zničeném zámku, pravděpodobněji tvrzi, na níž měl sídlit Petr Doupovec z Doupova. Zmiňuje se také o dolování v okolí obce, na které měl odtud dohlížet. Co se zda však mělo dolovat, není známo.\n\nV roce 1847 zde mělo žít 303 obyvatel, stát 44 domů, škola, mlýn s pilou a nedaleko obce také osada Dunkelsberg. Kolem roku 1861 zde byla rozšířená výroba šindelů a prken. Na pilách bylo doloženo 5 zaměstnanců ze Saska. V roce 1914 je pak uváděno 388 obyvatel žijících v 65 domech. Ze stejné doby pochází také zprávy o dvojici rybníků s rybí násadou a třech potocích. Díky poloze obce se zde dařilo ovoci a obilí. Za první republiky v obci mimo jiné stála spořitelna, záložna, škola (z roku 1895), dva hostince a dva obchody. V roce 1904 sem byl zaveden vodovod a roku 1920 také elektřina. V roce 1924 je znovu zmiňován mlýn a parní pila. Pošta, lékař a četnická stanice byli v Doupově. K roku 1930 zde žilo 376 obyvatel, ale pouze dva Češi. V roce 1939 patřil do okresu Karlovy Vary, v roce 1945 došlo k navrácení pod okres Kadaň. Po vysídlení Němců po druhé světové válce, byla nejprve ještě dosídlena – k roku 1947 je zde zmiňováno 99 obyvatel. Dne 15. června 1953 došlo k vyhlášení vojenského újezdu Hradiště a vesnice byla znovu vysídlena a následně zbořena.\n\n\n\n"}
{"id": "768662", "url": "https://cs.wikipedia.org/wiki?curid=768662", "title": "Liya Kebedeová", "text": "Liya Kebedeová\n\nLiya Kebedeová (* 3. ledna 1978, Addis Abeba) je topmodelka etiopského původu. Věnuje se módě od roku 2000, v roce 2007 ji časopis \"Forbes\" zařadil mezi patnáct nejlépe vydělávajících modelek. Podílela se na kampani WHO za snížení dětské úmrtnosti. Hrála hlavní roli ve filmu \"Květ pouště\" podle autobiografie Waris Dirieové. Od roku 2008 provozuje vlastní oděvní značku Lemlem (amharsky \"Rozkvět\").\n\n"}
{"id": "768664", "url": "https://cs.wikipedia.org/wiki?curid=768664", "title": "Gometz-le-Châtel", "text": "Gometz-le-Châtel\n\nGometz-le-Châtel je francouzská obec v departementu Essonne v regionu Île-de-France.\n\nObec Gometz-le-Châtel se nachází asi 25 km jihozápadně od Paříže. Obklopují ji obce Gif-sur-Yvette na severozápadě a na severu, Bures-sur-Yvette na severovýchodě a na východě, Saint-Jean-de-Beauregard na jihovýchodě, Janvry na jihu a Gometz-la-Ville na jihozápadě a na západě.\n\n\n\"Počet obyvatel\"\n\n"}
{"id": "768665", "url": "https://cs.wikipedia.org/wiki?curid=768665", "title": "Municipium", "text": "Municipium\n\nMunicipium (plurál \"municipia\") bylo v dobách římské republiky označení latinských a později italických měst závislých na Římu. Jejich obyvatelé se zavazovali snášet břemena (\"munera capere\") ve prospěch Říma, jako byla třeba vojenská služba, za což obdrželi římské občanství. Navzdory tomu si municipia zásadně podržela vnitřní samosprávu. Rozlišovala se municipia s plnoprávným občanstvím (\"civitas cum suffragio\") a s neplnoprávným občanstvím (\"civitas sine suffragio\"). Na základě zákonů \"Lex Iulia\" a \"Lex Plautia Papiria\" vydaných v letech 90 a 89 př. n. l. během spojenecké války získala italská města status municipií s plnoprávným občanstvím. Od dob Julia Caesara byla na municipia povyšována také města v provinciích na západě římské říše.\n\n"}
{"id": "768666", "url": "https://cs.wikipedia.org/wiki?curid=768666", "title": "Štefan Harabin", "text": "Štefan Harabin\n\nŠtefan Harabin (* 4. května 1957 Ľubica, Československo) je slovenský právník, soudce a politik. Do roku 2014 působil ve funkci předsedy Nejvyššího soudu Slovenské republiky. V první vládě Roberta Fica zastával v letech 2006–2009 funkci místopředsedy vlády a ministra spravedlnosti Slovenska. V roce 2019 neúspěšně kandidoval na prezidenta.\n\nVystudoval Právnickou fakultu Univerzity Pavla Jozefa Šafárika v Košicích. Soudcovskou praxi začínal v roce 1980 jako justiční čekatel Krajského soudu v Košicích. Do roku 1989 byl členem Komunistické strany Československa. Do funkce soudce byl zvolen 1. ledna 1983. Po sametové revoluci působil od roku 1990 na Krajském soudě v Košicích, v roce 1991 byl zvolen za soudce Nejvyššího soudu SR.\n\nV letech 1998–2003 byl předsedou Nejvyššího soudu. Od 4. července 2006 do 23. června 2009 působil jako ministr spravedlnosti Slovenska v první vládě Roberta Fica. Na tento post ho nominovala strana ĽS-HZDS. 22. června 2009 byl Soudní radou SR, jejímž byl také předsedou, opětovně zvolen na post předsedy Nejvyššího soudu. Volbu doprovázel protest zhruba padesáti lidí, kteří k tomuto rozhodnutí vyjádřili negativní postoj. V této funkci setrval do června 2014.\n\nJe podruhé ženatý. S prvního ženou Annou má dvě děti – Branislava a Kamilu a s Gabrielou Tamaru a Katarínu z manželství druhého. Nadále komentuje politické dění, k čemuž využívá médium YouTube.\n\nV roce 2019 neúspěšně kandidoval na prezidenta , kde se umístil třetím místě za Zuzanou Čaputovou a Marošem Šefčovičem. V době jeho kandidatury se k jeho chování nelichotivě vyjádřila právě jeho exmanželka Anna.\n\nHarabin je euroskeptik a odpůrce politiky Evropské unie vůči Slovensku. Zejména brojí proti migračním kvótám. Je odpůrcem bombardování Jugoslávie vojsky NATO a tehdejšího premiéra Mikuláše Dzurindu obviňuje, za schválení bombardování, z velezrady. V domácí politice je odpůrcem „starého establishmentu“, jmenovitě prezidenta Andreje Kisky, bývalého premiéra Roberta Fica a ministra zahraničí Miroslava Lajčáka.\n\n"}
{"id": "768668", "url": "https://cs.wikipedia.org/wiki?curid=768668", "title": "Pontská Olbia", "text": "Pontská Olbia\n\nOlbia, případně Pontská Olbia, byla starověká řecká obec nalézající se při ústí řeky Hypanis (Jižní Bug). Založili ji kolonisté z Mílétu v 7. století př. n. l. Jako jeden z hlavních přístavů na severním pobřeží Černého moře sloužila k vývozu obilí, ryb a otroků do Řecka. Koncem 3. století př. n. l. postihl Olbii hospodářský útlum, načež došlo k novému rozmachu za Mithridata VI. Pontského. Později ji vyplenil dácký král Burebista. Římané Olbii částečně obnovili a začlenili do provincie Moesie. Ve 4. století byla opuštěna v důsledku opakovaných útoků okolních barbarů.\n"}
{"id": "768671", "url": "https://cs.wikipedia.org/wiki?curid=768671", "title": "Viera Petríková", "text": "Viera Petríková\n\nViera Petríková (* 29. června 1957, Vranov nad Topľou, Československo) je slovenská právnička, politička a soudkyně, bývalá ministryně spravedlnosti Slovenska v prvním kabinetu Roberta Fica.\n\nPo absolvování gymnázia ve Vranově nad Topľou začala studovat Právnickou fakultu Univerzity Pavla Jozefa Šafárika v Košicích. Studia zakončila roku 1980, od té doby působila jako právnička ve Vranově nad Topľou. V letech 1992–2007 působila jako soudkyně Okresního soudu ve Vranově nad Topľou. V roce 2007 se stala jeho místopředsedkyní a zároveň i místopředsedkyní Soudní rady Slovenské republiky.\n\nOd 3. července 2009 do 8. července 2010 působila ve funkci ministryně spravedlnosti v první vládě Roberta Fica (zároveň jako místopředsedkyně této vlády). Do kabinetu byla nominována za stranu ĽS-HZDS. Od roku 2010 působí jako soudkyně Nejvyššího soudu SR.\n\nSpecializuje se na občanské právo.\n"}
{"id": "768672", "url": "https://cs.wikipedia.org/wiki?curid=768672", "title": "Karpové", "text": "Karpové\n\nKarpové (latinsky \"Carpi\") byl starověký kmen sídlící v období zhruba od roku 140 až do počátku 4. století v dnešní Moldávii, východně od pohoří Karpaty. Podle převažujícího mínění současných historiků byli dáckého původu a patřili k tzv. „svobodným Dákům“. Někteří badatelé je zařazují mezi Sarmaty, Thráky nebo Germány. S Římany udržovali veskrze mírové vztahy přibližně do poloviny 3. století. Od roku 238 však vystupovali jako jedni z nejzarputilejších nepřátel římské říše, přičemž napadali provincie na Balkáně, často jako spojenci Gótů. Později utrpěli četné porážky ze strany Římanů, kteří tisíce přemožených Karpů usadili na svém území.\n"}
{"id": "768676", "url": "https://cs.wikipedia.org/wiki?curid=768676", "title": "Kostobokové", "text": "Kostobokové\n\nKostobokové (latinsky \"Costoboci\") byl starověký kmen obývající území mezi pohořím Karpaty a řekou Dněstrem, na severovýchod od římské Dácie. Většina moderních badatelů se shoduje, že se jednalo o dácký kmen náležející mezi tzv. „svobodné Dáky“, nepodrobené římské nadvládě. Vyskytují se však i názory o jejich sarmatském či germánském původu. Během markomanských válek se Kostobokové připojili na stranu protiřímské koalice. V roce 170 nebo 171 vtrhli hluboko do římské říše, když protáhli několika provinciemi na Balkáně a zpustošili Eleusínu nedaleko Athén. Nedlouho nato obsadili jejich vlastní teritorium Vandalové.\n"}
{"id": "768679", "url": "https://cs.wikipedia.org/wiki?curid=768679", "title": "Milan Vopička", "text": "Milan Vopička\n\nMilan Vopička (* 8. února 1942, Praha) je zakladatel, prezident a majitel firmy Sport-Technik Bohemia, autor programu „Výstavba víceúčelových sportovních hřišť jako prostředek boje proti drogám“, prezident Asociace cechu zhotovitelů umělých trávníků III. generace na území ČR, reprezentant a ligový hokejista, ligový tenista a aktivní sportovec.\n\n\nOtýlie Vopičková (roz. Straková r. 1918); Otto Vopička (1917), řemeslník malíř, (jasný postoj k režimu, morální člověk s mottem: „Dělej věci pořádně, protože jinak nás lidi příště nepozvou. Naše práce musí lahodit oku. Když tě komunisti zametou, tak vezmeš kbelík, štětku, štafle a uživíš se v jakékoliv společnosti. protože umíš malířské řemeslo.“)\n\nVlasta (roz. Kodešová), 10 let první hráčka Československa v letech 1964–1974, vyhrála 23 světových tenisových turnajů, manželé od roku 1964 dosud.\n\nDcera Vlasta (1971), vrcholová sportovkyně, tenisová hráčka,dnes trenérka. vystudovala Střední průmyslovou školu oděvní, žije v Miami na Floridě (USA), dvě děti Victoria (2008) a William (2012)\n\nSyn Milan (1976), vrcholový sportovec tenista, dnes úspěšný podnikatel, největší prodejce luxusních aut v ČR. Majitel autosalonu se servisem Advantage Cars, manželka Jitka (1976), synové Lukáš (2005) a Milan (2010).\n\nBratr Otto Vopička 1940, výtvarník, písmomalíř.\n\nBratr Roman Vopička 1956, podnikatel, kafírník – speciální kavárny pro milovníky kávy: „U Omara“ místo pod americkou ambasádou a „U Bruncvíka“ pod  Karlovým mostem u Čertovky, v prostoru, kde měla rodina sklad malířského nářadí.\n\nŠvagr Jan Kodeš, vítěz Wimbledonu 1973 a 2× Roland Garros Paříž 1970 a 1971.\n\nPřevážně řemeslníci; v historických knihách uvedeno Jan Vopička, kameník na Kampě (r. 1620).\n\n1956–1960 Střední průmyslová škola stavební Praha (kvůli třídnímu původu nepřijat, ale po intervenci otce a generálního ředitele Motorletu Praha p. Janáka,  založena druhá Průmyslová škola stavební Praha Hloubětín v místě Letecké průmyslové školy. V roce 1960 po vystudováni zakončeném maturitou. škola zrušena  a přemístěna do ulice Dušní. \n\nOd 6 let pomáhal otci a dědovi v malířském  řemesle, které bylo v rodině po staletí.\n\n1960–1989 Pražský projektový ústav, projektant, šéfprojektant sportovních staveb, postupně hlavni inženýr projektů sportovních areálů, např. Slavia, Sparta. Dukla Juliska, Vodní stavby Hostivař, Club Hotel Průhonice, Centrální tenisový dvorec Štvanice, projekty a stavby vrcholových atletických stadionů s tartanovou drahou, vrcholový odborník sportovních staveb v Československu – znám svojí náročností na detail. vice než 55 let v jedné profesi.\n\nOd 1990 zakladatel. majitel, ředitel. předseda představenstva Sport-Technik Bohemia. a.s. stavební společnost specializované na sportovní stavby na klíč včetně projekce např sport. areál Club Hotel Průhonice, Škoda ex-port Tichonice. VŠT Košice – atletika. Rozvoj společnosti i do komerční sféry – např. v Praze obchodní centrum Růže, hotel Barcello, Komerční banka Liberec a ČSOB Jablonec nad Nisou atd.\n\n1993 reorganizace společnosti na Sport-Technik Bohemia, s.r.o., spolumajitel, ředitel, jednatel, návrat výhradně ke sportovním stavbám, ujištění zakázky kompletně od geometrického zaměření přes projektovou dokumentaci po realizaci (vše zajištěno vlastními odborníky, např. sportoviště Kramářova vila, atletický stadion pro  Kratochvilovou a L. Formanovou, tenisový areál Řevnice pro M. Navrátilovou, Tenis-center – hotel Milan Vopička Hluboká, Tenis centrum Český Krumlov apod.\n\nRealizace vice než 1600 areálů a sportovišť na území ČR – stavby pro soukromé klienty, sportoviště u hotelových komplexů, školní sportoviště, výstavba sportovišť pro města, obce: největší stavby v poslední době: rekonstrukce atletického stadionu Dukla Juliska (2002), jediný stadion s olympijskými parametry v ČR (pro olympijské vítěze Dvořáka, Šebrleho, Železného), Praha zimní stadion Bronzová, stadion prvních mistrů světa 1947–49„ (2002), všesportovní hala Děčín (2002), sportovní areál Pražačka na Praze 3 (2006), multifunkční areál ČVUT v Praze na Strahově v prostoru Brány borců (2005), největší Icepark v Evropě v Plzni Lochotíně (2006), areál K-Triumf Velichovky (2004), multifunkční areál v Praze 6 — Hanspaulce (2006), sportovní areál Na Dlouhém  Lánu v Praze 6 (2013), 50 fotbalových hřišť s umělým trávníkem III. generace od 2003 do 2016 v ČR s certifikací FAČR a sportovní areál Praha 6 Dědina (2015), oceněný 28.10.2015 v Kolíně nad Rýnem cenou ESTO Avards 1. místo za světovou sportovní stavbu roku 2015 a mnoho dalších.\n\n\n\nAutor série článků o výstavbě sportovních hřišť a areálů, povrchů hal, objektů jako sportovišť dalšího tisíciletí pro širokou veřejnost v odborném tisku\n\nPo ceně Community Award z června 2014 v Istanbulu, uděluje ESTO dne 28. 10. 2015 české firmě Sport-Technik Bohemia  i cenu Sports Award 1. místo světová sportovní stavba roku. Vynikající úspěch v soutěži ESTO, získání tzv. “Stavebního Oskara„ okomentoval generální ředitel společnosti a prezident Asociace zhotovitelů fotbalových hřišť s umělými trávníky Milan Vopička takto\n\n“Cena, kterou jsme obdrželi na kongresu ESTO v červnu 2014 v Tureckém Istanbulu se týkala realizace fotbalového hřiště se špičkovým umělým fotbalovým trávníkem LANO v nové moderní hale v tréninkovém centru Dynama České Budějovice, jejímž prezidentem je fotbalový internacionál Karel Poborský. Tato hrací plocha byla předána jako dar firmy Sport-Technik Bohemia a belgického LANO Sports fotbalové mládeži nejen k tréninkové Činnosti, ale i k soutěžním utkáním dle projektu VICTOR (FAČR) 4+1 5+1 a 7+1 tj. pro potřeby té nejmladší věkové kategorie 6–12 let! Druhou prestižní cenu v kategorii Sports Award za rok 2015 jsem obdržel na slavnostním GALA večeru ESTO v Kolíně nad Rýnem (hotel Hyat) za sportovní areál Dědina v Praze 6. Tento areál jsme vyprojektovali a postavili v rekordně rychlém čase s mou společností Sport-Technik Bohemia. Unikátní komplex zvítězil v konkurenci 300 projektů z celého světa. V areálu se nachází fotbalové hřiště s umělým trávníkem III. generace s certifikací FAČR, tartanový atletický ovál, dvoupatrový moderní objekt se šatnami, občerstvením a sociálním zázemím, vedle kterého se nachází betonová tribuna se speciálními sedačkami, hřiště pro nejmenší, horolezecká stěna, trampolíny a hřiště na badminton, dále jsou tam dva tenisové dvorce, volejbalové kurty a víceúčelové hřiště pro házenou, basket, tenis a volejbal vše v umělých površích. Celý areál je postaven na základě netypického projektového řešení, které odpovídá stavbám v horském terénu, jako např. v Monte Carlu.,„\n\nDále Milan Vopička:\n\n“Velmi mě těší že ta „malá“ Česká republika se dokázala prosadit mezi velkými světovými projekty. Všem jsme dokázali, že I v Česku jsou machři, kteří to umějí. Tento úspěch je pro mě oceněním celoživotní práce, protože se sportovním stavbám věnuji jako projektant, stavitel a sportovec už od roku 1960. V 74. letech jsem si udělal již podruhé nečekanou radost a dokázal světu, že bude vědět, kde se Česko nachází.„\n\nOd 1948 člen I. ČLTK Praha – Štvanice – hokej. a tenis. Oddíl (tenis dodnes, včetně Členů rodiny), dále v současnosti Člen (s celou rodinou) TGC Káraný u Prahy, Člen FAČR v komisi pro stadiony a hrací ploch jako šéf komise umělých trávníků III. generace od r. 2008 dosud, nikdy nebyl člen žádné politické strany dříve ani dnes; \n\n\nSport všeobecně – hokej, kopaná, tenis především, cestování, pop-music, fotografování a divadlo.\n\n\nMajitel sportovních areálů: Tennis Center – Hotel Milan Vopička v Hluboké nad Vltavou (od 1992), Tenis Centrum Řepy (od 1998), a další.\n"}
{"id": "768680", "url": "https://cs.wikipedia.org/wiki?curid=768680", "title": "Smaragdové jezírko", "text": "Smaragdové jezírko\n\nSmaragdové jezírko nebo Plešivecké jezírko je jezírko na dně bývalého kamenolomu na severním svahu hory Plešivec v Brdech. Nachází se v katastrálním území Radouš jižně od obce Lhotka v okrese Beroun ve Středočeském kraji v Česku. Leží v nadmořské výšce 470 m. Má rozlohu 0,083 ha. Je 40 m dlouhé a 30 m široké.\n\nOkolí jezírka je zarostlé smíšeným lesem.\n\nJezero nemá povrchový přítok ani odtok. Je napájeno pramenem, jehož vydatnost ve druhé polovině 20. století postupně klesala. Zároveň se voda stala kalnější. Leží v povodí Chumavy.\n\n\nPodle legendy se v jezírku ukrývá hadí královna. Ta se zjevuje jako mladá panna se smaragdovýma očima a naříká. Kdo ji spatří nebo zaslechne její štkaní, tomu to přinese neštěstí.\n\n\n"}
{"id": "768684", "url": "https://cs.wikipedia.org/wiki?curid=768684", "title": "Sodalitas trecentorum", "text": "Sodalitas trecentorum\n\nSodalitas trecentorum (česky přibližně \"sdružení tří set\"), používající zkratku CCC, je neformální sdružení kněží v pražské arcidiecézi, kteří se zavázali v případě úmrtí kteréhokoliv jiného člena za něj odsloužit mši svatou.\n\nBylo založeno v roce 1694, původně byl počet jeho členů omezen na 300 (odtud název) a jeho prvním zapsaným členem byl 16. pražský arcibiskup Jan Bedřich z Valdštejna. Ten se také ještě téhož roku stal prvním zemřelým členem, za nějž byly slouženy mše. Členství původně nebylo vyhrazeno kněžím, ale bylo přístupné i laikům, kteří svou povinnost vůči zemřelým členům plnili tím, že za ně mši nechali odsloužit. Jen pro kněze je členství otevřeno od obnovení sdružení r. 1857.\n\nPři oznámení úmrtí kněze v Acta Curiae Archiepiscopalis Pragensis je do dnešních dnů jeho příslušnost ke sdružení vždy uváděna (například větou \"Zesnulý byl členem CCC.\").\n\n"}
{"id": "768685", "url": "https://cs.wikipedia.org/wiki?curid=768685", "title": "Mauretánie (království)", "text": "Mauretánie (království)\n\nMauretánie (latinsky \"Mauritania\") byla starověká země berberských království na severozápadě Afriky. Sahala od pobřeží Atlantského oceánu na západě až k řece Amsaga, oddělující ji od Numidie na východě. Na severu přiléhala ke Středozemnímu moři, zatímco na jihu ji ohraničovala pohoří Tell Atlas a Ríf. Mauretánie tedy zahrnovala úrodné oblasti na severu dnešního Maroka a severozápadě Alžírska. Název země pochází ze jména jejích původních obyvatel, jimiž byli Maurové. Mauretánii vládli domorodí králové, kteří později upadli do závislosti na Římu. Zhruba od poloviny 1. století tvořila součást římské říše, přičemž sestávala ze dvou provincií: Mauretanie Tingitany na západě a Mauretanie Caesariensis na východě.\n"}
{"id": "768686", "url": "https://cs.wikipedia.org/wiki?curid=768686", "title": "Podkonice", "text": "Podkonice\n\nPodkonice jsou obec na Slovensku v okrese Banská Bystrica v Banskobystrickém kraji. Obec leží 11 km severovýchodně od Banské Bystrice. V roce 2009 zde žilo 865 obyvatel, rozloha katastrálního území činí 28,47 km².\n"}
{"id": "768687", "url": "https://cs.wikipedia.org/wiki?curid=768687", "title": "Skulina", "text": "Skulina\n\nSkulina (anglicky „Loophole“) je krátká vědeckofantastická povídka britského spisovatele Arthura C. Clarka.\n\nV angličtině vyšla poprvé v časopisu \"Astounding Science Fiction\" v roce 1946.\n\nPovídka vypráví formou fiktivní korespondence o plánech marťanské civilizace zabránit obyvatelům Země vyvíjení raketových technologii, protože se cítí být lidmi ohrožena.\n\nPrezident Marsu úkoluje tajemníka vědecké rady, aby mu poskytl získané informace ohledně aktivit Pozemšťanů ve vývoji raketových a atomových technologií. Tajemník promptně odpoví: Marťané vysledovali, že na Zemi byla dvakrát ve válce použita jaderná zbraň. Též byly zachyceny rádiové relace o raketovém výzkumu. Budou posíleny astronomické hlídky a bude třeba zřídit základnu na Měsíci. Odhaduje, že během 20 let Země vyvine atomové rakety schopné meziplanetárního letu.\n\nNásledují další depeše. Prezident se po poradách rozhodne podniknout opatření k zabránění dalšího vývoje pozemských raket. Marťané nemohou sestoupit na Zemi kvůli (pro ně) vysoké gravitaci, vyšlou tedy 19 bitevních kosmických lodí s ultimátem. Pozemšťané jsou nemile překvapeni existencí mimozemské civilizace, ale nepodnikají útočné akce. Ultimátum hovoří jasně, za každý pokus vyslat raketu do vesmíru bude zničeno jedno město.\n\nPo deseti letech předseda v depeši prezidentovi shrnuje dění. Nečekal, že Pozemšťané se vzdají tak snadno a nepodniknou žádné kroky. Vzhledem k tomu, že lidé stále představují trvalou hrozbu, budou muset být vyhlazeni – nejlépe nějakým radioaktivním jedem.\n\nDalší zpráva přichází od komandéra-poručíka Henry Forbese a je adresována profesorovi S. Maxtonovi na katedru lingvistiky na Oxfordské univerzitě. Stojí v ní, že byly nalezeny jisté záznamy v troskách zničeného hlavního města Marsu, které se jeví jako zajímavé a bude potřeba je přeložit.\n\nPozemšťané dočasně opustili výzkum raket a objevili způsob přenosu hmoty, jenž využili k dopravení bomb na marťanská města. Civilizace na Marsu byla kompletně zničena. Vědci se nyní mohou vrátit k vývoji raket.\nČesky vyšla povídka v následujících sbírkách nebo antologiích:\n\n"}
{"id": "768689", "url": "https://cs.wikipedia.org/wiki?curid=768689", "title": "Seznam krátkých literárních prací Arthura C. Clarka", "text": "Seznam krátkých literárních prací Arthura C. Clarka\n\nV tomto seznamu kratších příběhů Arthura C. Clarka jsou uvedeny vydané novely, novelety a povídky (plus české sbírky) seřazené podle data vydání.\n\nČeské sbírky, podle data svého 1. českého vydání.\n\nNovely, novelety a povídky, podle data jejich prvotního anglického vydání.\n\n\n"}
{"id": "768694", "url": "https://cs.wikipedia.org/wiki?curid=768694", "title": "Hybridní vzducholoď", "text": "Hybridní vzducholoď\n\nHybridní vzducholoď je letadlo kombinující v sobě prvky vzducholodě a letounu. Zařízení využívá nejčastěji odlehčení héliem a tvar uzpůsobený pro dynamický vztlak (vztlakové těleso). Hybridní vzducholoď ale zůstává těžší než vzduch. Toto zařízení by teoreticky mělo mít proti klasickému letadlu některé výhody. Mělo by například vyžadovat kratší přistávací dráhu, která by ani nemusela být nijak zvlášť upravena, či by mělo přistávat a vzlétat kolmo k zemi. \n\nV současnosti vyvíjí tyto prostředky například firma Lockheed Martin na objednávku od vlády USA, firma Solarship či firma Aeros. Zařízení firmy Lockheed Martin by mělo být schopno vydržet ve vzduchu až tři týdny a vzlétávat i přistávat za pomocí vznášedlových (vrtulových) podvozků. Verze od firmy Solarship využívá k získávání energie i fotovoltaické články a její podvozek má kola. Verze od Aerosu by měla být schopná přistávat kolmo k zemi díky systému, v kterém se hélium stlačí do malého objemu a vysáté komory naplní vzduchem. Vzlet by měl využívat tohoto systému v opačném provedení. Firma Aeros své řešení nazývá Cargo Airship. \n\nKoncept hybridní vzducholodi není ve světě letectví žádnou novinkou, dříve však byla jejich realizace a zařazení do běžného provozu prakticky nedosažitelná. Většinou se vznikly jen patenty či ojedinělé samostatné modely. \n\nRoku 1869 poprvé vzlétl asi nejstarší pokusný model hybridní vzducholodi Avitor Hermes, zkonstruovaný Frederickem Marriotem. Měl vodíkový balón vřetenovitého tvaru, křídla tvaru delty a ocasní plochy. Byl 11 metrů dlouhý a měl hmotnost 38 kg. Pohon zajišťoval parní stroj na alkohol o výkonu 750 W. Zařízení bylo úspěšné a u přihlížejících vzbudilo nadšení. Vynálezce ale nedokázal sehnat žádného štědrého sponzora a tak jeho koncept i hybridní vzducholodě obecně upadly do zapomnění.\n\nRoku 1905 prováděl Alberto Santos-Dumont pokus, při kterém připoutal letadlo 14 k vřetenovitému balónu, ovšem ve výsledku fungoval letoun 14-bis lépe bez vzducholodi. Na pokus se zapomnělo a tak nikterak neovlivnil letecký průmysl. \n\nNa sklonku padesátých let tuto koncepci znovuobjevila firma Aereon Corporation inspirujíc se prý návrhem dr. Solomona Andrewse ze sklonku 19. století. Nakonec tedy firma postavila hned několik ztužených hybridních vzducholodí Aereon. Navrhl je a postavil John R. Fitzpatrick. Navrhl koncepci se třemi vzducholodními trupy které spojoval nosný profil. Motory umístil na jejich zadní konce. První byl veřejnosti představen model Aereon 3, zkonstruovaný roku 1962. Další projekty se měly nést v duchu modernějšího a rychlejšího zařízení využívající deltovitého vztlakového tělesa.\n\nV 80. letech se ve státech Oregon a New Jersey zrodily projekty poletujících jeřábů. Velice neobvyklým konceptem byl CycloCrane. Gondola byla zavěšená na dlouhých lanech a nad ní rotoval aerostat s nosnými plochami. Piasecki Heli-Stat pro změnu spojil princip vzducholodě s využitím helikoptéry. Jako gondoly měl čtyři helikoptéry Sikorsky S-58. Zařízení Heli-stat PA- 97 však brzy postihla nehoda. Během letu 1. července 1986 blízko Lakehurst stroji odpadla pravá zadní gondola, následně pak další tři.\n\nKe konci posledního desetiletí 20. století začal zájem o hybridní vzducholodě opět nenápadně růst. Využití bylo zamýšleno v oblasti civilní i vojenské. Bylo založeno několik firem zabývajících se jejich stavbou. V posledním roce milénia uvedla svůj projekt britská firma World SkyCat Ltd se sídlem v Oxfordu. Projekt se nazýval SkyCat a demonstrován byl zařízením SkyKitten.. Byl to sice jen model, měřil však 12 metrů. Těleso měl model neztužené, takže potřebnou tuhost získalo až po natlakování. Tvar obalu a vnitřní lanové výztuhy ho zformovali do podoby dvou vřeten po délce spojených. Psalo se o něm proto jako o katamaránu. Plynové oddíly byli tři, ale prostřední byl znatelně méně dlouhý. Právě pod tím byla umístěna gondola. Model byl poháněn čtyřmi dmýchadly s ochranou zajištěnou kruhovými aerodynamickými kryty. Podvozek nahradily dva nafukovací útvary podélného tvaru pod postranními trupy aerostatického tělesa. Měly se podobat plánovanému vznášedlovému podvozku skutečných SkyCatů. Testy vykázali kladné výsledky a firma dále prohlásila, že postaví rovnou tři typy skutečných hybridních vzducholodí a to během pár let. SkyCat-20 byl projektován jako 81 metrů dlouhý a s rychlostí 75 km/h měl být schopný převážet 20 tun zátěže. Střední SkyCat-220 byl zamýšlen jako 185 metrů dlouhý, jeho nosnost měla dosahovat až hodnoty 220 tun a SkyCat 1000 měl měřit dokonce 307 metrů. Všechny tyto lodě byly určeny k přepravě pasažérů v civilní dopravě, zažehnávání požárů, převážce nákladu a k držení hlídek nad oceány. V dalších letech se rozšířili zprávy o finančních potížích firmy a plán se začal opožďovat.\n\nKoncepce hybridní vzducholodě byla zajímavá pro americkou vojenskou agenturu DARPA. Roku 2005 se započal projekt velikého nosiče s nosností plánovanou v hodnotách 500 až 1000 tun. Není plánováno aby se takovéto stroje zúčastnily boje ale mají jen sloužit k přepravě. Program dostal označení HULA či Walrus, což znamená mrož.\n\n\n"}
{"id": "768704", "url": "https://cs.wikipedia.org/wiki?curid=768704", "title": "Peter Ančic", "text": "Peter Ančic\n\nPeter Ančic (* 23. října 1955) je bývalý československý fotbalista, útočník a fotbalový trenér. V současnosti trénuje slovenský 7.ligový klub TJ Družstevník Záblatie. Jeho synem je slovenský fotbalista Juraj Ančic.\n\nV lize hrál za Jednotu Trenčín a Plastiku Nitra. V lize nastoupil ke 177 utkáním a dal 31 gólů. Za juniorskou reprezentaci nastoupil v 9 utkáních a dal 1 gól.\n\nJako trenér vedl FK Púchov, FK AS Trenčín, MFK Topoľčany, FK Slovan Nemšová, Štúrovo, Bánovce nad Bebravou, MŠK Žiar nad Hronom, FK ŽP ŠPORT Podbrezová, FK Slovan Duslo Šaľa a TJ Družstevník Záblatie.\n\n\n"}
{"id": "768706", "url": "https://cs.wikipedia.org/wiki?curid=768706", "title": "Davis Cup 2012", "text": "Davis Cup 2012\n\nDavis Cup 2012, oficiálně se jménem sponzora Davis Cup by BNP Paribas 2012, byl 101. ročník nejdůležitější týmové soutěže mužů v tenise, jejíž první kolo se konalo 10. – 12. února. Soutěž skončila finálovým zápasem v období 16. – 18. listopadu.\n\nLos soutěže proběhl 21. září 2011 v thajském hlavním městě Bangkoku.\n\nVítězem se stala Česká republika, která ve finále zdolala Španělsko 3:2 na zápasy a připsala si druhý titul, když předchozí vítězství zaznamenala pod hlavičkou Československa v roce 1980.\n\nVítězné týmy se kvalifikovaly do Světové skupiny Davisova poháru 2013.\n\nNasazené týmy:\n\nNenasazené týmy:\n\nNasazené týmy:\n\nNenasazené týmy:\n\nTýmy:\n\nNasazené týmy:\n\nNenasazené týmy:\n\nNasazené týmy:\n\nNenasazené týmy:\n\n\n\nNasazené týmy:\n\nNenasazené týmy:\n\nNasazené týmy:\n\nNenasazené týmy:\n\n\n\n"}
{"id": "768707", "url": "https://cs.wikipedia.org/wiki?curid=768707", "title": "Poliklinika AGEL Praha Italská", "text": "Poliklinika AGEL Praha Italská\n\nPoliklinika AGEL Praha Italská (dříve Železniční nemocnice, později Svatováclavská nemocnice, Nemocnice s poliklinikou Praha Italská) je zdravotnické zařízení – poliklinika firmy Dopravní zdravotnictví a. s., která je držená společností AGEL. Sídlí na adrese Italská 560/37 na Vinohradech v Praze 2. Vznik nemocnice souvisí s aktivitami Československých státních drah pečovat a svoje zaměstnance ve vlastní nemocnici. Ve 20. letech 20. století byla postavena na adrese Italská 1800/35 první budova železniční polikliniky. V roce 1951 došlo ke zrušení oddělené péče a později znovu k obnovení. Dráhy pro tento účel dostaly k dispozici sousední objekt na adrese Italská 560/37 (Helénská 560/3). V roce 1985 pak byla budova zvětšena a přestavěna. V letech 1990–1997 působil jako ředitel nemocnice Dalibor Stejskal, člen Řádu sv. Lazara a zakladatel Svatováclavské nadace, z jehož iniciativy získala Železniční nemocnice název \"Svatováclavská nemocnice\". V roce 2008 se stal majoritním vlastníkem firmy Dopravní zdravotnictví AGEL a tím získal i polikliniku v Italské. V současnosti zajišťuje soukromá poliklinika ambulantní a lůžkovou péči v celé řadě oborů. \n\n"}
{"id": "768708", "url": "https://cs.wikipedia.org/wiki?curid=768708", "title": "Jan Szarek", "text": "Jan Szarek\n\nJan Szarek (* 13. února 1936 v Bílsku-Bělé) je polský luterský duchovní a emeritní biskup.\n\nÚřad biskupa Evangelicko-augsburské církve v Polské republice zastával v letech 1991–2001. V letech 1993–2001 byl předsedou Polské ekumenické rady (\"Polska Rada Ekumeniczna\").\n"}
{"id": "768712", "url": "https://cs.wikipedia.org/wiki?curid=768712", "title": "Bohumil Andrejko", "text": "Bohumil Andrejko\n\nBohumil Andrejko (* 10. února 1953 Stropkov) je bývalý slovenský fotbalový útočník.\n\nHrál za VSS/ZŤS Košice a Lokomotívu Košice. V československé lize nastoupil ke 201 utkáním a dal 56 gólů. Za juniorskou reprezentaci nastoupil k 8 utkáním, za dorosteneckou nastoupil v 8 utkáních a dal 2 góly. V Poháru UEFA nastoupil ve 2 utkáních.\n\nByl hlavním trenérem 1. FC Košice a trenérem slovenské reprezentace do 19 let.\n\n\n"}
{"id": "768714", "url": "https://cs.wikipedia.org/wiki?curid=768714", "title": "CCC", "text": "CCC\n\nCCC může znamenat: \n\n"}
{"id": "768719", "url": "https://cs.wikipedia.org/wiki?curid=768719", "title": "Krížava", "text": "Krížava\n\nKrížava (1456,7 m n. m.) je druhý nejvyšší vrchol lúčanské části Malé Fatry.\n\nPodobně jak sousední Veľká lúka má plochý travnatý vrchol a leží v centrální části hlavního hřebene Lúčanské Malé Fatry. Otvírá se z něj kruhový rozhled na Malou a Velkou Fatru a na Žilinskou a Turčianskou kotlinu. Při dobré viditelnosti lze spatřit Lysou horu nebo Tatry.\n\nNa vrcholu jsou televizní i rozhlasové vysílače Krížava a na východních svazích velké lyžařské středisko Martinské hole.\n\n\n"}
{"id": "768724", "url": "https://cs.wikipedia.org/wiki?curid=768724", "title": "Československo na Letních olympijských hrách 1992", "text": "Československo na Letních olympijských hrách 1992\n\nČeskoslovensko na Letních olympijských hrách 1992 v Barceloně reprezentovalo 104 sportovců, z toho 9 žen. Nejmladší účastnicí byla plavkyně Martina Moravcová (16 let, 193 dní), nejstarším účastníkem pak lukostřelec Martin Hámor (49 let, 145 dní). Reprezentanti vybojovali 7 medailí, z toho 4 zlaté, 2 stříbrné a 1 bronzovou.\n\n"}
{"id": "768727", "url": "https://cs.wikipedia.org/wiki?curid=768727", "title": "Sien-jang", "text": "Sien-jang\n\nSien-jang ( , pchin-jinem \"Xiányáng\") je městská prefektura v Čínské lidové republice, kde patří do provincie Šen-si. Celá prefektura má rozlohu 10 213 čtverečních kilometrů a zhruba pět milionů obyvatel, z toho jich zhruba milion žije ve městě.\n\nSien-jang leží v provincii Šen-si na řece Wej-che, jen několik kilometrů západně proti proudu od Si-anu. Prefektura jako taková hraničí na jihu se Si-anem, na západě s prefekturou Pao-ťi, na severozápadě s provincií Kan-su, na severu s Jen-anem a na východě s Tchung-čchuanem a s Wej-nanem.\n\nNa území prefektury přibližně 13 kilometrů severovýchodně od jejího centra se nachází mezinárodní letiště Si-an Sien-jang, hlavní letiště pro Si-an i vzdálenější okolí, nejrušnější letiště celé Severozápadní Číny.\n\nMěsto bylo zvlášť významné během Období válčících států, kdy se roku 350 př. n. l. stalo hlavním městem království Čchin. Posléze bylo i hlavním městem Číny za krátké vlády dynastie Čchin.\n\n"}
{"id": "768728", "url": "https://cs.wikipedia.org/wiki?curid=768728", "title": "Emil Anger", "text": "Emil Anger\n\nEmil Anger (??? – 26. srpna 1958) byl československý fotbalista, obránce. Obávaný obránce, přezdívaný pro tvrdou hru \"doktor\".\n\nHrál za Bohemia/Bohemians Praha a SK Pardubice. V lize odehrál 91 utkání a dal 10 gólů. Po sestupu SK Pardubice z ligové soutěže hrál za SK Chotěboř (1946/1947), poté se vrátil do Pardubic. V letech 1948 - 1958 působil jako trenér (nejprve jako hrající) týmu MZK, ČSSZ, Tatranu Pardubice (vše byly postupně se měnící názvy někdejšího SK Pardubice).\n\n\n"}
{"id": "768730", "url": "https://cs.wikipedia.org/wiki?curid=768730", "title": "Strojírenská technologie", "text": "Strojírenská technologie\n\nStrojírenská technologie je rozsáhlý soubor znalostí skládající se z aplikovaných vědeckých výzkumů, empirických zkušeností a praktických znalostí a zkušeností z oblasti stavby, výroby, zkoušení a měření při průmyslové výrobě strojních součástí celků a zařízení. Strojírenská technologie je souhrnný název, který zastřešuje tyto následující obory činností ve strojírenství:\n\n"}
{"id": "768731", "url": "https://cs.wikipedia.org/wiki?curid=768731", "title": "Luboš Anina", "text": "Luboš Anina\n\nLuboš Anina (* 16. července 1956) je bývalý československý fotbalista, útočník a záložník.\n\nV československé lize hrál za Jednotu Trenčín (1977–1978) a Tatran Prešov (1980–1986). Nastoupil ke 157 ligovým utkáním a dal 22 góly. V sezoně 1979/80 byl nejlepším střelcem SNFL (II. liga) se 14 brankami.\n\n"}
{"id": "768734", "url": "https://cs.wikipedia.org/wiki?curid=768734", "title": "Československo na Letních olympijských hrách 1988", "text": "Československo na Letních olympijských hrách 1988\n\nČeskoslovensko na Letních olympijských hrách 1988 v jihokorejském Soulu reprezentovalo 163 sportovců, z toho 53 žen. Nejmladší účastnicí byla moderní gymnastka Lenka Oulehlová (15 let, 108 dní), nejstarším účastníkem pak veslař Jiří Pták (42 let, 181 dní). Reprezentanti vybojovali 8 medailí, z toho 3 zlaté, 3 stříbrné a 2 bronzové.\n\n"}
{"id": "768738", "url": "https://cs.wikipedia.org/wiki?curid=768738", "title": "Daň z příjmů právnických osob", "text": "Daň z příjmů právnických osob\n\nDaň z příjmů právnických osob je druhou ze základních příjmových daní, která daní příjmy subjektů založených právním aktem, a to jak za účelem podnikání, tak se vztahuje i na ostatní subjekty, jako jsou nadace a občanská sdružení. Podle cíle právnické osoby se ale výrazně liší i zdanění jejích příjmů. K dani z příjmů se právnická osoba musí registrovat hned po svém vzniku.\n\nO této dani také platí zákon č. 586/1992 Sb., o daních z příjmů, v aktuálním znění. Zvláště se jí zabývá II. část tohoto zákona (paragrafy 17 až 21a), který stanovuje pravidla pro:\n\nSazba daně z příjmů právnických osob je v ČR devatenáct procent (19 %) a zdaňovací období základní je kalendářní rok, ale může se měnit.\nOd roku 2009 s výjimkou investičních, podílových a penzijních fondů, pro které platí 5 %.\n\n"}
{"id": "768739", "url": "https://cs.wikipedia.org/wiki?curid=768739", "title": "Davis Cup 2012 – Světová skupina", "text": "Davis Cup 2012 – Světová skupina\n\nSvětová skupina představovala nejvyšší úroveň Davis Cupu, elitní skupinu, z níž vzešel celkový vítěz soutěže. Účastníci čtvrtfinále si zajistili setrvání v této skupině pro následující ročník. Týmy, které prohrály v úvodním kole, musely podstoupit baráž o udržení ve Světové skupině pro rok 2013.\n\nObhájce salátové mísy Španělsko se pošesté za posledních deset let probojovalo do finále, v němž hrálo s týmem České republiky. Dějištěm byla pražská O arena s kapacitou 13 500 diváků. Hala tak získala světový primát, jako první stadion v historii hostila finále Fed Cupu i Davis Cupu v jedné sezóně.\n\nVítězem se stala Česká republika ve složení Tomáš Berdych, Radek Štěpánek, Lukáš Rosol, a Ivo Minář. Nehrajícím kapitánem byl Jaroslav Navrátil. Češi ve finále přehráli družstvo Španělska 3:2 na zápasy, když rozhodl až poslední pátý zápas, v němž Štěpánek zdolal Almagra 3:1 na sety.\n\n\nRadek Štěpánek v pátečním dvouhře proti Janku Tipsarevićovi neproměnil v pátém setu tři mečboly a zápas prohrál.\n"}
{"id": "768743", "url": "https://cs.wikipedia.org/wiki?curid=768743", "title": "Michal Baránek", "text": "Michal Baránek\n\nMichal Baránek (* 8. dubna 1933) je bývalý slovenský fotbalový trenér.\n\nV lize trénoval Lokomotívu Košice, ZVL Žilina a Tatran Prešov. V roce 1977 získal s Lokomotívou Košice Československý pohár.\n\n\n"}
{"id": "768744", "url": "https://cs.wikipedia.org/wiki?curid=768744", "title": "Hynek Palla", "text": "Hynek Palla\n\nHynek Palla (12. prosince 1837 Praha – 24. července 1896 Plzeň) byl český hudební skladatel a propagátor Sokola.\n\nJiž při studiu na pražské reálce se zabýval hudbou. Studoval hudební teorií a vypomáhal při řízení sborů. Dále studoval soukromě kompozici u Josefa Krejčího a Josefa L. Zvonaře. Stal se členem skupiny umělců, která se vytvořila okolo Elišky Krásnohorské a do níž patřili např. skladatel Karel Bendl, básník Adolf Heyduk či výtvarník František Krišpín. Se starší sestrou Elišky Krásnohorské, Julianou Pechovou, se i oženil. V tělovýchovném ústavu Jana Malýpetra se seznámil s Miroslavem Tyršem a stal se horlivým propagátorem sokolské myšlenky. Ke stému výročí jeho narození byla v roce 1937 vydána pamětní medaile za jeho zásluhy o rozvoj Sokola.\n\nV roce 1864 odešel do Plzně, kde působil jako učitel tělesné výchovy a zpěvu. Propagoval tělesnou výchovu i pro ženy a stal se prvním českým učitelem ženského tělocviku. V Plzni se stal záhy sbormistrem plzeňského Hlaholu. Založil při něm i ženský a smíšený sbor. Stál u zrodu \"Plzeňského filharmonického spolku\" a byl dirigentem jeho symfonického orchestru. Z jeho skladatelského díla je nejvíce oceňována jeho tvorba vokální.\n\n\n\n\n\n\n"}
{"id": "768745", "url": "https://cs.wikipedia.org/wiki?curid=768745", "title": "Studijní program", "text": "Studijní program\n\nStudijní program je ucelená forma vysokoškolského studia. Studijní program se může členit na studijní obory. V rámci vysokoškolské reformy v Česku se studijní obory ruší a studijní program patří do příslušné oblasti vzdělávání. Vysoká škola uskutečňuje akreditované studijní programy, vedle toho může uskutečňovat též programy celoživotního vzdělávání atd. Typ vysokoškolské vzdělávací činnosti je pak určen typem uskutečňovaných akreditovaných studijních programů. Vysokoškolské vzdělání se získává studiem v rámci akreditovaného studijního programu podle studijního plánu stanovenou formou studia.\n\nSoučástmi studijního programu jsou především jeho název, typ, forma, cíle studia, profil, standardní doba studia, délka praxe, typ státní zkoušky, udělovaný akademický titul, návaznost na další typy studijních programů, oblast vzdělávání apod.\n\nAby mohl být na vysoké škole příslušný studijní program uskutečňován a studenti v něm mohli získat vysokoškolské vzdělání i profesní kvalifikaci, musí mít oprávnění od příslušné instituce (musí být akreditován). Souhlas s uskutečňováním studijního programu uděluje vysoké škole Národní akreditační úřad pro vysoké školství; jestliže však vysoké škole byla tímto úřadem udělena tzv. institucionální akreditace, pak o uskutečňování studijních programů rozhoduje sama vysoká škola a její orgány.\n\nAbsolvováním studijního programu, tedy řádným zakončením předmětů, které jsou zahrnuty do jeho studijního plánu, a splněním dalších případných studijních povinností, typicky vykonáním příslušné státní zkoušky, je absolvována vysoká škola a získáno vysokoškolské vzdělání i předem určený akademický titul.\n\nVysokoškolský zákon v ČR (tedy zákon č. 111/1998 Sb., o vysokých školách, ve znění pozdějších předpisů) rozlišuje dle typu (úrovně vysokoškolského vzdělání) různé studijní programy; v současnosti je tak standardní členění na typ bakalářský, magisterský a doktorský (Ph.D.). Před Boloňským procesem do roku 1998 se dle tehdejšího vysokoškolského zákona z roku 1990 původně v Česku studium v bakalářském studijním programu označovalo jako „(obsahově) ucelená část vysokoškolského studia“, studium v magisterském studijním programu jako „vysokoškolské studium“ a studium v doktorském studijním programu jako „postgraduální studium“; toto bylo následně roku 1998 transformováno do uvedených studijních programů. Studijní programy jednotlivých je obecně nutno absolvovat postupně. Pro přijetí ke studiu na vysoké škole je nutno absolvovat přijímací řízení, jehož součástí zpravidla je i přijímací zkouška. K přijetí do bakalářského studijního programu je vyžadováno ukončené středoškolské vzdělání s maturitou. Úspěšné absolvování určitého typu studijního programu v jakékoli oblasti je obecným předpokladem pro případné studium v dalším programu (i z jiné oblasti).\n\nBakalářské studium (\"bakalářský cyklus\") se uskutečňuje v bakalářském studijním programu (6 v ISCED; \"Bachelor's degree\", \"bakalářská kvalifikace\").\n\nTen je zaměřen především na přípravu k výkonu povolání a ke studiu v navazujícím magisterském studijním programu. Bezprostředně se v něm využívají soudobé poznatky a metody; obsahuje též v potřebném rozsahu teoretické poznatky. Standardní doba studia včetně praxe je 3–4 roky. Studium se řádně ukončuje státní závěrečnou zkouškou, jejíž součástí je zpravidla obhajoba bakalářské práce. Absolventi získávají akademický titul bakalář (Bc.), či bakalář umění (BcA.).<ref name=\"111/1998-45\"></ref>\n\nMagisterské studium (\"magisterský cyklus\") se uskutečňuje v magisterském studijním programu (7 v ISCED; \"Master's degree\", \"magisterská kvalifikace\").\n\nTen je zaměřen na získání teoretických poznatků i praktických poznatků založených na soudobém stavu vědeckého poznání, výzkumu a vývoje, na zvládnutí jejich aplikace a na rozvinutí schopností k tvůrčí činnosti; v oblasti umění je zaměřen na náročnou uměleckou přípravu a rozvíjení talentu. Pokud navazuje na bakalářský studijní program, trvá standardně 1–3 roky. V případech, kdy to vyžaduje charakter studijního programu (např. právo, lékařství či umění), nenavazuje magisterský studijní program na bakalářský studijní program; v tomto případě je standardní doba (celistvého, resp. souvislého) studia 4–6 roků. (Čtyřleté obory mohou být typické pro některé umělecké obory, šestileté pro některé lékařské obory.) Studium se řádně ukončuje státní závěrečnou zkouškou, jejíž součástí je obhajoba diplomové práce. V oblasti všeobecného lékařství a zubního lékařství a veterinárního lékařství a veterinární hygieny se studium řádně ukončuje státní rigorózní zkouškou. Absolventi získávají akademické tituly magistr (Mgr.), magistr umění (MgA.), inženýr (Ing.), inženýr architekt (Ing. arch.), doktor medicíny (MUDr.), doktor zubního lékařství (MDDr.), nebo doktor veterinární medicíny (MVDr.); absolventi s titulem magistr (Mgr.) mohou navíc v téže oblasti studia vykonat rigorózní zkoušku (v takovém případě je její součástí obhajoba rigorózní práce) a tedy mohou následně získat titul doktor práv (JUDr.), doktor filozofie (PhDr.), doktor přírodních věd (RNDr.), doktor farmacie (PharmDr.), licenciát teologie (ThLic.), nebo doktor teologie (ThDr.).<ref name=\"111/1998-46\"></ref>\n\nDoktorské studium (\"doktorský cyklus\") se uskutečňuje v doktorském studijním programu (8 v ISCED; \"Doctor's degree\", \"Doctoral degree\", \"Doctorate\", \"doktorská kvalifikace\").\n\nTen je zaměřen na vědecké bádání a samostatnou tvůrčí činnost v oblasti výzkumu nebo vývoje nebo na samostatnou teoretickou a tvůrčí činnost v oblasti umění. Standardní doba studia je 3–4 roky. Studium v doktorském studijním programu probíhá podle individuálního studijního plánu (ISP) pod vedením školitele. Studium se řádně ukončuje státní doktorskou zkouškou a veřejnou obhajobou disertační práce, kterými se prokazuje schopnost a připravenost k samostatné činnosti v oblasti výzkumu nebo vývoje nebo k samostatné teoretické a tvůrčí umělecké činnosti. Disertační práce musí obsahovat původní a uveřejněné výsledky nebo výsledky přijaté k uveřejnění. Absolventům studia v doktorských studijních programech se uděluje akademický titul doktor (Ph.D.). (Uděluje se ve všech oborech, kupř. včetně umění či teologie.) Studium v doktorském studijním programu sleduje a hodnotí oborová rada ustavená podle vnitřního předpisu vysoké školy nebo její součásti, která má akreditovaný příslušný studijní program. Pro studijní programy ze stejné oblasti studia mohou vysoké školy nebo jejich součásti na základě dohody vytvořit společnou oborovou radu. Předsedou oborové rady je garant doktorského studijního programu.<ref name=\"111/1998-47\"></ref>\n\nPodle vysokoškolského zákona mohou mít studijní programy určitou formu studia, buďto prezenční (\"denní\"), distanční (\"dálkové\"), nebo jejich kombinaci (\"kombinované studium\"). Pro zajímavost je možné zmínit, že oproti tomu školský zákon, tedy zákon (č. 561/2004 Sb.) o předškolním, základním, středním, vyšším odborném a jiném vzdělávání, ve znění pozdějších předpisů, upravuje pět forem studia (resp. forem vzdělávání – např. i večerní).\n\nProfil bakalářského nebo magisterského studijního programu může být dle zákona:\n\nZa profil příslušného studijního programu zodpovídá jeho garant. Ten jej také vyhodnocuje, rozvíjí a koordinuje. Garantem magisterského studijního programu a doktorského studijního programu může být pouze docent, profesor nebo mimořádný profesor, který je zde zaměstnancem vysoké školy. Garantem bakalářského studijního programu může být i níže postavený akademický pracovník.\n\n\n"}
{"id": "768749", "url": "https://cs.wikipedia.org/wiki?curid=768749", "title": "Československo na Letních olympijských hrách 1976", "text": "Československo na Letních olympijských hrách 1976\n\nČeskoslovensko na Letních olympijských hrách 1976 v kanadském Montréalu reprezentovalo 163 sportovců, z toho 38 žen. Nejmladší účastnicí byla gymnastka Alena Černáková (14 let, 345 dní), nejstarším účastníkem pak sportovní střelec Miroslav Štefan (43 let, 2 dny). Reprezentanti vybojovali 8 medailí, z toho 2 zlaté, 2 stříbrné a 4 bronzové.\n\n"}
{"id": "768752", "url": "https://cs.wikipedia.org/wiki?curid=768752", "title": "Okres Środa Śląska", "text": "Okres Środa Śląska\n\nOkres Środa Śląska (polsky \"Powiat średzki\") je okres v polském Dolnoslezském vojvodství. Rozlohu má 703,68 km² a v roce 2010 zde žilo 50 287 obyvatel. Sídlem správy okresu je město Środa Śląska.\n\nMěstsko-vesnická:\n\nVesnické:\n\n"}
{"id": "768755", "url": "https://cs.wikipedia.org/wiki?curid=768755", "title": "Wrocław Główny", "text": "Wrocław Główny\n\nWrocław Główny (česky \"Vratislav hlavní nádraží\") je hlavní nádraží ve Vratislavi, města, nacházejícího se na jihozápadě Polska, v Dolnoslezském vojvodství.\n\nŽelezniční stanice byla vybudována v letech 1855-1857 v souvislosti s výstavbou železničních tratí do Poznaně a Hlohova. Stavba započala 10. září 1855, dokončena byla o dva roky později. Nádražní budovu navrhl architekt Wilhelm Grapow. Na stavbě pracovalo v průměru 250 zedníků, převažujícími stavebními materiály jsou cihla, žula, konstrukční ocel, vápno, portlandský cement. Celkové náklady stavby se vyšplhaly na 449 000 tolarů, nepočítaje náklady na nábytek a osvětlení ve výši 26 400 tolarů.\n\nS ohledem na rostoucí potřeby železniční stanice, bylo koncem 80. let 19. století navrženo její další rozšíření. V letech 1899-1904 byla stanice rozšířena ve stylu kombinující prvky historismu a secese se zachovaním stávajících objektů. Rekonstrukci navrhl Bernard Klüschego.\n\nBěhem druhé světové války byly postaveny podzemní sklady v prostoru před nádražím. Jednalo se o masivní železobetonovou konstrukci, kdy tloušťka stěn dosahovala až tří metrů. Po válce byly uzavřeny. Poškození, které železniční stanice utrpěla během války se odstraňovala do roku 1949, další rekonstrukce přišla v roce 1960.\n8. ledna 1967 se na jednom z nástupišť vážně zranil herec Zbigniew Cybulski, když se pokusil naskočit do jedoucího vlaku. Shodou okolností se navracel z natáčení polského kriminálního filmu \"Morderca zostawia ślad\". Po převozu do nemocnice zemřel. K 30. výročí této tragické události, 8. ledna 1997, odhalil polský režisér Andrzej Wajda na nástupišti pamětní desku.\n\nNa přelomu 80. a 90. let dvacátého století prošla železniční stanice další rekonstrukcí.\n\nV roce 2009 bylo vypsáno výběrovém řízení na návrh revitalizace nádraží a jeho okolí. Vítězem se stala společnost GRUPA 5 z Varšavy. Stavební práce začaly 10. dubna 2010. Modernizace železniční stanice byla spolufinancována z prostředků Evropské unie (Operačního programu Infrastruktura a Životní prostředí). Celkové náklady na revitalizaci nádraží a jeho okolí se vyšplhaly na 162 mil. Złotých, z nichž 113 mil. Złotých spolufinancovala Evropská unie. Při rekonstrukci železniční stanice byl v roce 2011 objeven cihlový tunel pocházející pravděpodobně z počátku 20. století.\nStavební práce byly dokončeny do zahájení Mistrovství Evropy ve fotbale 2012, které se v Polsku konalo v období od 8. června do 1. července 2012.\n\nOd roku 1947 s krátkými přestávkami fungovalo v budově nádraží, západním křídle kino \"Dworcowe\". Mimo jiné, navštěvoval jej i Zbigniew Cybulski. Za 60 let svého provozu, jim prošlo více než 7 milionů diváků. V roce 2007 bylo uzavřeno, avšak k znovuotevření došlo v roce 2008.\n\nVratislavské hlavní nádraží obsluhují dálkové vnitrostátní spoje jedoucí například do:\n\n\n\n\n"}
{"id": "768759", "url": "https://cs.wikipedia.org/wiki?curid=768759", "title": "WTA Tour 2012", "text": "WTA Tour 2012\n\nWTA Tour 2012 představovala nejvyšší úroveň ženského profesionálního tenisu v roce 2012. Sezóna trvající od ledna do konce října zahrnovala turnaje až na výjimky organizované Ženskou tenisovou asociací (WTA).\n\nDo okruhu WTA Tour se řadil Grand Slam – pořádaný Mezinárodní tenisovou federací (ITF), kategorie WTA Premier Tournaments, WTA International Tournaments, dále pak závěrečné turnaje sezóny Qatar Airways Tournament of Champions a WTA Tour Championships, stejně jako týmové soutěže organizované ITF – Fed Cup společně s Hopmanovým pohárem, z nichž nebyly přidělovány tenistkám body.\n\nSoučástí kalendáře WTA se pro rok 2012 staly i Letní olympijské hry v Londýně. Vítězka ženské dvouhry za zlatou medaili obdržela 685 bodů.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –D/–Q/–Č/–X uvádí počet hráček dvouhry/hráček kvalifikace dvouhry/párů čtyřhry/párů mixu. (ZS) – základní skupina.\"\n\n\n"}
{"id": "768761", "url": "https://cs.wikipedia.org/wiki?curid=768761", "title": "Josef Čáp (politik)", "text": "Josef Čáp (politik)\n\nJosef Čáp (9. října 1912 Ctětínek, okres Chrudim – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1926-1929 se vyučil zámečníkem. V roce 1930 nastoupil jako dělník do žulových lomů J. Pospíšila v Srní u Hlinska, kde pracoval až do roku 1946. Následně se přestěhoval do Svoru u Nového Boru čp. 203. V obci nastoupil do místní sklárny. Ve volbách roku 1960 byl zvolen za KSČ do Národního shromáždění ČSSR za Severočeský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1964 se uvádí profesně jako strojní zámečník \"Severočeských skláren\" ve Svoru. Byl zvolen v obvodu Nový Bor.\n\n12. sjezd KSČ ho v roce 1962 zvolil za kandidáta Ústředního výboru Komunistické strany Československa.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Nový Bor), kde setrval do konce volebního období, tedy do voleb roku 1971.\n\n\n"}
{"id": "768762", "url": "https://cs.wikipedia.org/wiki?curid=768762", "title": "Josef Čáp", "text": "Josef Čáp\n\nJméno a příjmení Josef Čáp má více nositelů:\n\n"}
{"id": "768763", "url": "https://cs.wikipedia.org/wiki?curid=768763", "title": "NK Brotnjo Čitluk", "text": "NK Brotnjo Čitluk\n\nNogometni Klub Brotnjo Čitluk je fotbalový klub z Bosny a Hercegoviny. Založen byl roku 1955. Sídlí ve městě Čitluk v Hercegovině, jehož obyvatelstvo je z 98 procent chorvatské, proto je chorvatská symbolika i ve znaku klubu. Jednou vyhrál play-off ligy Federace Bosny a Hercegoviny (2000) a jednou získal regionální bosenský pohár (1999). Tyto dva úspěchy mu zajistily rovněž dva starty v evropských pohárech. V Lize mistrů 2000/01 vypadl v předkole s FBK Kaunas, v Poháru UEFA 2001/02 rovněž v předkole s Vikingem Stavanger.\n\n"}
{"id": "768768", "url": "https://cs.wikipedia.org/wiki?curid=768768", "title": "Gmina Marcinowice", "text": "Gmina Marcinowice\n\nGmina Marcinowice je polská vesnická gmina v okrese Świdnica v Dolnoslezském vojvodství. Sídlem gminy je vesnice Marcinowice. V roce 2010 zde žilo 6 358 obyvatel.\n\nGmina má rozlohu 95,91 km² a zabírá 12,91% rozlohy okresu. Skládá se z 19 starostenství.\n\nBiała, Chwałków, Gola Świdnicka, Gruszów, Kątki, Klecin, Krasków, Marcinowice, Mysłaków, Sady, Stefanowice, Strzelce, Szczepanów, Śmiałowice, Tąpadła, Tworzyjanów, Wirki, Wiry, Zebrzydów.\n"}
{"id": "768769", "url": "https://cs.wikipedia.org/wiki?curid=768769", "title": "Žofia Čekanová", "text": "Žofia Čekanová\n\nŽofia Čekanová (19. prosince 1919 – ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Východoslovenský kraj. V parlamentu setrvala až do konce funkčního období, tedy do voleb roku 1964.\n\nV letech 1953–1957 se uvádí jako členka Ústředního výboru Komunistické strany Slovenska či účastnice plenárních zasedání ÚV KSS.\n\n"}
{"id": "768770", "url": "https://cs.wikipedia.org/wiki?curid=768770", "title": "FC Inter Turku", "text": "FC Inter Turku\n\nFootball Club International Turku, mezinárodně známý spíše jako Inter Turku, je finský fotbalový klub z města Turku. Založen byl roku 1990. Jednou vyhrál finskou ligu (2008), jednou získal finský fotbalový pohár (2009). Díky tomu se dvakrát podíval do evropských pohárů, v Lize mistrů 2009/10 vypadl v 2. předkole se Sheriffem Tiraspol, v 3. předkole Evropské ligy 2010/11 ztroskotal na Racingu Genk.\n\n"}
{"id": "768773", "url": "https://cs.wikipedia.org/wiki?curid=768773", "title": "Zakšov (tvrz)", "text": "Zakšov (tvrz)\n\nTvrz Zakšov stávala v severní části zaniklé obce Zakšov v Doupovských horách, na ostrohu nad silnicí, nedaleko zaniklého kostela sv. Mikuláše.\n\nPrvní písemná zmínka o tvrzi pochází z roku 1318, kdy je také poprvé zmiňována obec Zakšov. Tehdy ji vlastnil Mikuláš, předek Kfelířů ze Zakšova. V majetku tohoto rodu zůstala do začátku 16. století a po celou dobu byla centrem samostatného panství. V letech 1355–1364 jsou jako majitelé uváděni Erhart a Vilém ze \"Zachsngryn\". Na počátku 16. století ji kupuje Albert Šlik, který ji před rokem 1540 prodal Albínu Šlikovi. Tímto obchodem došlo ke spojení panství s Doupovem a tvrz, která ztratila význam, postupně chátrala. Poslední zmínka pochází z roku 1553, kdy ještě stála. V roce 1785 se Jaroslav Schaller zmiňuje o zámku v Zakšově. Pravděpodobně se jednalo o tuto tvrz. Údajně v ní měl sídlit Petr Doupovec z Doupova a odtud dohlížet na dolování. Co bylo v okolí obce dolováno však není známo. Ještě v 50. letech 20. století se na místě tvrze nacházelo oválné tvrziště. V současnosti je místo zavezeno, takže se tu nachází jen zbytky příkopu a valu.\n\nExistuje hypotéza, která spojuje tvrziště se jménem hradu Kleinštejn. Ten bývá tradičně lokalizován na výběžek Humnického vrchu u Kotviny. Proti ní však svědčí malé rozměry (10 × 15 metrů) tvrziště, které jsou charakteristické pro tvrz, nikoliv pro hrad.\n\n"}
{"id": "768778", "url": "https://cs.wikipedia.org/wiki?curid=768778", "title": "Jan Červinka (politik)", "text": "Jan Červinka (politik)\n\nJan Červinka (10. listopadu 1924 – ???) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu a Sněmovny národů Federálního shromáždění a České národní rady za normalizace.\n\nPo volbách roku 1960 byl zvolen za KSČ do Národního shromáždění ČSSR za Severomoravský kraj. Mandát nabyl až dodatečně v červenci 1963 po doplňovacích volbách poté, co zemřela poslankyně Anežka Hodinová-Spurná. Křeslo poslance obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1963 se uvádí profesně jako předseda JZD v obci Loštice, vyznamenaný jako vynikající pracovník socialistického zemědělství. Toto JZD vedl již po jeho ustavení v roce 1950 z rozhodnutí Okresní družstevní rady v Zábřehu. Ve funkci předsedy JZD se uvádí i roku 1968 (pocházel ze Zábřehu).\n\nPo federalizaci Československa usedl roku 1969 do Sněmovny lidu Federálního shromáždění (volební obvod Zábřeh), kde setrval do konce volebního období, tedy do voleb roku 1971. Ve volbách roku 1971 přešel do Sněmovny národů Federálního shromáždění a zde setrval do konce funkčního období, tedy do voleb roku 1976. Ve volbách v roce 1976 se stal poslancem České národní rady, v níž zasedal až do konce funkčního období, tedy do voleb v roce 1981.\n"}
{"id": "768782", "url": "https://cs.wikipedia.org/wiki?curid=768782", "title": "Gabriel Číž", "text": "Gabriel Číž\n\nGabriel Číž (23. března 1908 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nV roce 1945 se uvádí jako člen Ústředního výboru Komunistické strany Slovenska a účastník celoslovenské konference KSS. Ve volbách roku 1960 byl zvolen za KSS do Národního shromáždění ČSSR za Středoslovenský kraj. V parlamentu setrval až do konce funkčního období, tedy do voleb roku 1964.\n\n"}
{"id": "768783", "url": "https://cs.wikipedia.org/wiki?curid=768783", "title": "Rhyl FC", "text": "Rhyl FC\n\nRhyl Football Club je velšský fotbalový klub z města Rhyl. Dvakrát vyhrál Welsh Premier League (2003–04, 2008–09) a čtyřikrát velšský fotbalový pohár (1951–52, 1952–53, 2003–04, 2005–06).\n\n"}
{"id": "768784", "url": "https://cs.wikipedia.org/wiki?curid=768784", "title": "Božena Danielová", "text": "Božena Danielová\n\nBožena Danielová (6. října 1919 - ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Jihomoravský kraj. V parlamentu setrvala až do konce funkčního období, tedy do voleb roku 1964.\n\n"}
{"id": "768787", "url": "https://cs.wikipedia.org/wiki?curid=768787", "title": "US Cremonese", "text": "US Cremonese\n\nUnione Sportiva Cremonese je italský fotbalový klub hrající v sezóně 2019/20 ve druhé lize a sídlící ve městě Cremona v regionu Lombardie.\n\nKlub byl založen 24. března 1903 jako \"Unione Sportiva Cremonese\". Sdružení založené skupinou přátel, původně byl zamyšlen jako multi-sportovní klub, jehož účelem bylo šířit a usnadňovat tělesnou výchovu, lásku ke sportovním aktivitám, disciplínu a harmonii mezi mládeží, aby bylo užitečné pro vlastní a vlast. U federace byla zaregistrovala v roce 1912. Začala hrát regionální soutěž a v sezoně 1920/21 hráli nejvyšší ligu a hráli ji až do sezony 1929/30 když sestoupili. Nejhorší období v historii klubu bylo mezi roky 1951 až 1976. To klub hrál ve třetí lize a také čtvrtou ligu. V sezoně 1983/84 se po dlouhých 54 letech klub probojoval do nejvyšší ligy. Zůstali v ní jednu sezonu a opět hráli ve druhé lize.\nDne 8. března 2002 Domenico Luzzara (vlastnil klub od roku 1967) klub prodává společnosti Graziano Triboldi. I když klub byl ve finanční krizi a hrál čtvrtou ligu nikdy neohlásil bankrot. A tak za svoji více než stoletou historii neměl změnu názvu klubu ani žádný bankrot.\n\nNejvyšší soutěž hrál klub ve 14 sezonách (naposled 1995/96). Nejlepší umístění je 10. místo v sezoně 1993/94. V Italském poháru je největší úspěch semifinále v sezoně 1986/87.\nVe druhé lize klub odehrál 30 sezon. Nejlepší umístění je 2. místo v sezoně 1992/93.\n\n\n\n\n"}
{"id": "768789", "url": "https://cs.wikipedia.org/wiki?curid=768789", "title": "Václav Dědek", "text": "Václav Dědek\n\nVáclav Dědek (15. června 1910 Mladá Boleslav – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nPo volbách roku 1960 byl zvolen za KSČ do Národního shromáždění ČSSR za Severočeský kraj. Mandát nabyl až dodatečně v listopadu 1961 jako náhradník poté, co zemřel poslanec Václav Kopecký. V parlamentu setrval až do konce funkčního období, tedy do voleb roku 1964.\n\nProfesně se k roku 1961 uvádí jako ředitel Severočeského krajského nakladatelství v Liberci. Už v meziválečném období byl aktivním komunistou. Za druhé světové války byl vězněn. Byl nositelem několika vyznamenání, v roce 1959 mu byla udělena Československá cena míru. Po invazi vojsk Varšavské smlouvy do Československa se za počínající normalizace podílel na čistkách v kulturní a novinářské obci na Liberecku. Působil sám jako publicista, je autorem několika knih o regionálních tématech.\n\n"}
{"id": "768790", "url": "https://cs.wikipedia.org/wiki?curid=768790", "title": "Sivasspor", "text": "Sivasspor\n\nSivasspor je turecký sportovní klub z města Sivas, v němž nejvýznamnějším je fotbalový oddíl, který od roku 2005 hraje nejvyšší tureckou fotbalovou soutěž. Založen byl roku 1967, a to sloučením tří klubů: Yolsporu, Kızılırmaku a Sivas Gençlik. Hřištěm klubu je stadion 4 Eylül Stadyumu s kapacitou 14 998 diváků.\n\nV květnu 2013 se stal hlavním trenérem Sivassporu bývalý vynikající brazilský fotbalista Roberto Carlos, který podepsal smlouvu na jeden rok s možností opce.\n\nV sezóně 2008/09 skončil v turecké lize na 2. místě a zúčastnil se tudíž v následujícím ročníku Ligy mistrů – v 3. předkole vypadl s belgickým Anderlechtem Brusel, načež přešel do Evropské ligy, kde ve 4. předkole ztroskotal na ukrajinském Śachtaru Doněck.\n\nSeznam českých hráčů, kteří působili v klubu Sivasspor:\n\nMimo českých hráčů zde působil i slovenský brankář Štefan Senecký.\n\n"}
{"id": "768791", "url": "https://cs.wikipedia.org/wiki?curid=768791", "title": "Cabannes", "text": "Cabannes\n\nCabannes je obec ve Francii v departementu Bouches-du-Rhône.\n\nObec se nachází 15 kilometrů západně od Cavaillonu a 18 kilometrů severozápadně od Saint-Rémy-de-Provence. Cabannes leží na řece Durance, jež tvoří zároveň hranici s departementem Vaucluse.\n\n\nObec leží v blízkosti silnice N7. Skrz její území prochází rovněž dálnice A7.\n\n\n\n\n"}
{"id": "768793", "url": "https://cs.wikipedia.org/wiki?curid=768793", "title": "Brynych", "text": "Brynych\n\nPříjmení Brynych nosí více osobností:\n\n"}
{"id": "768796", "url": "https://cs.wikipedia.org/wiki?curid=768796", "title": "Anežka Dočkalová", "text": "Anežka Dočkalová\n\nAnežka Dočkalová (15. prosince 1924 - ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Západočeský kraj. V parlamentu setrvala až do konce funkčního období, tedy do voleb roku 1964.\n\nPo invazi vojsk Varšavské smlouvy do Československa ji západočeský Krajský výbor KSČ zařadil na seznam „představitelů a exponentů pravice“. V té době je uváděna jako starší instruktorka průmyslového oddělen Okresního výboru KSČ Sokolov.\n\n"}
{"id": "768798", "url": "https://cs.wikipedia.org/wiki?curid=768798", "title": "Československo na Letních olympijských hrách 1972", "text": "Československo na Letních olympijských hrách 1972\n\nČeskoslovensko na Letních olympijských hrách 1972 v německém Mnichově reprezentovalo 181 sportovců, z toho 36 žen. Nejmladší účastnicí byla plavkyně Věra Faitlová (14 let, 299 dní), nejstarším účastníkem pak jachtař Miroslav Vejvoda (40 let, 56 dní). Reprezentanti vybojovali 8 medailí, z toho 2 zlaté, 4 stříbrné a 2 bronzové.\n\n"}
{"id": "768803", "url": "https://cs.wikipedia.org/wiki?curid=768803", "title": "Satelitní telefon", "text": "Satelitní telefon\n\nSatelitní telefon je přenosné telekomunikační zařízení, pomocí kterého může být uskutečněn hlasový, nebo datový přenos do veřejné telekomunikační sítě. Zařízení se do sítě připojuje přes telekomunikační satelit. Ten umožňuje spojení s většinou národních telekomunikačních sítí na světě. Satelitní telefon je nezávislý na stavu jakýchkoliv lokálních sítí, v jejichž dosahu se majitel satelitního telefonu nachází. Je vždy nutno dbát na lokální telekomunikační předpisy, které mohou regulovat, v některých případech zpoplatnit nebo i zakázat provoz osobních satelitních zařízení. Z porušení mohou plynout značné sankce, případně i trestní odpovědnost. Největší omezení se většinou týkají zemí s nedemokratickým zřízením.\n\nSatelitní telefony se připojují do různých satelitních sítí, které jsou tvořeny buď nízko letícími satelity, nebo satelity na geostacionárních drahách. Nejstarší geostacionární sítí, na které je přímo z námořních předpisů SOLAS závislá námořní přeprava je síť Inmarsat. Bez vybavení Inmarsatu by například žádná osobní loď nebo jakákoliv loď o výtlaku větším než 300 RT nemohla přeplout oceán. Alternativa není ze zákona přípustná. Druhou známou geostacionární sítí je síť Thuraya, která je co se týče pokrytí více omezena. Nízko letící satelity reprezentuje síť Iridium. Na rozdíl od geostacionárních satelitů pokrývá i polární oblasti, které nemohou být dvěma předchozími sítěmi pokryty. Na této síti je klíčově závislá americká administrativa. Volání přes satelitní sítě má svá omezení. Telefony nefungují v místnostech, musí mít přímý výhled na satelit, obdobně jako tomu je u satelitních televizí. Musí mít platnou SIM vystavenou satelitním operátorem.\n"}
{"id": "768805", "url": "https://cs.wikipedia.org/wiki?curid=768805", "title": "Erik Årsäll", "text": "Erik Årsäll\n\nErik Årsäll mohl být králem Švédska, jeho historická existence je ovšem zpochybňována. Jeho vláda je někdy odhadována na konec 11. století, jindy až na dobu po roce 1120, kritičtí historici ale mají za to, že jde o legendární jméno z 10. století.\n\nMohl být synem pohanského švédského krále Blot-Svena stejně jako on vykonávat oběti. Neobjevuje se však v žádných švédských či dánských důležitých zdrojích.\n\nErik je některými neověřitelnými zdroji zmiňován jako otec či děd Sverkera I., což naznačuje, že jeho skutečné jméno (nebo jeho otce) mohlo být Kol nebo Cornube. Jméno \"Eric Årsäll\" by ho v tom případě popisovalo jako \"krále, během jehož vlády byly dobré sklizně\".\n"}
{"id": "768807", "url": "https://cs.wikipedia.org/wiki?curid=768807", "title": "Lubomír Dohnal", "text": "Lubomír Dohnal\n\nLubomír Dohnal (29. ledna 1923 – ???) byl český a československý politik Československé strany socialistické a poúnorový poslanec Národního shromáždění ČSSR, České národní rady a Sněmovny lidu Federálního shromáždění.\nVe volbách roku 1960 byl zvolen za ČSS poslancem Národního shromáždění ČSSR za Jihomoravský kraj. Mandát obhájil ve volbách roku 1964. V Národním shromáždění zasedal až do konce jeho funkčního období v roce 1968. V dubnu 1968 se ještě stal místopředsedou Národního shromáždění.\n\nK roku 1964 se profesně uvádí jako vedoucí odboru ONV v Gottwaldově. K roku 1968 je evidován coby místopředseda parlamentu, bytem Slavičín.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Slavičín), kde opět zastával post místopředsedy a setrval zde až do své rezignace na poslanecké křeslo v prosinci 1970. Ve stejném období zasedal i v České národní radě. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako místopředseda Federálního shromáždění.\n\nPůsobil jako právník a publikoval několik knih na téma systému sociálního zabezpečení v Československu.\n\n"}
{"id": "768810", "url": "https://cs.wikipedia.org/wiki?curid=768810", "title": "Petr Bauman", "text": "Petr Bauman\n\nPetr Bauman (* 3. ledna 1961 Frýdek-Místek) je bývalý český fotbalový útočník.\n\nLigu hrál za Baník Ostrava, RH Cheb a znovu za Baník Ostrava. Dále hrál za Zbrojovku Brno a TŽ Třinec. V lize odehrál 109 utkání a dal 7 gólů. Za dorosteneckou reprezentaci nastoupil v 9 utkáních a dal 1 gól. V lize debutoval ve věku 16 let a 8 měsíce a byl tehdy nejmladším ligovým hráčem v poválečné historii.\n\n\n"}
{"id": "768811", "url": "https://cs.wikipedia.org/wiki?curid=768811", "title": "Vysokoškolská katedra", "text": "Vysokoškolská katedra\n\nVysokoškolská katedra je organizační jednotka a vědecké pracoviště vysokoškolské fakulty, případně přímo vysoké školy, pokud ta se na fakulty nedělí. Katedra sdružuje pedagogy jednoho či více příbuzných oborů, kteří tedy vyučují podobným předmětům. Existují tak např. katedry historie, botaniky nebo třeba občanského práva. Vedle kateder mohou existovat kupř. též na vysokých školách instituty (jakožto obdobné členění).\n\nSystém kateder byl do systému českého vysokého školství implementován až v roce 1950 na základě sovětského vlivu. Do té doby byly fakulty československých vysokých škol, podobně jako jinde v Evropě, strukturovány do menších ústavů či seminářů, které vedl určitý profesor. V souladu s centralizací vysokého školství a zrušením akademické samosprávy katedry zřizoval a jejich vedoucího jmenoval ministr školství. Až od roku 1956 tuto roli převzal rektor vysoké školy. Vedoucí katedru řídil a zabezpečoval plnění studijních plánů, ale také kádrově hodnotil činnost členů dané katedry a odpovídal nejen za odbornou, ale i za politickou činnost katedry děkanovi fakulty, případně přímo rektorovi.\n\nPo roce 1990 došlo k opuštění povinného katedrového systému a konkrétní organizační členění nejen vysokých škol, ale i jejich fakult bylo svěřeno akademické samosprávě, na některých místech tak začaly vznikat ústavy, kliniky či semináře. Jinde se ale katedry udržely, někdy i „vedle“ nových organizačních forem (viz např. Filozofická fakulta Masarykovy univerzity).\n"}
{"id": "768813", "url": "https://cs.wikipedia.org/wiki?curid=768813", "title": "Zdena Dohnalová", "text": "Zdena Dohnalová\n\nZdena Dohnalová (12. srpna 1924 – ???) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1960 byla zvolena za KSČ do Národního shromáždění ČSSR za hlavní město Praha. Podílela se na projednávání nové ústavy ČSSR. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. K roku 1968 se uvádí profesně jako pracovnice aparátu ROH, bytem Praha Holešovice-Troja.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Praha 7 Holešovice, Troja), kde setrvala do konce volebního období, tedy do voleb roku 1971.\n\nPracovala jako dělnice v podniku Tesla Praha. V rámci KSČ patřila ke konzervativnímu, protireformnímu křídlu. Po invazi vojsk Varšavské smlouvy do Československa za počínající normalizace její politická kariéra pokračovala. V listopadu 1969 byla zvolena místopředsedkyní Českého svazu žen a v prosinci 1969 se stala členkou obvodního výboru KSČ Praha 7.Během parlamentní rozpravy v roce 1970 ohledně příčin nárůstu kriminality v ČSSR v letech 1968-1969, konstatovala, že nárůst zločinnosti byl způsobem protisocialistickými živly a že existuje dost důkazů, pro jejich trestní stíhání. V prosinci 1969 rovněž při jednání ústavně-právního výboru parlamentu navrhovala rozsáhlé konfiskace bytů posrpnových emigrantů.\n\n"}
{"id": "768817", "url": "https://cs.wikipedia.org/wiki?curid=768817", "title": "Karel Doupovec", "text": "Karel Doupovec\n\nKarel Doupovec (25. října 1909 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Mandát získal opět ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako provozní mistr, bytem Jeseník.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Jeseník), kde setrval do konce volebního období, tedy do voleb roku 1971.\n\n"}
{"id": "768821", "url": "https://cs.wikipedia.org/wiki?curid=768821", "title": "František Dudač", "text": "František Dudač\n\nFrantišek Dudač (23. prosince 1916 - 30. března 1963) byl český a československý politik Komunistické strany Československa a poúnorový poslanec Národního shromáždění ČSSR.\n\nPracoval jako topič a později coby strojvůdce v lokomotivním depu v Praze-Vršovicích. Byl nositelem vyznamenání Za vynikající práci.\n\nVe volbách roku 1960 byl zvolen za KSČ do Národního shromáždění ČSSR za hlavní město Praha. V parlamentu setrval až do své smrti roku 1963.\n\n"}
{"id": "768822", "url": "https://cs.wikipedia.org/wiki?curid=768822", "title": "Franco Baresi", "text": "Franco Baresi\n\nFranco Baresi (8. května 1960, Travagliato, Itálie) byl ve své době jedním z nejlepších fotbalových obránců na světě. Celá jeho hráčská kariéra byla spjata italským týmem AC Milán. Pelé ho roku 2004 zařadil mezi 125 nejlepších žijících fotbalistů. V anketě Zlatý míč, která hledala nejlepšího fotbalistu Evropy, se roku 1989 umístil na druhém místě, rok poté na pátém.\n\nJeho bratr Giuseppe Baresi hrával za konkurenční tým Inter Milan.\n\n\n\n"}
{"id": "768827", "url": "https://cs.wikipedia.org/wiki?curid=768827", "title": "Borja Valero", "text": "Borja Valero\n\nBorja Valero Iglesias (* 18. června 1985 Madrid, Španělsko) je španělský fotbalový záložník a reprezentant.\n\nBorja Valero začal s fotbalem v \"AD Villa Rosa\". Ve dvanácti letech přešel do žákovského mužstva klubu Real Madrid. Po účasti v různých mládežnických kategoriích se v létě roku 2005 dostal do Realu Madrid Castilla, rezervního týmu Realu Madrid. V prvním týmu debutoval v Copa del Rey 25. října 2006 proti Écija Balompié. 6. prosince téhož roku nastoupil v Champions League-Gruppenspiel proti Dynamu Kyjev.\n\nV létě roku 2007 přestoupil do RCD Mallorca a v roce 2008 do Premier League do West Bromwich Albion FC. Tam hrál jednu sezónu a poté se vrátil zpět do RCD Mallorca. V létě roku 2010 odešel do Villarreal CF.\n\nBorja Valero byl členem vítězné španělské reprezentace na Mistrovství Evropy ve fotbale hráčů do 19 let v roce 2004 a vstřelil rozhodující branku Turecku na 1:0 v prodloužení finále. 4. června 2011 debutoval v přátelskému utkání proti USA za A-tým.\n\n\n"}
{"id": "768828", "url": "https://cs.wikipedia.org/wiki?curid=768828", "title": "Dunkelsberg", "text": "Dunkelsberg\n\nDunkelsberg byla osada zaniklé obce Zakšov v Doupovských horách, ve vojenském újezdu Hradiště.\n\nJméno vesnice bylo odvozeno od příjmení Dunkel. V historických pramenech se objevuje ve tvarech: Tunklpergk (1546), Dunkerls Pergk (1563), Tunglsberg (1631), Dunckelsberg (1705), Dunkelsbergerhof (1785) a Dunkelsberg nebo Tungelsberg (1847).\n\nOsada byla postavena na jih od Zakšova a její součástí byl poplužní dvůr a ovčín. Ještě o něco více na jihovýchod stávala sklárna. Poprvé je osada zmiňována roku 1847. V roce 1853 došlo k ukončení provozu místní sklárny. Nedaleko sklárny stával přízemní domek, který roku 1850 nechal hrabě Eugen Černín z Chudenic přestavět na lovecký zámek. Koncem šedesátých let 19. století došlo k přestavění bývalé sklárny na parní pilu, která nesla název (Adélina pila). V roce 1945 byla osada vysídlena a v roce 1953 spolu se zřízením vojenského újezdu zbořena.\n\nSkutečná doba vzniku osady však může jít ještě více do minulosti. August Sedláček se totiž ve svém díle zmiňuje o tvrzi \"Tunklsberk\" (dosud přesně nelokalizovaná), která měla stávat v obci na úpatí hory Pustý zámek v místech pole Zajímavé je, že na úpatí této hory ležel právě Dunkelsberg. Tato blíže neznámá obec existovala už ve 13. století, první písemná zmínka pak pochází až z roku 1546, kdy patřila pod Doupov. V roce 1563 však už obec neexistovala. V zemských deskách je totiž uveden už jen dvůr \"Dunkerls Perg\".\n\n\n"}
{"id": "768835", "url": "https://cs.wikipedia.org/wiki?curid=768835", "title": "Ovesná kaše", "text": "Ovesná kaše\n\nOvesná kaše je teplý sladký pokrm. Skládá se z ovesných vloček, mléka, obvykle cukru, případně soli a dalších variabilních přísad. Příprava spočívá v přisypání vloček do jemně osoleného vroucího mléka. Vločky se nechají projít varem a kaše se pak nechá odstát.\n\nOvesná kaše se podává s rozpuštěným máslem, posypaná cukrem, kakaem, ovocem apod. Tyto přísady je možné přidat již během vaření.\n"}
{"id": "768836", "url": "https://cs.wikipedia.org/wiki?curid=768836", "title": "Hobitín", "text": "Hobitín\n\nHobitín je fiktivní městečko vystupující v románu \"Pán prstenů\" od spisovatele J. R. R. Tolkiena. Hobitín se nachází v Kraji, a je jedním z nejhlavnějších a největších sídel této hobití zemičky. Přesně leží v Západní čtvrtce. V čele městečka stojí starosta, který je volen.\n\nV Hobitíně žijí, jak název vypovídá, hobité ve svých norách zabudovaných ve svazích kopců. Většina jeho obyvatel se živí zemědělstvím a řemesly. Jsou zde provaznické, zahradnické i mlynářské rodiny.\n\nCo se týče pohostinství, jsou zde dvě hospody. \"U Zeleného draka\" a \"Na Povodí\". Zdejší hobiti jsou, stejně jako většina hobitů z Kraje, nezávislí na okolním světě a snaží se nezaplétat do odvážných či nebezpečných dobrodružství. Jsou to zkrátka venkované. Nemají moc rádi své sousedy z Východnějších částí Kraje nebo Z Rádovska za Brandyvínou, protože jim připadají unáhlení a divní, když žijí tak blízko u hranic.\n\nMezi nejbohatší a nejvlivnější obyvatele patřila rodina Pytlíků, kteří zde mají vlastní velikou a honosnou noru. Pytlíci jsou zde bráni jako panstvo. Sídlo je významné proto, že z něho pochází několik hlavních postav z Pána prstenů a Hobita. Je to Frodo Pytlík a Bilbo Pytlík, spolu se Samvědem Křepelkou.\n\nHobitín neexistuje pouze na papíře. Ve filmové trilogii \"Pán prstenů\" byly kulisy vyrobeny z méně odolných materiálů a musely být odstraněny. Pro novou trilogii \"\" byl Hobitín postaven znovu a po dokončení natáčení zde zůstal jako atrakce pro turisty. Oficiální název je Hobbiton Movie Set Tours. Hobitín inspiroval také řadu fanoušků. Například v České republice můžete navštívit Czech Hobbiton.\n"}
{"id": "768837", "url": "https://cs.wikipedia.org/wiki?curid=768837", "title": "Alessandro Costacurta", "text": "Alessandro Costacurta\n\nAlessandro Costacurta (24. dubna 1966, Orago, Itálie) byl italským fotbalovým obráncem. Téměř celá jeho hráčská kariéra byla spjata s italským týmem AC Milán.\n\n\n"}
{"id": "768838", "url": "https://cs.wikipedia.org/wiki?curid=768838", "title": "Ivan Štoll", "text": "Ivan Štoll\n\nIvan Štoll (10. prosince 1935 Moskva – 5. září 2017 Praha) byl český fyzik, pedagog a popularizátor vědy, veřejnosti známý jako odborník na kulový blesk a autor desítek populárních publikací z fyziky a jejích dějin.\n\nPo studiu na Matematicko-fyzikální fakultě UK v Praze (1955) absolvoval Fyzikální fakultu Moskevské státní univerzity, obor fyzika atomového jádra (prof. M. A. Leontovič, 1961). Poté pracoval v Ústavu jaderných výzkumů v Řeži u Prahy.\n\nCelý svůj další život pak spojil s Fakultou jadernou a fyzikálně inženýrskou ČVUT v Praze (1962-2016), kde působil také jako vedoucí katedry fyziky (1972–1991) a děkan (1973–1988). Pod jeho vedením fakulta vybudovala mimo jiné i zkušební jaderný reaktor VR-1 Vrabec v pražské Troji určený pro výchovu jaderných expertů. Jeho odborným zájmem je fyzika plazmatu, kvantová elektronika a v poslední době zejména historie fyziky. V letech 1968–1970 působil v rámci stáže Kanadské atomové komise na Saskatchewanské univerzitě v kanadském Saskatoonu.\n\nJe autorem řady popularizačních publikací (\"Paprsek budoucnosti\", 1974; \"Tajemství kulového blesku\", 1987; \"Objevitelé přírodních zákonů\", 1997, \"Věda a technika v českých zemích\", s J. Hozákem, 2002), středoškolských i vysokoškolských učebnic fyziky (\"Elektřina a magnetismus\", s Bedřichem Sedlákem, 2002, \"Klasická teoretická fyzika\", s J. Tolarem a I. Jexem, 2017), skript (\"Teoretická fyzika\", s J. Tolarem, 1992; \"Energie pro 21. století\", s B. Heřmanským, 1992; \"Mechanika\", 2003) a publikací z historie vědy (\"Praha – jeviště vědy\", 2005, \"Jan Marek Marci\", 1996; \"Christian Doppler\", 2003; \"Archimedes\" – s J. Bečvářem, 2005). Byl koordinátorem českého překladu \"Feynmanových Přednášek z fyziky\" (1999–2001). V roce 2009 vydal monografii \"Dějiny fyziky\", oceňovanou jako základní původní dílo v tomto oboru. Podílel se také na řadě scénářů k dokumentárním filmům, zejména k dvanáctidílnému seriálu \"Praha – jeviště vědy\" (režie Martin Štoll, 2000). Mimo svá hlavní témata zpracoval esejistickou formou své dojmy ze setkání s kanadskými indiány v knize \"Radil jsem se s vlky\" (2011).\n\n\n"}
{"id": "768839", "url": "https://cs.wikipedia.org/wiki?curid=768839", "title": "Bourbon (whiskey)", "text": "Bourbon (whiskey)\n\nBourbon je typ americké whiskey vyráběný z minimálně 51% kukuřice. Zbytek může připadnout na žito nebo pšenici. Destilát obsahuje minimálně 80 proof (40 % alkoholu).\nJméno je odvozeno od okresu Bourbon County ve státě Kentucky, kde se tato whiskey vyrábí od 18. století.\nAčkoli její výroba není teritoriálně omezena, je silně spjatá s americkým jihem a především se státem Kentucky. \n\n"}
{"id": "768842", "url": "https://cs.wikipedia.org/wiki?curid=768842", "title": "Akademický senát Masarykovy univerzity", "text": "Akademický senát Masarykovy univerzity\n\nAkademický senát Masarykovy univerzity (AS MU) je samosprávný zastupitelský akademický orgán Masarykovy univerzity (MU) složený z 50 senátorů, zastoupeni jsou v něm jak učitelé (30 senátorů), tak studenti (20 senátorů). Vznikl v souvislosti s obnovením akademické samosprávy v roce 1990. Podobné akademické senáty mají i jednotlivé fakulty univerzity.\n\nVnitřně se AS MU člení na komoru akademických pracovníků a komoru studentů, dále má zřízenou mj. ekonomickou i legislativní komisi. V čele celého senátu pak stojí předseda, volený z řad učitelů a dva místopředsedové, z nichž jeden je akademický pracovník a jeden student. Členství v AS MU je čestné a neslučitelné s funkcemi rektora, prorektorů, děkanů i proděkanů, funkční období trvá tři roky. Senátoři jsou voleni přímo celou akademickou obcí, způsob volby a pravidla jeho zasedání a jednání stanoví \"Volební a jednací řád AS MU\". Řádné zasedání AS MU se koná nejméně dvakrát za semestr, lze svolat i mimořádné zasedání, jednání je vždy veřejné. Administrativu zajišťuje rektorát MU a všechny náklady jsou hrazeny z rozpočtu univerzity.\n\nAkademický senát Masarykovy univerzity zejména:\nDále se např. vyjadřuje k záměru rektora jmenovat nebo odvolat prorektory či k podnětům a stanoviskům správní rady MU.\n\nToto je seznam předsedú akademického senátu od obnovení akademické samosprávy v roce 1990\n\n"}
{"id": "768845", "url": "https://cs.wikipedia.org/wiki?curid=768845", "title": "Bitva u Povodí", "text": "Bitva u Povodí\n\nBitva u Povodí proběhla 3. listopadu 3020 třetího věku (1420 krajového letopočtu) v Kraji nedaleko Hobitína. Jedná se o bitvu z románu J. R. R. Tolkiena \"Pán prstenů\".\n\nVzbouření hobité a jejich vůdci Smělmír Brandorád a Peregrin Bral zde porazili bandu „darebáků\" z Jihu vedenou Sarumanem a zakončili tak Válku o Prsten. Bitva se odehrála v bývalém pískovém lomu, kde Smíšek i Pipin zkušeně využili terénu a darebáky výhodně přepadli obklíčené v lomu. V bitvě, která byla vybojována na cestě k Povodí, zahynulo asi sedmdesát darebáků a 19 hobitů. Byla to druhá a poslední bitva vybojovaná v Kraji.\n"}
{"id": "768851", "url": "https://cs.wikipedia.org/wiki?curid=768851", "title": "Crédit Lyonnais", "text": "Crédit Lyonnais\n\nCrédit Lyonnais je významná francouzská banka se sídlem v Lyonu. V roce 2003 ji koupila banka Crédit Agricole. Crédit Lyonnais je hlavním sponzorem žlutého trikotu na Tour de France.\n\nBanku založil v Lyonu Henri Germain 6. července 1863. Spolu s BNP Paribas a Société Générale tak patří ke třem nejstarším bankám ve Francii. V roce 1870 otevřela banka svou první filiálku v cizině v Londýně. V roce 1876 bylo otevřeno zastoupení v Paříži, které se až do roku 1913 stalo hlavním sídlem banky. Po druhé světové válce byly ve Francii znárodněny čtyři největší banky a mezi nimi i Crédit Lyonnais (1946).\n\nOd roku 1973 bylo zaměstnancům banky umožněno získat její akcie. Tato částečná privatizace byla ale v roce 1982 zvrácena novým zestátněním francouzského bankovnictví za prvního Mitterrandova mandátu. Během první vlády premiéra Jacquese Chiraca (1986-1989) měla být Crédit Lyonnais privatizována, ale k tomu nedošlo.\n\nPod vedením Jeana Yvese Haberera (1988-1993) banka expandovala do zahraničí, kde získala množství finančních ústavů: \"Chase Banque de Commerce\" v Belgii, \"Credito Bergamasco\" a \"Banco San Marco\" v Itálii, \"Banca Jover\" a \"Banco Comercial Espanol\" ve Španělsku a \"Bank für Gemeinwirtschaft\" v Německu. Rovněž získala prostřednictvím svých dceřiných společností investiční fondy \"Clinvest\", \"Clindus\" a \"SDBO\" a řadu průmyslových podílů. Konec hospodářské konjunktury a krize na trhu s nemovitostmi ve Francii vedly v roce 1992 k výrazným finančním ztrátám, což mělo za následek deficit ve výši zhruba 150 miliard franků (asi 23 miliard €). Pouze zásah státu odvrátil banku od bankrotu. Nesplacené závazky a úvěry byly převedeny na nově vytvořenou státní společnost \"Consortium de Réalisation\". Od roku 1999 byly akcie volně obchodovatelné na burze, stát si ponechal 10% podíl. Belgickou část Crédit Lyonnais v tomto roce koupila Deutsche Bank.\nDne 5. května 1996 postihl historické firemní sídlo v Paříži velký požár. Oheň za 12 hodin zničil dvě třetiny budovy, mj. též bankovní archiv a počítačová data.\nV roce 2003 převzala banku Crédit Agricole a stala se tak její dceřinou společností. V září 2010 byla Crédit Lyonnais spolu s dalšími 10 bankami odsouzena francouzským protimonopolním úřadem k celkové pokutě ve výši 381,1 miliónů €. Banky uzavřely dohodu a v letech 2002-2007 zpoplatnily svým zákazníkům platbu šekem ve výši 4,3 centů, aby docílily mimořádného zisku. Opatření se dotklo 80 % šeků použitých ve Francii. Do té doby bylo jejich používání bezplatné. Po zásahu bankovního dozoru byla tato praxe ukončena a kartel byl potrestán pokutou. Protože Crédit Lyonnais byla v roce 2000 kvůli porušení pravidel hospodářské soutěže pokutována, byla její pokuta navýšena ještě o dalších 20 %.\n\n\n"}
{"id": "768853", "url": "https://cs.wikipedia.org/wiki?curid=768853", "title": "FK Mogren", "text": "FK Mogren\n\nFudbalski klub Mogren je fotbalový klub z Černé Hory, z města Budva. Založen byl roku 1920. Dvakrát vyhrál nejvyšší soutěž Černé Hory (2008/09, 2010/11), jednou získal černohorský fotbalový pohár (2007/08).\n\n"}
{"id": "768855", "url": "https://cs.wikipedia.org/wiki?curid=768855", "title": "CERT", "text": "CERT\n\nCERT (Computer Emergency Response Team) je v informatice skupina, která vznikla roku 1988 po aféře s jedním z prvních počítačových červů, který ke svému šíření využíval celosvětovou sítě internet tzv. Morrisův červ. Od této doby skupina zveřejňuje velké množství bezpečnostních rad, k tomu dále zodpovídá přibližně za více jak 140 000 zpráv o internetových průlomech a velké množství oznámení o zranitelných míst v různých systémech. Další činností skupiny CERT je 24 hodinová telefonická podpora, kterou poskytuje velmi důležité technické rady lidem, kteří se dostali do problémů související s narušením jejich zabezpečením. Na jejich webových stránkách jsou k dispozici důležité nové i starší informace o bezpečnosti. Navíc tato skupina vydává pravidelné roční zprávy, které poskytují vynikající statistický náhled na danou problematiku.\n\nPůvodně skupina CERT nezveřejňovala informace o zranitelných místech v informačních systémech dříve, než byla vytvořena oprava daného místa. Pro tento postup bylo mnoho odlišných názorů, protože si mnoho lidí myslelo, že zveřejnění informace o možném zneužití ještě dříve, než se vytvoří daná oprava je kontraproduktivní, avšak další věřili, že v době kdy se daná slabina odhalí, tak komunita crackerů o ni již dávno ví a informace o dané chybě v systému jsou již s největší pravděpodobností nějakou dobu k dispozici na jejich informačních kanálech a nepublikováním těchto informací ponechává skupina CERT výhodu právě na straně crackerů. V roce 2000 byl skupinou CERT přijato kompromisní řešení, a to takové, že bude zveřejňovat varování vždy po 45 dnech a to bez ohledu na jednání výrobce. A tím na výrobce dosáhne určitého tlaku, aby dané chyby opravil, avšak mu ponechá určitý čas na možnou nápravu ještě před zveřejněním. Všechny podrobnosti o zveřejňováním varování skupiny CERT jsou k dispozici na jejich webových stránkách.\n\nV informační zprávy skupiny CERT obsahují adresy na kterých jsou k dispozici opravy s informacemi daného výrobce. Na těchto webových stránkách je možno také nalézt nástroje, nebo programový kód, jejíž pomocí budete moci zjistit jak je váš systém proti určité zranitelnosti zabezpečen. Jelikož v databázi se nacházejí informace o zranitelností již od roku 1988, tak je to vhodné místo i pro odzkoušení starších bezpečnostních slabin informačních systémů.\n\n"}
{"id": "768859", "url": "https://cs.wikipedia.org/wiki?curid=768859", "title": "Arrondissement Antony", "text": "Arrondissement Antony\n\nArrondissement Antony (fr. \"Arrondissement d'Antony\") je správní územní jednotka ležící v departementu Hauts-de-Seine a regionu Île-de-France ve Francii. Člení se dále na 12 kantonů a stejný počet obcí.\n\n"}
{"id": "768860", "url": "https://cs.wikipedia.org/wiki?curid=768860", "title": "Edward Speleers", "text": "Edward Speleers\n\nEdward John „Ed“ Speleers (* 21. prosince 1987, Chichester, Západní Sussex, Spojené království) je britský herec a producent.\n\nNarodil se v nemocnici svatého Richarda v Chichesteru v Západním Sussexu. Jeho rodiče se rozvedli, když mu byly tři roky. Jeho matka Gill žije ve Španělsku a jeho otec John je finanční konzultant a žije v Londýně. Má dva starší nevlastní bratry. V roce 2006 opustil Eastbourne College, aby si mohl zahrát hlavní roli ve filmu \"Eragon\".\n\nJe ženatý s Asiou Macey a má s ní jedno dítě, které se narodilo v lednu 2015.\n\nPřed hlavní rolí ve filmu \"Eragon\" se objevoval ve školních představeních jako \"Sen noci svatojánské\", \"Petr Pan\", \"Tramvaj do stanice Touha\", \"Richard III.\" a \"Hamlet\". Když navštěvoval Eastbourne College, napsal se svým kamarádem Robem Curranem hru Retribution, která řeší problémy jako týrání dětí a pedofilie. Také si zahrál v krátkém filmu Charlieho Bleakleye s názvem \"Metropolis\".\n\nPoté získal titulní roli ve filmu \"Eragon\". V roce 2008 se objevil v britském seriálu \"Echo Beach\" jako Jimmy Penwarden.\n\nV polovině roku 2010 byl obsazen do jedné z hlavních rolí v britském thrilleru \"Není kam utéct\". Film režíroval Julian Gilbey a v hlavních rolích se spolu s ním ve filmu objevili Melissa George, Sean Harris a Eamonn Walker. Zahrál hlavní roli Jamieho v komediálním hororu \"Sex nebo život!\", kde se setkal s Jessicou Szohr a Timothy Spallem.\n\nSpeleers je ve Spojených státech zastupován Jennifer Rawlings z William Morris Endeavor a ve Spojeném království Sally Long-Innes z Independent Talent Group. Jeho manažerem je Matthew Hobbs.\n\n"}
{"id": "768861", "url": "https://cs.wikipedia.org/wiki?curid=768861", "title": "Arrondissement Argenteuil", "text": "Arrondissement Argenteuil\n\nArrondissement Argenteuil (fr. \"Arrondissement d'Argenteuil\") je správní územní jednotka ležící v departementu Val-d'Oise a regionu Île-de-France ve Francii. Člení se dále na 5 kantonů a 7 obcí.\n\nod roku 2015:\n\npřed rokem 2015:\n"}
{"id": "768862", "url": "https://cs.wikipedia.org/wiki?curid=768862", "title": "Arrondissement Bobigny", "text": "Arrondissement Bobigny\n\nArrondissement Bobigny (fr. \"Arrondissement de Bobigny\") je správní územní jednotka ležící v departementu Seine-Saint-Denis a regionu Île-de-France ve Francii. Člení se dále na 17 kantonů a 15 obcí.\n\n"}
{"id": "768863", "url": "https://cs.wikipedia.org/wiki?curid=768863", "title": "Arrondissement Boulogne-Billancourt", "text": "Arrondissement Boulogne-Billancourt\n\nArrondissement Boulogne-Billancourt (fr. \"Arrondissement de Boulogne-Billancourt\") je správní územní jednotka ležící v departementu Hauts-de-Seine a regionu Île-de-France ve Francii. Člení se dále na 9 kantonů a stejný počet obcí.\n\n"}
{"id": "768864", "url": "https://cs.wikipedia.org/wiki?curid=768864", "title": "Kazimieras Antanavičius (1937)", "text": "Kazimieras Antanavičius (1937)\n\nKazimieras Antanavičius (25. listopadu 1937 ve vsi Balsėnai, okres Klaipėda – 16. dubna 1998, Vilnius) byl litevský ekonom, politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, zakládající člen Sąjūdisu, zakladatel a předseda LSDP.\n\nNarodil se v selské rodině. Základní školu navštěvoval ve vsi Balsėnai. Po tom, co jeho rodiče odvezli do vynanství na Sibiř, navštěvoval střední školy v Tauragė a Šilalė. V roce 1955 absolvoval se zlatou medailí střední školu ve Švėkšně. V roce 1955 nastoupil na Stavební fakultu Kaunaského politechnického institutu (KPI). Za „protisovětskou“ činnost byl roku 1959 zatčen, vyslýchán, vyloučen z komsomolu a z politechnického institutu, ale v roce 1960 dokončil institut dálkově.\n\nV letech 1960 – 1965 pracoval ve Vilniusu jako mistr provozu ve stavebnictví. V letech 1964 – 1965 byl aspirantem v KPI. V letech 1967 – 1988 přednášel v Vilniuském inženýrsko-stavebním institutu (VISI) jako docent, vedoucí laboratoře. V roce 1968 obhájil disertaci kandidáta technických věd (později nostrifikován na doktora technických věd). Od roku 1982 byl profesorem. V letech 1989 až 1990 byl členem rady Nejvyššího sovětu Sovětského svazu a od roku 1990 do roku 1996 poslancem litevského parlamentu Seimas, předsedou Hospodářského výboru. Od roku 1997 do roku 1998 vyučoval na univerzitě Vytautase Velikého v Kaunasu.\n"}
{"id": "768865", "url": "https://cs.wikipedia.org/wiki?curid=768865", "title": "Arrondissement Fontainebleau", "text": "Arrondissement Fontainebleau\n\nArrondissement Fontainebleau (fr. \"Arrondissement de Fontainebleau\") je správní územní jednotka ležící v departementu Seine-et-Marne a regionu Île-de-France ve Francii. Člení se dále na čtyři kantony a 87 obcí.\n\nod roku 2015:\n\npřed rokem 2015:\n"}
{"id": "768866", "url": "https://cs.wikipedia.org/wiki?curid=768866", "title": "Arrondissement L'Haÿ-les-Roses", "text": "Arrondissement L'Haÿ-les-Roses\n\nArrondissement L'Haÿ-les-Roses (fr. \"Arrondissement de L'Haÿ-les-Roses\") je správní územní jednotka ležící v departementu Val-de-Marne a regionu Île-de-France ve Francii. Člení se dále na 9 kantonů a 10 obcí.\n\n"}
{"id": "768868", "url": "https://cs.wikipedia.org/wiki?curid=768868", "title": "Arrondissement Saint-Denis (Seine-Saint-Denis)", "text": "Arrondissement Saint-Denis (Seine-Saint-Denis)\n\nArrondissement Saint-Denis (fr. \"Arrondissement de Saint-Denis\") je správní územní jednotka ležící v departementu Seine-Saint-Denis a regionu Île-de-France ve Francii. Člení se dále na deset kantonů a devět obcí.\n\n"}
{"id": "768869", "url": "https://cs.wikipedia.org/wiki?curid=768869", "title": "Arrondissement Saint-Germain-en-Laye", "text": "Arrondissement Saint-Germain-en-Laye\n\nArrondissement Saint-Germain-en-Laye (fr. \"Arrondissement de Saint-Germain-en-Laye\") je správní územní jednotka ležící v departementu Yvelines a regionu Île-de-France ve Francii. Člení se dále na 16 kantonů a 45 obcí.\n\n"}
{"id": "768870", "url": "https://cs.wikipedia.org/wiki?curid=768870", "title": "Arnošt Parsch", "text": "Arnošt Parsch\n\nArnošt Parsch (12. února 1936 Bučovice – 19. září 2013 Brno) byl český hudební skladatel.\n\nVystudoval ekonomii na Vyšší hospodářské škole ve Vyškově. Pracoval jako ekonom a současně studoval soukromě skladbu u Jaromíra Podešvy a Miloslava Ištvana. V roce 1963 vstoupil na Janáčkovu akademii múzických umění v Brně a pokračoval ve studiu kompozice u Miloslava Ištvana jako řádný student. Studia dokončil v roce 1968 a poté pracoval jako tajemník brněnské pobočky \"Svazu československých skladatelů\". V roce 1976 se stal tajemníkem \"Mezinárodního hudebního festivalu v Brně\" a v roce 1990 prezidentem jeho direktoria. Na JAMU působil nejprve jako odborný asistent, poté jako externí pedagog a v roce 1996 byl jmenován profesorem.\n\nOd roku 1980 byl členem uměleckého sdružení \"Camerata Brno\", které sdružuje avantgardní hudební skladatele a hudební teoretiky. Členy tohoto sdružení jsou např. skladatel Jiří Bárta, Miloš Štědroň, Radomír Ištvan, Leoš Faltus, Ivo Medek, Michal Košut a Alois Piňos. Ve spolupráci se členy tohoto sdružení publikoval i teoretické práce.\n\nJiž od dob studií se zabýval moderním skladebnými technikami: dodekafonií, seriální a témbrovou hudbou a aleatorikou. Koncem 60. let formuloval osobitou metodu transpozice konkrétních zvukových dějů. Zkoumal výrazové možnosti cimbálu, cembala a méně obvyklých nástrojových kombinací. Realizoval rovněž elektroakustické skladby. V průběhu 70. let se inspiroval lidovou hudbou jižní Moravy. \n\n\n\n"}
{"id": "768871", "url": "https://cs.wikipedia.org/wiki?curid=768871", "title": "Smaragdové pobřeží", "text": "Smaragdové pobřeží\n\nSmaragdové pobřeží (\"Côte d'Émeraude\") je část francouzského pobřeží v Bretani, které se nachází mezi cap Fréhel a Cancale. Pojmenoval jej tak Eugène Herpin, a to z důvodu smaragdově zelené barvy místního moře.\n\nNa Smaragdovém pobřeží se nacházejí tyto města a vesničky (v pořadí z východu na západ):\n\n\n\nMezi obce na Smaragdovém pobřeží se vedle výše uvedených řadí i přístav Erquy a lázeňské centrum Pléneuf-Val-André na hranicích pláže v Saint-Brieuc.\n\nV říjnu 1996 tyto obce vytvořily Sdružení obcí na Smaragdovém pobřeží \"Communauté de communes de la Côte d'Émeraude\".\n\nOblast ohraničená řekou Rance, kanálem La Manche a proláklinou u Châteauneuf nesla odnepaměti název \"Clos-Poulet\", tedy název, který se odvodil od \"Pou-Alet\" z latinského \"Pagus Aleti\" (tj. kraj Alet). Přejmenování na \"Smaragdové pobřeží\" vzniklo podle modelu \"Azurové pobřeží\" (\"Côte d'Azur\") v rámci podpory a rozvoje turistiky.\n\nPobřeží inspirovalo řadu umělců, jako například malíře Léona Hamoneta, který byl v roce 1941 pro svůj výjimečný talent toto pobřeží malebně zachytit jedním novinářem z Ouest-France označen za \"Sorcier de la Côte d'Émeraude\" – tedy čaroděje ze Smaragdového pobřeží.\n\nNázev Smaragdové pobřeží je součástí názvů řady publikací a děl:\n\n\n"}
{"id": "768872", "url": "https://cs.wikipedia.org/wiki?curid=768872", "title": "Arrondissement Mantes-la-Jolie", "text": "Arrondissement Mantes-la-Jolie\n\nArrondissement Mantes-la-Jolie (fr. \"Arrondissement de Mantes-la-Jolie\") je správní územní jednotka ležící v departementu Yvelines a regionu Île-de-France ve Francii. Člení se dále na osm kantonů a 117 obcí.\n\n"}
{"id": "768874", "url": "https://cs.wikipedia.org/wiki?curid=768874", "title": "Arrondissement Melun", "text": "Arrondissement Melun\n\nArrondissement Melun (fr. \"Arrondissement de Melun\") je správní územní jednotka ležící v departementu Seine-et-Marne a regionu Île-de-France ve Francii. Člení se dále na 8 kantonů a 91 obcí.\n\nod roku 2015:\n\npřed rokem 2015:\n\n"}
{"id": "768875", "url": "https://cs.wikipedia.org/wiki?curid=768875", "title": "Arrondissement Meaux", "text": "Arrondissement Meaux\n\nArrondissement Meaux (fr. \"Arrondissement de Meaux\") je správní územní jednotka ležící v departementu Seine-et-Marne a regionu Île-de-France ve Francii. Člení se dále na sedm kantonů a 128 obcí.\n\nod roku 2015:\n\npřed rokem 2015:\n"}
{"id": "768876", "url": "https://cs.wikipedia.org/wiki?curid=768876", "title": "Arrondissement Nanterre", "text": "Arrondissement Nanterre\n\nArrondissement Nanterre (fr. \"Arrondissement de Nanterre\") je správní územní jednotka ležící v departementu Hauts-de-Seine a regionu Île-de-France ve Francii. Člení se dále na 24 kantony a 15 obcí.\n"}
{"id": "768877", "url": "https://cs.wikipedia.org/wiki?curid=768877", "title": "Arrondissement Nogent-sur-Marne", "text": "Arrondissement Nogent-sur-Marne\n\nArrondissement Nogent-sur-Marne (fr. \"Arrondissement de Nogent-sur-Marne\") je správní územní jednotka ležící v departementu Val-de-Marne a regionu Île-de-France ve Francii. Člení se dále na 15 kantonů a 14 obcí.\n\n"}
{"id": "768878", "url": "https://cs.wikipedia.org/wiki?curid=768878", "title": "Arrondissement Pontoise", "text": "Arrondissement Pontoise\n\nArrondissement Pontoise (fr. \"Arrondissement de Pontoise\") je správní územní jednotka ležící v departementu Val-d'Oise a regionu Île-de-France ve Francii. Člení se dále na 11 kantonů a 117 obcí.\n\nod roku 2015:\n\npřed rokem 2015:\n"}
{"id": "768879", "url": "https://cs.wikipedia.org/wiki?curid=768879", "title": "Arrondissement Provins", "text": "Arrondissement Provins\n\nArrondissement Provins (fr. \"Arrondissement de Provins\") je správní územní jednotka ležící v departementu Seine-et-Marne a regionu Île-de-France ve Francii. Člení se dále na sedm kantonů a 165 obcí.\n\nod roku 2015:\n\npřed rokem 2015:\n"}
{"id": "768880", "url": "https://cs.wikipedia.org/wiki?curid=768880", "title": "Arrondissement Le Raincy", "text": "Arrondissement Le Raincy\n\nArrondissement Le Raincy (fr. \"Arrondissement du Raincy\") je správní územní jednotka ležící v departementu Seine-Saint-Denis a regionu Île-de-France ve Francii. Člení se dále na 13 kantonů a 16 obcí.\n\n"}
{"id": "768881", "url": "https://cs.wikipedia.org/wiki?curid=768881", "title": "Arrondissement Rambouillet", "text": "Arrondissement Rambouillet\n\nArrondissement Rambouillet (fr. \"Arrondissement de Rambouillet\") je správní územní jednotka ležící v departementu Yvelines a regionu Île-de-France ve Francii. Člení se dále na pět kantonů a 81 obcí.\n\n"}
{"id": "768882", "url": "https://cs.wikipedia.org/wiki?curid=768882", "title": "Arrondissement Sarcelles", "text": "Arrondissement Sarcelles\n\nArrondissement Sarcelles (fr. \"Arrondissement de Sarcelles\") je správní územní jednotka ležící v departementu Val-d'Oise a regionu Île-de-France ve Francii. Člení se dále na 10 kantonů a 61 obcí.\n\nod roku 2015:\n\npřed rokem 2015:\n"}
{"id": "768883", "url": "https://cs.wikipedia.org/wiki?curid=768883", "title": "Arrondissement Torcy", "text": "Arrondissement Torcy\n\nArrondissement Torcy (fr. \"Arrondissement de Torcy\") je správní územní jednotka ležící v departementu Seine-et-Marne a regionu Île-de-France ve Francii. Člení se dále na 10 kantonů a 43 obcí.\n\nod roku 2015:\n\npřed rokem 2015:\n\n"}
{"id": "768885", "url": "https://cs.wikipedia.org/wiki?curid=768885", "title": "Arrondissement Versailles", "text": "Arrondissement Versailles\n\nArrondissement Versailles (fr. \"Arrondissement de Versailles\") je správní územní jednotka ležící v departementu Yvelines a regionu Île-de-France ve Francii. Člení se dále na 10 kantonů a 19 obcí.\n\n"}
{"id": "768886", "url": "https://cs.wikipedia.org/wiki?curid=768886", "title": "Arrondissement Beaune", "text": "Arrondissement Beaune\n\nArrondissement Beaune (fr. \"Arrondissement de Beaune\") je správní územní jednotka ležící v departementu Côte-d'Or a regionu Burgundsko ve Francii. Člení se dále na 10 kantonů a 194 obcí.\n\n"}
{"id": "768888", "url": "https://cs.wikipedia.org/wiki?curid=768888", "title": "Arrondissement Clamecy", "text": "Arrondissement Clamecy\n\nArrondissement Clamecy (fr. \"Arrondissement de Clamecy\") je správní územní jednotka ležící v departementu Nièvre a regionu Burgundsko ve Francii. Člení se dále na šest kantonů a 93 obcí.\n\n"}
{"id": "768889", "url": "https://cs.wikipedia.org/wiki?curid=768889", "title": "Citrát vápenatý", "text": "Citrát vápenatý\n\nCitrát vápenatý (či citronan vápenatý) je bílá, organická, krystalická látka, vápenatá sůl kyseliny citronové se vzorcem Ca(CHO). Tato látka se v potravinářství označuje jako E333, podobně jako citronan sodný se užívá jako regulátor kyselosti. Je bez zápachu, ale má kyselou chuť. Rovněž má svou roli v organismu.\n\nPrůmyslově se vyrábí reakcí jemně rozemletého hydroxidu či uhličitanu vápenatého:<br>\n\nTato látka se laboratorně vyrábí s vyšší čistotou srážením vápenatých solí s citráty, dle rovnice:<br>\n"}
{"id": "768890", "url": "https://cs.wikipedia.org/wiki?curid=768890", "title": "Arrondissement Cosne-Cours-sur-Loire", "text": "Arrondissement Cosne-Cours-sur-Loire\n\nArrondissement Cosne-Cours-sur-Loire (fr. \"Arrondissement de Cosne-Cours-sur-Loire\") je správní územní jednotka ležící v departementu Nièvre a regionu Burgundsko ve Francii. Člení se dále na sedm kantonů a 64 obce.\n\n"}
{"id": "768892", "url": "https://cs.wikipedia.org/wiki?curid=768892", "title": "Arrondissement Dijon", "text": "Arrondissement Dijon\n\nArrondissement Dijon (fr. \"Arrondissement de Dijon\") je správní územní jednotka ležící v departementu Côte-d'Or a regionu Burgundsko ve Francii. Člení se dále na 21 kantonů a 259 obcí.\n"}
{"id": "768893", "url": "https://cs.wikipedia.org/wiki?curid=768893", "title": "Arrondissement Château-Chinon (Ville)", "text": "Arrondissement Château-Chinon (Ville)\n\nArrondissement Château-Chinon (Ville) (fr. \"Arrondissement de Château-Chinon (Ville)\") je správní územní jednotka ležící v departementu Nièvre a regionu Burgundsko ve Francii. Člení se dále na šest kantonů a 12 obcí.\n\n"}
{"id": "768895", "url": "https://cs.wikipedia.org/wiki?curid=768895", "title": "Arrondissement Montbard", "text": "Arrondissement Montbard\n\nArrondissement Montbard (fr. \"Arrondissement de Montbard\") je správní územní jednotka ležící v departementu Côte-d'Or a regionu Burgundsko ve Francii. Člení se dále na 12 kantonů a 253 obcí.\n\n"}
{"id": "768896", "url": "https://cs.wikipedia.org/wiki?curid=768896", "title": "EB/Streymur", "text": "EB/Streymur\n\nEB/Streymur je fotbalový klub z Faerských ostrovů, z města Streymnes. Založen byl roku 1993, a to sloučením dvou klubů: \"Eiðis Bóltfelag\" a \"Ítróttarfelagid Streymur\". Dvakrát se stal mistrem Effodeildin (2008, 2012), čtyřikrát vyhrál fotbalový pohár Faerských ostrovů (2007, 2008, 2010, 2011).\n\n"}
{"id": "768897", "url": "https://cs.wikipedia.org/wiki?curid=768897", "title": "Arrondissement Nevers", "text": "Arrondissement Nevers\n\nArrondissement Nevers (fr. \"Arrondissement de Nevers\") je správní územní jednotka ležící v departementu Nièvre a regionu Burgundsko ve Francii. Člení se dále na 13 kantonů a 83 obce.\n\n"}
{"id": "768898", "url": "https://cs.wikipedia.org/wiki?curid=768898", "title": "Československo na Letních olympijských hrách 1968", "text": "Československo na Letních olympijských hrách 1968\n\nČeskoslovensko na Letních olympijských hrách 1968 v Ciudad de México reprezentovalo 121 sportovců, z toho 27 žen. Nejmladší účastnicí byla gymnastka Hana Lišková (16 let, 140 dní), nejstarším účastníkem pak volejbalista Bohumil Golián (37 let, 203 dní). Reprezentanti vybojovali 13 medailí, z toho 7 zlatých, 2 stříbrné a 4 bronzové.\n\n"}
{"id": "768899", "url": "https://cs.wikipedia.org/wiki?curid=768899", "title": "Arrondissement Sens", "text": "Arrondissement Sens\n\nArrondissement Sens (fr. \"Arrondissement de Sens\") je správní územní jednotka ležící v departementu Yonne a regionu Burgundsko ve Francii. Člení se dále na 10 kantonů a 109 obcí.\n\n"}
{"id": "768900", "url": "https://cs.wikipedia.org/wiki?curid=768900", "title": "Akademická obec", "text": "Akademická obec\n\nAkademická obec je podle českého \"vysokoškolského zákona\" souhrn všech akademických pracovníků a studentů dané vysoké školy (\"akademická obec vysoké školy\") nebo dané fakulty (\"akademická obec fakulty\"). Toto společenství vychází z původního pojetí univerzity jako \"universitas magistrorum et scholarium\" (společenství učitelů a studentů).\n\nAkademickými pracovníky jsou zaměstnanci vysoké školy, kteří plní funkci učitelů a kteří dále vykonávají vědeckou, výzkumnou či jinou tvůrčí činnost. Jde tedy např. o profesory, docenty, odborné asistenty, asistenty, lektory apod. Student se stane členem akademické obce v okamžiku, kdy se stane studentem, a stejně tak pokud studentem být přestane, přestává být i členem akademické obce. Pozdějšími slavnostními projevy (resp. akademickými obřady) těchto už proběhlých okamžiků je imatrikulace a promoce.\n\nVšem členům akademické obce jsou zaručena určitá \"akademická práva a svobody\". Je to především svoboda vědeckého bádání nebo umělecké tvorby a zveřejňování výsledků tohoto bádání či tvorby, svoboda vyučovat různé vědecké názory či umělecké směry a svoboda výběru, které z nich je možné se učit, právo volit a být volen do akademických senátů a dalších akademických orgánů a právo používat akademické insignie a konat akademické obřady.\n\n"}
{"id": "768903", "url": "https://cs.wikipedia.org/wiki?curid=768903", "title": "Michel Teló", "text": "Michel Teló\n\nMichel Teló (* 21. ledna 1981, Medianeira, Brazílie) je brazilský zpěvák a skladatel. Byl členem dvou hudebních skupin, ale za zmínku stojí hlavně skupina Group Tradition, která jeho kariéru zpěváka odstartovala. Jejich největší hity, jako \"Goodbye\", \"The Cauldron\", \"Forever My Life\", \"The Brazilian\" a \"I Want You\" složil a nazpíval on. Kromě zpěvu a textařství se také věnuje tanci a hře na harmoniku.\n\nPřestože se narodil v Paraně, žil v Campo Grande, Mato Grosso do Sul. Už od mala se věnoval hudbě. Jeho kariéra začala v roce 1987, kdy sedmiletý chlapec měl své první sólové vystoupení se školním sborem, zpíval \"My dear, old man, my friend\", píseň Roberta Carlose a Erasma Carlose. Ve 12 letech se stal profesionálním zpěvákem když se připojil ke skupině \"Group Guri\". Už ve svých 12 letech se stal lídrem kapely Tradition Group. A jeho největším hitem se zatím stal \"AI SE EU TE PEGO (ANG. OH IF I CATCH YOU)\".\n\n\n\nNa začátku své sólové kariéry vydal album Balada Sertaneja, které nemělo příliš velký úspěch, ale přesto byl nominován v kategorii \"Objev roku\".\nKaždopádně jeho životní album Michel Teló – Ao Vivo bylo vysoce úspěšné a přineslo mu nominaci na Latin Grammy v kategorii \"Nejlepší Sertanejo album\"\nV roce 2011 byl Michel nominován na \"Nejlepším hnutí country\" ve 4 kategoriích: \"Nejlepší sólový zpěvák\", \"Hit roku - Ai se eu te pego!\", \"Nejlepší CD\" a \"Nejlepší show.\"\nNa cenu Světlušky (Prêmio Vagalume) byl Michel nominován na ceny \"Stránka roku\" a \"Sociální sítě.\" Také jeho hit Bara Bara Bere Bere se stal velmi oblíbeným a je ve světových žebříčkách.\n\n"}
{"id": "768904", "url": "https://cs.wikipedia.org/wiki?curid=768904", "title": "Arrondissement Agen", "text": "Arrondissement Agen\n\nArrondissement Agen (fr. \"Arrondissement d'Agen\") je správní územní jednotka ležící v departementu Lot-et-Garonne a regionu Nová Akvitánie ve Francii. Člení se dále na 12 kantonů a 71 obcí.\n\n"}
{"id": "768905", "url": "https://cs.wikipedia.org/wiki?curid=768905", "title": "Arrondissement Arcachon", "text": "Arrondissement Arcachon\n\nArrondissement Arcachon (fr. \"Arrondissement d'Arcachon\") je správní územní jednotka ležící v departementu Gironde a regionu Akvitánie ve Francii. Člení se dále na čtyři kantony a 17 obcí.\n\n"}
{"id": "768906", "url": "https://cs.wikipedia.org/wiki?curid=768906", "title": "Arrondissement Bayonne", "text": "Arrondissement Bayonne\n\nArrondissement Bayonne (fr. \"Arrondissement de Bayonne\") je správní územní jednotka ležící v departementu Pyrénées-Atlantiques a regionu Akvitánie ve Francii. Člení se dále na 19 kantonů a 123 obce.\n\n"}
{"id": "768907", "url": "https://cs.wikipedia.org/wiki?curid=768907", "title": "LUNO", "text": "LUNO\n\nLUNO je česká hudební skupina kombinující prvky různých žánrů. Sama kapela označuje svou hudbu jako psychopop, v hudbě LUNO je ale možné vystopovat také silné rockové prvky. \n\nHudební skupina LUNO vznikla na konci roku 2009 a hraje v sestavě\n\nVýraznou charakteristikou kapely je hlas známé české zpěvačky Emy Brabcové, která v minulosti zpívala v kapelách Roe-Deer (zde potkala Šmityho) a Khoiba. Šmity již 17 let aktivně působí na české hudební scéně: zakládal kapelu Roe-Deer a působil v kapele The Prostitutes. Původně byl vedle bývalého hudebníka Southpaw Honzy Janečky osloven také Mejla Kukulský (Vypsaná fiXa), který se ovšem musel hraní v LUNO kvůli nedostatku času vzdát a byl nahrazen Martynem Starým (také Holden Caulfield).\nDebutová eponymní deska LUNO vyšla na Vánoce 2010 a byla pokřtěna 18. 1. 2011 v Paláci Akropolis v Praze. Video k singlu Close To Violence dosáhlo během týdne od svého zveřejnění 3000 zhlédnutí a deska si pomalu získávala příznivce. Server poslouchej.net o ní napsal: \"\"Vypadá to, jako by se Ema po mateřstvím vynucené přestávce vrátila o něco bohatší - těžko říct, co to je, ale způsob, jakým novou zkušenost ventiluje ve svém novém projektu, bere dech. Od začátku do konce. Navíc, konstelace hvězd musela být ideální: k sobě si Ema přizvala Honzu Janečku, který je hlavním katalyzátorem její závrať působící energie. Po silném, hypnotickém otvíráku Chanteys, je toho nejlepším důkazem druhá skladba na desce. Neuběhne ani minuta, vyplněná jednoduchými, skoro rituálními údery bubnů, aby se Pekorino proměnilo ve hrozivě vyhlížející, téměř noisovou bestii. Na podobném kontrastu klidných částí, kde vládne svým sirénovským naturelem zpěvačka, a pulzujících výletů Honzy Janečky spojených se zdeformovanými riffy odkazujícími kdesi k Sonic Youth (Birdie num num), je postaven i zbytek alba. To nejdůležitější na tom všem ale je, že LUNO je plné jedinečných a silných skladeb. Viz například Lobann a singl alba Close To Violence, který naživo působí jako pečlivě obrušovaná hrana mezi normálností a šílenstvím.\"\"\n\nDebut Luno byl také v lednu 2012 v rubrice hudebního webu musicserver.cz \"25 nejlepších českých alb roku 2011\" vyhlášen jako 9.nejlepší česká deska roku 2011. V roce 2011 následovalo EP LITATO, které se křtu dočkalo 25. 1. 2012 tamtéž. Od svého založení odehrálo LUNO více než 40 koncertů a vystoupilo na mnoha festivalech (Colours of Ostrava 2011, Festival Pohoda 2011, Grape Festival 2011, Wave Gottik Treffen 2011, Německo). Obě desky mají brzy vyjít na německém labelu Pale Music. \n\n\n\n"}
{"id": "768908", "url": "https://cs.wikipedia.org/wiki?curid=768908", "title": "Arrondissement Oloron-Sainte-Marie", "text": "Arrondissement Oloron-Sainte-Marie\n\nArrondissement Oloron-Sainte-Marie (fr. \"Arrondissement de Oloron-Sainte-Marie\") je správní územní jednotka ležící v departementu Pyrénées-Atlantiques a regionu Akvitánie ve Francii. Člení se dále na 12 kantonů a 155 obcí.\n\n"}
{"id": "768911", "url": "https://cs.wikipedia.org/wiki?curid=768911", "title": "Arrondissement Villeneuve-sur-Lot", "text": "Arrondissement Villeneuve-sur-Lot\n\nArrondissement Villeneuve-sur-Lot (fr. \"Arrondissement de Villeneuve-sur-Lot\") je správní územní jednotka ležící v departementu Lot-et-Garonne v regionu Akvitánie ve Francii. Člení se dále na 11 kantonů a 92 obcí.\n\n"}
{"id": "768912", "url": "https://cs.wikipedia.org/wiki?curid=768912", "title": "Arrondissement Pau", "text": "Arrondissement Pau\n\nArrondissement Pau (fr. \"Arrondissement de Pau\") je správní územní jednotka ležící v departementu Pyrénées-Atlantiques a regionu Akvitánie ve Francii. Člení se dále na 21 kantonů a 269 obcí.\n"}
{"id": "768914", "url": "https://cs.wikipedia.org/wiki?curid=768914", "title": "Arrondissement Dax", "text": "Arrondissement Dax\n\nArrondissement Dax (fr. \"Arrondissement de Dax\") je správní územní jednotka ležící v departementu Landes a regionu Akvitánie ve Francii. Člení se dále na 13 kantonů a 153 obce.\n\n"}
{"id": "768920", "url": "https://cs.wikipedia.org/wiki?curid=768920", "title": "Mandylion", "text": "Mandylion\n\nMandylion nebo také obraz z Edessy je svatá relikvie. Sestává z plátna, na kterém je údajný otisk tváře Ježíše Krista.\n\nTento otisk je podle křesťanské legendy připisován edesskému malíři Ananiášovi, kterého vyslal za Ježíšem nemocný král Abgar z Edessy. Požadoval po něm portrét Ježíše, který by ho uzdravil. Malíř nedokázal svůj úkol splnit, tak Ježíš přitiskl svou tvář na ubrus ze stolu. Otisk své tváře zaslal králi, který obraz políbil a tím se uzdravil. Legenda o kontaktu krále Abgara s Ježíšem má několik verzí. Nejstarší podává Eusebius z Caesareje ve svých Církevních dějinách počátkem čtvrtého století n. l. (1,13). Podle ní si Abgar s Ježíšem pouze vyměnili dopisy a uzdravit krále přišel až Ježíšův učedník Tadeáš po Ježíšově vzkříšení. Zmínka o Ježíšově obraze se objevuje až v syrském spise Učení apoštola Addaie (Doctrina Addai) z 5. stol.: Abgarův posel Hanan (Ananiáš) králi namaloval v Jeruzalémě Ježíšův portrét. Vyprávění o zázračně vzniklém otisku Ježíšovy tváře přináší ve svých Církevních dějinách Evargius Scholasticus (593 n. l.). \n\nPodobným otiskem Kristovy tváře je veraikon, který podle legendy o otiskl Ježíš cestou na Golgotu na roušku sv. Veroniky. Má se lišit vyobrazením trnové koruny a kapek krve. Evropští (katoličtí) malíři pozdního středověku však někdy obě vyobrazení zaměňovali. \n\nV desátém století domnělý originál obrazu dovezl do Konstantinopole generál Ioannes Kurkuas a účastníci čtvrté křížové výpravy obraz uloupili a odvezli do Paříže, kde byl uložen ve sbírce relikvií krále Ludvíka IX. v kapli Sainte Chapelle. Z tohoto originálu bylo ve 13.-14. století zhotoveno několik kopií, mimo jiné pro Svatovítský poklad v Praze. Během Velké francouzské revoluce byl při drancování pokladu zachráněn a odvezen do papežských sbírek ve Vatikánu, kde je dodnes.\n\nMandylion je svým významem pro pravoslavné křesťany přirovnáván k turínskému plátnu.\n\nV současné době je relikvie uložena v soukromé papežské kapli sv. Matyldy ve Vatikánu. Občas ji za nejpřísnějších bezpečnostních opatření půjčují na výstavy světovým muzeím, například v červnu 2011 byla vystavena v Britskému muzeu v Londýně, nebo v pavilónu Vatikánu na Světové výstavě Expo 2000 v Hannoveru v Německu.\n\n\n"}
{"id": "768928", "url": "https://cs.wikipedia.org/wiki?curid=768928", "title": "Luno", "text": "Luno\n\nLuno je eponymní debutové album skupiny LUNO, které bylo pokřtěno 18. ledna 2010 v Paláci Akropolis v Praze.\n\n"}
{"id": "768929", "url": "https://cs.wikipedia.org/wiki?curid=768929", "title": "Miuccia Prada", "text": "Miuccia Prada\n\nMiuccia Prada (* 10. května 1949, Milán, Itálie; jako Miuccia Prada Bianchi) je italská módní návrhářka (Prada, Miu Miu) a podnikatelka. Má také doktorát v oboru politologie.\n\nNarodila se v Miláně jako nejmladší vnučka Maria Prady, zakladatele společnosti Prada. Podle stránek seznamu nejbohatších lidí na světě v roce 2001 uveřejněném na stránkách Forbes.com: \"Ona a její manžel Patrizio Bertelli po něm v roce 1978 převzali rodinnou firmu vyrábějící luxusní zboží. Od té doby změnili společnost na energický dům módy a získali například návrháře Jil Sanderovou, Helmuta Langa a obuvnickou společnost Church & Co.\" Prada je sběratelem současného umění a vlastní několik návrhů od mladých britských umělců (Young British Artists) včetně Damiena Hirsta. V roce 2002 otevřela galerii moderního umění s názvem Fondazione Prada, která vystavuje díla různých mezinárodních umělců. V roce 2010 oznámila jméno vítěze soutěže Turner Prize, soutěž pro britské umělce do padesáti let.\n\nZískala doktorát v oboru politologie a poté po pět let navštěvovala Teatro Piccolo, kde se učila a předváděla pantomimu. V průběhu sedmdesátých let byla členkou komunistické strany a bojovala za ženská práva. V roce 1978 vstoupila do rodinného podniku vyrábění luxusních kožených tašek, společnosti, kterou založil její dědeček v roce 1913. Přibližně v téže době potkala svého nynějšího manžela a obchodního partnera Patrizia Bertelliho. V roce 1985 zaznamenala první velký úspěch, když navrhla řadu černých a jemně tkaných nylonových kabelek, které se okamžitě staly hitem. V roce 1989 navrhla a představila svou první kolekci oblečení pro ženy; mužská kolekce následovala v roce 1995. Značka Miu Miu byla představena v roce 1992 jako méně drahá řada dámského oblečené, která byla inspirována osobním šatníkem Miucii a její přezdívkou. V roce 1994 předvedla své kolekce na newyorském a londýnském týdnu módy. Její manžel Patrizio Bertelli je stále převládající obchodní silou společnosti, je odpovědný za obchodní strategii firmy a obchodní produkty společnosti. Společnost se rozrostla v mezinárodní a prodává značky jako Fendi, Helmut Lang, Jil Sander a Azzedine Alaïa. Muiccia Prada je známa pro svůj decentní, minimalický, klasický, cool a pohodlný smysl pro luxus. Společnost se také rozšířila a začala prodávat kožené zboží, obuv, parfémy a oblečení pro muže i pro ženy. Společnost má v současné době přibližně 250 obchodů v 65 zemích po celém světě.\n\n"}
{"id": "768933", "url": "https://cs.wikipedia.org/wiki?curid=768933", "title": "Pekka Haavisto", "text": "Pekka Haavisto\n\nPekka Olavi Haavisto (nar. 23. března 1958, Helsinky) je finský politik, předseda Zeleného svazu.\n\nHavisto byl členem finského parlamentu v letech 1987–1995 a během let 1993–1995 byl předsedou Zeleného svazu. V první vládě Paava Lipponena (1995–1999) se stal ministrem životního prostředí a zároveň byl prvním evropským ministrem ze strany zelených, který měl ministerstvo životního prostředí na starosti. V letech 1999-2005 pracoval pro OSN a vedl program OSN pro životní prostředí. V roce 2007 se vrátil zpět do finského parlamentu.\n\nV roce 2012 se zúčastnil finských prezidentských voleb. V prvním kole získal 18,8 % hlasů, a postoupil tak spolu se Saulim Niinistem do druhého kola, kde prohrál s 37,4 % hlasů.\n\nDne 3. listopadu 2018 byl zvolen předsedou Zeleného svazu po odstoupení Touka Aalta trpícího depresí.\n\nPekka Haavisto vystudoval politologii na Helsinské univerzitě. Od roku 2002 žije v registrovaném partnerství s Antoniem Florem, který původem pochází z Ekvádoru.\n\n"}
{"id": "768934", "url": "https://cs.wikipedia.org/wiki?curid=768934", "title": "Vysokoškolský diplom", "text": "Vysokoškolský diplom\n\nVysokoškolský diplom je dokladem o absolvování studijního programu.<ref name=\"111/1998-57-4\"></ref> Tedy o určitém formálním vzdělání, resp. nabytí určité formální kvalifikace (blíže ISCED). Studijní program může být absolvován v příslušném studijním oboru, nebo patří do příslušné oblasti vzdělávání. Vysokoškolský diplom obsahuje označení dané vysoké školy i uděleného titulu apod. a zpravidla je vydáván při slavnostním akademickém ceremoniálu (promoci). Spolu s ním může být také vydáván dodatek k diplomu (\"diploma supplement\"), který obsahuje vícejazyčné a podrobnější údaje o absolvovaném studijním programu (výpis všech zkoušek a zápočtů včetně hodnocení) a který díky tomu přispívá k uznání získané kvalifikace na mezinárodní úrovni. Oba doklady získané v ČR jsou opatřeny státním znakem České republiky.<ref name=\"111/1998-57-7\"></ref>\n\nDle zákona se český vysokoškolský diplom, stejně jako dodatek k němu, považuje za veřejné listiny ve smyslu občanského zákoníku, a proto se předem předpokládá jeho autenticita i pravdivost, ledaže by byl prokázán opak.<ref name=\"89/2012-567\"></ref> Padělání a pozměňování veřejné listiny je pak chráněno zákonem, jde o trestný čin.<ref name=\"40/2012-131\"></ref><ref name=\"40/2012-348\"></ref> Krom uvedených dokladů o vysokoškolském studiu (vysokoškolský diplom, dodatek k diplomu) se dle českého zákona vedle nich též za další doklady o tomto studiu uvádějí průkaz studenta (např. ISIC), výkaz o studiu (tzv. vysokoškolský index), doklad o vykonaných zkouškách a potvrzení o studiu.<ref name=\"111/1998-57\"></ref>\n\nTzv. „červený diplom“ je označení pro vysokoškolský diplom v červených deskách (podle něj toto hovorové označení), který může získat absolvent vysoké školy při splnění určitých podmínek definovaných vnitřním předpisem vysoké školy nebo její části – typicky fakulty či vysokoškolského ústavu. Ostatní, obyčejné či standardní, vysokoškolské diplomy, které jsou při slavnostních akademických ceremoniálech – promocích – předávány, pak oproti červeným vysokoškolským diplomům, mají desky standardní barvy, např. modré. Podmínky k udělení \"červeného diplomu\" jsou většinou vymezeny příslušným vnitřním předpisem. V podstatě se tak jedná o studenta, přesněji absolventa, který „prospěl s vyznamenáním,“ tedy splnil za dobu studia určité podmínky. Podmínky pro získání \"červeného diplomu\" mohou být upraveny různě, jednou z několika podmínek např. může být to, že průměrná klasifikace studenta nepřevýšila hodnotu 1,5 na standardní klasifikační stupnici ECTS atd. \"Červený diplom\" též bývá zpravidla úzce spjat s možností díky svým výborným studijním výsledkům pobírat během studií stipendium; student (následně tedy absolvent), který později tento diplom obdrží, tak většinou během studia může pobírat i příslušné stipendium, prospěchové, mimořádné či jiné.\n\n\n"}
{"id": "768943", "url": "https://cs.wikipedia.org/wiki?curid=768943", "title": "Antonín Hošťálek", "text": "Antonín Hošťálek\n\nAntonín Hošťálek (* 2. listopadu 1950, Brno) je český esejista a novinář.\nOd roku 1973 působil jako redaktor-grafik a sportovní redaktor deníku \"Mladá fronta\" v Brně, po deseti letech přešel do brněnské redakce \"Svobodného slova\", opět jako sportovní redaktor. V závěru roku 1989 začal publikovat zpravodajské články a komentáře týkající se vnitropolitického dění a stal se členem redakce ROKu. . V letech 1990 až 1994 působil v brněnské redakci deníku Lidová demokracie. Po jeho zániku byl redaktorem deníku Rovnost a Katolického týdeníku a vedl časopisy Bariéry a \"Konec konců\".\n\nJe autorem drobných memoárových próz Husovická romance a Vzpomínky na Brno , životopisného eseje Gorkij, dvou výborů z publicistiky Výprodej a Totální výprodej . Spolu s Blankou Švábovou je editorem sborníku Novinářem v Brně , se Zdeňkem Gábou a Blankou Švábovou almanachu A trubači troubili mambo Zambezi , s Ladislavem Vencálkem a Blankou Švábovou sborníku Zameteno . S Evou Kantůrkovou a Květou Jechovou napsal knihu o Nadaci Charty 77 . Je rovněž autorem rozhovoru se Zdeňkem Gábou Vítr se vrací , Deníku čtenáře 2014-2015. a knihy Všehochuť r. 2017. \nOd roku 2006 je s Blankou Švábovou též iniciátorem projektu Pečuj doma. Ten realizoval do roku 2013 Moravskoslezský kruh, nyní probíhá pod hlavičkou Diakonie ČCE. \nMoravskoslezský kruh, z. s. byl založen (zakladatelé Antonín Hošťálek, Ladislav Vencálek a Blanka Švábová) na začátku roku 2003. Věnuje se především problematice kulturní, sociální a zdravotní. V letech 2004 až 2008 vydával celostátní kulturně společenský časopis Konec konců, podporovaný americkým Trustem pro občanskou společnost ve střední a východní Evropě, v roce vytvořil 2006 projekt pro pečující o seniory Pečuj doma, který postupně získal celostátní charakter a byl opakovaně podpořen prostřednictvím Ministerstva práce a sociálních věcí z Evropského sociálního fondu. Významným partnerem je Diakonie Českobratrské církve evangelické, spolek podporuje rovněž dobrovolnickou činnost a pracuje s dobrovolníky. \n\n"}
{"id": "768944", "url": "https://cs.wikipedia.org/wiki?curid=768944", "title": "32. ročník udílení Zlatých glóbů", "text": "32. ročník udílení Zlatých glóbů\n\n32. ročník udílení Zlatých glóbů se konal 25. ledna 1975 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 9. ledna 1975. Miss Golden Globe byla pro tento rok herečka Melanie Griffith. Držitelem Ceny Cecila B. DeMilla se stal producent Hal B. Wallis.\n\nNejvíce nominací získalo kriminální drama \"Čínská čtvrť\" a to sedm. Glóbů vyhrálo čtyři, za nejlepší film, režii, scénář a hlavní mužskou roli. Pokračování gangsterky \"Kmotr II\" získalo celkem šest nominací, avšak zůstalo bez úspěchu.\n\nRežisér a producent Francis Ford Coppola získal celkem šest nominací za produkci, režii a scénář k filmům \"Rozhovor\" a \"Kmotr II\". Ve Zlatý glóbus neproměnil ani jednu z nich. Jack Nicholson získal první Glóbus ve své kariéře. Celkem za svůj život zatím posbíral sedmnáct nominací, šest Glóbů a jednu Cenu Cecila B. DeMilla.\n\nSeriál \"Rhoda\" získal dvě ceny. Ostatní televizní počiny si rozdělily po jednom Glóbu.\n\nAlan Alda získal za postavu Hawkeyho Pierce v seriálu \"M*A*S*H\" Zlatý glóbus za nejlepší mužskou roli v komediálním seriálu. Za tuto postavu vyhrál Alda později ještě dalších pět cen.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "768946", "url": "https://cs.wikipedia.org/wiki?curid=768946", "title": "Cykloalkeny", "text": "Cykloalkeny\n\nCykloalkeny jsou alicyklické uhlovodíky, které obsahují minimálně jednu dvojnou vazbu uvnitř cyklu. Pokud obsahují dvě dvojné vazby, jedná se o cykloalkadieny, pokud tři, tak o cykloalkatrieny atd.\n\n\n\n"}
{"id": "768950", "url": "https://cs.wikipedia.org/wiki?curid=768950", "title": "Anglosaské písmo", "text": "Anglosaské písmo\n\nAnglosaské písmo, užívané od 6. – 12. století v Anglii, vzniklo prostřednictvím irských mnichů z polounciály a řadí se mezi tzv. národní písma.\n\nStejně jako v Irsku souvisel rozvoj latinského písma s šířením křesťanství. Již v 6. století přišli do Anglie irští misionáři, kteří s sebou přinesli liturgické knihy psané irským písmem. Nejdůležitějšími centry misijní činnosti a vzdělanosti se staly kláštery Iona a Lindisfarne, jenž kolem roku 634 založil irský mnich Aidan. Větší část Anglie však stála pod vlivem Říma, proto i odtud byla zahájena christianizace zdejšího pohanského obyvatelstva. Papež Řehoř VI. vyslal do Anglie sv. Augustina, který se zde měl starat o křesťanskou osvětu. S sebou přinesl unciálu, která byla rozšířeným písmem na kontinentě, a rustickou kapitálu, která se užívala především pro nadpisy. Důležitými centry římské misie se staly kláštery v Canterbury a Jarow. Vliv Říma v této oblasti začal postupem času slábnout, a proto nalezneme unciálou psané rukopisy pouze v oblastech těchto největších středisek. \n\nV počátcích se od sebe příliš nelišilo iroskotské a anglosaské písmo, až v průběhu 8. století se začínají oba typy diferencovat. Anglosaská polounciála, užívaná především v oblasti kodexového písma, je kvůli své oblosti, stejně jako polounciála Iroskotská, označována termínem \"Rundschrift\". Vyznačuje se velkou šířkou, krátkými horními dotažnicovými délkami a seříznutými patami dříků. K typickým literám náleží „b“ a „l“, jejichž horní dříky jsou mírně prohnuté a ukončené trojúhelníkovitým rozšířením. Litera „r“ se v písmu vyskytuje ve své majuskulní i minuskulní podobě, kterou charakterizuje zvlněné ramínko. Jelikož se jedná o polounciální písmo, nechybí v abecedě unciální forma litery „g“. Nejznámější památkou je tzv. Durham book, evangeliář napsaný kolem roku 700 v klášteře Lindisfarne. V průběhu 8. století se stává anglosaská polounicála jemnější a pružnější, ale během 9. století ji už na britských ostrovech vytlačuje prosazující se karolinská minuskula.\n\nDalším typem ostrovního písma byla tzv. anglosaská minuskula. Vznikla v 8. století z minuskuly iroskotské a některé její stopy lze zachytit ještě ve 14. století. Stejně jako její předchůdkyně zachovávala ostré tahy liter, proto také někdy nese označení \"Spitzschrift\". Jedná se o zběžnější polounciálu určenou pro rychlejší psaní. I přes svůj rychlejší duktus není však typickým příkladem kurzívy a kromě kodexů se používala i v listinách. Již v průběhu 8. století se minuskula začíná mírně zakulacovat, což je pravděpodobně způsobeno vlivem anglosaské polounciály. Tím se odlišuje od své iroskotské varianty. Dokladem tohoto prvku je pontifikální kniha ze Sherborne v Anglii z 10. století, starší typ lze doložit na \"Martyrologium poeticum\" od Bédy Ctihodného, které vzniklo mezi lety 811 a 814. K charakteristickým prvkům náleží trojúhelníkovité ukončení horních dotažnicových délek. Ramínko minuskulního „r“ sahá až k účaří a tím napodobuje tvar „n“ či „p“ a od „s“ se liší tím, že konec ramínka „r“ je obrácený směrem nahoru. Také zde se vyskytují tironské noty, známé již z iroskotské minuskuly, ke kterým přibývá značka pro „eius“, podobající se obrácenému unciálnímu „e“. Od druhé poloviny 10. století se latinské texty píší především karolinskou minuskulou, ale anglosaské písmo nezaniklo, nýbrž se udrželo v textech psaných národním jazykem. V nich lze spatřit zvláštní značky za „th“ („þ“) a „w“ („ƿ“), jejichž původ odborníci hledají v runách „thorn“ a „wen“. Také výzdobu knih převzalo anglosaské písmo od Irů, avšak postupem času pod vlivem Říma začali v rukopisech užívat zlato.\n\n"}
{"id": "768958", "url": "https://cs.wikipedia.org/wiki?curid=768958", "title": "Seznam čestných kanovníků litoměřické kapituly", "text": "Seznam čestných kanovníků litoměřické kapituly\n\nToto je seznam čestných kanovníků litoměřické kapituly:\n\n\n"}
{"id": "768973", "url": "https://cs.wikipedia.org/wiki?curid=768973", "title": "Třída Rauma", "text": "Třída Rauma\n\nTřída Rauma je třída raketových člunů finského námořnictva. Celkem byly postaveny čtyři jednotky této třídy. Do služby byly přijaty v letech 1990–1992.\n\nPostaveny byly celkem čtyři jednotky této třídy, pojmenované \"Rauma\" (70), \"Raahe\" (71), \"Porvoo\" (72) a \"Naantali\" (73). Do služby vstoupily v letech 1990–1992.\n\nJednotky třídy \"Rauma\":\nHlavňovou výzbroj člunů tvoří jeden 40mm kanón Bofors v dělové věži na přídi a dva 12,7mm kulomety. Hlavní údernou výzbroj představuje šest švédských protilodních střel RBS-15 s dosahem přes 100 km. K obraně proti letadlům lodě nesou šestinásobné vypouštěcí zařízení protiletadlových řízených střel krátkého dosahu Mistral. Pro napadání ponorek jsou na palubě čtyři devítihlavňové vrhače hlubinných pum Saab ELMA. Pohonný systém tvoří dva diesely. Maximální rychlost dosahuje 30 uzlů.\n\nV letech 2010–2013 byly všechny čtyři jednotky modernizovány. Dostaly například nový bojový řídící systém 9LV Mk4 (namísto verze Mk3), sonar s měnitelnou hloubkou ponoru Simrad ST2400, vrhače klamných cílů Rheinmetall MASS a navigační radar Furuno. Radar Sea Giraffe a systém řízení palby 9LV225 byly modernizovány. Demontovány byly naopak řízené střely Mistral.\n"}
{"id": "768975", "url": "https://cs.wikipedia.org/wiki?curid=768975", "title": "Mária Durcová-Heřmanová", "text": "Mária Durcová-Heřmanová\n\nMária Durcová-Heřmanová, rozená Mária Durcová (8. července 1927 - ???), byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Západoslovenský kraj. V parlamentu setrvala až do konce funkčního období, tedy do voleb roku 1964.\n\nV letech 1968-1971 se Mária Durcová (též jako Mária Ďurcová) uvádí jako členka Ústředního výboru Komunistické strany Slovenska či účastnice plenárních zasedání ÚV KSS.\n\n"}
{"id": "768978", "url": "https://cs.wikipedia.org/wiki?curid=768978", "title": "Stenkilové", "text": "Stenkilové\n\nStenkilové byl název dynastie, která vládla Švédsku zhruba od roku 1060 do roku 1125. Král Stenkil pravděpodobně pocházel z Västergötlandu.\n\nŠvédsku nebo Västergötlandu vádli:\n"}
{"id": "768979", "url": "https://cs.wikipedia.org/wiki?curid=768979", "title": "Wej-nan", "text": "Wej-nan\n\nWej-nan ( , pchin-jinem \"Wèinán\") je městská prefektura v Čínské lidové republice, kde patří k provincii Šen-si. Celá prefektura má rozlohu 13 134 čtverečních kilometrů a žije v ní přes pět milionů obyvatel.\n\nVe městě Chan-čcheng na území prefektury se narodil čínský dějepisec S'-ma Čchien.\n\n\n\n"}
{"id": "768980", "url": "https://cs.wikipedia.org/wiki?curid=768980", "title": "František Dvorský (politik)", "text": "František Dvorský (politik)\n\nFrantišek Dvorský (25. dubna 1922 – 17. září 1996) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nOd roku 1945 působil v KSS na různých pozicích. Nejprve jako předseda OV KSS v Považské Bystrici, poté byl krátce tajemníkem KSS v Malackách a později v Nitře. 1953-1955 vedoucí oddělení ÚV KSS v Bratislavě, 1955-1958 byl krajským tajemníkem KSS v Košicích. V letech 1960-1968 byl krajským tajemníkem v Bratislavě, kde také externě vystudoval VŠ hospodářských věd.\nVe volbách roku 1960 byl zvolen za KSČ do Národního shromáždění ČSSR za Západoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako tajemník Ústředního výboru Národní fronty z Trnavy.\n\n11. sjezd KSČ ho zvolil za člena Ústředního výboru Komunistické strany Československa. 12. sjezd KSČ a 13. sjezd KSČ ho ve funkci potvrdil. V letech 1946-1970 se uvádí jako člen Ústředního výboru Komunistické strany Slovenska či účastník plenárních zasedání ÚV KSS.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Trnava), kde setrval do konce volebního období, tedy do voleb roku 1971.\n\nV červenci 1969 byl jmenován československým velvyslancem v Maďarsku, kde působil až do března 1974, poté se vrátil do vlasti, kde krátce působil jako náměstek ředitele Slovenské státní pojišťovny.\n\n"}
{"id": "768983", "url": "https://cs.wikipedia.org/wiki?curid=768983", "title": "Nicolae Ionescu", "text": "Nicolae Ionescu\n\nNicolae Ionescu (1. listopadu 1903 Bukurešť – 1974) byl rumunský fotograf považovaný za foto-kronikáře své doby.\n\nFotografoval život obyčejných lidí, architekturu a pohlednice měst. V Bukurešti dokumentoval památky, kostely, kláštery, hotely, muzea, trhy, veletrhy, bulváry, ulice, veřejné budovy, dopravní prostředky (tramvaje, koně táhnoucí vozy, kočárky, cyklisty), náboženské procesí nebo vánoční zvyky.\n"}
{"id": "768987", "url": "https://cs.wikipedia.org/wiki?curid=768987", "title": "Aloisie Faktorová", "text": "Aloisie Faktorová\n\nAloisie Faktorová (20. června 1912 - ???) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1960 byla zvolena za KSČ do Národního shromáždění ČSSR za hlavní město Praha. Mandát obhájila ve volbách v roce 1964. V Národním shromáždění zasedala až do konce volebního období parlamentu v roce 1968. K roku 1968 se uvádí profesně jako dělnice z Prahy -Žižkova.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Praha 3-Žižkov), kde setrvala do konce volebního období, tedy do voleb roku 1971.\n\n"}
{"id": "768993", "url": "https://cs.wikipedia.org/wiki?curid=768993", "title": "Jiří Flieger", "text": "Jiří Flieger\n\nJiří Flieger (* 20. března 1932) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za hlavní město Praha. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako technický náměstek ředitele závodu z obvodu Michle-Spořilov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Praha 4-Michle, Spořilov), kde setrval do prosince 1970, kdy rezignoval na poslanecký post.\n\n"}
{"id": "768994", "url": "https://cs.wikipedia.org/wiki?curid=768994", "title": "Mistrovství Evropy juniorů v ledním hokeji 1994", "text": "Mistrovství Evropy juniorů v ledním hokeji 1994\n\nMistrovství Evropy juniorů v ledním hokeji 1994 byl 27. ročník této soutěže. Turnaj hostilo od 17. do 24. dubna finské město Jyväskylä. Hráli na něm hokejisté narození v roce 1976 a mladší.\n\nVzájemné výsledky ze základních skupin se započetly celkům i do skupin o konečné umístění.\n\n\" sestoupilo z elitní skupiny\"\n\nBrankáři: Mikael Johansson, Henrik Smangs\nObránci: Mattias Öhlund, Daniel Tjärnqvist, David Petrasek, Stefan Björk, Johan Finnström, Magnus Karlsson, Kim Johnsson, Tobias Björklund\nÚtočníci: Johan Davidsson, Daniel Olsson, Markus Eriksson, Patrik Boij, Kristofer Ottosson, Anders Burström, Daniel Karlsson, Stefan Öhman, Fredrik Möller, Peter Nylander, Peter Högardh, Nils Ekman.\n\nBrankáři: Tomáš Vokoun, Petr Kuběna\nObránci: Petr Buzek, Miloslav Gureň, Jan Němeček, Robert Jindřich, Pavel Trnka, Marian Meňhart, Lubomír Jandera, Martin Masák\nÚtočníci: Petr Sýkora, Josef Marha, Patrik Eliáš, Jan Hlaváč, Václav Varaďa, Radek Dvořák, Jan Hrdina, Roman Vopat, Zdeněk Skořepa, Patrik Fink, Tomáš Píša, Aleš Sochorec.\n\nŠampionát B skupiny se odehrál v Székesfehérváru v Maďarsku, postup na mistrovství Evropy juniorů 1995 si vybojovali Bělorusové. Do skupiny C sestoupilo Španělsko.\n\n1. Bělorusko\n2. Maďarsko\n3. Dánsko\n4. Rakousko\n5. Itálie\n6. Rumunsko\n7. Francie\n8. Španělsko\n\nŠampionát skupiny C se odehrál v Bledu ve Slovinsku, vyhráli jej Slováci a postoupili do skupiny B. Prvních pět mužstev a Španělé byli za rok zařazeni do skupiny C1, zbytek do skupiny C2.\n\n1. Slovensko\n2. Lotyšsko\n3. Slovinsko\n4. Ukrajina\n5. Estonsko\n6. Velká Británie\n7. Litva\n8. Chorvatsko\n9. Nizozemí\n10. Bulharsko\n"}
{"id": "769000", "url": "https://cs.wikipedia.org/wiki?curid=769000", "title": "Ladislav Fryček", "text": "Ladislav Fryček\n\nLadislav Fryček (2. července 1922 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severočeský kraj. V parlamentu setrval až do konce funkčního období, tedy do voleb roku 1964.\n\n"}
{"id": "769001", "url": "https://cs.wikipedia.org/wiki?curid=769001", "title": "Třída Tuima", "text": "Třída Tuima\n\nTřída Tuima byla třída raketových člunů finského námořnictva. Jednalo se o čluny sovětského Projektu 205U (v kódu NATO třída \"Osa II\"), upravené například montáží finské elektroniky. V 90. letech byla celá třída přestavěna na minonosky a nyní již je vyřazena.\n\nV letech 1974–1975 byly ze Sovětského svazu dodány celkem čtyři jednotky této třídy, pojmenované \"Tuima\" (11), \"Tuuli\" (12), \"Tuisku\" (14) a \"Tyrsky\" (16). V 90. letech byly všechny čtyři čluny přestavěny na minonosky, přičemž jim byly ponechány pouze 30mm kanóny.\n\nHlavní údernou výzbroj člunů tvořily čtyři vypouštěcí kontejnery protilodních střel P-15 Termit (v kódu NATO SS-N-2A Styx) umístěných po dvou na bocích trupu. Sekundární výzbrojí tvořily dva 30mm dvojkanóny AK-230. Pohonný systém tvořily dva diesely. Nejvyšší rychlost dosahovala 35 uzlů.\n\n"}
{"id": "769002", "url": "https://cs.wikipedia.org/wiki?curid=769002", "title": "Jozef Gabriška", "text": "Jozef Gabriška\n\nJozef Gabriška (29. prosince 1921 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Východoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1964 se uvádí profesně jako ředitel \"Východoslovenských celulózek\" v Hencovcích. V roce 1968 uváděn coby předseda Krajského národního výboru z obvodu Vranov nad Topľou.\n\nV letech 1967-1968 se zmiňuje jako člen Ústředního výboru Komunistické strany Slovenska či účastník plenárních zasedání ÚV KSS.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Vranov nad Topľou), kde setrval do konce funkčního období, tedy do voleb roku 1971.\n\n"}
{"id": "769006", "url": "https://cs.wikipedia.org/wiki?curid=769006", "title": "Jozef Galik", "text": "Jozef Galik\n\nJozef Galik (23. března 1914 - ???) byl slovenský a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Východoslovenský kraj jako bezpartijní poslanec. V Národním shromáždění zasedal až do konce jeho funkčního období, tedy do voleb v roce 1964.\n\n"}
{"id": "769007", "url": "https://cs.wikipedia.org/wiki?curid=769007", "title": "Erik Pohan", "text": "Erik Pohan\n\nErik Pohan byl uchazečem o švédský trůn v letech 1066-1067, po smrti krále Stenkila. Jeho soupeřem byl Erik Stenkilsson. Proti sobě pak rozpoutali boj, ve kterém oba padli.\n\nAdam z Brém je jediným zdrojem, který uvádí tyto dva soupeřící Eriky. Jeho pohanská víra je tedy pouze dohad, stejně jako to, že jeho soupeř v boji o trůn byl synem Stenkila.\n\nErik Pohan je někdy označován také jako Erik VIII. To je však až pozdější vymoženost z doby Erika XIV. (1560–68). On a jeho bratr Karel IX. (1604–1611) přijali toto číslování na základě fiktivních švédských dějin. Počet švédských vládců jménem Erik před Erikem XIV. není přesně známý.\n\nVládcem země se po smrti obou Eriků stal Halsten Stenkilsson.\n"}
{"id": "769008", "url": "https://cs.wikipedia.org/wiki?curid=769008", "title": "Peter Galvánek", "text": "Peter Galvánek\n\nPeter Galvánek (* 20. června 1933) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce jeho funkčního období, tedy do voleb v roce 1964.\n\n"}
{"id": "769011", "url": "https://cs.wikipedia.org/wiki?curid=769011", "title": "Barbora Géciová", "text": "Barbora Géciová\n\nBarbora Géciová (7. září 1910 – ???) byla slovenská a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Západoslovenský kraj jako bezpartijní poslankyně. V Národním shromáždění zasedala až do konce jeho funkčního období, tedy do voleb v roce 1964.\n\n"}
{"id": "769013", "url": "https://cs.wikipedia.org/wiki?curid=769013", "title": "Štefan Glitta", "text": "Štefan Glitta\n\nŠtefan Glitta (15. prosince 1912 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce jeho funkčního období, tedy do voleb v roce 1964.\n\n"}
{"id": "769018", "url": "https://cs.wikipedia.org/wiki?curid=769018", "title": "Alois Gros", "text": "Alois Gros\n\nAlois Gros (1. června 1926 Brušperk – ???) byl český a československý generál, politik Komunistické strany Československa a poúnorový poslanec Národního shromáždění ČSSR.\n\nVyučil se truhlářem a do roku 1948 pracoval jako dělník. V letech 1948-1950 absolvoval základní vojenskou službu. Od roku 1950 vojákem z povolání. Ve volbách roku 1960 byl zvolen za KSČ do Národního shromáždění ČSSR za Jihočeský kraj. V parlamentu setrval až do konce funkčního období, tedy do voleb roku 1964.\n\nPůsobil jako důstojník ČSLA, roku 1975 povýšen na generála. V letech 1967-1968 byl zástupcem náčelníka Hlavní politické správy ČSLA pro ideologickou práci. V 70. letech byl vedoucím odboru obrany a bezpečnosti Úřadu předsednictva vlády Československa a od roku 1983 zastával post místopředsedy Ústředního výboru Československé socialistické akademie.\n\n\n"}
{"id": "769021", "url": "https://cs.wikipedia.org/wiki?curid=769021", "title": "Jaroslav Hasnedl", "text": "Jaroslav Hasnedl\n\nJaroslav Hasnedl (20. května 1932 – leden 2012) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Západočeský kraj jako bezpartijní kandidát. V parlamentu setrval až do konce funkčního období, tedy do voleb roku 1964. V lednu 2012 se uvádí, že zemřel Jaroslav Hasnedl, narozený roku 1932, bytem Sušice.\n\n"}
{"id": "769022", "url": "https://cs.wikipedia.org/wiki?curid=769022", "title": "Jaroslav Havlíček (politik)", "text": "Jaroslav Havlíček (politik)\n\nJaroslav Havlíček (24. září 1927 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za hlavní město Praha. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se uvádí profesně jako montér z obvodu Praha Vršovice-východ-Záběhlice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Praha 10 Vršovice-Záběhlice), kde setrval do konce volebního období, tedy do voleb roku 1971.\n\n"}
{"id": "769024", "url": "https://cs.wikipedia.org/wiki?curid=769024", "title": "Gheorghe Rașovan", "text": "Gheorghe Rașovan\n\nGheorghe Rașovan (* 6. března 1955 Gârliste, Rumunsko) je bývalý rumunský zápasník, volnostylař. V roce 1980 na olympijských hrách v Moskvě vybojoval v kategorii do 48 kg osmé místo. V roce 1977 vybojoval bronz a v roce 1978 stříbro na mistrovství Evropy.\n\n"}
{"id": "769032", "url": "https://cs.wikipedia.org/wiki?curid=769032", "title": "Etela Hergeselová", "text": "Etela Hergeselová\n\nEtela Hergeselová (4. listopadu 1924 - ???) byla slovenská a československá politička a poúnorová poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Západoslovenský kraj jako bezpartijní poslankyně. V prosinci 1960 již ale je evidována jako kandidátka Komunistické strany Slovenska. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "769033", "url": "https://cs.wikipedia.org/wiki?curid=769033", "title": "Pruská vojenská akademie", "text": "Pruská vojenská akademie\n\nPruská vojenská akademie (\"Preußische Kriegsakademie\"), známá též jako \"Pruská válečná akademie\", byla důstojnická škola a štábní přípravka v Pruském království.\n\nŠkolu oficiálně založil Gerhard von Scharnhorst 15. října 1810 v Berlíně, navazoval při tom ale na dříve existující \"Akademii pro mladé důstojníky pěchoty a jezdectva\", jíž byl sám absolventem. Po první světové válce prošla škola restrukturalizací a po druhé světové válce byla oficiálně rozpuštěna v rámci spojeneckých dohod o potlačení ideologicky zprofanovaného pruského dědictví. Soudobým nástupcem je \"Führungsakademie der Bundeswehr\", velitelská akademie Bundeswehru, která školí jak vlastní důstojníky, tak příslušníky sil NATO.\n\nAbsolvování akademie bylo podmínkou pro službu v pruském a později německém generálním štábu. Z jejích bran vyšli takoví důstojníci, jakými byli například vojenský teoretik Carl von Clausewitz, hrdinové bojů za sjednocení Německa polní maršálové von Steinmetz a von Blumenthal, nebo světově uznávaný stratég Helmuth von Moltke starší.\n\nZajímavostí je, že ačkoli Spojené státy americké pro svou armádu široce adoptovaly německé vojenské teorie (první spojeneckou armádu vycvičil na Washingtonovu žádost pruský generál Friedrich Wilhelm von Steuben, jehož metodika je dodnes používána), pouze jeden důstojník se stal absolventem této instituce. Čtyřhvězdičkový generál \"Albert Coady Wedemeyer\", za války náčelník generálního štábu spojeneckých sil v jihovýchodní Asii a později zastánce slavného leteckého mostu pro Berlín, byl vyslán na \"Kriegsakademie\" jako plukovník v roce 1936 a absolvoval v roce 1938 - stal se tak předním spojeneckým odborníkem na německou taktiku a strategii.\n\nBudovu akademie, která dnes patří mezi oblíbené berlínské turistické atrakce, navrhl a postavil mezi lety 1825 a 1845 pruský architekt Karl Friedrich Schinkel.\n"}
{"id": "769034", "url": "https://cs.wikipedia.org/wiki?curid=769034", "title": "Gombyn Chišigbátar", "text": "Gombyn Chišigbátar\n\nGombyn Chišigbátar ( * 24. srpna 1953) je bývalý mongolský zápasník, volnostylař. V roce 1976 na olympijských hrách v Montréalu obsadil čtvrté místo v kategorii do 48 kg, v roce 1980 na hrách v Moskvě vypadl ve stejné kategorii ve druhém kole.\n\n"}
{"id": "769035", "url": "https://cs.wikipedia.org/wiki?curid=769035", "title": "Aluehallintovirasto", "text": "Aluehallintovirasto\n\nOblastní správní úřady ( , ) jsou státní úřady ve Finsku, které vznikly 1. ledna 2010, kdy nahradily tehdejší dělení na větší kraje (\"läänit\"). Pod správu každého úřadu spadá jeden či více menších krajů. Území Finska je rozděleno do šesti obvodů těchto středisek. Autonomní souostroví Ålandy má zvláštní postavení, kdy tamní vláda vykonává též pravomoce odpovídající oblastním správním úřadům na finské pevnině.\nČinnost úřadů lze rozdělit do 5 základních oblastí.\n\nNásledující tabulka je přehledem oblastních správních úřadů.\n"}
{"id": "769037", "url": "https://cs.wikipedia.org/wiki?curid=769037", "title": "Jan Hlína", "text": "Jan Hlína\n\nJan Hlína (14. května 1910 – 5. září 1983) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nPřed svou profesionální politickou kariérou se profesně uvádí jako dílovedoucí v Hrádku u Rokycan. V roce 1962 se v Hrádku účastnil otevření budovy nové základní školy. Je tehdy uváděn coby vedoucí tajemník Krajského výboru KSČ.\n\nVe volbách roku 1960 byl zvolen za KSČ do Národního shromáždění ČSSR za Západočeský kraj. Podílel se na projednání ústavy ČSSR v roce 1960. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968.\n\n11. sjezd KSČ ho zvolil za člena Ústředního výboru Komunistické strany Československa. 12. sjezd KSČ a 13. sjezd KSČ ho zvolil členem Ústřední kontrolní a revizní komise KSČ. V období červen 1958 – prosinec 1962 byl kandidátem předsednictva ÚV KSČ.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Sušice-Horažďovice), kde setrval do konce volebního období, tedy do voleb roku 1971.\n\n"}
{"id": "769040", "url": "https://cs.wikipedia.org/wiki?curid=769040", "title": "Lajos Szabó", "text": "Lajos Szabó\n\nLajos Szabó (* 23. dubna 1956 Berettyóújfalu, Maďarsko) je bývalý maďarský zápasník, volnostylař. V roce 1980 na olympijských hrách v Moskvě obsadil ve volném stylu v kategorii do 52 kg čtvrté místo. Třikrát startoval na mistrovství světa, nejlépe se umístil v roce 1979 na pátém místě. V roce 1982 obsadil desáté a v roce 1985 patnácté místo. V roce 1982 vybojoval stříbro na mistrovství Evropy. V roce 1980 a 1984 vybojoval čtvrté, v roce 1983 páté a v roce 1978 sedmé místo.\n\n"}
{"id": "769043", "url": "https://cs.wikipedia.org/wiki?curid=769043", "title": "Arrondissement Nérac", "text": "Arrondissement Nérac\n\nArrondissement Nérac (fr. \"Arrondissement de Nérac\") je správní územní jednotka ležící v departementu Lot-et-Garonne a regionu Akvitánie ve Francii. Člení se dále na sedm kantonů a 58 obcí.\n\n"}
{"id": "769046", "url": "https://cs.wikipedia.org/wiki?curid=769046", "title": "Opálové pobřeží", "text": "Opálové pobřeží\n\nOpálové pobřeží (\"Côte d’Opale\") je část francouzského pobřeží na břehu Severního moře a kanálu La Manche, která na východě sousedí s Belgií a nachází se naproti anglickým útesům za kanálem La Manche.\n\nByl to Édouard Lévêque, slavný obyvatel Le Touquet-Paris-Plage, malíř, spisovatel, botanik, kdo vytvořil název „Opálové pobřeží“, aby jím pojmenoval část pobřeží mezi Le Crotoy a Équihen-Plage. Ze všech navrhovaných názvů tento jediný přetrval a z Touquet-Paris-Plage učinil „perlu Opálového pobřeží“. Je po něm pojmenováno jeho náměstí v Touquet.\n\nV současné době název „Opálové pobřeží“ zahrnuje pobřežní pásy arrondissementů Dunkerque, Calais, Saint-Omer, Boulogne-sur-Mer a Montreuil.\n\nOpálové pobřeží v sobě spojuje různorodé typy krajin, od pláží a písečných dun, přes ústí řek, po bažiny či útesy.\n\nNa Opálovém pobřeží najdeme dva velké útesy: Mys Blanc-Nez, který dosahuje výšky 132 metrů a Mys Gris-Nez dosahující 50 metrů.\n\nNajde se tu však prostor i pro pláže s jemným pískem, přerušované přirozeně vytvořenými zátokami řeky Canche a řeky Authie.\n\n„Opálové“ písečné duny a ústí řek jsou rozsáhlé krajinné útvary zmiňované v \"Atlas régional des paysages\" (Regionální atlas krajin) z roku 2008.\n\nBoulogne-sur-Mer je nejdůležitějším přístavem pro rybolov ve Francii, ale také důležitým obchodním přístavem. Calais je zase nejdůležitějším evropským přístavem pro výměnu zboží s Velkou Británií.\n\nRůzná střediska na pobřeží přitahují letní rekreanty, a to jak rozsáhlými možnostmi vyžití, tak řadou historických přístavních městeček. Najdeme zde následující městečka:\n\nKrajina Opálového pobřeží inspirovala řadu významných umělců:\n\nLiteratura:\n\nMalíři:\n\nFotografové:\n\nHudebníci:\n\nRežiséři:\n\n"}
