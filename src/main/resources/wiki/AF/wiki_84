{"id": "933827", "url": "https://cs.wikipedia.org/wiki?curid=933827", "title": "Centrální depozitář cenných papírů", "text": "Centrální depozitář cenných papírů\n\nCentrální depozitář cenných papírů, a. s. (do roku 2009 působící pod názvem UNIVYC, a. s.), je společnost působící v oboru vypořádání obchodů s cennými papíry (též označováno jako clearing) na českém kapitálovém trhu. Jejím hlavním úkolem je správa a vedení centrální evidence cenných papírů na území České republiky. Jediným jejím akcionářem je Burza cenných papírů Praha. Jiná osoba, která nemá povolení k činnosti centrálního depozitáře, označení „centrální depozitář cenných papírů“ nesmí používat.\n\nPo uzavření Střediska cenných papírů (SCP) 26. června 2013 veškeré transakce s cennými papíry jdou od 7. července přes Centrální depozitář a jeho členy. To znamená, že drobní investoři už nemají mít účet na své jméno ve Středisku cenných papírů. Místo toho jim účty vedou obchodníci s cennými papíry.\n\nCentrální depozitář přiděluje identifikační označení v rámci mezinárodního systému číslování pro určení cenných papírů (zkratka ISIN) pro investiční nástroje, kterými jsou např. investiční cenné papíry, cenné papíry kolektivního investování, nástroje peněžního trhu, finanční rozdílové smlouvy, apod. Dále je centrální depozitář provozovatelem vypořádacího systému. Za splnění určitých podmínek může centrální depozitář vést samostatnou evidenci investičních nástrojů nebo vykonávat další podnikatelskou činnost, která však musí být zaregistrována u České národní banky.\n\nDalší činností firmy jsou například správa a řízení vkladů účastníků v Garančním fondu burzy, půjčování cenných papírů, úschova a správa cenných papírů, registrace cenných papírů pro účely vypořádání, vypořádání primárních emisí cenných papírů, zprostředkování služeb Střediska cenných papírů, vypořádání obchodů se zahraničními cennými papíry, vedení registru podílů na sběrném dluhopisu a vypořádání obchodů s podíly na sběrném dluhopisu.\n\nCentrální depozitář má ze zákona informační povinnost k ČNB, kterou splňuje zasíláním informací a podkladů, které jsou potřebné pro výkon dohledu.\n\nÚčastníkem centrálního depozitáře je osoba, která podává centrálnímu depozitáři příkaz k založení nebo zrušení majetkového účtu, k provedení změny na majetkovém účtu nebo k provedení služby. Konkrétní osobou (účastníkem), který podává příkaz, může být:\n\nCentrální depozitář má ze zákona stanoven základní kapitál alespoň 100 000 000 Kč, přičemž emisní kurz jeho akcií musí být alespoň z jedné třetiny splacen peněžitými vklady.\n\nCentrální depozitář nesmí vydávat prioritní akcie. Výše uvedené se váže i na jednu z mnoho podmínek pro povolení k činnosti centrálního depozitáře od ČNB. Česká národní banka udělí povolení k činnosti centrálního depozitáře, jestliže je žadatel akciovou společností, která má sídlo v České republice a vydává pouze listinné akcie na jméno na zaknihované akcie. \n\nStejně jako u jiných kapitálových obchodních korporací je možná přeměna (fúze) i centrálního depozitáře, ale pouze s povolením České národní banky. Povolení je nutné také k uzavření smlouvy o převodu podniku centrálního depozitáře, nebo jeho části, smlouvy o zastavení podniku nebo jeho části nebo smlouvy o nájmu podniku centrálního depozitáře nebo jeho části.\n\n"}
{"id": "933828", "url": "https://cs.wikipedia.org/wiki?curid=933828", "title": "Štiavnica (hora)", "text": "Štiavnica (hora)\n\nŠtiavnica (2025 m n. m.) je hora v Nízkých Tatrách na Slovensku. Nachází se v nejvyšší části pohoří, v masívu Ďumbieru, asi 1 km severně od Chaty generála M. R. Štefánika. Jedná se o druhou nejvyšší horu Nízkých Tater a zároveň nejvyšší horu ležící mimo hlavní hřeben. Na jejích jižních svazích pramení stejnojmenný potok, který Štiavnici obtéká na východě a dolinou Štiavnica vtéká do krasové Jánské doliny. Pod skalnatými severními svahy pramení Ludárov potok, který odtéká Ludárovou dolinou opět do Jánské doliny. Na západě je hora oddělena od Ďumbieru mělkým sedlem.\n\nNejjednodušší přístup na Štiavnici je po hřebeni z Ďumbieru. Nevedou sem však žádné značené cesty, takže vrchol je v současnosti z důvodu ochrany přírody nepřístupný.\n"}
{"id": "933830", "url": "https://cs.wikipedia.org/wiki?curid=933830", "title": "Johann von Wenisch", "text": "Johann von Wenisch\n\nJohann rytíř von Wenisch (2. srpna 1802 Radonice – 8. března 1895 Štýrský Hradec) byl rakouský a český soudce a politik německé národnosti, v 60. letech 19. století poslanec Českého zemského sněmu a Říšské rady.\n\nNarodil se roku 1802 v Radonicích v Žateckém kraji. Po dokončení právnických studií nastoupil k soudu v regionu Innviertel. V roce 1848 byl zvolen za poslance celoněmeckého Frankfurtského parlamentu. Po soudní reorganizaci byl v roce 1850 jmenován prezidentem zemského soudu v Chebu a odtud povolán roku 1853 do soudní organizační komise v Praze a následně přešel na post viceprezidenta vrchního zemského soudu v uherské Pešti. Později byl jmenován prezidentem vrchního zemského soudu v Prešpurku, kde působil do roku 1861. V závěru své profesí kariéry působil na soudu ve Štýrském Hradci a počátkem 70. let odešel do penze.\n\nV roce 1852 byl jmenován čestným občanem Chebu. Tehdy je uváděn jako prezident zemského soudu, toho času ve výslužbě a prezident vrchního zemského soudu. Bydlel v Chebu. Působil rovněž jako druhý prezident vrchního zemského soudu v Štýrském Hradci. Byl mu udělen Řád železné koruny. Řád získal roku 1855, tedy v době svého působení coby viceprezident vrchního zemského soudu v Pešti. Kromě toho získal Řád Františka Josefa. Byl doktorem práv a čestným občanem nejen v Chebu, ale i ve Františkových Lázních a Tachově.\n\n2. května 1855 byl povýšen na rytíře. V únoru 1868 získal titul svobodného pána (barona).\n\nV 60. letech 19. století se zapojil do české i celostátní politiky. Již v roce 1861 byl dodatečně zvolen na Český zemský sněm v kurii venkovských obcí (obvod Tachov – Přimda). Tehdy byl uváděn jako prezident vrchního zemského soudu, bytem v Linci. V zemských volbách v Čechách v lednu 1867 mandát v tomto obvodu obhájil, stejně jako v krátce poté konaných zemských volbách v březnu 1867. Zasedal také v Říšské radě (celostátní zákonodárný sbor), kam ho vyslal zemský sněm v 1861. Zastupoval tu, stejně jako na sněmu, kurii venkovských obcí, obvod Tachov, Přimda.\n\nZemřel v březnu 1895 ve vysokém věku. Je tehdy označován za nestora rakouského soudnictví.\n"}
{"id": "933831", "url": "https://cs.wikipedia.org/wiki?curid=933831", "title": "Thomas Dolliver Church", "text": "Thomas Dolliver Church\n\nThomas Dolliver Church (27. dubna 1902 Boston – 30. srpna 1978) byl americký zahradní architekt.\n\nThomas Dolliver Church se narodil v Bostonu a vyrůstal ve městě Ojai a Berkeley, v Kalifornii. Získal titul bakalář umění v oboru v University of California, Berkeley v roce 1923. Později získal magisterský titul v Harvard Graduate School of Design. Thomas Dolliver Church navštívil Itálii a Španělsko na dobu šesti měsíců kvůli Sheldon Fellowship, za což mu byla udělena na Harvardu. Po návratu z Evropy učil na Ohio State University po dobu jednoho roku před návratem do San Francisco Bay. Učil na univerzitě v Berkeley v roce 1929–1930 a založil si soukromou praxi v Pasatiempo Estates v roce 1930 Odstěhoval do San Francisca v roce 1932 a založil si zde praxi. Thomas Dolliver Church si otevřel v roce 1933 svou firmu na 402 Jackson Street v San Francisku a pokračoval v práci ve stejné funkci až do svého odchodu do důchodu v roce 1977. Zemřel 30. srpna 1978.\nV době, kdy Thomas Dolliver Church začal praxi, neoklasicistní hnutí bylo ještě novým designem. Thomasovo vzdělání v UC-Berkeley a na Harvardu, spolu s jeho cestou do Evropy, v něm upevnilo smysl pro klasické formy. Nicméně je Thomas Dolliver Church znám jako ten, kdo otevřel dveře modernímu hnutí v krajinářské architektuře pro to, co je známé jako “California Style” (kalifornský styl). \n\nVe své knize \"Gardens Are For People\" (Zahrady jsou pro lidi) uvádí čtyři zásady sadovnické tvorby, podle kterých svůj návrh zpracovával. Jsou to:\n\nJe třeba zdůraznit, že ačkoliv používal prvky moderních myšlenkových směrů, Thomas Dolliver Church nikdy neopustil pevné principy používané v minulosti. Jedna z věcí, v které byl jeho design jedinečný, bylo bezproblémové spojení dvou opačných stylů, kdy dokázal v jediném celku sladit opačné principy designu zahradní architektury. Dalším designovým prvkem který často používal, bylo rozdělení venkovní obytného prostoru na části nebo rozdělení krajiny do oddělených „místností“.\n\nVětšina Churchovy práce byly zahrady u domů a údajně vytvořil přes 2000 návrhů. Jeho nejznámějším dílem je Parkmerced, obytný komplex v San Franciscu, Kalifornie, a Donnellovy zahrady v Sonoma County, Kalifornie. Thomas Dolliver Church ale také dohlížel na tvorbu plánů University of California, Berkeley, University of California, Santa Cruz, Harvey Mudd College, Woodside Priory School, a Wascana centrum v Regina, Saskatchewan. Navrhl úpravy pozemků u amerického velvyslanectví v Havaně (Kuba), pro General Motors upravil Výzkumné centrum v Detroitu, Des Moines Art Center, Hotel El Panama v Panama City a pozemky u Mayo Clinic v Rochesteru, (Minnesota) a Merced Park v San Franciscu. Thomas Church prožil jako zahradní architekt dlouhou a úspěšnou kariéru.\n\n\n"}
{"id": "933835", "url": "https://cs.wikipedia.org/wiki?curid=933835", "title": "Francesco Lepre", "text": "Francesco Lepre\n\nFrancesco Lepre (* 27. dubna 1975 Řím, Itálie) je bývalý italský zápasník–judista.\n\nVyrůstal ve Varšavě v Polsku, kde začínal s judem v klubu Gwardia pod vedením Sławomira Smatera. Vrcholově se připravoval v Římě v klubu Fiamme Gialle pod vedením Felice Marianiho. V italské seniorské reprezentaci se pohyboval s přestávkami od roku 1995 a v průběhu let vystřídal pět váhových kategorií. V roce 2000 se kvalifikoval na olympijské hry v Sydney v polostřední váze do 81 kg a vypadl ve druhém kole. V roce 2004 startoval na olympijských hrách v Athénách jako úřadující mistr Evropy, ale nepřešel přes úvodní kolo. Sportovní kariéru ukončil v roce 2008.\n\nFrancesco Lepre byl levoruký judista s osobní technikou osoto-makikomi.\n\n\n\n"}
{"id": "933839", "url": "https://cs.wikipedia.org/wiki?curid=933839", "title": "Monika Soćko", "text": "Monika Soćko\n\nMonika Soćko rozená Bobrowska (* 24. března 1978, Varšava) je polská šachistka, od roku 1995 mezinárodní velmistryně. Je první polskou hráčkou, která získala titul mezinárodního velmistra podle mužských norem (v roce 2008).\n\nŠachy ji naučil otec.\n\nNa šachových olympiádách hraje od roku 1994, nejlepšího výsledku dosáhla v roce 2002, kde Polsko obsadilo třetí místo místo a Soćko získala individuální zlatou medaili na třetí šachovnici (s výsledkem 10,5 b. ze 13 partií).\n\nVyhrála uzavřený mezinárodní ženský turnaj v Baku (2007) se 7 b. z 9 partií před Stefanovou. Zvítězila také v otevřeném turnaji v Tromsø (2009) se 7 body z 9 partií před Rayem Robsonem. \n\nJe bronzovou medailistkou z mistrovství Evropy žen v roce 2010, když v tie-breaku o třetí místo přehrála Jelenu Dembo a Marii Sebag. Má i stříbrnou medaili z mistrovství Evropy v šachu družstev v roce 2011, za Polsko hrála na první šachovnici a získala 5,5 b. ze 7 partií.\n\nNa mistrovství světa v šachu žen v roce 2012 šokovala ve druhém kole vítězstvím nad držitelkou titulu Chou I-fan z Číny, pak ale prohrála ve 3. kole s Bulharkou Stefanovou.\n\nJejím manželem je GM Bartosz Soćko.\n\nChou I-fan – Monika Soćko, MS žen 2012, 2. kolo: 1. e4 c5, 2. Jf3 d6, 3. d4 c×d4, 4. D×d4 Jf6, 5. Jc3 Jc6, 6. Sb5 Jd7, 7. Dd2 g6, 8. b3 Sg7, 9. Sb2 O-O 10. Ja4 Jf6, 11. S×c6 b×c6, 12. e5 Je4, 13. Db4 d5, 14. Jd2 Sf5, 15. J×e4 S×e4, 16. O-O S×c2, 17. Vfc1 Se4, 18. f3 Sf5, 19. V×c6 Dd7, 20. Vac1 Sh6, 21. Vc7? (správně je f4) Se3+, 22. Kh1 Dd8, 23. V1c6 Sd7, 24. Vc2 d4, 25. V2c4 Se6, 26. V4c6 Sd5, 27. Vc5 d3, 28. Sd4 Vb8, 29. D×b8 D×b8, 30. S×e3 Da8, 31. Kg1 S×f3, 32. Vc3 De4, 33. Sd2 Dd4+ a bílá se vzdala. Nemůže zabránit matu 34. Kh1 Df2 a např. 35. g×f3 Qf1#.\n\n"}
{"id": "933842", "url": "https://cs.wikipedia.org/wiki?curid=933842", "title": "Friedrich Wiener", "text": "Friedrich Wiener\n\nFriedrich Wiener (20. listopadu 1817 Praha – 9. března 1887 Praha) byl rakouský a český právník a politik německé národnosti, první prezident Advokátní komory v Království českém, v 2. polovině 19. století poslanec Českého zemského sněmu a Říšské rady.\n\nNarodil se v židovské rodině v Praze, kde vystudoval gymnázium a potom filozofii a práva na Karlo-Ferdinandově univerzitě. V prosinci 1842 získal titul doktora práv. Nastoupil do advokátní kanceláře dr. Porta. Na rozdíl od mnoha pražských advokátů se výzrazněji nezapojil do dění v revolučním roce 1848. V srpnu 1851 byl jmenován podle tzv. provizorního advokátního řádu zemským advokátem. Působil v Mostu, od roku 1860 v Praze, kde měl kancelář v Soukenické ulici. Působil i jako správce konkurzní podstaty podniku Česká zemědělská kreditní společnost (\"Böhmische Bodencreditgeseltschaft\"). Zasedal rovněž v pražském obecním zastupitelstvu.\n\nV 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Praha-Josefov). Mandát obhájil v tomto obvodu i v krátce poté konaných zemských volbách v březnu 1867. Uspěl zde i v zemských volbách roku 1870, zemských volbách roku 1872, a zemských volbách roku 1878. V období let 1876–1878 byl členem zemského výboru. Zasedal také v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Slib složil 22. května 1872.\n\nByl členem takzvané Ústavní strany (liberálně a centralisticky orientovaná strana, odmítající federalistické aspirace neněmeckých etnik).\n\nIdentifikoval se s německým národním hnutím. Spolupracoval s hlavním německým spolkem Deutsches Kasino. Byl rovněž aktivní v Spolku pro dějiny Němců v Čechách (Verein für Geschichte der Deutschen in Böhmen) nebo v Německém spolku pro rozšiřování obecně prospěšných znalostí (Deutsches Verein zur Verbreitung gemeinnütziger Kenntnisse) a v školském spolku Deutscher Schulverein. V zemské školní radě zastupoval židovskou komunitu. Když roku 1869 vstoupil v platnost nový advokátní řád, byla ustavena Advokátní komora v Království českém a Wiener se stal jejím prezidentem. Ve funkci setrval do roku 1881. Kromě toho zasedal ve zkušební komisi pro advokáty. Za jeho působení se značně rozšířila advokátská profese. Ve vlastní advokátní praxi se specializoval na obchodní právo. Zasedal ve správní radě akciové společnosti Strojírny, dříve Breitfeld, Daněk a spol., kde byl místopředsedou. Roku 1872 získal Řád železné koruny III. třídy a byl tak povýšen na rytíře. Nadále byl aktivní v pražské židovské náboženské obci, kde zasedal jako člen jejího zastupitelstva a zastával i post náměstka předsedy náboženské obce. Byl také ředitelem Židovské všeobecné nemocnice.\n\nZemřel v březnu 1897 po delší plicní chorobě. S manželkou Mathildou měli pět dětí. V závěti odkázal značné prostředky na dobročinné účely. Pohřbu se zúčastnilo množství osobností. Byl pohřben na židovském hřbitově na Olšanech.\n"}
{"id": "933844", "url": "https://cs.wikipedia.org/wiki?curid=933844", "title": "Žítkovské bohyně (kniha)", "text": "Žítkovské bohyně (kniha)\n\nŽítkovské bohyně jsou román, který napsala česká spisovatelka a kurátorka Kateřina Tučková. Knižně vyšel román poprvé v březnu 2012, podruhé v roce 2013 v nakladatelství Host v Brně.\n\nPrvní vydání románu vyšlo v šedesátitisícovém nákladu, druhého, brožovaného vydání vyšlo 22 000 kusů. Ke konci roku 2014 se prodalo přes 100 000 výtisků; kniha vyšla ve dvanácti jazycích, mj. také v arabštině.\n\nV roce 2012 kniha získala literární Cenu Josefa Škvoreckého. Dále Český bestseller 2012; Magnesia Litera 2013 - Kosmas cena čtenářů.\n\nRomán byl nejpůjčovanější knihou od českého autora v českých knihovnách v roce 2013.\n\nDora Idesová je neteř jedné z Žítkovských bohyň zvané Surmena. Život na Kopanicích nad Starým Hrozenkovem je však tvrdý jako zdejší lidé. Muži i ženy pijí pálenku, polovina z nich je negramotná, žijí bez ohledu na okolní civilizaci i lidově demokratické zřízení. Poradili si za honů na čarodějnice, za nacistů i teď. Bohyně to neměly jednoduché nikdy. Kromě režimů, které je bez výjimky pronásledovaly, musely reagovat i na nenávist a zášť lidí, kterým jejich zaříkávání nepomohlo nebo kteří jim záviděli tu trochu věhlasu, co měly. Pro někoho čarodějnice a podvodnice, pro jiného moudré ženy, které si své dovednosti a tajemství předávají z generace na generaci po mnoho desítek let.\n\nŽítkovské bohyně svou magickou sílu čerpají z neméně magické krajiny kolem obce Žítkové na Moravských Kopanicích v Bílých Karpatech. Do této svérázné kopcovité krajiny na jihovýchodě Moravy, kde lidé žili roztroušeně po samotách a vystačili si s tím málem, co měli, se výdobytky okolního moderního světa dostávaly jen velmi pozvolna. I díky tomu zde mohly vládnout bohyně ještě takřka do nedávné minulosti. Dora Idesová jakožto poslední článek na konci řetězce rodu bohyní ze Žítkové se ocitá v rozporu. Umění bohovat ji její teta, věhlasná bohyně Surmena, nenaučila, ale Dora této skutečnosti neželí, jako vystudovaná vědkyně má k těmto pověrčivým rituálům jistou nedůvěru. Na druhou stranu však cítí, že v ní něco tajemného po jejích předchůdkyních přetrvává.\n\nDora se rozhodne vydat cestou k odhalení tajemství, které ji celým příběhem provází jako temný stín. Pátrá ve své paměti, po archivech, i u sousedů z Žítkové. Román je prokládán archivními záznamy, lékařskými zprávami, odbornými posudky i částmi Dořiny diplomové práce, aby vynikla věrohodnost předkládaného příběhu. Na pozadí osobitého stylu vyprávění, které bez patosu líčí umění bohyní, působí strohost a zdrcující věcnost úředních dokumentů jako byrokratický vykřičník, který zkresluje složitost a mnohostrannost lidského života do jednoduché rovnice. Dora sama vystupuje poněkud tajemně, neosobně a nepřístupně. Teprve hledá své místo v životě a vcelku působí spíš jako zprostředkovatelka vyprávění než jako nositelka děje. Logické je tedy vyprávění ve třetí osobě, které je rozprostřeno na širokém časovém horizontu a větví se do mnoha dějových linek.\n\nDramatizaci \"Žítkovských bohyní\" hrají v Městském divadle ve Zlíně v režii Dodo Gombára a v Divadle pod Palmovkou v režii Michala Langa. Podle románu se chystá také filmové zpracování \"Žítkovské bohyně\".\n\nStejnojmennou audioknihu načetla Tereza Bebarová, historickými dokumenty, které ústřední hrdinka studuje, provází Miroslav Táborský (nakladatelství OneHotBook).\n\n"}
{"id": "933849", "url": "https://cs.wikipedia.org/wiki?curid=933849", "title": "Křižíkovy závody", "text": "Křižíkovy závody\n\nKřižíkovy závody byly elektrotechnický podnik v Karlíně (dnes součást Prahy), který založil a provozoval František Křižík. Křižík společnost založil roku 1884 s využitím peněz získaných prodejem patentních práv. Firma měla silné postavení na trhu s elektřinou, vyráběla zařízení pro elektrárny (první roku 1889 na Žižkově, celkem 130), továrny, cukrovary a textilky. Budovala elektrické dráhy, elektrické sítě a veřejné osvětlení. Například postavila roku 1891 první českou elektrickou dráhu na Letné v Praze a roku 1896 druhou pražskou dráhu elektrické tramvaje, Elektrickou drobnou dráhu Praha – Libeň – Vysočany, roku 1903 pak jednu z prvních železničních elektrických drah v Evropě (v Rakousku-Uhersku první) z Tábora do Bechyně.\nSpolečnost se počátkem 20. století dostala do finančních potíží. Projekty elektrických dráh a elektrifikace měst byly často prodělečné, značné prostředky byly navíc investovány do vývoje a experimentů. V roce 1917 Pražská úvěrní banka kvůli nesplaceným úvěrům donutila Křižíka změnit firmu na akciovou společnost Českomoravské elektrotechnické závody F. Křižíka. V té již zakladatel neměl rozhodující slovo, a proto se stáhl do ústraní a pokračoval ve vynalézání.\n"}
{"id": "933855", "url": "https://cs.wikipedia.org/wiki?curid=933855", "title": "Borderlands", "text": "Borderlands\n\nBorderlands je RPG střílečka z pohledu první osoby vyvinutá firmou Gearbox. Hra vyšla v roce 2009. Její pokračování Borderlands 2 vyšlo v roce 2012. Oblíbenost získala také pro svůj kooperativní multiplayer.\n\nHra je převážně akční střílečka z prvního pohledu s výraznými RPG prvky. Hráč si může vylepšovat postavu podle svého vlastního herního stylu. Atmosféra hry je poněkud odlehčená a humorná, tomu přispívá a komiksová stylizace, vedlejší NPC postavy, zbraně, úkoly atd.\nHra se odehrává na planetě Pandora, na které se hráč může pohybovat zcela svobodně.\n\n\n\nBorderlands 2 vyšlo 18. září 2012 (21. září 2012 v ČR). Zavedené herní mechanismy se příliš nemění. Hráči opět zavítají na Pandoru. Ani grafické zpracování se příliš nezměnilo. Pokračování nabízí hlavně lepší příběh, mnohem delší herní dobu, více DLC...\n\n"}
{"id": "933877", "url": "https://cs.wikipedia.org/wiki?curid=933877", "title": "Dětřich Míšeňský", "text": "Dětřich Míšeňský\n\nDětřich Míšeňský ( \"Dietrich der Bedrängte\", 1162 – 18. února 1221) byl míšeňský a lužický markrabě z rodu Wettinů. Jeho sestra Adléta Míšeňská byla první manželkou Přemysla Otakara I. a právě Dětřich hájil práva Adlétina syna Vratislava na český trůn.\n\nNarodil se v roce 1162 jako mladší syn míšeňského markraběte Oty Bohatého a jeho manželky Hedviky. Část svého života strávil spory s bratrem Albrechtem. Není úplně zřejmé, kdy přesně tyto spory začaly; v každém případě zřejmě matka obou bratrů Hedvika protežovala právě Dětřicha a chtěla, aby se dědicem Míšeňska stal on navzdory tomu, že Albrecht byl prvorozený. Ota Bohatý změnil závěť a Míšeňsko odkázal mladšímu synovi. Na to reagoval Albrecht tím, že svého otce roku 1189 zajal a propustil jej až na zásah císaře Fridricha Barbarossy; trestnou výpravu vedl český kníže Konrád Ota. Na sněmu ve Würzburku 10. srpna 1189 se bratři okázale smířili, takže když v únoru následujícího roku Ota zemřel, stal se míšeňským markrabětem vcelku bez problémů Dětřichův bratr Albrecht. Spory mezi bratry byly však za pár let obnoveny; roku 1194 podnikl z popudu nového římského císaře Jindřicha VI. další trestnou výpravu do Míšeňska český kníže, tentokrát Jindřich Břetislav. Albrecht zůstal nepřemožen, ovšem již následujícího roku nečekaně zemřel.\n\nPřestože se Albrechtovou smrtí stal Dětřich dědicem Míšeňska, zabral je císař Jindřich VI. Ten se proto nevyhnul spekulacím, že Albrechta nechal otrávit. Dětřichovi zřejmě zůstaly državy v okolí Weissenfelsu, v listinách je uváděn jako \"hrabě z Weissenfelsu\". V prosinci 1195 na sněmu ve Wormsu přijal kříž, následně se zúčastnil křížové výpravy Jindřicha VI.; v březnu 1198 se v Akkonu zúčastnil založení Řádu německých rytířů. Když po nečekané Jindřichově smrti nastoupil na římský trůn jeho bratr Filip, zřejmě Míšeňsko Dětřichovi vrátil jako poděkování za podporu kandidatury na sněmu v Mühlhausenu.\n\nDětřich se během manželské rošády Přemysla Otakara I. zastával své zapuzené sestry Adléty a jejích dětí, synovec Vratislav byl stálým členem jeho dvora a roku 1212 mu císař Ota na Dětřichovo naléhání udělil Čechy v léno. Šlo o pouhou demonstaraci moci, Vratislav neměl reálné šance na zisk české koruny. Ve vojensky vyhroceném sporu o římskou korunu byl Dětřich stranící Otovi Brunšvickému pověřen funkcí vyjednavače s mladým Fridrichem Štaufským.\n\nDětřich zemřel v únoru 1221 a byl pohřben v cisterciáckém klášteře Altzella po boku svých předků.\n"}
{"id": "933883", "url": "https://cs.wikipedia.org/wiki?curid=933883", "title": "Karl Moritz Zedtwitz", "text": "Karl Moritz Zedtwitz\n\nKarl Moritz Zedtwitz, též uváděn jako Karl Moriz Zedtwitz (18. února 1830 Čechy – 6. ledna 1915 Neuberk), byl rakouský a český šlechtic a politik německé národnosti, v 2. polovině 19. století poslanec Českého zemského sněmu a Říšské rady.\n\nNarodil se v Čechách roku 1830. Pocházel z českoněmeckého šlechtického rodu Zedtwitzů, usedlého na Ašsku a to z jeho evangelické větve z Unter-Neubergu (dnes Podhradí). Jeho otcem byl hrabě Heinrich Albrecht Zedtwitz (1786–1849), matkou Anna von Zernek. Sídlil na statku Unter-Neuberg a Schönbach. Angažoval se ve vedení protestantské církve v Čechách.\n\nV 60. letech 19. století se zapojil do zemské politiky. V zemských volbách v Čechách v lednu 1867 byl zvolen na Český zemský sněm v městské kurii (obvod Aš – Hranice). Mandát obhájil v tomto obvodu i v krátce poté konaných zemských volbách v březnu 1867. V zemských volbách roku 1870 kandidoval ve svém obvodu, ale porazil ho Georg Huscher. Následně se ale patrně členem zemského sněmu dodatečně stal, protože roku 1871 byl sněmem delegován do Říšské rady (viz níže). Zemským poslancem se stal v řádných zemských volbách roku 1872, nyní za velkostatkářskou kurii (nesvěřenecké velkostatky). Mandát v ní obhájil v zemských volbách roku 1878. Byl členem takzvané Ústavní strany (liberálně a centralisticky orientovaná strana, odmítající federalistické aspirace neněmeckých etnik), respektive Strany ústavověrného velkostatku coby jejího šlechtického spojence.\n\nZasedal také v Říšské radě (celostátní zákonodárný sbor), kam ho vyslal zemský sněm poprvé 13. dubna 1869 (tehdy ještě Říšská rada nevolena přímo, ale tvořena delegáty jednotlivých zemských sněmů). Znovu byl do vídeňského parlamentu zemským sněmem delegován v roce 1871. 20. února 1871 složil poslanecký slib, opětovně složil slib v Říšské radě 7. května 1872. Uspěl i v prvních přímých volbách do Říšské rady roku 1873, kdy sem byl zvolen za velkostatkářskou kurii, a mandát obhájil v následných volbách roku 1879, volbách roku 1885, volbách roku 1891, volbách roku 1897 a volbách roku 1901. V Říšské radě tak zasedal trvale po téměř 40 let.\n\nNa Říšské radě se v říjnu 1879 uvádí jako člen staroněmeckého (staroliberálního) Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 se uvádí jako ústavověrný velkostatkář.\n\nV září 1857 se oženil s Elise von Meidel (narozena 1838) a měli spolu šest dětí.\n\nZemřel v lednu 1915 na svém zámku v Neuberku u Aše.\n"}
{"id": "933894", "url": "https://cs.wikipedia.org/wiki?curid=933894", "title": "Seznam sedel v Nízkých Tatrách", "text": "Seznam sedel v Nízkých Tatrách\n\nSeznam sedel v Nízkých Tatrách zahrnuje pojmenovaná nízkotatranská sedla. Seznam vychází z map dostupných na stránkách hiking.sk a příslušných turistických map VKÚ Harmanec.\n\n"}
{"id": "933895", "url": "https://cs.wikipedia.org/wiki?curid=933895", "title": "SunStroke Project", "text": "SunStroke Project\n\nSunStroke Project je moldavské hudební trio, které se skládá ze zpěváka Sergeje Jalovitského, skladatele a houslisty Antona Ragozy a saxofonisty Sergeje Stepanova.\n\nReprezentovali Moldavsko na Eurovision Song Contest 2010 a Eurovision Song Contest 2017. Název skupiny byl vybrán Antonem Ragozou, zatímco pracoval v armádě se Sergejem Stepanovem, když na bojovém poli dostal úžeh. Kapela ze začátku hrála především v Oděse a Tiraspolu.\n\nV listopadu 2010 producent, Aleksej Myslicky a někteří další členové (včetně autorů skladeb) odešli ze skupiny SunStroke Project a vytvořil novou kapelu v Moskvě s názvem Offbeat Orchestra, kteří vystupovali a vydávali verze některých skladeb od SunStroke Projectu.\n\n\n\n\nV roce 2009 zazpívali v národním kole Moldavska, kde se umístili na 3. pozici s hitem \"\"No Crime\"\". Nelly Ciobanu byla zvolena, aby reprezentovala Moldavsko na Eurovision Song Contest 2009 v ruské Moskvě.\n\nSunStroke Project společně se zpěvačkou Oliou Tirou reprezentovali Moldavsko na Eurovision Song Contest 2010 s písní \"\"Run Away\"\". Finále národního kola nazvané O melodie pentru Europa 2010 se konalo v hlavním městě státu – Kišiněvě, dne 6. března 2010. Píseň získala maximální počet 12 bodů od poroty i SMS hlasujících. V soutěži Eurovision Song Contest se umístila na 22. místě z celkového počtu 39 zúčastněných států.\n\nO reprezentaci Moldavska na Eurovision Song Contest 2012 se SunStroke Project a Olia Tira pokoušeli i v roce 2012 se singlem \"\"Superman\"\", se ale nedostali ani do televizní části výběru.\n\nSunStroke Project po vítězství v národním kole vystoupili s písní \"\"Hey mamma\"\" na Eurovision Song Contest 2017 v Ukrajinském Kyjevu a obsadili 3. pozici.\n\n\nSaxofonové sólo Sergeje Stepanova na Eurovision Song Contest 2010 se stalo slavným napříč internetem v memu nazvaném „Epic Sax Guy“ nebo „Saxroll“. Remixy saxofonového sóla měly milion zhlédnutí na YouTube.\n\nV prosinci 2010 se SunStroke Project objevili v moldavském televizním pořadu \"Sare și piper\" а zazpívali píseň nazvanou „\"Epic Sax\"“, pojmenovanou po memu.\n\nFráze „\"Epic Sax Guys\"“ byla součástí textu singlu Superman, když se neúspěšně pokoušeli reprezentovat Moldavsko na Eurovision Song Contest 2012.\n"}
{"id": "933896", "url": "https://cs.wikipedia.org/wiki?curid=933896", "title": "Peter Bibus", "text": "Peter Bibus\n\nPeter Bibus, též Peter Franz Bibus (9. března 1825 Lanškroun – 25. února 1891), byl rakouský a český politik německé národnosti, v 2. polovině 19. století poslanec Českého zemského sněmu a Říšské rady.\n\nProfesně působil jako právník. Byl radou krajského soudu v Praze.\n\nV 60. letech 19. století se zapojil do zemské politiky. V roce 1864 byl poprvé zvolen na Český zemský sněm. Opětovně na zemském sněmu zasedl po zemských volbách v březnu 1867, kdy byl zvolen za městskou kurii (obvod Lanškroun– Ústí – Česká Třebová). Jeho volba ale byla zpochybněna a předána k posouzení. Následně byla zrušena. Řádně byl zvolen v květnu 1868. Do sněmu se vrátil znovu ve volbách roku 1878, nyní za kurii venkovských obcí (obvod Trutnov – Hostinné – Maršov – Žacléř). Zasedal také v Říšské radě (celostátní zákonodárný sbor), kam ho vyslal zemský sněm poprvé roku 1868 (tehdy ještě Říšská rada nevolena přímo, ale tvořena delegáty jednotlivých zemských sněmů). 17. října 1868 složil poslanecký slib.\n\nRoku 1883 byl povýšen do rytířského stavu. Tehdy se uvádí jako rada vrchního zemského soudu.\n\n"}
{"id": "933897", "url": "https://cs.wikipedia.org/wiki?curid=933897", "title": "Le Clan", "text": "Le Clan\n\nLe Clan (tj. \"rod, kmen\") je francouzský hraný film z roku 2004, který režíroval Gaël Morel podle vlastního scénáře. Film rozdělený do třech částí popisuje odlišné osudy tří bratrů, kteří žijí společně se svým ovdovělým otcem.\n\nPrvní část \"Marc\" se odehrává v létě. Marc a jeho kamarádi z party se poflakují mezi domy a u jezera. Od smrti matky je Marc v konfliktu se svým otcem a částečně s nejmladším bratrem Olivierem, který každou noc mluví se svou matkou na fotografii. Se svým kamarádem Hichamem se zapletou s překupníky drog, a protože jim Marc dluží peníze, dealeři mu zabijí jeho milovaného psa.\n\nDruhá část \"Christophe\" se odehrává během následujícího podzimu a zimy. Nejstarší ze synů Christophe se vrací z vězení. Najde si práci v místní továrně na výrobu šunky a snaží se usadit. Dostává se do konfliktu s Marcem, který chce pomstít smrt svého psa a plánuje zabít překupníka. Když ho však chce přejet autem, vybourá se.\n\nTřetí část \"Olivier\" se odehrává na podzim dalšího roku. Olivier a Hicham, který se zajímá o capoeiru, prožívají utajený milostný vztah. Hicham učí Oliviera paragliding. Příběh doprovází citace z milostného dopisu, který Hicham napsal Olivierovi po jejich rozchodu a svém odjezdu do Paříže. Olivier pomáhá Marcovi s rehabilitací po autonehodě.\nFilm se odehrává v alpském městě Annecy, ačkoliv Gaël Morel původně umístil děj do přímořského Toulonu. Výběr města Annecy s jeho jezerem a horskými říčkami byl důležitý při úpravě scénáře, protože voda hraje v příbězích významnou roli.\n\nFilm byl natáčen v říjnu, ačkoliv se příběh v první části odehrává v létě.\n\nKaždá ze tří částí filmu představuje odlišný žánr – film o krizi adolescence, sociální film a melodrama. Ačkoliv je v každé části vždy upřednostněn jeden z bratrů, postavy ostatních členů rodiny se zde rovněž prolínají.\n"}
{"id": "933898", "url": "https://cs.wikipedia.org/wiki?curid=933898", "title": "Seznam kulturních památek v Bečově nad Teplou", "text": "Seznam kulturních památek v Bečově nad Teplou\n\n"}
{"id": "933899", "url": "https://cs.wikipedia.org/wiki?curid=933899", "title": "INS Vikrant (R11)", "text": "INS Vikrant (R11)\n\nINS \"Vikrant\" (R11) (původně HMS \"Hercules\" (R49)) je bývalá letadlová loď třídy \"Majestic\" indického námořnictva, která sloužila v letech 1961–1997.\n\nLoď byla stavěna od 12. listopadu 1943 na řece Tyne jako HMS \"Hercules\" (R49) pro Royal Navy. Spuštěna na vodu byla 22. září 1945, avšak vzhledem ke konci druhé světové války byly práce na ní v květnu 1946 přerušeny. V lednu 1957 byla odprodána Indii, poté byla přetažena do Belfastu, kde byla dokončena. Pod jménem INS \"Vikrant\" (R11) byla do služby v indickém námořnictvu zařazena 4. března 1961.\n\nPo svém vyřazení ze služby 31. ledna 1997 byla zachována jako námořní muzeum v Bombaji. V roce 2013 však indické ministerstvo obrany oznámilo úvahy o šrotaci lodě, neboť její údržba je složitá a také se nenašli žádní soukromí zájemci o provozování muzea.\n"}
{"id": "933900", "url": "https://cs.wikipedia.org/wiki?curid=933900", "title": "Seznam kulturních památek v Horní Blatné", "text": "Seznam kulturních památek v Horní Blatné\n\n"}
{"id": "933902", "url": "https://cs.wikipedia.org/wiki?curid=933902", "title": "Seznam kulturních památek v Nejdku", "text": "Seznam kulturních památek v Nejdku\n\n"}
{"id": "933904", "url": "https://cs.wikipedia.org/wiki?curid=933904", "title": "Seznam kulturních památek v Ostrově (okres Karlovy Vary)", "text": "Seznam kulturních památek v Ostrově (okres Karlovy Vary)\n\n"}
{"id": "933905", "url": "https://cs.wikipedia.org/wiki?curid=933905", "title": "Maximilian Dormitzer", "text": "Maximilian Dormitzer\n\nMaximilian Dormitzer, též Max Dormitzer nebo Maximilian Moses Dormitzer (11. listopadu 1819 Praha – 16. února 1881 Obermais, Merano), byl rakouský a český podnikatel a politik německé národnosti, v 2. polovině 19. století poslanec Českého zemského sněmu a Říšské rady.\n\nNarodil se v Praze Na Příkopě 22 jako čtvrté ze šesti dětí pražského majitele kartounky a obchodníka s bavlnou Leopolda Dormitzera (1790-1851) a jeho ženy Barbory rozené Jerusalem, řečené Babette (1798-1873). 12. února 1861 se v Praze oženil s Rakušankou Reginou (*1829), původem z Terstu .\n\nProfesně působil jako podnikatel v textilním průmyslu a továrník. Koncem 60. let 19. století zastával funkci prezidenta Obchodní a živnostenské komory v Praze. Uvádí se jako majitel továrny na kartouny. Zasedal v pražském obecním zastupitelstvu. V roce 1872 zakoupil nemovitosti v Lázních Bělohrad. Zasadil se zde pak o výstavbu lázeňského komplexu a rozvoj turistiky. Byl židovského původu.\n\nV 60. letech 19. století se zapojil do zemské politiky. V zemských volbách v březnu 1867 byl zvolen na Český zemský sněm za kurii obchodních a živnostenských komor (obvod Praha). Jeho volba byla zpochybněna, předána k posouzení, pak potvrzena. Rezignoval před zářím 1869, ale do sněmu byl znovu zvolen v září 1869. Zvolen byl i v řádných volbách roku 1870 a mandát obhájil ve volbách roku 1872.\n\nZasedal také v Říšské radě (celostátní zákonodárný sbor), kam ho vyslal zemský sněm poprvé roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). 16. května 1872 složil poslanecký slib. Uspěl i v prvních přímých volbách do Říšské rady roku 1873, kdy byl zvolen za kurii obchodních a živnostenských komor, obvod Praha. A mandát obhájil za týž obvod i ve volbách do Říšské rady roku 1879. Jeho rezignace na poslanecký mandát byla oznámena na schůzi 30. listopadu 1880. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nVěnoval se sběratelství uměleckého řemesla a dobročinnosti. Jako mecenáš podpořil zejména Uměleckoprůmyslové muzeum v Praze (odkazem starožitností), a Zemské muzeum v Praze, kam stejně jako jeho otec přispíval finančně a dary starožitností.\n\n"}
{"id": "933907", "url": "https://cs.wikipedia.org/wiki?curid=933907", "title": "Seznam kulturních památek v Toužimi", "text": "Seznam kulturních památek v Toužimi\n\n"}
{"id": "933908", "url": "https://cs.wikipedia.org/wiki?curid=933908", "title": "Seznam kulturních památek ve Žluticích", "text": "Seznam kulturních památek ve Žluticích\n\n"}
{"id": "933909", "url": "https://cs.wikipedia.org/wiki?curid=933909", "title": "Seznam kulturních památek ve Vtelně", "text": "Seznam kulturních památek ve Vtelně\n\n"}
{"id": "933910", "url": "https://cs.wikipedia.org/wiki?curid=933910", "title": "Robert Irwin (umělec)", "text": "Robert Irwin (umělec)\n\nRobert Irwin (* 12. září 1928 Long Beach) je americký umělec. Žije a pracuje v San Diegu v Kalifornii.\n\nRobert Irwin se narodil v roce 1928 v Long Beach, Kalifornii rodičům Roberta Irwin a Goldie Anderberg Irwin. Poté, co sloužil v armádě Spojených států (1946–1947) navštěvoval několik uměleckých institucí: Otis Art Institute v Los Angeles (1948 – 1950), Jepson Art Institute v roce 1951 a Chouinard Art Institute v Los Angeles (1952 – 1954). Strávil další dva roky v Evropě a severní Africe. V letech 1957–1958 učil na Chouinard Art Institute.\nV roce 1959 namaloval sérii ručně vytvořených objektů a vystavoval jako individuální vystavovatel na Ferus Galerie v Los Angeles. Následující rok (1960), byl požádán, aby zde vystavoval znovu, stejně jako v Pasadena Art Museum. V té době začal souvislou řadu experimentů. V roce 1962 začal vyučovat na Kalifornské univerzitě v Los Angeles a vystavoval v Galerii Ferus.\n\nV letech 1966–1967 začal malovat alu disky. Byl pozván jako samostatný vystavovatel na Pace Gallery v New Yorku. V roce 1968 začal vyučovat na University of California v Irvine. V dalších dvou letech, začal svou práci s průhlednými akrylovými disky, bílé konvexní konstrukce připevnil na stěnu a osvětlil lampami. V roce 1970 začal svou práci na \"sloupcích\" kdy vytvářel řadu jasných akrylových sloupců. V roce 1972 začal studovat na \"památky\" a \"místa\" na Jihozápadě.\n\nOd roku 1968 se Irwin zaměřil na úpravy prostoru vytvořením instalací v pokojích, zahradách, parcích, muzeích a různých místech města. zejména prostřednictvím obrazů Johna McLaughlina. Irwin a další Light and Space umělci se stali zvědavými ohledně posouvání hranice umění a vnímání. V roce 1970 Robert Irwin odešel od studiové práci vykonávat instalační umění, které se zabývalo přímo světlem a prostorem. Tyto instalace zkoumaly pro umělce a diváka změněné zkušenosti vytvořil tím, že manipuluje kontextem prostředí, spíše než by se omezovalo na individuální umělecké dílo.\n\nV roce 1970 Museum of Modern Art vyzvala Irwin aby vytvořil instalaci. Použitím projektového prostoru, Irwin upevnil bílou přízí 10 stop od země a připojil třpytivými dráty z nerezové oceli ke zdi. V roce 1971 Walker Art Center pověřil umělce k vytvoření \"Untitled (Slant/Light/Volume)\" pro inauguraci výstavy staveb navržených Edwardem Larrabee Barnesem pro \"Soft Wall\". V roce 1974 vytváří instalace v Pace Gallery v New Yorku. Na začátku roku 1980 byl Irwin přizván k účasti jako spolupracující umělec na provedení omlazení a zlepšení Mezinárodního letiště v Miami.\n\nV roce 1997 se změnil pokoj s výhledem na Tichý oceán na pobočce v La Jolla na Museum of Contemporary Art San Diego. U příležitosti oslav 125. výročí, instituce Indianapolis Museum of Art byl Irwin pověřen vytvořením instalace \"Light and Space III\" (2008), čímž se stal prvním americkým muzeem které mělo trvalou vnitřní instalaci umělce. V části, Irwin uspořádal fluorescenční žárovky v nepravidelném rastru na stěnách v okolí eskalátoru, orámované závojem příze na každé straně, takže když v muzeu návštěvníci chodí nahoru a dolů mezi patry, pohybují se přes část\n\nOstatní instalace :\n\nIrwin se zabýval krajinářskými projekty po objevení stylistického posunu a zkušenostech s prostorem a projektováním. Od roku 1975 Irwin se představil v padesáti pěti projektech.\n\nIrwingovy \"Filigreed Line\" (1979) přijala Wellesley College, Massachusetts. Skládají se linek z nerezové oceli, které běží podél hřebene trávy u jezera, ve kterém je vyřezán vzorek listů. Jeho práce \"Two Running Violet V Forms\" (1983) je uváděna jako součást Stuart Collection, sbírky veřejných uměleckých prací na kampusu Kalifornské univerzity v San Diegu.\nPro \"Sentinel Plaza\" (1990) v Pasadeně v Kalifornii Irwin vybral malé pouštní rostliny a kaktusy. Později se stal konzultanetem hlavního plánu . Vytváří zejména návrhy a terénní úpravy z venkovních prostor a vstupní budovy a design oken.\n\nPozději navrhl zahradu v Getty Center v Los Angeles, postavenou v roce 1997. Tento projekt je široce chválen pro jeho design. Vytvořil zde přírodní rokli a stromy lemoval chodník, který vede návštěvníka prostřednictvím zkušeností, zvuků a vůně. K umělcovu zděšení zde byla umístěna socha Fernanda Légera z roku 1950.\n\nIrwin dokončil druhou fázi instalace pravěké Palm Garden v losangeleském County Museum of Art, která začala v roce 2007.\n\nIrwingovy práce se nacházejí ve více než třiceti veřejných sbírkách po celém světě, včetně Centre Georges Pompidou v Paříži ,J. Paul Getty Museum v Los Angeles, Hirshhorn muzeum a Sculpture Garden, Smithsonian Institution, Washington, DC, Museo Nacional Centro de Arte Reina Sofia, v Madridu, Španělsko, v Museum of Modern Art, New Yorku, v Solomon R. Guggenheimově Museu v New Yorku a Whitney Museum of American Art, New Yorku.\n\n"}
{"id": "933911", "url": "https://cs.wikipedia.org/wiki?curid=933911", "title": "Chvrches", "text": "Chvrches\n\nChvrches (vyslovováno jako anglické slovo \"churches\" [čerčis] a občas psáno jako CHVRCHES nebo CHVRCHΞS) je skotská elektropopová skupina založená v roce 2011 ve městě Glasgow. Skupina se skládá ze zpěvačky Lauren Mayberry (dodatečný syntezátor), Iaina Cooka (syntezátory, kytara, bass, zpěv) a Martina Dohertyho (syntezátory, samplery, zpěv).\n\nV roce 2013 obsadili páté místo v seznamu nejnadějnějších nových hudebních talentů stanice BBC \"Sound of 2013\". V březnu roku 2013 vydali svůj debut, EP s názvem \"Recover EP\". Jejich první studiové album, \"The Bones of What You Believe\", vyšlo 23. září 2013.\n\nJeště, než Iain Cook založil Chvrches, byl členem kapel Aereogramme a The Unwinding Hours. Zároveň skládal hudbu pro film a televizi. Martin Doherty byl členem skupiny The Twilight Sad. Podle zpěvačky Mayberry: ,Iain a Martin byli spolužáky na univerzitě, takže se znají již hodně dlouhou dobu\".\n\nMayberry má vystudovaná práva, na které navázala studiem žurnalistiky. Po převzetí titulu pracovala několik let jako novinářka na volné noze. Na klavír hrála už jako malá, na bicí se naučila hrát jako náctiletá. Mezi svými 15 a 22 lety působila jako bubenice hned v několika kapelách. Před tím, než se připojila k Chvrches, byla členkou dvou lokálních kapel, Boyfriend/Girlfriend a Blue Sky Archives. V skupině Blue Sky Archives působí jako zpěvačka, bubenice a klávesistka.\n\nCook produkoval v září roku 2011 EP právě kapele Blue Sky Archives. Chvíli poté založil Cook a Doherty nový hudební projekt a oslovili Lauren Mayberry, zda by s nimi nenazpívala pár demo nahrávek. Společně pak skládali hudbu a texty po dobu osmi měsíců v jejich suterénním studiu v Glasgow. Cook, Mayberry a Doherty se pak po několika úspěšných studiových sezení rozhodli, že založí kapelu. Zvolili název Chvrches, kdy obyčejné \"u\" zaměnili za římské \"v\", aby se vyhnuli případné záměně se skutečnými kostely v internetovém vyhledávači (Poznámka: anglické slovo church v překladu znamená kostel). Chvrches se také vyjádřili, že jejich název \"nemá žádnou náboženskou spojitost, prostě [jsme] si mysleli, že to znělo cool\".\nV květnu roku 2012 měla jejich píseň \"Lies\" premiéru a po určitou dobu byla zdarma ke stažení na stránkách nahrávací společnosti Neon Gold. Druhý singl, \"The Mother We Share\", vyšel v září roku 2012.\n\nV červnu 2012 se skupina objevila mezi \"Novými kapelami dne\" v deníku The Guardian.\n\nBBC popsala skladbu \"The Mother We Share\" jako \"elektro-pop, který se mihotá jen když jsou stírány slzy z jeho reproduktorových rohů. Debutový singl The Mother We Share oprávněně způsobil rozruch svými přístupnými, ale stále ještě ambiciózními synthovými úhly umístěnými někam mezi Robyn a The Knife\". Skladba \"The Mother We Share\" byla napsána a nahrána za dva dny.\n\nSkladba \"Lies\" se umístila na 28. místě Nejlepších skladeb roku 2012 časopisu NME. \"The Mother We Share\" se zařadila na 51. místo seznamu Top 52 skladeb roku 2012 deníku The Huffington Post.\n\n6. února 2013 vyšel nový singl nazvaný \"Recover\". 25. března 2013 ho následovalo EP \"Recover EP\". V roce 2013 byli Chvrches označeni televizní stanicí Fuse TV za \"kapelu, kterou musíte vidět na letošním SXSW\".\n\n14. června 2013 skupina oficiálně ohlásila vydání svého debutového studiového alba, \"The Bones of What You Believe\", které by mělo vyjít 23. září 2013.\n\n19. června 2013 Chvrches poprvé vystoupili na televizních obrazovkách se skladbou \"The Mother We Share\" v pořadu \"Late Night with Jimmy Fallon\". 15. července 2013 vydali další singl, který nese název \"Gun\". Tato skladba bude umístěna na oficiálním soundtracku ke hře FIFA 14.\n\nHudební styl kapely Chvrches je obvykle zařazován jako electronic nebo synthpop. Kitty Empire z Observeru napsala, že \"skládají přístupný elektro-pop, který se blíží k skutečné brilantnosti\".\n\nChvrches mezi své hudební vzory řadí Prince, Tubeway Army, Robyn, Laurie Anderson, Depeche Mode, Kate Bush a Elliott Smith. Skupina skládá, nahrává, mixuje a upravuje vlastní skladby ve svém suterénním studiu v Glasgow.\n\nPři živých koncertech Mayberry zpívá a občas hraje na syntezátor; Cook ovládá syntezátory, občas zahraje na basovou kytaru a také zpívá doprovodné vokály; Doherty hraje na syntezátory a samplery a také zpívá doprovodné vokály a někdy dokonce zpívá hlavní vokály.\n\nV letech 2012 a 2013 Chvrches koncertovali v rozlišných zemích v Evropě, USA a Kanadě. Vystupovali již také na festivalech jako jsou SXSW, Field Day, Canadian Music Fest, Sasquatch!, The Great Escape, Firefly Music Festival, Pitch Festival, T in the Park.\n\nChvrches ve své koncertní kariéře předskakovali kapelám Discopolis, School of Seven Bells, Passion Pit, Two Door Cinema Club, momentálně jsou předskokany na vybraných koncertech kapely Depeche Mode na jejich \"The Delta Machine Tour\" 2013.\n\nMezi umělci, pro které Chvrches otevírali koncerty patří Dan Croll, MØ, Isaac Delusion, Young Fathers, Arthur Beatrice, Conquering Animal Sound a Still Corners.\n\nV roce 2018 vystoupila kapela na festivalu Aerodrome v České republice.\n\n\n\n\n\n\n"}
{"id": "933912", "url": "https://cs.wikipedia.org/wiki?curid=933912", "title": "František Fiala (politik)", "text": "František Fiala (politik)\n\nFrantišek Fiala (11. srpna 1820 Kostelec nad Orlicí – 10. července 1892 Ústí nad Orlicí) ,byl český politik, v 2. polovině 19. století poslanec Českého zemského sněmu, starosta Ústí nad Orlicí.\n\nProfesí byl obchodníkem v Ústí nad Orlicí. V roce 1860 se stal starostou města. Lanškrounský hejtman ho tehdy popisoval jako člověka osobně inteligentního, vzdělaného, občansky bezúhonného, s chytrým, leč ne vždy mírným chováním. V roce 1866 se stal také okresním starostou. Navzdory opakovanému zvolení za okresního starostu v roce 1872 funkci opustil a rezignoval i na post starosty města Ústí nad Orlicí. Nadále ještě po téměř deset let zasedal v okresním zastupitelstvu. Na jeho počest byla na počátku 20. století zřízena nadace, zaměřená na podporu chudých rodáků z Ústí.\n\nV 60. letech 19. století se zapojil do zemské a celostátní politiky. V zemských volbách v Čechách v březnu 1867 byl zvolen na Český zemský sněm v kurii venkovských obcí (obvod Lanškroun – Ústí n. Orlicí).\n\nBěhem vrcholícího českého odporu proti ústavnímu směřování státu koncem 60. let organizoval tábory lidu. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Mandát v sněmu obhájil ve svém obvodu i v zemských volbách roku 1870 a zemských volbách roku 1872. Čeští poslanci tehdy v rámci taktiky pasivní rezistence bojkotovali zemský sněm, nepřebírali mandáty a poté, co byli pro absenci zbaveni poslaneckých křesel, byli opakovaně manifestačně znovu voleni. Fiala takto mandát obhájil v doplňovacích volbách roku 1873, v doplňovacích volbách v létě roku 1874, v roce 1875 a roku 1877. Uspěl i v řádných volbách roku 1878. V té době se politicky uvádí jako člen staročeské strany. Podle některých pramenů patřil k Národní straně svobodomyslné (mladočeské).\n"}
{"id": "933916", "url": "https://cs.wikipedia.org/wiki?curid=933916", "title": "Raymond Jungles", "text": "Raymond Jungles\n\nRaymond Jungles je americký zahradní architekt a zakladatel firmy Raymond Jungles Inc v Miami Florida. Jungles se zaměřuje především na soukromé zahrady a rekreační hotely na Floridě a v Karibiku. American Society of Landscape Architects jej ověnčila pětatřiceti oceněními za design a University of Florida jej jmenovala svým nejvýznamnějších absolventem roku 2000. V jeho nejranějším období na něj měli vliv Luis Barragán a Roberto Burle Marx. \n\n"}
{"id": "933917", "url": "https://cs.wikipedia.org/wiki?curid=933917", "title": "Josef Dionys Halbmayr", "text": "Josef Dionys Halbmayr\n\nJosef Dionys Halbmayr, uváděn též jako Josef Dionys Halbmayer (11. března 1813 Au u Mnichova – 2. října 1879 Mariánské Lázně), byl rakouský a český politik německé národnosti, v 2. polovině 19. století poslanec Českého zemského sněmu a starosta Mariánských Lázní.\n\nNarodil se v Bavorsku. Byl nadaným studentem, ale brzy mu umřel otec a pak (i kvůli sporům o dědictví s matkou) žil v těžké sociální situaci. Vyučil se v restauracích v Mnichově, Augsburku, Bayreuthu a Würzburgu. Roku 1835 přišel do Mariánských Lázní jako číšník. V roce 1838 se oženil s Louisou Klingerovou a roku 1842 převzal od tchána místní hotel Klinger. Hotel zásadně přebudoval a rozšířil. Přikupoval i další pozemky a domy, nejen v samotném městě. Patřil mu uhelný důl u Falknova (dnešní Sokolov) a parní mlýn v Plzni (koupil ho od podnikatele a politika Františka Hýry). Postupně se stal jedním z nejbohatších a nejvlivnějších občanů Mariánských Lázní. V letech 1843–1848, 1861–1864 a 1867–1873 byl starostou města.\n\nV 60. letech 19. století se zapojil i do zemské politiky. V zemských volbách v březnu 1867 byl zvolen na Český zemský sněm za kurii obchodních a živnostenských komor (obvod Cheb). Mandát obhájil ve volbách roku 1870. Ve volbách roku 1872 zvolen nebyl, ale dodatečně sem nastoupil roku 1876 místo Georga Habermanna. Opětovně byl zvolen ve volbách roku 1878. Politicky patřil k takzvané Ústavní straně (liberálně a centralisticky orientovaná, odmítající federalistické aspirace neněmeckých etnik).\n\nZemřel v říjnu 1879. Byl pohřben na hřbitově v Mariánských Lázních, kde patří jeho hrobka mezi nejvýstavnější objekty.\n\n"}
{"id": "933922", "url": "https://cs.wikipedia.org/wiki?curid=933922", "title": "Národní galerie (rozcestník)", "text": "Národní galerie (rozcestník)\n\nNárodní galerie může být:\n\n"}
{"id": "933924", "url": "https://cs.wikipedia.org/wiki?curid=933924", "title": "Claude Rich", "text": "Claude Rich\n\nClaude Robert Rich (8. února 1929 Štrasburk – 20. července 2017 Paříž) byl francouzský divadelní a filmový herec, držitel ocenění César.\n\nDo roku 1935 žil se svými rodiči ve Štrasburku, pak se s matkou a třemi sourozenci přestěhovali do Paříže.\n\nV roce 1953 absolvoval pařížskou konzervatoř Conservatoire national supérieur d'art dramatique a začal svou divadelní kariéru. Téměř současně se objevil ve filmu, nejdřív v okrajových rolích, pak v důležitějších, i když pořád vedlejších. Z jeho významnějších filmů 60. let 20. století je možno uvést například Lautnerův film z roku 1963 \"Povedení strejcové\", ve kterém se setkal s Linem Venturou nebo \"Oskara\" s Louisem de Funèsem.\n\nV 70. letech se dostal i k dramatičtějším a charakternějším filmovým rolím, přesto však ke konci dekády své působení ve filmu omezil a soustředil se hlavně na divadlo, v čem pokračoval také v 80. letech. V roce 1989 se přesto objevil v známém seriálu \"Chobotnice\".\nV druhé polovici 70. let, kdy v ČSSR probíhala normalizace, uvedl v divadle Ateliér hru Pavla Kohouta. V roce 1989 se po boku Clauda Brasseura objevil v divadelní hře francouzského dramatika Jean-Clauda Brisvilla \"Le Souper\". Jeho kreace státníka období Francouzské revoluce Charlese de Talleyranda byla úspěšná a později byla převedana na filmové plátno. Za výkon v tomto snímku získal Rich v roce 1993 svého prvního Césara.\n\nV 90. letech se objevil, kromě jiného, v několika historických filmech, týkajících se francouzské historie. V roce 2002 byl oceněn Čestným Césarem. I přes pokročilý věk hrál stále ve filmu i v divadle. Zemřel 20. července 2017 po dlouhé nemoci.\n\n\n\n\n"}
{"id": "933925", "url": "https://cs.wikipedia.org/wiki?curid=933925", "title": "Yamaha YZF-R1", "text": "Yamaha YZF-R1\n\nYamaha YZF-R1, někdy uváděna zkráceně jako R1 a přezdívaná „královna superbiků“ nebo „eR-jednička“, je robustnější čtyřválec využívaný jako sportovní motocykl nebo superbike. První verze stroje od japonského výrobce Yamaha Motor Company byla uvedena do provozu v roce 1998. \n\nSvětový primát mezi řadovými motocykly stroj zaznamenal díky inovaci elektronicky ovládané proměnné délce sání YCC-I (Yamaha Chip Controlled-Intake). Dále je vybaven systémem přímého vstřikování. Kompresní poměr v modelu z roku 2007 činil 12,7:1, což navýšilo výkon na 139 kW (189 k) v 12 500 ot/min (včetně náporového sání).\n\nV roce 2009 se řadil mezi první sériově vyráběné motocykly na světě s objemem 1 000 cm³, do nichž byl zakomponován motor typu BigBang, jenž je používán v profesionálním motorsportu na okruzích Mistrovství světa silničních motocyklů.\n\n"}
{"id": "933929", "url": "https://cs.wikipedia.org/wiki?curid=933929", "title": "Soči (řeka)", "text": "Soči (řeka)\n\nSoči (rusky '; adygejsky '; abcházsky ') je pětačtyřicet kilometrů dlouhá řeka v Krasnodarském kraji v Rusku, která pramení na jižních svazích hory Bolšaja Čura (') ve Velkém Kavkaze a ústí do Černého moře ve městě Soči.\n\nPřítoky Soči jsou mimo jiné Ac a Agva.\n"}
{"id": "933934", "url": "https://cs.wikipedia.org/wiki?curid=933934", "title": "Bruno Conti", "text": "Bruno Conti\n\nBruno Conti (* 13. březen 1955, Nettuno) je bývalý italský fotbalista. Hrával na pozici záložníka.\nJeho synové Andrea Conti a Daniele Conti jsou také fotbalisté.\n\nS italskou fotbalovou reprezentací vyhrál mistrovství světa 1982. Hrál též na světovém šampionátu 1986. Celkem za národní tým odehrál 47 utkání a vstřelil v nich 5 gólů.\n\nTakřka celou svou fotbalovou kariéru strávil v AS Řím (1973–1990), až na dvě hostování v FC Janov. Stal se s římským klubem i mistrem Itálie (1983), čtyřikrát s ním vyhrál italský pohár (1980, 1981, 1984, 1986) a roku 1984 se s ním probojoval až do finále Poháru mistrů evropských zemí, v němž jeho tým prohrál až na penalty, když právě Conti svou penaltu neproměnil.\n\nV anketě Zlatý míč, která hledala nejlepšího fotbalistu Evropy, skončil roku 1982 pátý. Byl uveden do Síně slávy AS Řím, která má 11 členů.\n\n"}
{"id": "933935", "url": "https://cs.wikipedia.org/wiki?curid=933935", "title": "Stanislav Sedláček", "text": "Stanislav Sedláček\n\nStanislav Sedláček (5. května 1919 Jimramov – 21. července 2002 Šternberk) byl pedagog a emeritní proděkan filosofické fakulty na Univerzitě Palackého v Olomouci.\n\nNarodil se v chudé rodině v Jimramově, v domě v Panské ulici čp. 219 (tzv. Stodolovo; v současnosti zbořeno). Po absolvování gymnázia nastoupil na studia latinské a řecké filologie na filosofické fakultě Masarykovy univerzity v Brně. Po uzavření vysokých škol za německé okupace musel svá studia přerušit, takže je zakončil až po roce 1945. Svoji pedagogickou činnost zahájil v roce 1947 jako středoškolský profesor na gymnáziu ve Šternberku. V roce 1969 získal titul doktora filosofie, když obhájil svoji disertační práci \"Dion a syrakuská tyrannis\". Od roku 1959 až do svého odchodu do důchodu v roce 1995 přednášel na Univerzitě Palackého v Olomouci, kde také získal docenturu a titul emeritního proděkana. Nejprve pracoval Katedře aplikované lingvistiky, odkud v roce 1981 přešel na Katedru historie.\n\nNa svých přednáškách kladl důraz především na detailní výklad dějin a porozumění starověkým civilizacím. Ve svém výzkumu se zaměřoval nejen na období republikánské Říma (především na dobu Mariovu a Sullovu), ale především na mytologii a řecký stát a právo, což se projevilo i na tématu jeho disertační práce, a další oblasti antického Řecka. Podílel se na tvorbě skript \"Dějiny kultury I.\", kde vytvořil část věnovanou dějinám kultury ve starověku.\n\nZemřel po delší nemoci 21. července 2002 ve Šternberku.\n\n\n"}
{"id": "933940", "url": "https://cs.wikipedia.org/wiki?curid=933940", "title": "Henschel HWK-11", "text": "Henschel HWK-11\n\nHenschel HWK-11 je německý pásový obrněný transportér. Když se mezi lety 1962 a 1966 dostalo hodně těchto transportérů do Mexika, začali se tam i vyrábět. O to se postarala zdejší firma Sedena, která je vyráběla pod názvem Henschel-Sedena HWK-11.\n\n"}
{"id": "933941", "url": "https://cs.wikipedia.org/wiki?curid=933941", "title": "Viera Strnisková", "text": "Viera Strnisková\n\nViera Strnisková (30. října 1929 Hlohovec – 31. srpna 2013 Bratislava) byla slovenská herečka.\n\nStudovala na Filozofické fakultě, později na Lékařské fakultě Univerzity Komenského v Bratislavě. V osmnácti letech začala hrát na Nové scéně v Bratislavě (1948–1950). Poté hrála v Městském divadle v Kolíně (1950–1951), v Divadle Jozefa Gregora-Tajovského ve Zvolenu (1953–1957) a v Nitře (1957–1962). V letech 1962–2004 ve Slovenském národním divadle. Po roce 1989 účinkovala také ve Spišském divadle ve Spišské Nové Vsi. Významná byla i její činnost recitační, rozhlasová a dabingová.\n\nJejím bratrem je divadelní režisér Vladimír Strnisko. Byla třikrát vdaná, jejím druhým manželem byl režisér Pavol Haspra. Dcera Jana Strnisková (* 1957) se stala také herečkou.\n\n\nV roce 1969 získala titul Zasloužilá umělkyně a v roce 2003 jí prezident Rudolf Schuster udělil státní vyznamenání \"Pribinův kříž II . třídy\".\n\n"}
{"id": "933945", "url": "https://cs.wikipedia.org/wiki?curid=933945", "title": "Seznam představitelů Mariánských Lázní", "text": "Seznam představitelů Mariánských Lázní\n\nSeznam představitelů města Mariánské Lázně od roku 1812.\n\n\n\n\n\n"}
{"id": "933948", "url": "https://cs.wikipedia.org/wiki?curid=933948", "title": "Penelopognathus", "text": "Penelopognathus\n\nPenelopognathus („čelist divoké kachny“) byl rod iguanodontního dinosaura ze spodnokřídového období. Fosilie tohoto býložravého ptakopánvého dinosaura byly formálně popsány v roce 2005 z Mongolska (souvrství Bajn-Gobi). Typový a jediný dosud známý druh je \"P. weishampeli\". Šlo o vývojově pokročilého hadrosauroida, který možná patřil k ancestrální linii pozdějších hadrosauridů (kachnozobých dinosaurů). Objevena byla jen fragmentární pravá čelist, která dala dinosaurovi jeho rodové jméno. Podle odhadů dosahovali zástupci tohoto druhu délky asi 6,1 metru.\n\n\n"}
{"id": "933951", "url": "https://cs.wikipedia.org/wiki?curid=933951", "title": "Sim Kwon-ho", "text": "Sim Kwon-ho\n\nSim Kwon-ho (* 10. prosince 1972 Songnam) je bývalý jihokorejský zápasník – klasik, olympijský vítěz z roku 1996 a 2000.\n\nOd pěti let se věnoval v rodném Songnamu korejskému bojovému umění taekwondo. S olympijským zápase se seznámil ve 13 letech na druhém stupni základní školy Mun-won. Jako většina mladých Korejců se nejprve věnoval volnému stylu, ve kterém pokračoval i na soulské střední sportovní škole. Na zápas řecko-římský se přeorientoval počátkem devadesátých let, když se během studií na Soulské národní sportovní univerzitě dostal do tréninkové skupiny Pang Te-tua. V jihokorejské klasické reprezentaci se pohyboval od konce roku 1991 ve váze do 48 kg. V roce 1992 dostal v jihokorejské olympijské nominaci na olympijské hry v Barceloně přednost úřadující mistr světa Kwon Tok-jong.\n\nOd roku 1995 byl členem profesionálního týmu jihokorejské developerské společnosti Land and Housing. V roce 1996 startoval na olympijských hrách v Atlantě jako úřadující mistr světa a Asie. Ve druhém kole porazil po prodloužení Zafara Gulijeva z Ruska těsně 2:1 na technické body a později ve finále se utkal s Alexandrem Pavlovem z Běloruska. Minutu před koncem finálového zápasu dostal výhodu v parteru, při které soupeře přetočil a ujal se vedení 2:0 na technické body. Protože šlo o malý bodový zisk, zápas pokračoval po uplynutí hrací doby prodloužením. Po minutě prodloužení poslal rozhodčí pasivního soupeře do pokleku (parteru), po kterém zápas rozhodl druhým přetočením. Vítězstvím 4:0 na technické body získal zlatou olympijskou medaili.\n\nOd roku 1997 Mezinárodní zápasnická federace zrušila jeho původní váhovou kategorii do 48 kg, a proto přestoupil do tehdy nejnižší možné kategorie do 54 kg. V této váze měl doma silnou konkurenci v\nHa Te-jonovi, kterého v roce 2000 při korejské olympijské nominaci porazil a startoval na olympijských hrách v Sydney. V úvodním kole základní skupiny porazil na technickou převahu zraněného Poláka Dariusze Jabłońského. V zápase o první místo a postup ze skupiny se však s Kazachem Rakymdžanem Asembekovem trápil a za nerozhodného stavu 2:2 na technické body vyhrál po prodloužení na pomocná kritéria – pasivita 1:3. Ve čtvrtfinále porazil Alfreda Ter-Mkrtčjana z Německa těsně 6:4 na technické body, ale v semifinále v korejském derby s Kang Yong-kjunem poprvé v turnaji potvrdil formu z přípravy vítězstvím před časovým limitem na technickou převahu. K cestě ke druhé zlaté olympijské medaili ho potom finále nezastavil Kubánec Lázaro Rivas, kterého porazil jednoznačně 8:0 na technické body. Po olympijských hrách se rozloučil se zápasnickou žíněnkou. V roce 2003 avizoval návrat s cílem získat třetí zlatou olympijskou medaili, ale tento záměr nedotáhl do konce. Věnuje se trenérské práci a pro korejskou televizi pravidelně spolukomentuje přenosy ze zápasnických soutěží.\n\n"}
{"id": "933952", "url": "https://cs.wikipedia.org/wiki?curid=933952", "title": "Trnovský rybník", "text": "Trnovský rybník\n\nTrnovský rybník se nachází na Voldušském potoce v katastru obce Volduchy. Je využíván k rekreaci – na jeho břehu se nachází \"Intercamp Habr\". Je zhruba 188 m dlouhý a 164 m široký.\n"}
{"id": "933955", "url": "https://cs.wikipedia.org/wiki?curid=933955", "title": "Squawk", "text": "Squawk\n\nSquawk je Java ME virtuální stroj pro vestavěné systémy a malá zařízení.\nVětšina virtuálních strojů pro platformu Java je psána v jazycích nízké úrovně, jako C/C++ a assembler. Squawk se od nich odlišuje tím, že většina z jeho jádra je napsaná v Javě.\nImplementace Javy poskytuje snadnou přenositelnost a hladkou integraci virtuálního stroje a aplikačních zdrojů, jako jsou objekty, vlákna a rozhraní operačního systému.\n\nÚlohu virtuálního stroje Squawk lze zjednodušit takto:\n\n"}
{"id": "933958", "url": "https://cs.wikipedia.org/wiki?curid=933958", "title": "Mamadou Sakho (zápasník)", "text": "Mamadou Sakho (zápasník)\n\nMamadou Sakho (* 25. ledna 1951) je bývalý senegalský zápasník, reprezentant v nejtěžších váhových kategoriích obou stylů. Třikrát zvítězil na mistrovství Afriky, z toho jednou v řecko-římském a dvakrát ve volném stylu. V roce 1987 zvítězil v obou stylech na Afrických hrách.\n\nV roce roce 1976 na olympijských hrách v Montrealu vypadl v řecko-římském zápase ve druhém kole a ve volném stylu vybojoval osmé místo. V roce 1980 na hrách v Moskvě ve volném stylu vybojoval šesté a o čtyři roky později na hrách v Los Angeles ve stejné kategorii páté místo.\n\n"}
{"id": "933959", "url": "https://cs.wikipedia.org/wiki?curid=933959", "title": "Andreas Krieger", "text": "Andreas Krieger\n\nAndreas Krieger (narozen jako Heidi Kriegerová 20. července 1966) je bývalá východoněmecká atletka soutěžící ve vrhu koulí. Stejně jako mnoho špičkových východoněmeckých atletů byla Kriegerová systematicky a nevědomě dopována anabolickými steroidy.\n\nNa Mistrovství Evropy v atletice 1986 zvítězila vrhem dlouhým 21,10 m. S atletikou skončila v roce 1990.\n\nKriegerové byly systematicky podávány steroidy od jejích 16 let po celou sportovní kariéru. Podle knihy Wernera Frankeho dostávala téměř 2600 miligramů steroidů v roce 1986, což je o 1000 miligramů více, než bral Ben Johnson během LOH v Soulu.\n\nPrvní odlišnosti charakteristické pro muže se začaly vyvíjet v jejích osmnácti letech, nakonec na ní léta dopingu zanechala řadu mužských rysů. V roce 1997 podstoupila změnu pohlaví a změnila jméno na Andreas.\n\nKriegerová „cítila se být mimo a neurčitým způsobem toužila být chlapcem“ ještě před tím, než podstoupila hormonální léčbu a v roce 2004 řekla v interview pro New York Times, že „je ráda, že se stala mužem“. Ale současně zdůraznila, že dávky hormonů ji zbavily práva „sama najít pohlaví, kterým chci být“. Operativní změna pohlaví dominovala v německém tisku, přitáhla pozornost široké veřejnosti k dopingu ve Východním Německu a přiměla řadu bývalých sportovců poprvé o dopingu veřejně promluvit.\n\nKrieger v roce 2000 dodal důkazy v procesu s Manfredem Ewaldem vedoucím východoněmeckého sportovního programu a předsedou východoněmeckého Olympijského výboru a Manfredem Hoeppnerem. Dosvědčil, že podávané drogy přispěly k transsexualitě. Oba byli usvědčeni z úmyslného poškození zdraví sportovců. Ewald byl odsouzen k podmíněnému trestu odnětí svobody v délce 22 měsíců.\n\nKrieger musel zanechat sportu, neboť trpěl silnými bolestmi protože v dobách, kdy užíval steroidy, navzpíral obrovské tréninkové dávky. Ještě dnes pociťuje silné bolesti boků a stehen a snáší jen mírnou námahu.\n\nKrieger se v roce 2002 oženil s bývalou plavkyní Ute Krauseovou, která je také obětí státem organizovaného podávání dopingu východoněmeckýmm sportovcům.\n\n\n"}
{"id": "933960", "url": "https://cs.wikipedia.org/wiki?curid=933960", "title": "Adolf Ludvík Krejčík", "text": "Adolf Ludvík Krejčík\n\nAdolf Ludvík Krejčík (14. června 1877 Dobrovice – 4. ledna 1958 Praha) byl český archivář a historik, který se podílel na pořádání zemědělského archivnictví.\n\nStudoval historii na filosofické fakultě Univerzity Karlovy a Institutu für Österreichische Geschichtsforschung, poté také v Benátkách, Florencii a Římě. Do roku 1909 působil jako archivář u Schwarzenbergů v Třeboni, 1909–1919 jako úředník Moravského zemského archivu v Brně, v roce 1919 patřil k hlavním tvůrcům Československého státního archivu zemědělského (resortní součást ministerstva zemědělství) a do roku 1937 byl také jeho ředitelem (poté byl ředitelem Václav Černý). Od roku 1924 budoval také Ústřední slovanskou zemědělskou knihovnu a čítárnu při nově vzniklé ČAZ, kde byl knihovníkem do roku 1932. \n\n\n"}
{"id": "933961", "url": "https://cs.wikipedia.org/wiki?curid=933961", "title": "Kurt Hamrin", "text": "Kurt Hamrin\n\nKurt Roland Hamrin (* 19. listopadu 1934, Stockholm) je bývalý švédský fotbalista. Hrával na pozici útočníka. Byl výjimečným střelcem, za celou svou kariéru dal 244 prvoligových gólů, z toho 190 v italské Sérii A, což ho činí sedmým nejlepším střelcem historie italské ligy.\nSe švédskou fotbalovou reprezentací získal stříbrnou medaili na mistrovství světa 1958. Celkem za národní tým odehrál 32 utkání a vstřelil v nich 17 gólů.\n\nS AC Milán vyhrál v sezóně 1968/69 Pohár mistrů evropských zemí a v sezóně 1967/68 Pohár vítězů pohárů. S AS Fiorentina získal Pohár vítězů již v sezóně 1960/61, v tomto ročníku byl se šesti góly i nejlepším střelcem této soutěže. S Milánem se stal jednou italským mistrem (1968), s Firentinou vybojoval dvakrát italský pohár (1961, 1966). Roku 1955 byl nejlepším střelcem švédské ligy.\n\nV anketě Zlatý míč, která hledala nejlepšího fotbalistu Evropy, skončil roku 1958 čtvrtý.\n\n"}
{"id": "933967", "url": "https://cs.wikipedia.org/wiki?curid=933967", "title": "Dart (programovací jazyk)", "text": "Dart (programovací jazyk)\n\nDart (výslovnost [daːt]) je strukturovaný programovací jazyk vyvíjený společností Google. Je založen na syntaxi jazyka Java. Pro tento jazyk je zároveň vyvíjeno vlastní vývojové prostředí Dart Editor. To je založené na Eclipse.\n\n\n"}
{"id": "933968", "url": "https://cs.wikipedia.org/wiki?curid=933968", "title": "Josef Sýkora (fotbalista)", "text": "Josef Sýkora (fotbalista)\n\nJosef Sýkora je bývalý český fotbalista, obránce.\n\nV československé lize hrál za SK Kladno a Technomat Teplice. V lize nastoupil ve 186 utkáních.\n\n"}
{"id": "933971", "url": "https://cs.wikipedia.org/wiki?curid=933971", "title": "Vafle", "text": "Vafle\n\nVafle je moučník z kynutého nebo nekynutého těsta, pečeného mezi dvěma železy s typickým mřížkováním, pocházející z Francie a Belgie. Podobně jako palačinky se konzumují samotné nebo polité marmeládou, čokoládovým krémem, šlehačkou apod. Základní rozdíl proti palačinkám je, že do těsta vaflí se dává máslo a cukr. Díky tom má karamelovější chuť.\n\n"}
{"id": "933972", "url": "https://cs.wikipedia.org/wiki?curid=933972", "title": "Agne Simonsson", "text": "Agne Simonsson\n\nAgne Simonsson (* 19. říjen 1935) je bývalý švédský fotbalista. Hrával na pozici útočníka.\nSe švédskou fotbalovou reprezentací získal stříbrnou medaili na mistrovství světa 1958. Na šampionátu dal čtyři branky, jednu i ve finále, čímž výrazně přispěl k tomuto nečekanému švédskému úspěchu. Celkem za národní tým odehrál 51 utkání a vstřelil v nich 27 gólů.\n\nTakřka celou svou kariéru strávil ve švédském klubu Örgryte IS. Výjimkou jsou dvě sezóny, kdy se zkoušel prosadit ve Španělsku (rok v Realu Madrid, rok v San Sebastianu), což se mu ale příliš nepodařilo, ve španělské lize dal jen 8 branek. Naopak ve švédské 105 ve 162 zápasech.\n\nRoku 1959 byl vyhlášen nejlepším fotbalistou Švédska. V anketě Zlatý míč, která hledala nejlepšího fotbalistu Evropy, skončil ve stejném roce pátý.\n\nPo skončení hráčské kariéry se stal trenérem. Nejdéle vedl Örgryte IS (1971–1972, 1963–1970), trénoval i BK Häcken (1977–1982) a řecký Iraklis Soluň (1988–1990).\n"}
{"id": "933976", "url": "https://cs.wikipedia.org/wiki?curid=933976", "title": "Krajná Bystrá", "text": "Krajná Bystrá\n\nKrajná Bystrá je obec na Slovensku, v okrese Svidník v Prešovském kraji. Území obce sousedí s Polskem.\n\nV roce 2011 zde žilo 387 obyvatel.\n\nKrajní Bystrá se rozkládá v severní části Nízkých Beskyd, západní části Laborecké vrchoviny vpravo od Ladomirka. Území katastru hraničí s Polskem. Nadmořská výška ve středu obce je 380 m a v katastru od 350 – 670 m. Okolí obce má členitý povrch a souvislý les s porostem buku, borovice a smrku. V obci vyvěrají sirovodíkové a metanové vody.\n\nPlocha obce je 894 ha.\n\n\nObcí protéká v délce 6 km Hluboký potok, pramenící nedaleko státní hranice s Polskem ve výšce 460 m. Potok je pravostranným přítokem Ladomirky, do které se vlévá 1 km pod Krajnou Poľanou.\n\nObec vznikla v průběhu osídlování severní části Šarišské župy v letech 1573 až 1598. V urbáři Makovického panství z roku 1618 je zmiňována jako Biztra, v roce 1586 jako Bisstra, v roce 1773 jako Bisztra, Bistre, v roce 1808 Krajna-Bisztra, Krajná Bystrá, v roce 1863 Krajnabisztra, v roce 1902 Krajnóbisztra, v letech 1907 – 1913 Krajnóbisztra, Bátorhegy. V roce 1920 Bystrá, Krajná Bystra, od roku 1927 dnešní pojmenování Krajná Bystrá.\n\nObec v minulosti patřila do Makovického panství Šarišské župy. Po vzniku ČSR byla součástí Prešovského kraje a okresu Svidník. V roce 1960 při novém územně-správním členění byla součástí Východoslovenského kraje a Bardejovského okresu. Od roku 1968 patřila do nově vzniklého okresu Svidník. Po vzniku Slovenské republiky byla znovu začleněna do Prešovského samosprávného celku.\n\nV důsledku tíživé, neúnosné hospodářské a ekonomické situace a těžkých přírodních podmínek došlo na počátku 18. století k útěku poddaných. Značná část obyvatel odešla do jižních částí Uherska, které bylo vyprázdněné po odchodu Turků. Část obyvatel vyráběla šindele ze smrkového a jedlového dřeva.\n\nTak to bylo i v dobách předmnichovské republiky. V době druhé světové války a vzniku Slovenského národního povstání v katastru obce působila partyzánská skupina, která připravovala podmínky pro bezproblémový vstup Rudé armády na pomoc SNP. Němci v důsledku těchto skutečností nechali obyvatelstvo vystěhovat a obec vypálili. Za aktivní boj proti fašismu obec byla vyznamenána Řádem Rudé hvězdy.\n\nPo roce 1945 byli obyvatelé obce zaměstnáni v průmyslových podnicích jako například VSŽ, VSS v Košicích, v Oděvních závodech ve Svidníku, Strojírnách potravinářského průmyslu a stavebním podniku ve Svidníku.\n\nHistorie obce zaznamenala několik vystěhovaleckých vln.\n\nV roce 1787 měla obec 39 domů a 252 obyvatel. V roce 1940 měla obec 63 domů a 329 obyvatel. V obci také žilo 6 občanů židovského původu. V roce 2004 v obci žilo 335 obyvatel.\n\nV Krajné Bystré je vojenský hřbitov z první světové války, který není v ideálním stavu a je součástí vesnického hřbitova. 29 hrobů roztroušených po hřbitově není označených kříži ani jinými symboly. Mrtví vojáci byli na hřbitově pohřbeni již během války.\n\nVe dvaceti čtyřech hrobech jsou pohřbeni po dvou, ve čtyřech hrobech jsou pohřbeni po třech a v jednom hrobě jsou čtyři vojáci. Tento hrob vznikl po exhumačních pracích 22. března 1922.\n\nNa válečném hřbitově je pohřbeno třicet rakousko-uherských vojáků a třicet čtyři vojáků carské ruské armády. Identifikován byl rakousko-uherský voják Alexander Linter. O válečné hroby v meziválečném období se staral Ján Hojda.\n\n"}
{"id": "933978", "url": "https://cs.wikipedia.org/wiki?curid=933978", "title": "Javor (Lužické hory)", "text": "Javor (Lužické hory)\n\nJavor (693 m, německy \"Grosse Ahrenberg\") je zalesněný kopec v Lužických horách, přibližně 1,5 km severně od Mlýnů, nad údolím říčky Kamenice. Hlavní vrchol je čedičový, převládá zde bukový les. Kromě toho se zde nachází ještě dva nižší předvrcholy, jižní (označovaný na mapách ČÚZK jako \"Javorník\") (643 m) znělcový a severovýchodní (624 m) čedičový.\n"}
{"id": "933979", "url": "https://cs.wikipedia.org/wiki?curid=933979", "title": "Podkova (Lužické hory)", "text": "Podkova (Lužické hory)\n\nPodkova (518 m) je zalesněný kopec jihozápadně od Dolního Sedla v Lužických horách, mezi Popovou skálou a Loupežnickým vrchem. Kopec je čedičový, jejímž zvětráváním vznikla železná ruda. Tuto skálu občas využívají horolezci. Skála Podkova je pojmenována podle několika podkov, vytesaných stěny. Z ostrohu jihozápadně od skály je výhled na Ještědský hřbet a na Jizerské hory.\n"}
{"id": "933980", "url": "https://cs.wikipedia.org/wiki?curid=933980", "title": "Jehla (Lužické hory)", "text": "Jehla (Lužické hory)\n\nJehla (478 m, německy \"Nadelberg\") je čedičový kopec, který se nachází asi 1 km severovýchodně od České Kamenice. Na kopci je upravená stezka, která vede po hřbítku na malou vyhlídkovou skalku se zábradlím. Pod vyhlídkou je nepřístupná skála Trubač. Z vrcholu Jehly je výhled na Českou Kamenici a na Zámecký vrch.\n\nNa severovýchodním svahu Jehly se nachází v zalesněné boční strži poutní místo Bratrské oltáře s Křížovou cestou.\n"}
{"id": "933981", "url": "https://cs.wikipedia.org/wiki?curid=933981", "title": "Ladislav Šamberger", "text": "Ladislav Šamberger\n\nLadislav Šamberger (* 16. září 1923) je bývalý český fotbalista, útočník.\n\nV československé lize hrál za SK Viktoria Plzeň a Sokol Trojice Ostrava. V lize nastoupil ve 135 utkáních a dal 37 gólů.\n\n\n"}
{"id": "933982", "url": "https://cs.wikipedia.org/wiki?curid=933982", "title": "Hřebec (Lužické hory)", "text": "Hřebec (Lužické hory)\n\nHřebec (650 m, německy \"Schindelhengst\") je čedičový vrch v Lužických horách, který se nachází 1,5 km jižně od Krásného Pole a 3 km severozápadně od Kytlic. Od sousedního Javoru jej odděluje sedlo, východním směrem se z něj vyděluje menší kopec Popel. Celý Hřebec je pokryt listnatým lesem a nacházejí se zde menší skalky či suťová pole.\n\nPůvodní německý název kopce Schindelhengst odkazuje k dřívější výrobě střešních šindelů v místních lesích.\n"}
{"id": "933983", "url": "https://cs.wikipedia.org/wiki?curid=933983", "title": "Trosťanec", "text": "Trosťanec\n\nTrosťanec (; – \"Trosťaněc\") je město v Sumské oblasti na Ukrajině. Leží v jižní části oblasti na břehu Boromlji, přítoku Vorskly, 57 kilometrů jižně od oblastního měst Sumy. V roce 2013 žilo v Trosťanci přes jednadvacet tisíc obyvatel.\n\nZ památek je významná mj. grota zřízená v roce 1809 k památce bitvy u Poltavy.\n\nTrosťanec byl založen v roce 1660. Městem je od roku 1940.\n"}
{"id": "933988", "url": "https://cs.wikipedia.org/wiki?curid=933988", "title": "Retro Music Television", "text": "Retro Music Television\n\nRetro je český hudební televizní kanál.\n\nTato televize vysílá klipy z 60. až 90. let 20. století, z čehož se dá odvodit, že je tato televize spíše pro diváky ve věku nad 35 let. Tento kanál by se dal přirovnat k zahraniční televizi VH1 Classic, s tím rozdílem, že VH1 Classic nevysílá podíl českých a slovenských klipů.\n\nJe dostupná v pozemním vysílání DVB-T2 (celoplošná síť 24), DVB-T (Regionální sítě 4 a 8), přes poskytovatele satelitní a kabelové televize, IPTV a živém vysílání na svých webových stránkách.\n\n\n"}
{"id": "933989", "url": "https://cs.wikipedia.org/wiki?curid=933989", "title": "František Houska", "text": "František Houska\n\nFrantišek Houska (23. srpna 1873 Strunkovice nad Volyňkou – 28. srpna 1945 ?), byl český kynolog a spisovatel.\n\nCivilním povoláním byl finanční rada v Písku. Byl vůdčí osobností organizace zaměřené na chov českého fouska s názvem \"Spolek pro ohaře hrubosrsté - český fousek\". Na jeho počest byla poprvé v roce 1949 pořádána kynologická soutěž \"Memoriál F. Housky\" (do roku 1993 každoročně, od roku 1997 každé dva roky).\n\nPsal do českých mysliveckých, kynologických i ovocnářských časopisů, vedl odbornou redakci pro loveckou kynologii ve \"Stráži myslivosti\".\n\n\n"}
{"id": "933990", "url": "https://cs.wikipedia.org/wiki?curid=933990", "title": "Praskovja Fjodorovna Saltykovová", "text": "Praskovja Fjodorovna Saltykovová\n\nPraskovja Fjodorovna Saltykovová (rusky \"Прасковья Фёдоровна Салтыкова\"; 12. října 1664 – 13. října 1723) byla ruská carevna jako manželka Ivana V. a matka Anny Ivanovny.\n\nByla dcerou Fjodora Petroviče Saltykova a jeho manželky Anny Michajlovny. Jako nevěsta pro cara Ivana byla v roce 1684 vybrána tradičním způsobem, tzv. volbou nevěsty – výběrem z procesí žen před carem. Bylo to naposledy, kdy bylo použito tohoto způsobu výběru carevny. Ivan V. a Praskovja spolu měli pět dcer, z nichž Anna Ivanovna v roce 1730 usedla na ruský carský trůn. Další z dcer, Kateřina Ivanovna, byla matkou regentky Ruska Anny Leopoldovny.\nPo smrti Ivana V. v roce 1696 bývalá carevna začala dlouhý poměr s bojarem Vasilijem Juškovem, kterého car Petr I. Veliký přijal jako člena domácnosti své sestry. Petrovy dcery Alžběta I. Petrovna a Anna Petrovna se u bývalé carevny vzdělávaly.\n\nPraskovja Fjodorovna žila jako carevna-vdova v Moskvě a Petrohradě. Velmi si vážila svého švagra Petra I., který neměl zákonnou manželku, a Praskovja tak u dvora plnila společenskou roli první dámy Ruska. Byla sice vychovaná ve starých tradicích ruské kultury, ale rozuměla potřebě reformace, a tak vedla dvůr a vychovávala dcery západním způsobem – čehož si Petr I. velmi vážil.\n\nZemřela v Petrohradě 13. října 1726, den po svých 59. narozeninách.\n\n\n"}
{"id": "933991", "url": "https://cs.wikipedia.org/wiki?curid=933991", "title": "Jiří Rakouský", "text": "Jiří Rakouský\n\nJiří Rakouský (: \"George de Austria\"; cca 1505, Gent – 4. května 1557, Lutych) byl nemanželský syn císaře Maxmiliána I. a polorodý bratr Filipa I. Sličného.\n\nByl nejstarší z osmi nemanželských dětí císaře Maxmiliána I. Původ jeho matky není zcela jistý. Podle některých pramenů to byla jedna flanderská šlechtična, podle jiných zase salzburčanka. Byl první, kdo užíval přídomku \"de Austria\".\n\nVyrůstal v Nizozemí, u své nevlastní sestry, arcivévodkyně Markéty. V roce 1522 přesídlil do Španělska, ke dvoru Karla V. a od roku 1524 navštěvoval univerzitu v Alcalá de Henares, kde studoval práva. Byla mu předurčena církevní kariera. V letech 1526–1531 byl administrátorem v Brixenu. Nakrátko zřejmě církev opustil, protože případným sňatkem s příbuznou papeže Klementa VII. mohl získat milánské vévodství. V roce 1530, po korunovaci Karla V. císařem se stal s jeho souhlasem brixenským zeměpánem. V roce 1534 byl vyslancem královny Marie, nizozemské místodržitelky, v Hamburku a v Dánsku a roku 1536 v Neapoli, poté v Římě a v Bruselu. Od roku 1538 byl jmenován arcibiskupem ve Valencii. V roce 1541 se stal lutyšským koandjuktorem a roku 1544 biskupem. Nejprve byl pohřben v Lutyšském dómu. Od roku 1811 jsou jeho ostatky v tamním kostele sv. Pavla.\n\nByl otcem nemanželského syna Jiřího († 1619), probošta v lovaňském klášteře Sv. Petra a působícího jako kancléř lovaňské univerzity.\n\n"}
{"id": "933992", "url": "https://cs.wikipedia.org/wiki?curid=933992", "title": "Římskokatolická farnost Žitovlice", "text": "Římskokatolická farnost Žitovlice\n\nŘímskokatolická farnost Žitovlice je územním společenstvím římských katolíků v rámci mladoboleslavského vikariátu litoměřické diecéze. Do 31. května 1993 byla farnost součástí nymburského vikariátu.\n\nPůvodní farnost zanikla za třicetileté války. Dnešní kostel v Žitovlicích byl vybudován v letech 1769-1772. Samostatná farnost zde byla opět zřízena v roce 1875.\n\n\n"}
{"id": "933993", "url": "https://cs.wikipedia.org/wiki?curid=933993", "title": "Červeník", "text": "Červeník\n\nČerveník je obec na Slovensku, v okrese Hlohovec v Trnavském kraji.\n\nV roce 2011 zde žilo 1 606 obyvatel.\n\nV obci se konají každý první víkend v srpnu třídenní slavnosti zpěvu a tance. V pátek koncerty populárních kapel populární muziky a v sobotu a neděli folklorní festival spojený s dožínkami.\n\n"}
{"id": "933995", "url": "https://cs.wikipedia.org/wiki?curid=933995", "title": "Zuska", "text": "Zuska\n\nExistuje více nositelů příjmení Zuska:\n\n"}
{"id": "933996", "url": "https://cs.wikipedia.org/wiki?curid=933996", "title": "Mindfulness-based stress reduction", "text": "Mindfulness-based stress reduction\n\nMindfulness-based stress reduction (MBSR) je léčebný program snižování stresu, který vyvinul na konci sedmdesátých let 20. století Jon Kabat-Zinn na lékařské fakultě univerzity v Massachusetts. Využívá psychologický pojem všímavost (anglicky \"mindfulness\"). Cílem programu je pomoci lidem lépe zvládat stresující podněty a různé projevy dlouhodobého stresu, jako je úzkost, deprese a vyčerpání.\nIntervence založené na uvědomování nejsou nábožensky ani esotericky zabarveny, i když se o principu uvědomování zmiňují poprvé nejstarší buddhistické texty z prvního století př. n. l. V několika zásadních buddhistických pojednáních je představena propracovaná teorie lidské mysli, ve které uvědomování hraje ústřední roli. Program je tedy inspirován buddhismem, ale samotná praxe je zcela sekulární (nezávislá na náboženských názorech). Západní medicína využívá intervence založené na uvědomování pro snižování stresu a zdravotních příznaků již desítky let, od doby jejího zformování dr. Kabat-Zinem jen na jeho pracovišti prošlo programem MBSR, ze kterého vychází většina dalších modifikací tréninku uvědomování (např. MBCT, MBAT, ACT či DBT), na 20 tisíc pacientů a v USA a západní Evropě program poskytují již stovky zdravotnických zařízení. Zájem roste např. i v Číně, v České republice zatím není nabízen ve veřejném zdravotnictví.\n\nMetodu je možno popsat jako program pro skupiny lidí, který má za cíl postupně naučit účastníky rozvíjet všímavost – plné prožívání přítomného okamžiku. Všímavost je rozvíjena pomocí různých meditačních cvičení (např. zaměřených na dech, tělo, pohyb, nehodnotící pozorování myšlenek a představ). \n\nJon Kabat-Zinn, autor programu, princip uvědomování popsal jako uvědomování si probíhajících prožitků okamžik za okamžikem, vznikající díky záměrnému věnování pozornosti v přítomném okamžiku a bez posuzování. Všímavost definoval jako „neposuzující uvědomování přítomného okamžiku“ (\"moment-to-moment non-judgmental awareness\").\nPodle meta-analýzy výzkumu programu, provedené v roce 2011, jde o „užitečnou metodu zlepšující duševní zdraví a snižující projevy stresu, úzkosti a deprese“, kterou lze doporučit jako prostředek ke zlepšení kvality života pacientů s tímto typem obtíží. Autoři zmínili, že účinek kurzu je závislý na zkušenosti vedoucího instruktora kurzu, a připomněli, že samotní tvůrci metody doporučují, aby měl za sebou několikaletou praxi.\n\n"}
{"id": "933997", "url": "https://cs.wikipedia.org/wiki?curid=933997", "title": "Mistrovství světa ve veslování 2010", "text": "Mistrovství světa ve veslování 2010\n\nMistrovství světa ve veslování 2010 byl v pořadí 39. šampionát konaný mezi 23. a 30. srpnem 2010 na jezeře Karapiro na Novém Zélandu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. Vzhledem k místu konání byl však termín mistrovství tentokrát posunut na přelom října a listopadu, což je na jižní polokouli prostředek jara.\n\nV neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "933999", "url": "https://cs.wikipedia.org/wiki?curid=933999", "title": "Vůz BDdtx764 ČD", "text": "Vůz BDdtx764 ČD\n\nVozy BDdtx, číslované v intervalu 50 54 82-29, v 60. a 70. letech označené BFalm, v 80. letech BixPost, v 90. letech BDix, do 1. ledna 2009 022, jsou řadou čtyřnápravových přípojných osobních vozů lehké stavby z vozového parku Českých drah. Všech 30 původních vozů bylo vyrobeno ve Vagónce Studénce v roce 1961. V 90. letech prošly tři vozy úpravou v ŽOS České Velenice.\n\nVozy byly vyráběny zároveň s vizuálně podobnými vozy Btx jako přípojné vozy za motorové vozy 820.\n\nJsou to neklimatizované vozy lehké stavby o délce 18 500 mm. Mají podvozky Tatra 1-740. Nejvyšší povolená rychlost těchto vozů je 90 km/h.\n\nNástupní prostory jsou umístěny zhruba v / a / vozu, jen jeden nástupní prostor byl původně určen pro cestující. Ve voze jsou v jedné polovině dva velkoprostorové oddíly pro cestující a ve druhé polovině poštovní oddíl, který byl později upraven jako prostor pro přepravu jízdních kol. Krajní oddíl má tři fiktivní oddíly, prostřední se skládá ze dvou fiktivních oddílů. Celkem poskytují 32 míst k sezení realizovaných jako dvojmístné lavice v uspořádání 2 + 2 potažené zelenou koženkou z PVC. V čelech loketních opěrek se nacházejí výklopné popelníky. Zbytek vozu, včetně jednoho z nástupních prostorů, původně sloužil jako poštovní oddíl. Ve voze bylo potřené kancelářské vybavení, a dokonce i dvě poštovní schránky pro vhazování dopisů. V krajním oddíle je umístěné jediné WC ve voze, ale přístup do něj je možný jen z nástupního prostoru.\n\nJednokřídlé nástupní dveře se otvírají směrem dovnitř a mají posuvný rošt, který kryje schůdky. Vozy mají polospouštěcí okna o šířce 1 000 mm zasklené jednoduchým sklem. V krajním oddíle pro cestující jsou ve resp. proti směru jízdy umístěná velká panoramatická pevná okna. Mezivozové přechody jsou řešeny pomocí sklopných můstků se shrnovacím zábradlí.\n\nVětrání je kromě oken řešeno i stropním odsavačem. Vytápění vozů je teplovzdušné, vzduch je ohříván dvěma naftovými agregáty TA 10 vyrobených v Juranových závodech v Brně. Na nápravách se nachází dynamo, které zásobuje vůz elektrickou energií. Osvětlení je napájeno ze dvou měničů 48 V / 220 V, 50 Hz. Provozní osvětlení je realizováno zářivkami, nouzové žárovkami.\n\nVozy jsou vybaveny 19žilovým průběžným kabelem pro řízení více motorových vozů řady 820 jedním strojvedoucím.\n\nPůvodní nátěr těchto vozů byl přes okna krémový, pod okny červený. Mezi příznivci železnice je tento nátěr nazývaný polomáčený. Později byly vozy lakovány do červeného nátěru s žlutým pruhem pod okny podél celého vozu vyjma dveří.\n\nV 90. letech byly tři vozy upraveny pro provoz s motorovými vozy 842. Do vozů bylo dosazeno průběžné žluté potrubí pro dálkové ovládání dveří na vozech Btx.\n\nV letech 1994–1995 došlo, vzhledem ke změně intervalu značení těchto vozů, k přidělení nových inventárních čísel. Ta jsou přidělena v pořadí přečíslování, čili neodpovídají původním číslům. K dalšímu přečíslování došlo k 1. lednu 2009. Ani při tomto přečíslování nebyla respektována původní inventární čísla.\n\nVětšina vozů byla zrušena a sešrotována. V roce 2008 byly poslední dva neupravené provozní vozy zařazeny v kartotéce osobních vozů pod kódem 762. O rok později byly oba vozy opět zařazeny pod kód 764. Poslední dva vozy v původním provedení byly převedeny do Železničního muzea v Lužné u Rakovníka. Jeden z nich byl sešrotován v roce 2010, druhý je od roku 2012 navržen na zrušení.\n\nZ upravených vozů existovaly v roce 2013 všechny tři. Poslední vůz (č. 002), který pravidelně zasahoval do provozu, byl nasazován na letní historické vlaky na trase Brno – Lednice. Zbylé vozy se nacházejí v depozitáři Národního technického muzea a v Železničním muzeu v Lužné u Rakovníka.\n\n"}
{"id": "934005", "url": "https://cs.wikipedia.org/wiki?curid=934005", "title": "Seznam francouzských torpédoborců", "text": "Seznam francouzských torpédoborců\n\nSeznam francouzských torpédoborců zahrnuje torpédoborce postavené pro francouzské námořnictvo. Za lodě stavěné v sérii je uvedena celá třída.\n\n\n\n\n"}
{"id": "934007", "url": "https://cs.wikipedia.org/wiki?curid=934007", "title": "Rejstřík (organizace informací)", "text": "Rejstřík (organizace informací)\n\nRejstříky jsou jedním ze základních nástrojů užívaných k organizaci a vyhledávání informací. Jde o typ sekundárního dokumentu, jenž obsluhuje odkazy na umístění daného pojmu v dokumentu. Typickou vlastností rejstříku je uvedení lokačních údajů u každé lexikální jednotky. Může se jednat přímo o umístění dané informace či o umístění dokumentu pojednávajícím o daném tématu. Rejstřík lze také definovat jako \"sekundární dokument\", třídění podle určitého pravidla a odkazující se na konkrétní informace umístěné v \"primárním dokumentu\". Tento dokument zpravidla obsahuje dvě základní složky: \"klíč\" a \"odkaz\". Klíčem je určitá lexikální jednotka pocházející ze zdrojového dokumentu. Lexikální jednotkou může být například slovo, slovní spojení. Odkaz, neboli adresa ukazuje na konkrétní umístění informace v primárním dokumentu, ke které se klíč vztahuje.\n\nV České terminologické databázi z oblasti knihovnictví a informační vědy (dále jen TDKIV) se nachází několik definic termínu „rejstřík“. V základním výkladu TDKIV uvádí, že se jedná o sekundární dokument, který obsahuje seznam důležitých termínů, které se nacházejí v primárním dokumentu. Tyto termíny jsou pak v rejstříku řazeny podle určitého a jednotného principu. Definice dále upozorňuje na fakt, že termíny jsou opatřeny odkazy na umístění daného termínu ve zdroji a také, že rejstřík je součástí primárního dokumentu. \n\nV TDKIV se dále nacházejí normativní výklady tohoto pojmu, dle norem: ČSN ISO 999–1998:3.5; ČSN ISO 5963,1996:3.7; ČSN ISO 5127-2003. Z těchto definic opět vyplývají základní charakteristiky rejstříků, jako jsou: posloupnost, jednotný princip řazení, přítomnost odkazů apod. Zmíněn je zde také cíl rejstříků, tedy lepší orientace v textu a usnadnění vyhledávání informací koncovým uživatelem. \n\n\n"}
{"id": "934008", "url": "https://cs.wikipedia.org/wiki?curid=934008", "title": "Jon Kabat-Zinn", "text": "Jon Kabat-Zinn\n\nJon Kabat-Zinn (* 5. června 1944) je emeritním profesorem medicíny a jednou z klíčových osobností v USA, která zpopularizovala pojem mindfulness (do češtiny se nejčastěji překládá jako uvědomování nebo všímavost).\n\nJe zakladatelem Kliniky pro snižování stresu a Centra pro mindfulness v medicíně, zdravotní péči a společnosti na Massachusettské univerzitě. V roce 1979 vytvořil program proti snižování stresu MBSR (Mindfulness Based Stress Reduction).\n\nJe autorem celé řady vědeckých prací na téma klinické aplikace všímavosti v medicíně a ve zdravotnictví. O všímavosti píše rovněž praktické knihy pro širokou veřejnost. Dvě jeho publikace vyšly také v češtině.\n\nKabat-Zinn se narodil v roce 1944 v New Yorku jako nejmladší z devíti dětí. Jeho otcem byl vědec Elvin Kabat, jeho matka Sally Kabat byla malířka. V roce 1964 vystudoval Haverford College a v roce 1971 získal titul Ph.D. v molekulární biologii. Jeho školitelem byl Salvador Luria, laureát Nobelovy ceny v medicíně. \n\nS meditací se poprvé seznámil při setkání s Philipem Kapleau, učitelem zen buddhismu. Vystudoval Insight Meditation Society, kde také občasně učil. Roku 1979 založil Kliniku snižování stresu. Kabat-Zinn zde vyvinul program Snižování stresu pomocí všímavosti (MBSR – Mindfulness Based Stress Reduction), který využívá funkční prvky buddhistické meditace a jógy pro léčbu chronického stresu, bolesti, úzkosti a dalších psychosomatických obtíží. Program MBSR dnes využívá přes 720 zdravotnických zařízení po celém světě.\n\nMBSR vyučuje po celém světě s cílem pomáhat lidem zvládat stres, deprese, úzkosti, bolest a psychosomatická onemocnění. Program MBSR je nabízen v nemocnicích a dalších zdravotnických centrech. Prošlo jím přes 20 000 pacientů a dnes je považován za excelentní příklad praxe psychosomatické a také tzv. participativní medicíny, kdy se pacient spolu s lékaři aktivně podílí na prevenci nemocí a zlepšování svého zdraví.\n\nJon Kabat-Zinn je autorem řady publikací. Mezi jinými to je „Full Catastrophe Living: Using the Wisdom of Your Body and Mind to Face Stress, Pain, and Illness” (1991) nebo „Wherever You Go, There You Are” (1994), která se stala bestsellerem.\n\n\n1593851286.\n\n\n\nJon Kabat-Zinn v knize „Život samá pohroma: Jak čelit stresu bolesti a nemoci pomocí moudrosti těla a mysli“ (v originále „Full Catastrophe Living: Using the Wisdom of Your Body and Mind to Face Stress, Pain, and Illness“ ) pracuje s pojmem mindfulness (všímavost). Mindfulness a meditaci představuje jako duševní trénink zaměřený na rozvíjení pozornosti k prožívání přítomného okamžiku. Východní praxi kombinuje s lékařskými a psychologickými poznatky.\n\nDíky popularizaci pojmu mindfulness dnes tato technika proniká do školství, sportu, armády nebo do nadnárodních firem – využívají ji například Google nebo Twitter. Meditaci všímavosti se věnuje také řada známých osobností, například Bill Clinton, Al Gore, Clint Eastwood nebo Richard Gere.\n\nDlouhodobé výzkumy (využívající například metodu snímkování mozku magnetickou rezonancí) ukazují pozitivní účinky praktikování meditace všímavosti. Podle některých průzkumů jsou mindfulness praktiky stejně účinné jako antidepresiva. \n\nAutor v knize odhaluje, jak se naučit naslouchat tělu a lépe zvládat zdravotní potíže včetně chronických bolestí, úzkostí nebo nespavosti. Věnuje se tématu stresu z práce a vztahů, z životních rolí nebo z jídla a radí, jak s nimi pracovat. Vysvětluje, co dnes věda ví o spojitosti mezi dušením v fyzickým zdravím a jak se lidé mohou pomocí těchto vědomostí uzdravovat nebo posilovat svoji imunitu. Přináší také návod, jak i v domácích podmínkách projít meditačním kurzem MBSR. \n\n"}
{"id": "934011", "url": "https://cs.wikipedia.org/wiki?curid=934011", "title": "Dimisorie", "text": "Dimisorie\n\nDimisorie (latinsky \"litterae dimissoriae\") nebo také propustný list či pověřovací listiny jsou v kanonickém právu potvrzení dokládající, že určitá osoba splňuje všechny podmínky pro přijetí svěcení na kněze nebo jáhna. V římskokatolické církvi vystavuje dimisorie podle kánonu 1018 § 1 CIC příslušný diecézní biskup (během sedisvakance pak administrátor diecéze se souhlasem sboru poradců, popřípadě apoštolský administrátor) anebo vyšší řeholní představený.\n"}
{"id": "934015", "url": "https://cs.wikipedia.org/wiki?curid=934015", "title": "Seznam kulturních památek v Žihli", "text": "Seznam kulturních památek v Žihli\n\n"}
{"id": "934020", "url": "https://cs.wikipedia.org/wiki?curid=934020", "title": "Karl-Heinz Schnellinger", "text": "Karl-Heinz Schnellinger\n\nKarl-Heinz Schnellinger (* 31. březen 1939, Düren) je bývalý německý fotbalista. Hrával na pozici obránce.\nS reprezentací někdejšího Západního Německa získal stříbrnou medaili na mistrovství světa roku 1966 a bronzovou na světovém šampionátu roku 1970. Hrál i na mistrovství světa 1958, kde Němci skončili čtvrtí, a na mistrovství v Chile roku 1962, kde byl zpětně mezinárodní federací FIFA zařazen do all-stars týmu turnaje. Celkem za národní tým odehrál 47 utkání a vstřelil 1 branku.\n\nS AC Milán vyhrál v sezóně 1968/69 Pohár mistrů evropských zemí a následně i Interkontinentální pohár. Dvakrát v jeho dresu získal též Pohár vítězů pohárů (1967/68, 1972/73). Stal se s ním též mistrem Itálie (1967/68). Již předtím se v dresu 1. FC Köln stal mistrem Německa (1961/62).\n\nRoku 1962 byl vyhlášen nejlepším fotbalistou Německa. V anketě Zlatý míč, která hledala nejlepšího fotbalistu Evropy, skončil ve stejném roce třetí.\n\n"}
{"id": "934022", "url": "https://cs.wikipedia.org/wiki?curid=934022", "title": "Neapolský sextakord", "text": "Neapolský sextakord\n\nNeapolský sextakord je durový sextakord postavený na supertónice (tzn. na II. stupni) neapolské stupnice. Vzdálenost mezi supertónikou a tónikou této stupnice je interval malé sekundy. \n\nV rámci frygické stupnice se jedná o doškálný akord, z čehož také vyplývá alternativní pojmenování podle německého muzikologa Heinricha Schenkera, totiž Frygická II. V hudební teorii se označuje jako \"N\" (N) či \"♭II\", přičemž řada hudebních analytiků upřednostňuje druhé označení, které připomíná vztah tohoto akordu k supertónice.\nStavebně je tvořen na sobě položenou velkou tercií a čistou kvartou.\nNeapolský sextakord ( \"accordo di sesta napoletana\") se tvoří na sníženém II. stupni neapolské stupnice, se sníženým VI. stupněm. Nachází se na prvním obratu kvintakordu. Svůj název získal podle toho, že jej používali skladatelé tzv. neapolské školy, především pak Alessandro Scarlatti. \nNeapolský sextakord vyniká na IV. stupni měkké neapolské stupnice, a obsahuje interval malé tercie a malé sexty.\nNapříklad v tónině g-moll, je basový tón akordu neapolské sexty tón C, malá tercie Es a malá sexta (která tvoří interval malé sekundy s tónikou) je tón As. Rozvádí se do V. stupně (kdy tvoří složenou konsonantní kadenci), z nějž se vrací k I. stupni.\n\n"}
{"id": "934023", "url": "https://cs.wikipedia.org/wiki?curid=934023", "title": "Seznam kulturních památek v Úněšově", "text": "Seznam kulturních památek v Úněšově\n\n"}
{"id": "934029", "url": "https://cs.wikipedia.org/wiki?curid=934029", "title": "Zdeněk Koukal", "text": "Zdeněk Koukal\n\nJméno a příjmení Zdeněk Koukal náleží těmto lidem:\n\n"}
{"id": "934030", "url": "https://cs.wikipedia.org/wiki?curid=934030", "title": "Carlos Marighella", "text": "Carlos Marighella\n\nCarlos Marighella (5. prosince 1911 Salvador – 4. listopadu 1969 São Paulo) byl brazilský spisovatel, marxistický revolucionář, politik a teoretik městské guerilly. Byl zastřelen při přepadení banky v São Paulu. Patrně nejdůležitějším dílem je teoretické zdůvodnění a praktická příručka guerillového boje ve městech nazvaná \"Minimanual do Guerrilheiro Urbano\".\n\n\n"}
{"id": "934031", "url": "https://cs.wikipedia.org/wiki?curid=934031", "title": "Martin Baxa", "text": "Martin Baxa\n\nMartin Baxa (* 16. září 1975 Plzeň) je český středoškolský pedagog a politik, od ledna 2018 místopředseda ODS, od října 2017 poslanec Poslanecké sněmovny PČR, v letech 2010 až 2014 a opět od listopadu 2018 primátor města Plzně, od roku 2004 zastupitel Plzeňského kraje (v letech 2016 až 2018 navíc náměstek hejtmana). Je též bývalým radním a zastupitelem městského obvodu Plzeň 3.\n\nV letech 1990 až 1994 vystudoval humanitní větev gymnázia v Plzni na Mikulášském náměstí. Vysokoškolské vzdělání pak absolvoval v letech 1994 až 1999 na Masarykově univerzitě v Brně, kde získal titul Mgr. v mezifakultním oboru učitelství dějepisu a zeměpisu pro střední školy.\n\nOd roku 1999 učí dějepis a zeměpis na gymnáziu v Plzni na Mikulášském náměstí, od roku 2004 na částečný úvazek pouze zeměpis do přelomu roku 2017 a 2018. Martin Baxa je ženatý, zatím bezdětný.\n\nV komunálních volbách v roce 1998 se pokoušel neúspěšně dostat jako nestraník za ODA do Zastupitelstva města Plzně. V roce 1999 vstoupil do ODS, za kterou pak úspěšně kandidoval v komunálních volbách v roce 2002 a stal se plzeňským zastupitelem. V komunálních volbách v roce 2006 do Zastupitelstva města Plzně nekandidoval. Plzeňským zastupitelem se opět stal po komunálních volbách v roce 2010, kdy byl zároveň kandidátem ODS na primátora. Protože ODS vyhrála volby a podařilo se jí uzavřít koalici, byl v listopadu 2010 primátorem města Plzně skutečně zvolen.\n\nDo vyšší politiky vstoupil, když byl v krajských volbách v roce 2004 zvolen za ODS zastupitelem Plzeňského kraje. Mandát zastupitele kraje obhájil v krajských volbách v roce 2008 i v krajských volbách v roce 2012. V letech 2004 až 2008 navíc působil ve funkci radního Plzeňského kraje pro oblast kultury a památkové péče. Ve volbách v roce 2016 byl lídrem ODS v Plzeňském kraji a mandát krajského zastupitele obhájil. Dne 21. listopadu 2016 byl navíc zvolen náměstkem hejtmana pro oblast kultury a památkové péče. Na tuto funkci v únoru 2018 rezignoval, vystřídal jej Vladislav Vilímec.\n\nAngažoval se ale i na nižší politické úrovni. V komunálních volbách v roce 1998 se pokoušel neúspěšně dostat jako nestraník za ODA do Zastupitelstva městského obvodu Plzeň 3. V komunálních volbách v roce 2002 nekandidoval. Uspěl až v komunálních volbách v roce 2006 jako člen ODS. V letech 2006 až 2010 pak působil ve funkci radního městského obvodu Plzeň 3. V komunálních volbách v roce 2010 se do Zastupitelstva městského obvodu Plzeň 3 nedostal.\n\nV komunálních volbách v roce 2014 vedl kandidátku ODS do Zastupitelstva města Plzně. Strana skončila těsně druhá a Martin Baxa obhájil post zastupitele města. Následně vznikla koalice ČSSD, ODS, hnutí Občané patrioti a KDU-ČSL, v níž Baxa obsadil místo 1. náměstka primátora.\n\nVe volbách do Poslanecké sněmovny PČR v roce 2017 byl zvolen poslancem za ODS v Plzeňském kraji. Získal 4 655 preferenčních hlasů a posunul se tak z původního 3. místa na konečné 1. místo. V Poslanecké sněmovně je členem výboru pro veřejnou správu a regionální rozvoj, spolu se svými stranickými kolegy Jakubem Jandou a Martinem Kupkou. V lednu 2018 byl zvolen na kongresu ODS v Ostravě místopředsedou strany, na 29. kongresu ODS v Praze v lednu 2020 post obhájil.\n\nV komunálních volbách v roce 2018 vedl kandidátku ODS do Zastupitelstva města Plzně. Strana skončila těsně druhá a Martin Baxa obhájil post zastupitele města. Následně vznikla koalice ODS, hnutí ANO 2011, TOP 09 a ČSSD, v níž Baxa obsadil dne 15. listopadu 2018 místo primátora. Nahradil tak Martina Zrzaveckého z ČSSD.\n"}
{"id": "934033", "url": "https://cs.wikipedia.org/wiki?curid=934033", "title": "Římskokatolická farnost Křinec", "text": "Římskokatolická farnost Křinec\n\nŘímskokatolická farnost Křinec (něm. \"Kschinetz\") je územním společenstvím římských katolíků v rámci mladoboleslavského vikariátu litoměřické diecéze.\n\nFarní kostel sv. Jiljí byl v Křinci vybudován ve 2. polovině 17. století. Později byl klasicistně upravován. V roce 1758 zde byla zřízena samostatná farnost. Ve 20. století přestala být farnost obsazována sídelním knězem. Do 31. května 1993 byla farnost součástí nymburského vikariátu. V letech 2005-2008 byla administrována z Rožďalovic, od roku 2008 pak ze Mcel, a tak je tomu dodnes. V současné době je administrátorem ex currendo duchovní správce R.D. Mgr. Lukáš Hrabánek z farnosti Mcely.\n\n\"Začátek působnosti jmenovaného v duchovní správě farnosti od:\"\n\n"}
{"id": "934034", "url": "https://cs.wikipedia.org/wiki?curid=934034", "title": "Alois Kříž (novinář)", "text": "Alois Kříž (novinář)\n\nAlois Kříž (26. února 1911, Hamburk–Altona–Ottensen – 26. března 1947, Pankrácká věznice) byl český novinář a rozhlasový pracovník, za války kolaborující s nacistickým režimem.\n\nNarodil se českým rodičům, kteří před první světovou válkou žili převážně v Německu. Aloisův otec musel narukovat do rakousko-uherské armády a matka se dvěma dětmi se přestěhovala do Ledvic, kde Alois navštěvoval obecnou školu. Osmiletou reálku studoval v Duchcově a poslední ročník absolvoval v Praze-Bubenči. V roce 1929 zahájil studia na právnické fakultě Karlovy univerzity, složil dvě státní zkoušky, studia však nedokončil.\n\nPocházel z velmi chudých majetkových poměrů, otec byl válečný invalida, Alois si v době studií přivydělával kondicemi, v době prázdnin manuálně pracoval na stavbě železnice, česal chmel, pracoval v dolech. \n\nV roce 1931 se stal státním úředníkem a jako elév nastoupil do účtárny. Potřeba zabezpečit rodinu (v roce 1935 se oženil) jej přivedla do sportovní redakce Poledního listu z koncernu Jiřího Stříbrného.\n\nV období Protektorátu Čechy a Morava působil jako politický a programový referent a komentátor v protektorátním rozhlase, byl též členem hnutí Vlajka. Roku 1944 se stal šéfredaktorem rozhlasu. Během květnového povstání v roce 1945 se zúčastnil bojů o rozhlas na německé straně. Po skončení války byl obviněn z kolaborace, v roce 1947 byl postaven před Národní soud, jímž byl, společně s aktivistickými novináři Rudolfem Novákem a Antonínem Kožíškem 26. března 1947 odsouzen k smrti provazem. Popraven byl téhož dne. Jeho poslední slova pod šibenicí pankrácké věznice zněla: \"„Ať žije národ, ať zhyne bolševismus!“\"\n\n\n"}
{"id": "934035", "url": "https://cs.wikipedia.org/wiki?curid=934035", "title": "Římskokatolická farnost Březí u Mikulova", "text": "Římskokatolická farnost Březí u Mikulova\n\nŘímskokatolická farnost Březí u Mikulova je územní společenství římských katolíků s farním kostelem svatého Jana Křtitele v děkanátu Mikulov.\n\nPůvodní kostel v Březí se začal stavět roku 1691. V roce 1836 byla věž tohoto kostela zvýšena, ale již příštího roku opět snížena do původního stavu, protože hrozilo nebezpečí zřícení. V roce 1853 padlo rozhodnutí postavit kostel zcela nový. Vysvěcen byl roku 1862.\nAdministrátorem excurrendo je od 17. února 2012 R. D. Mgr. Pavel Pacner.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. březen. Adorační den připadá na 31. května.\n\nVe farnosti se pravidelně koná letní dětský tábor a tříkrálová sbírka. V té se v roce 2015 se při ní vybralo 32 777 korun.Při sbírce v roce 2016 činil výtěžek 29 422 korun.\n\n"}
{"id": "934038", "url": "https://cs.wikipedia.org/wiki?curid=934038", "title": "Římskokatolická farnost Hrubý Jeseník", "text": "Římskokatolická farnost Hrubý Jeseník\n\nŘímskokatolická farnost Hrubý Jeseník (něm. \"Gross-Jesenik\") je územní společenství římských katolíků v Hrubém Jeseníku a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nFarnost v Hrubém Jeseníku byla zřízena neznámo kdy. Do 31. května 1993 byla farnost součástí nymburského vikariátu. Farní kostel sv. Václava měl původně gotickou podobu, roku 1763. Dnešní podoba kostela pochází z let 1766-1769.\n\"Začátek působnosti jmenovaného v duchovní správě farnosti od:\"\n"}
{"id": "934039", "url": "https://cs.wikipedia.org/wiki?curid=934039", "title": "Jelena Dembová", "text": "Jelena Dembová\n\nJelena Dembová (, , , ) (* 8. prosince 1983, Penza) je řecká šachistka. Narodila se v Rusku, v roce 1990 se přestěhovala do Tel Avivu (Izrael), v roce 1997 do Budapešti (Maďarsko) a konečně v roce 2003 do Athén (Řecko). Od roku 2013 není aktivní.\n\nV roce 2000 získala titul mezinárodní mistryně. Titul mezinárodní velmistryně získala v roce 2001 a mužský titul mezinárodního mistra pak v roce 2003.\n\nVyhrála Mistrovství Izraele v šachu v kategorii dívek celkem pětkrát včetně kategorie do 20 let. V roce 2003 vyhrála Mistrovství Maďarska v šachu žen.\n\nZískala osm medailí ze světových a evropských šampionátů. Vyhrála Mistrovství Evropy v rapid šachu v roce 2002 v Novém Sadu v kategorii dívek do 20 let. V roce 2005 získala bronz na Mistrovství Evropy v šachu žen v Kišiněvě. V roce 2008 dělila cenu pro nejlépe umístěnou ženu na Mistrovství Evropské unie v šachu v Liverpoolu.\n\nNa šachových olympiádách žen reprezentovala jednou Maďarsko a pětkrát Řecko. V roce 2011 reprezentovala Řecko na Mistrovství světa družstev žen. Dvakrát Maďarsko a čtyřikrát Řecko reprezentovala na Mistrovství Evropy družstev žen.\n\nNa šesti šachových olympiádách žen získala celkem 44 bodů z 69 partií.\nJe respektovanou autorkou či spoluautorkou několika šachových knih:\n\n"}
{"id": "934042", "url": "https://cs.wikipedia.org/wiki?curid=934042", "title": "Seznam kulturních památek v Úterý", "text": "Seznam kulturních památek v Úterý\n\n"}
{"id": "934044", "url": "https://cs.wikipedia.org/wiki?curid=934044", "title": "Seznam kulturních památek v Manětíně", "text": "Seznam kulturních památek v Manětíně\n\n\n"}
{"id": "934046", "url": "https://cs.wikipedia.org/wiki?curid=934046", "title": "Seznam kulturních památek ve Městě Touškov", "text": "Seznam kulturních památek ve Městě Touškov\n\n"}
{"id": "934049", "url": "https://cs.wikipedia.org/wiki?curid=934049", "title": "Marquee Club", "text": "Marquee Club\n\nThe Marquee byl hudební klub, který se při svém otevření v roce 1958 nacházel na Oxford Street v čísle 165 v Londýně. Pořádaly se zde jazzové a skiffleové koncerty. Během svého nejslavnějšího období, v letech 1964–1988, byl v čísle 90 na Wardour Street v Soho. Do svého konečného zavření v roce 1996 se nacházel v čísle 105 na Charing Cross Road. Během 21. století vznikly pod tímto názvem tři kluby, ale ani jeden neuspěl.\n\nByl to vždy malý a poměrně levný klub, který se nacházel v srdci hudebního průmyslu v londýnském West Endu. Svou kariéru v něm začínalo mnoho rockových hudebníků. Dne 12. července 1962 zde proběhl první koncert The Rolling Stones.\n"}
{"id": "934050", "url": "https://cs.wikipedia.org/wiki?curid=934050", "title": "Římskokatolická farnost Dolní Věstonice", "text": "Římskokatolická farnost Dolní Věstonice\n\nŘímskokatolická farnost Dolní Věstonice je územní společenství římských katolíků s farním kostelem svatého Michaela archanděla v obci Dolní Věstonice v děkanátu Mikulov.\n\nNejstarší dochovaná část kostela v Dolních Věstonicích pochází z první poloviny 14. století. Letopočet 1581 v nadpraží vstupu na věž datuje dokončení opěrného systému, žebrové síťové klenby a věže. Ve 20. letech 18. století nahradila zbořený gotický presbytář barokní varianta.\nAdministrátorem excurrendo je od 17. února 2012 R. D. Mgr. Pavel Pacner.\n\nOd roku 2015 se začaly pořádat v kostele v letní turistické sezóně pořádat občasné bohoslužby, konala se zde rovněž hodová mše svatá. V kostele také proběhl v toto roce cyklus koncertů věnovaný skladateli Giovanni Battista Alouisimu, který zde byl v polovině 17. století farářem.\n\nDnem vzájemných modliteb farností za bohoslovce a bohoslovců za farnosti brněnské diecéze je 29. březen. Adorační den připadá na neděli po 22. březnu. Ve farnosti se neslouží pravidelné bohoslužby.\n\nFara v Dolních Věstonicích slouží od roku 2006 klientům brněnské charity.\n\nVe farnosti se pravidelně pořádá tříkrálová sbírka. V roce 2015 se při ní vybralo 8 557 korun.Při sbírce v roce 2016 činil výtěžek 8 855 korun.\n\n"}
{"id": "934052", "url": "https://cs.wikipedia.org/wiki?curid=934052", "title": "Sivapithecus", "text": "Sivapithecus\n\nSivapithecus (česky též Sivapiték) je rod vyhynulých hominidů, žijících ve středním až mladším miocénu (asi před 8,5 - 12,5 miliony let) v oblasti jižní Asie (dnešní Indie a Pákistán). Pravděpodobně je nejstarším známým zástupcem vývojové linie orangutanů.\n\nSivapithecus je jedním z nejdéle známých vyhynulých hominoidů. Poprvé byl objeven již v roce 1878 v oblasti Potwar plateau, která je součástí pohoří Siválik v severním Pákistánu. Richard Lydekker tyto ostatky v roce 1879 popsal pod jménem \"Palaeopithecus sivalensis\". Pak ale bylo zjištěno, že stejný název už nese jiný vyhynulý tvor. Proto Guy Ellock Pilgrim ostatky z pohoří Siválik v roce 1910 přejmenoval \"Sivapithecus indicus\" podle indického boha Šivy.\n\nBěhem první poloviny 20. století byly v pohoří Siválik nalézány další ostatky fosilních hominoidů, a to v prostoru Potwar plateau v Pákistánu i v okolí obce Haritalyangar v severní Indii. Podle tehdejších zvyklostí v paleontologii byly jednotlivé rody a druhy definovány i na základě jediného zubu nebo jeho zlomku. Jen do roku 1915 tak bylo z podhůří Himálaje popsáno celkem 11 nových rodů a 28 nových druhů hominoidů a další stále přibývali.\n\nProto když George Edward Lewis publikoval v roce 1937 první taxonomickou revizi dosud známých ostatků ze Sivalické oblasti, našel mezi nimi mnoho shodných znaků. Nálezy tudíž redukoval jen do čtyř rodů (\"Ramapithecus\", \"Bramapithecus\", \"Sugrivapithecus\" a \"Sivapithecus\") s devíti druhy. Většinou se jednalo o vzorky izolovaných zubů a zcela chyběly jakékoliv doklady mozkoven nebo postkraniální kostry. Již v této době ale byly pozorovány určité shody s utvářením chrupu moderního orangutana.\n\nHledání vyhynulých hominoidů z pohoří Siválik pokračovalo i v 50. a 60. letech 20. století, opět zejména v oblasti Potwar plateau a v okolí obce Haritalyangar. Další rozsáhlou revizi dosavadních nálezů uveřejnili v roce 1965 Elwyn L. Simons a David Pilbeam. V platnosti ponechali pouze rody Ramapithecus a Sivapithecus. Během 60. a 70. let oba autoři také intenzivně prosazovali názor, že Ramapithecus je první hominin, přímý předek Australopitéka i moderního člověka. Až počátkem 80. let 20. století začala větší část odborníků považovat rody Ramapithecus a Sivapithecus za synonyma a Ramapithecus byl z lidské vývojové linie vymazán.\n\nSporadické sběry v severní Indii na přelomu 20. a 21. století přinesly již jen malé množství nálezů. Získané kosterní ostatky v současnosti nejsou o mnoho kompletnější než v polovině 20. století. Sivapithecus je doložen převážně izolovanými zuby, zlomky čelistí a jen několika málo fragmenty postkraniální kostry. Předpoklad, že se jedná o blízkého příbuzného současných orangutanů posílil unikátní nález značně kompletní lebky včetně dolní čelisti v Potwar Plateau, který publikoval David Pilbeam v roce 1982.\n\nDo rodu Sivapithecus bylo v minulosti řazeno velké množství nálezů, které jsou v současnosti přijímány jako samostatné taxony. Jedná se například o rody Griphopithecus a Ankarapithecus z Turecka nebo Lufengpithecus z Číny.\n\nSivapithecus byl poměrně úspěšným rodem, který přežíval po dlouhou dobu a rozdělil se nejméně do tří druhů. Oproti ostatním savcům je ovšem v pohoří Siwalik nalézán jen vzácně, tudíž populace tohoto rodu nemohly být v minulosti příliš velké. Nejstarší nálezy pocházejí z doby před 10 - 12,5 miliony let. Vrcholné období výskytu spadá do doby před 9 - 10 miliony let a v době před 9 miliony let Sivapitékové postupně ubývají a mizí.\n\nSivapithecus žil v korunách stromů subtropických opadavých lesů a dosahoval hmotnosti maximálně 35 kg. Detaily tváře lze pozorovat zejména díky nálezu dobře dochované obličejové části lebky z \"Potwar plateau\". Ta ve své celkové podobě i v některých anatomických detailech silně připomíná moderní orangutany. Má široké jařmové oblouky, vysoký a úzký nosní otvor, vysoké oválné očnice, umístěné blízko u sebe i výrazně vyčnívající premaxilu. Kosti mozkovny však chybí, a proto nelze odhadovat velikost mozku.\n\nSivapithecus měl také robustní dolní čelist a zuby se silnou vrstvou skloviny, které mu umožnily pojídat kromě měkkého ovoce i tužší plody, jako například ořechy a semena. Tyto tužší složky potravy, náročnější na zpracování, ovšem nemusely tvořit podstatnou část jídelníčku. Sivapithecus je mohl konzumovat jen sezónně, v méně příznivých obdobích roku, kdy ovoce nebylo k dispozici.\n\nNálezy postkraniální kostry jsou mnohem vzácnější než ostatky čelistí a zubů. Získané fragmenty jsou navíc předmětem mnoha debat, protože na rozdíl od lebky neukazují zcela jednoznačně na spojení s orangutany.\n\nVětšina dochovaných kostí má celkem moderní charakter a odpovídá obratnému pohybu v korunách stromů. Problematická je zejména proximální hlavice pažní kosti, která svým tvarem ukazuje spíše na kvadrupední chůzi po ploskách chodidel, typickou pro časně miocénní hominoidy nebo pro současné kočkodanovité opice. Utváření pažní kosti tak přímo odporuje schopnosti brachiace nebo jiného pohybu v závěsu pod větvemi. Také články prstů jsou příliš krátké a rovné, takže přední končetiny by Sivapitékovi při houpání a ručkování neumožňovaly dostatečně pevný úchop. Zároveň však byly prsty natolik silné, že dovolují předpokládat pomalé šplhání v částečně vzpřímeném postoji. Tomu odpovídají i dochované kosti zánártí. Ukazují na existenci velkého chodidla, které bylo stabilní v různých pozicích a mohlo tudíž dobře podpírat vzpřímené tělo.\n\nSivapithecus tedy uplatňoval chůzi a běh po všech čtyřech končetinách jako opice, ale zároveň se dokázal pohybovat ve více vzpřímeném postoji jako současní lidoopi. Mohl obratně lézt a šplhat ve větvích, ale ne ručkovat. Na rozdíl od moderních orangutanů ještě nevyužíval brachiaci.\n\nRod Sivapithecus byl téměř od prvního objevu pokládán ze příbuzného moderních orangutanů a většinou odborníků je stejný názor zastáván i v současnosti. Do vývoje člověka tento hominid patrně nezasáhl.\n\nPřekážkou pro zařazení do podčeledi Ponginae může být nejasný způsob pohybu, při kterém zřejmě převažoval běh po všech čtyřech končetinách a chyběla schopnost brachiace. To odporuje jinak vyspělé morfologii čelistí a zubů.\n\nPokud je anatomie předních končetin u dnešních hominidů synapomorfním znakem, musel mít shodně utvářené končetiny i jejich poslední společný předek a všichni jeho potomci. Nálezy pažních kostí rodu Sivapithecus ovšem postrádají patřičné znaky. Z toho plynou dvě možnosti. Tou první je, že Sivapithecus není součástí vývojové linie orangutanů a podobnosti na lebce jsou náhodné důsledky konvergence. Velká část badatelů ovšem předpokládá, že Sivapithecus je předkem orangutana, protože adaptace na pohyb v závěsu mohly vzniknout u gibonů, orangutanů, goril i šimpanzů nezávisle na sobě, nejde tedy o synapomorfii. Tomu odpovídá i nedávno nalezená kostra rodu Pierolapithecus ze Španělska. Čtyřnohá chůze se ale u Sivapitéka mohla vyvinout i druhotně, v důsledku specializace na specifické podmínky prostředí.\n\nV současnosti jsou rozeznávány celkem tři druhy rodu Sivapithecus, které se liší velikostí i dobou výskytu:\n\n\nRod Sivapithecus byl pravděpodobně rozčleněn do většího množství druhů, které je však podle zlomkovitých ostatků velmi obtížné definovat. Nálezy, které jsou v současné době k dispozici, vyžadují důkladnou revizi a taxonomie rodu Sivapithecus se tak může v budoucnu značně změnit.\n\nFotografie nálezů druhu Sivapithecus indicus\n\nFotografie nálezů druhu Sivapithecus parvada\n\nFotografie nálezů druhu Sivapithecus sivalensis\n"}
{"id": "934058", "url": "https://cs.wikipedia.org/wiki?curid=934058", "title": "František Hýra", "text": "František Hýra\n\nFrantišek Hýra (22. června 1809 Cítoliby - † zemřel neznámo kdy a kde), byl rakouský a český podnikatel a politik z Plzně, v 60. letech 19. století poslanec Českého zemského sněmu.\n\nPocházel z Loun, uvádí se též původem z Cítolib. Roku 1855 se přestěhoval do Plzně, kde se zařadil mezi největší místní podnikatele. Koupil pozemek a Kestřánkův dům na tehdejším Říšském předměstí a postavil za ním velký moderní mlýn, který byl zprovozněn v březnu 1856. Mlýnu dominoval první tovární komín v Plzni. Později se stal i majitelem Panského a Kalikovského mlýnu v Plzni. Roku 1865 zbudoval parní pekárnu a přebytky tepla využil na provoz lázní na protější straně ulice. Sám si zajišťoval těžbu uhlí v plzeňském okolí. Ve vlastní režii vyráběl i mlýnské kameny. \nKromě toho těžil kaolin, vyráběl bílé dlaždice, podílel se na založení plzeňské plynárny i na instalaci plynového osvětlení města a podílel se na založení Prvního akciového pivovaru, později známého jako Gambrinus.\n\nDále se angažoval v hospodářském rozvoji ve svém původním bydlišti, v Lounech. Patřil mezi zakladatele potravinářského průmyslu. Inicioval založení akciové společnosti na výstavbu prvního lounského cukrovaru, který vyrostl v letech 1868–1869 na předměstí Loun. Podílel se rovněž na obnově nevyužívaného lounského kostela svatého Petra, který roku 1871 koupil s cílem ho opravit a přestavět na rodinnou hrobku. Rekonstrukci prováděl Josef Mocker, ale stihl dokončit jen zlomek původního záměru. Po Hýrově bankrotu (viz níže) připadl kostel městu.\n\nV 60. letech 19. století se zapojil i do zemské politiky. V zemských volbách v březnu 1867 byl zvolen na Český zemský sněm za kurii obchodních a živnostenských komor (obvod Plzeň).\n\nRoku 1875 se Hýra ocitl v dluzích, v srpnu toho roku byl na Hýrův podnik vyhlášen konkurz. Následně ukončil své podnikání. Důvodem Hýrova bankrotu byl krach na vídeňské burze a následné opadnutí konjunktury z dob gründerského období. Hýrův mlýn po 20 letech odkoupil podnikatel Josef Dionys Halbmayr z Mariánských Lázní, který areál dále rozšířil. Budova byla zbořena v roce 2008.\n"}
{"id": "934062", "url": "https://cs.wikipedia.org/wiki?curid=934062", "title": "Seznam kulturních památek v Rabštejně nad Střelou", "text": "Seznam kulturních památek v Rabštejně nad Střelou\n\n"}
{"id": "934063", "url": "https://cs.wikipedia.org/wiki?curid=934063", "title": "Emiliano Viviano", "text": "Emiliano Viviano\n\nEmiliano Viviano (* 1. prosince 1985, Florencie, Itálie), je italský fotbalový brankář, který v současné době působí v Palermu.\n\n"}
{"id": "934065", "url": "https://cs.wikipedia.org/wiki?curid=934065", "title": "Josef Nedorost (herec)", "text": "Josef Nedorost (herec)\n\nJosef Nedorost (* 20. září 1955 České Budějovice) je český herec a dabér.\n\n\n"}
{"id": "934066", "url": "https://cs.wikipedia.org/wiki?curid=934066", "title": "Moravský podzim", "text": "Moravský podzim\n\nMoravský podzim je hudební festival klasické hudby v Brně, který se koná každoročně od roku 1966.\n\nPři svém vzniku byl přísně tematický, zahrnoval mimo koncerty a operní představení také muzikologická kolokvia. Jeho původní název byl Mezinárodní hudební festival Brno. Od roku 1993 se festival koná v pevném termínu přelomu září a října s podtitulem Moravský podzim.\nV roce 1996 se v rámci festivalu poprvé konala Mezinárodní interpretační soutěž pro mladé interprety (pětiletý cyklus zahrnoval lesní roh, varhany, kontrabas, bicí nástroje a tubu).\nV letech 1993 až 2011 byla výhradním organizátorem Mezinárodního hudebního festivalu Brno\n(který zahrnoval festivaly Moravský podzim, Velikonoční festival duchovní hudby, Expozice nové hudby,\nMezinárodní interpretační soutěž a Mezinárodní hudebněvědné kolokvium) společnost Ars koncert. Od roku 2012 je pořadatelem festivalu Filharmonie Brno, festival se bude pořádat nyní ve dvouletém cyklu.\n\nOficiální stránky festivalu\n"}
{"id": "934070", "url": "https://cs.wikipedia.org/wiki?curid=934070", "title": "Křešovský potok", "text": "Křešovský potok\n\nKřešovský potok je levostranný přítok říčky Klenice v okrese Mladá Boleslav, ve Středočeském kraji. Délka jeho toku činí zhruba 6,3 km. Plocha jeho povodí měří 10,5 km².\n\nPotok pramení západně od Domousnic pod Chloumeckým hřbetem, podél kterého vede mělká údolní niva potoka úvodních cca 2,5 km v rámci přírodního parku Čížovky. Potok teče převážně severozápadním směrem. Ve vsi Čížovky přijímá zprava drobný \"Pilský potok\", na kterém jsou dva rybníčky. Následně ve vsi Křešovský potok napájí trojici malých rybníků \"Hoření, U Mlýna, Baba\", za vsí pak rybník \"Křešovský\", za nímž potok opouští přírodní park. Poté protéká v regulovaném korytě zemědělskou krajinou, přijímá několik přítoků z obou stran a po 1,8 km napájí u Matrovic velký rybník Vražda (plocha 21,6 ha). Jeho odtok je propojen s odtokem z blízkého \"Matrovického rybníka\" (plocha 4,8 ha). Po dalších 1,3 km se Křešovský potok vlévá do Klenice severně od Března. Dříve, v době rozkvětu rybníkářství, býval v oblasti tohoto soutoku mnohem větší \"Velký rybník\", ale později byl vysušen.\n\n"}
{"id": "934078", "url": "https://cs.wikipedia.org/wiki?curid=934078", "title": "Recover EP", "text": "Recover EP\n\nRecover EP je první EP skotské electronické skupiny Chvrches.\n\nVe Spojeném království bylo vydáno 25. března 2013 prostřednictvím vydavatelství Goodbye/Virgin Records a o den později, 26. března, vyšlo v USA pod známkou Glassnote Records. Skladba s názvem \"Recover\" vyšla také jako samostatný singl a v britské hitparádě UK Singles Chart se umístila na 91. místě. Singl doprovázelo vydání hudebního videoklipu.\n\n\"Recover EP\" vyšlo v limitované edici 12\" vinylové desky a také jako digitální stažení.\n\n\"Recover EP\" obdrželo pozitivní hodnocení od většiny profesionálních kritiků. Na serveru Metacritic obdrželo velmi dobré hodnocení, 75 bodů ze 100.\n"}
{"id": "934085", "url": "https://cs.wikipedia.org/wiki?curid=934085", "title": "Fletcher Steele", "text": "Fletcher Steele\n\nFletcher Steele (7. června 1885 – 16. července 1971) byl americký krajinářský architekt jemuž jsou připisovány projekty a realizace více než 700 zahrad od roku 1915 do doby jeho smrti.\n\nSteele se narodil jako John Fletcher Steele v Rochesteru, New York.Jako syn právníka a pianistky vystudoval v roce 1907 Williams College a okamžitě se přihlásil na obor zahradní architektura na Harvarskou univerzitu, kde byl jedním z jeho profesorů Frederick Law Olmsted, Jr. . V roce 1908 opustil Harvard a přijal místo u amerického zahradního architekta Warrena H. Manninga.\n\nV roce 1913 Steele cestoval čtyři měsíce po Evropě a studoval evropské vzory. Po svém návratu do Ameriky, si otevřel vlastní praxi. Jeho rané plány zahrad jsou zhotoveny podle vzoru hnutí Arts and Crafts (Umění a řemesla), ve stylu Gertrude Jekyll, Reginalda Blomfielda a T. H. Mawsona, ale zdobené italskými doplňky. Během světové války, Steele sloužil u amerického Červeného kříže (American Red Cross) v Evropě. Po konci války se řádně vrátil v létě.\n\nJeho konverze ke stylu art deco začala v roce 1925, když navštívil Expozice \"Art Deco\" Exposition Internationale des Arts Décoratifs et Industriels Modernes a viděl jeho příklady kubistické zahradě se zrcadly, betonem a barevným štěrkem. Od roku 1930 Steele psal osobnostem jako André Véra, Tony Garnier (architect) a Gabriel Guevrekian.\n\nSteeleho návrhy a spisy z tohoto období byly pod vlivem přechodu od Art Deco k moderně. Dokázal zaujmout pojetím modernismu mladší studenty designu na Harvardu, zejména Dana Kiley, Garretta Eckboa a Jamese C. Rose. Kiley později napsal, že „\"Steele byl jediný dobrý designér tvořící během dvacátých a třicátých let, a také jediný, kdo měl opravdu zájem o nové věci.\"“ \" Eckbo poznamenal, že „\"Fletcher Steele byl přechodem mezi starou gardou a modernisty. Zajímal mě, protože to byl experimentátor.\"“ Steeleho vlastní návrhy však nebyly v moderním stylu, takže jeho práce byly zpravidla nemódní když přišlo období moderny (zde jako Moderní umění).\n\nSteele je známý řadou významných děl, jako Naumkeag, Ancrum House, Whitney Allen House, Standish Backus House, Turner House, Lisborne Grange. Jeho rozhodně nejslavnější dílo je Naumkeag.\n\nTyto projekty nebyly všechny vždy hodnoceny s ohledem na dobu vzniku a jen relativně nedávno historici začali oceňovat přínos Steeleho pro zahradní architekturu a krajinářskou tvorbu.\n\nSteele je pohřben na hřbitově Mount Hope Cemetery v Rochesteru, New Yorku. Jeho dokumenty jsou archivovány v knihovně Kongresu, the Rochester Historical Society a v Franklin Moon Library, State University of New York College of Environmental Science and Forestry, New York. Obrázky ze sbírky rukopisů Steeleho lze nalézt v SUNY D-Space digital repository.\n\n\n\n"}
{"id": "934089", "url": "https://cs.wikipedia.org/wiki?curid=934089", "title": "USS Ronald Reagan (CVN-76)", "text": "USS Ronald Reagan (CVN-76)\n\nUSS \"Ronald Reagan\" (CVN-76) je letadlová loď Námořnictva Spojených států třídy \"Nimitz\", která působí v aktivní službě od roku 2003. Jedná se o devátou postavenou jednotku této třídy.\n\nLoď je pojmenována podle 40. prezidenta USA Ronalda Reagana. Stavba lodi byla zahájena 12. února 1998 v loděnici Newport News Shipbuilding v Newport News. Ke křtu došlo 4. března 2001, spuštěna na vodu byla 10. března téhož roku; jednalo se tehdy o vůbec první americkou loď pojmenovanou po dosud žijícím bývalém prezidentovi. Celkové náklady na její stavbu dosáhly částky 4,3 miliardy dolarů. Do služby byla zařazena 12. července 2003 na základně Naval Station Norfolk.\n\nPo dokončení zkoušek absolvovala v průběhu května–července 2004 plavbu kolem Jižní Ameriky, aby se dostala do svého nového domovského přístavu Naval Air Station North Island v San Diegu v Kalifornii. Následně byla jako vedoucí loď zařazena do patnácté úderné skupiny. Po jejím zrušení v březnu 2005 byla přidělena jako vlajková loď do sedmé úderné skupiny. Ta byla zrušena v prosinci 2011 a \"Ronald Reagan\" byla přeřazena jako vedoucí loď do deváté úderné skupiny.\n\n"}
{"id": "934090", "url": "https://cs.wikipedia.org/wiki?curid=934090", "title": "GNUstep", "text": "GNUstep\n\nGNUstep je svobodná implementace objektového aplikačního rozhraní Cocoa (dříve šířeného společností NeXT pod jménem OpenStep, dnes vyvíjeného společností Apple v rámci operačního systému macOS) v jazyce Objective-C určená nejen pro UN*Xové systémy, ale například i pro Microsoft Windows. Je součástí projektu GNU, aplikace jsou uvolněny pod licencí GNU GPL a knihovny pod licencí GNU LGPL.\n\nAmbicí projektu jako takového není ucelené desktopové prostředí, nicméně existuje desktopové prostředí pomocí něj vystavené jménem Étoilé.\n\n"}
{"id": "934093", "url": "https://cs.wikipedia.org/wiki?curid=934093", "title": "Barva žluti", "text": "Barva žluti\n\nBarva žluti (v anglickém originále The Color Yellow) je 13. díl 21. řady amerického animovaného seriálu \"Simpsonovi\". Premiéru v USA měl 21. února 2010. V Česku měl premiéru 25. listopadu 2010. Scénář napsal Billy Kimball a Ian Maxtone-Graham. Díl režíroval Raymond S. Persi.\n\nLíza má do školy vytvořit rodokmen Simpsonových, jenže když začne pátrat o svých předcích tak najde jen samé gaunery, zloděje a dokonce i vrahy. Ale najde ještě jeden světlý bod rodiny Simpsonových - Elisu Simpsonovou a její deník ze 60. let 19. století. Líza zjistí, že Elisa patřila mezi skupinu lidí, kteří pomáhali otrokům utíkat do Kanady, a právě Elisa tehdy pomáhala svému prvnímu otrokovi Virgilovi dostat se do svobodného světa. Homer ale Líze strčí deníček do ventilační šachty. Bohužel netuší, že Lízina zvědavost je velice silná, dívka se k deníku znovu dostane a příběh začne znovu ožívat. Líza se dočte o Elisině tajné návštěvě na bále Colonela Burnse, který byl shodou okolností adoptivní otec/biologický dědeček Montgomeryho Burnse. Elisa svého otroka Virgila našla v Burnsových stájích, ale plán záchrany se nečekaně pokazil, neboť je cestou na sever začali pronásledovat dva hlídači. V nejlepším se deníček, poslední naděje pro Lízu, rozpadne na prach. Marge a Líza se tedy vydají do knihovny, aby se poptaly po nějaké knížce o Elise. Žádnou knihu od Elisy nenajdou, ale jejich pátrání je zavede až ke kuchařce Elisiny matky, Mabel. Zde je, kromě podivných, ale možných chutných receptů, příběh, který přesně navazuje na Elisin deník. Tam se dozví, že se hlídačům nakonec nepodařilo Elisu a Virgila dopadnout. Podařilo se jim natrefit na potulný cirkus. Dostali se domů k Elisiným rodičům, ale „hlava“ rodiny, Hiram, nechtěl mít nic společného s otroky, ale nakonec se jej Virgilovi podařilo přesvědčit jeho „sladkými kolečky“. Přišel den, kdy Líza měla přednes svůj projekt. Všichni byly z příběhu nadšeni, až na Milhouse. Ten měl také jeden deníček - Milforda van Houtena. Ten zaslechl ve stejný den hádku z domu rodiny Simpsonových. V domě tehdy byl Colonel Burns s Hiramem. Ten byl zrovna pod tlakem, buď vydá otroka a dostane překvapení nebo se uvidí. Do hádky se vmísí Elisa, ale Colonel ji přesvědčil, aby svému otci nebránila říct mu kde se Virgil skrývá. Líza je z tohoto příběhu velmi smutná, ztratí víru ve svou rodinu a ztratí naději, že by se v rodině našel aspoň jeden slušný člověk. Nakonec jí ale děda Abe řekne, že Mabel zradu svého manžela tušila a za Virgila se postavila. Společně s Virgilem odjela do Kanady, zde Virgil vyznal Mabel lásku a ta se s Hiramem rozvedla. Jako rozdělený majetek byla uvedena bota od Colonela Burnse, ze které čerstvě rozvedená a čerstvě vdaná Mabel radost nemá. Elisa zůstane se svým otcem, ale Mabel s Virgilem jsou v Kanadě šťastní a narodí se jim syn, Abraham Simpson I., který byl prapradědeček dnešního dědy Aba, byl vlastně novou generací krve Simpsonových, která byla jak bělošská, tak černošská. Tak je Líza i zbytek rodiny šťastný.\nVe filmu, který si Líza pouští, je 100letá Elisa. V pozadí je obraz Elisy a slepce, který byl vlastně Milford Van Houten. To z Lízy a Milhouse dělá příbuzné, protože Elisa se provdala do rodiny Van Houtenových.\n"}
{"id": "934094", "url": "https://cs.wikipedia.org/wiki?curid=934094", "title": "USS Harry S. Truman (CVN-75)", "text": "USS Harry S. Truman (CVN-75)\n\nUSS \"Harry S. Truman\" (CVN-75) je letadlová loď Námořnictva Spojených států třídy \"Nimitz\", která působí v aktivní službě od roku 1998. Jedná se o osmou postavenou jednotku této třídy.\n\nLoď je pojmenována podle 33. prezidenta USA Harryho S. Trumana. Stavba lodi byla zahájena 29. listopadu 1993 v loděnici Newport News Shipbuilding v Newport News. Původně se měla jmenovat USS \"United States\", avšak název byl v roce 1995 změněn. Ke křtu a spuštění na vodu došlo 7. září 1996, do služby byla zařazena 25. července 1998 na základně Naval Station Norfolk, která je jejím domovským přístavem. V roce 2004 byla přidělena do desáté úderné skupiny jako její vlajková loď.\n\nKdyž v sobotu 26. prosince 2015 proplouvala CVN-75 Hormuzským průlivem, aby se zapojila do náletů proti Islámskému státu, prolétla 1500 yardů (1371,6 m) od letadlové lodě salva neřízených raket, které odpálil jeden ze člunů Íránských revolučních gard. Ty zrovna prováděly v oblasti průlivu cvičení a ostré střelby. Američtí vojenští představitelé označili incident za „zbytečně provokativní a nebezpečný“.\n\n"}
{"id": "934099", "url": "https://cs.wikipedia.org/wiki?curid=934099", "title": "Florence Yoch &amp; Lucile Council", "text": "Florence Yoch &amp; Lucile Council\n\nFlorence Yoch (1890–1972) a Lucile Council (1898–1964), byly vlivné kalifornské zahradní architektky, působící v první polovině 20.století v Jižní Kalifornii. Dvojice byla označována jako \"nejlepší zahradní architekti v Kalifornii\".\n\nFlorencie Yoch se narodila do privilegované rodiny, navštěvovala Kalifornskou univerzitu v Berkeley, Cornell University a nakonec University of Illinois v Urbana-Champaign, kde získala titul v oboru zahradní architektury. Začala svoji praxi v Pasadeně, (Kalifornie) v roce 1918. Lucile Council s ní začala spolupracovat v roce 1921, stala se postupně její spolupracovnicí a nakonec i životní partnerkou.\n\nJejich úpravy zahrnovaly:\n\nPráce Florencie Yoch a Lucile Rady jsou popsány v knize \"Landscaping the American dream: the gardens and film sets of Florence Yoch, 1890–1972\".\n"}
{"id": "934100", "url": "https://cs.wikipedia.org/wiki?curid=934100", "title": "Johann Maresch", "text": "Johann Maresch\n\nJohann Maresch (11. července 1821 – 1914), byl rakouský a český podnikatel a politik německé národnosti z Ústí nad Labem, v 2. polovině 19. století poslanec Českého zemského sněmu.\n\nOkolo roku 1841 se spojil s obchodním partnerem Adolfem Baehrem, který předtím vlastnil továrnu v saské Pirně na keramické zboží a zahradní trpaslíky. Poté, co Adolf Baehr zemřel roku 1849 na tuberkulózu, oženil se Johann Maresch s jeho dcerou. Měli spolu deset dětí. Jeho továrna na siderolitovou keramiku (oficiální název \"Johann Maresch Thon- und Stein- gutwaren fabric in Aussig\" nebo \"Johann Maresch Siderolith und Terracotta Fabrik\") byla umístěna v Ústí nad Labem, na rohu ulic \"Teplitzerstrasse\" a \"Johannesstrasse\". Zboží zde vyráběné bylo označováno značkou B a M, okolo roku 1863 přešel podnik na značku JM. Podnik měl rozsáhlou výrobu a vyvážel své zboží. Keramický trpaslík vyráběný v Mareschově podniku cca od počátku 80. let 19. století se stal jedním ze symbolů Ústí nad Labem. Originální kusy z produkce tohoto závodu patří mezi drahé sběratelské položky. Firmu později v roce 1890 převzal syn Ferdinand Maresch.\n\nAngažoval se i veřejně, a to již během revolučního roku 1848. Byl německého, liberálního zaměření. Podílel se na vzniku listu \"Aussiger Anzeiger\" a byl členem okresního zastupitelstva. V 60. letech 19. století se zapojil do zemské politiky. V zemských volbách v březnu 1867 byl zvolen na Český zemský sněm za kurii venkovských obcí (obvod Děčín – Benešov – Česká Kamenice). Do sněmu se pak vrátil znovu až ve volbách roku 1878, nyní za velkostatkářskou kurii (nesvěřenecké velkostatky). Byl členem takzvané Ústavní strany (liberálně a centralisticky orientovaná, odmítající federalistické aspirace neněmeckých etnik), respektive její šlechtické odnože, Strany ústavověrného velkostatku.\n"}
{"id": "934122", "url": "https://cs.wikipedia.org/wiki?curid=934122", "title": "Římskokatolická farnost Horní Věstonice", "text": "Římskokatolická farnost Horní Věstonice\n\nŘímskokatolická farnost Horní Věstonice je územní společenství římských katolíků s farním kostelem svaté Rozálie v obci Horní Věstonice v děkanátu Mikulov.\n\nKostel sv. Rozálie pochází z třetí čtvrtiny 18. století. Významným donátorem stavby nového kostela byl rod Dietrichsteinů, jejichž kartuš s erbem se nachází v průčelí kostela. Velká část vnitřního vybavení kostela pochází z roku 1853, kdy byla provedena celková rekonstrukce.\nAdministrátorem excurrendo je od 6. října 2012 R. D. Mgr. Oldřich Chocholáč.\nDnem vzájemných modliteb farností za bohoslovce a bohoslovců za farnosti brněnské diecéze je 26. leden. Adorační den připadá na neděli po 4. dubnu.\n\nFara v Horních Věstonicích byla v roce 2009 zrekonstruována a v roce 2014 nově vybavena. Slouží jako penzion.\n\nVe farnosti se pravidelně pořádá tříkrálová sbírka. V roce 2015 se při ní vybralo 15 150 korun.Při sbírce v roce 2016 činil výtěžek 13 835 korun.\n\nV kostele se každoročně koná adventní koncert dětí z Dolních Věstonic a dvakrát ročně se sem na bohoslužbu sjíždí potomci německých obyvatel odsunutých po druhé světové válce.\n\n"}
{"id": "934127", "url": "https://cs.wikipedia.org/wiki?curid=934127", "title": "Anton Mansuet Richter", "text": "Anton Mansuet Richter\n\nAnton Mansuet Richter (5. května 1810 Praha – 4. ledna 1880 Zbraslav) byl rakouský a český podnikatel a politik německé národnosti, v 60. a 70. letech 19. století poslanec Českého zemského sněmu.\n\nJeho otcem byl podnikatel Joseph Anton Richter (1782–1846). Anton Mansuet Richter pak převzal rodinný cukrovar na Zbraslavi. Po krátké době ale podnikání opustil a věnoval se politickým aktivitám. V roce 1872 se uvádí jako fabrikant na Zbraslavi. Byl členem pražské obchodní a živnostenské komory a dalších hospodářských spolků jako Vlastenencko-hospodářská společnost.\n\nV 60. letech 19. století se zapojil do zemské politiky. V zemských volbách v březnu 1867 byl zvolen na Český zemský sněm za kurii obchodních a živnostenských komor (obvod Praha). Volba byla zpochybněna a předána k posouzení, ale pak potvrzena. Mandát obhájil ve volbách roku 1870 a volbách roku 1872. Byl rovněž přísedícím zemského výboru.\n\nZabýval se i zkoumáním přírody, pokoušel se například o domestikaci exotických zvířat. Sbíral také archeologické památky. Byl mu udělen Řád Františka Josefa. Zemřel v lednu 1880 po delší nemoci.\n\n"}
{"id": "934143", "url": "https://cs.wikipedia.org/wiki?curid=934143", "title": "Wendelin Rziha", "text": "Wendelin Rziha\n\nWendelin Rziha, též Wendelin Rziha von Mühlau, někdy psán i Řiha (3. října 1827 Plzeň – 28. prosince 1890 České Budějovice), byl rakouský a český právník, podnikatel a politik německé národnosti působící v Českých Budějovicích, v 60. letech 19. století poslanec Českého zemského sněmu.\n\nNarodil se v Plzni, vystudoval práva na Karlo-Ferdinandově univerzitě v Praze. Nastoupil potom jako advokátní koncipient, později coby notář ve Varnsdorfu. Od roku 1861 měl advokátní kancelář v Českých Budějovicích. Byl aktivní i v podnikání. Byl majitelem lignitových dolů u Kamenného Újezda. Angažoval se i ve veřejném životě. Identifikoval se s německou komunitou v Budějovicích. Spoluzakládal tělocvičný spolek Turnverein, zasedal ve vedení městské spořitelny a byl členem obchodní a živnostenské komory. Zasedal v městské radě. V roce 1869 byl zvolen okresním starostou.\n\nV 60. letech 19. století se zapojil do zemské politiky. V zemských volbách v březnu 1867 byl zvolen na Český zemský sněm za kurii venkovských obcí (obvod Kaplice – Nové Hrady – Vyšší Brod). Byl členem takzvané Ústavní strany (liberálně a centralisticky orientovaná, odmítající federalistické aspirace neněmeckých etnik). Na sněmu se podílel na vypracování předlohy zákona o pozemkové dani. Byl mu udělen Řád železné koruny (záslužný kříž III. třídy) a dočkal se povýšení na rytíře.\n\nZemřel v prosinci 1890. Byl pohřben na hřbitově u svaté Otýlie v Budějovicích (u západní ohradní zdi, hrobky vpravo, č. 18).\n\n"}
{"id": "934149", "url": "https://cs.wikipedia.org/wiki?curid=934149", "title": "Jan Hrdý (politik)", "text": "Jan Hrdý (politik)\n\nJan Hrdý (* 17. prosince 1981, Uherské Hradiště) je český politik, od roku 2010 místostarosta a zastupitel města Uherského Brodu, člen ODS.\n\nMaturitu v oboru elektrotechnika získal na Střední průmyslové škole v Uherském Hradišti. Vysokoškolské studium absolvoval na Fakultě elektrotechniky a komunikačních technologií Vysokého učení technického v Brně.\n\nNásledně se stal tiskovým mluvčím nemocnice v Uherském Hradišti, kde pak do roku 2010 zastával funkci vedoucího tiskového odboru.\n\nJan Hrdý je ženatý a má čtyři děti.\n\nČlenem ODS je od roku 2005. V roce 2007 se stal členem místní rady a od roku 2009 je předsedou místního sdružení ODS v Uherském Brodě.\n\nV komunálních volbách v roce 2006 neúspěšně kandidoval jako člen ODS do Zastupitelstva města Uherského Brodu. Uspěl až v komunálních volbách v roce 2010, kdy se stal uherskobrodským zastupitelem. Figuroval jako kandidát ODS na starostu města, ale vzhledem k volebnímu výsledku strany byl v listopadu 2010 zvolen místostarostou Uherského Brodu.\n\nDo vyšší politiky se pokoušel vstoupit, když v krajských volbách v roce 2012 neúspěšně kandidoval za ODS do Zastupitelstva Zlínského kraje.\n\nVe volbách do Poslanecké sněmovny PČR v roce 2013 kandidoval ve Zlínském kraji jako lídr ODS, ale neuspěl.\n"}
{"id": "934158", "url": "https://cs.wikipedia.org/wiki?curid=934158", "title": "Voldušský potok", "text": "Voldušský potok\n\nVoldušský potok pramení na jižním úpatí vrchu Brno v Přírodním parku Radeč, protéká obcí Volduchy a vlévá se jako levostranný přítok do Klabavy ve vodní nádrži Klabava. Je dlouhý 13,5 km, plocha jeho povodí měří 39 km² a průměrný průtok v ústí je 0,19 m³/s.\n\nVoldušský potok pramení na jižním úpatí vrchu Brno a pokračuje na jih k Těškovu. Zde se ohýbá na jihozápad. Po cestě se do něj vlévají tři slabší přítoky zprava a jeden silnější zleva, který pramení západně od vsi Těškov. Dále se do něj vlévá zprava celkem silný potok, který pramení ve třech ramenech v lokalitě \"Pod Bukovkou\" na jižním úpatí dvojvrší Radeč-Brno. Dále jeden menší zleva a jeden menší zprava až se Voldušský potok vlévá do Trnavského rybníka.\n\nPokračuje do Horního haberského rybníka. Těsně pod hrází se do něj vlévá zprava potok, přitékající ze dvou zdrojů. Jeden pramení v lokalitě \"Trnovka\" a druhý v lokalitě \"Dlouhý luh\" pod vrchem Rumpál.\n\nPod Horním haberským rybníkem se do něj vlévá silný pramen pitné vody V Habru. O 400 m dál zprava, krátká vodoteč. Dále pokračuje na Volduchy jihozápadním směrem. Jižně od obce Osek jsou to tři levostranné přítoky a po zatáčce směrem na sever Osecký potok pramenící v Novém Dvoře. Ten je ale přes rybník Karásek v Oseku spojen potokem s Horním haberským rybníkem.\n\nDále se Voldušský potok stáčí kolem Vršíčku do vodní nádrže Klabava, ležící na stejnojmenné řece.\n"}
{"id": "934160", "url": "https://cs.wikipedia.org/wiki?curid=934160", "title": "Čermany", "text": "Čermany\n\nČermany jsou obec na Slovensku, v okrese Topoľčany v Nitranském kraji. V roce 2011 zde žilo 386 obyvatel.\n\nObec leží ve střední části Nitranské pahorkatiny, obcí protéká Perkovský potok. Nadmořská výška území se pohybuje v rozmezí 163 až 253 m n. m., střed obce je ve výšce 190 m. Území je tvořeno třetihorními jíly, které jsou kryté spraší, zbytky lesů tvoří buky a habry, půda je hnědozem.\n\nNa katastru obce se nachází přírodní památka Čermiansky močiar.\n\nPrvní písemná zmínka o obci pochází z roku 1257, kde je uváděná jako Chermen. V roce 1264 byly uváděny jako Chermel. v roce 1285 jako Chermen, v roce 1330 jako Churmen, v roce 1808 jako Cžermany, maďarský název je Csermed. V 13. století byla obec v majetku rodu Diviacků a dalších rodů. Od roku 1858 území bylo osídleno Němci z Hanoverského a Oldenburského knížectví. V roce 1860 žilo v obci 285 Němců, v roce 1880 měli v majetku 475 ha půdy. Až do roku 1945 tvořili jednu třetinu obyvatel obce a vlastnili 90 % půdy. Před rokem 1945 většina Němců byla evakuována do Čech, po válce se usídlili v zahraničí.\n\nŘímskokatolická farnost Čermany patří pod děkanát Radošina nitranské diecéze. Byla založena v roce 1294. V 16. století nastoupil protestantizmus. Až po rekatolizaci byla v 18. století opět katolická. Od roku 1729 byla zavedena matrika.\n\nV obci je farní kostel Narození Panny Marie. Pod farnost od roku 1927 spadala farnost Horné Obdokovce, které se osamostatnily, do roku 1993 byla filiální i pro obec Hruboňovo. Od roku 2005 spadá pod farnost kaple svatého Michala v části obce Hruboňovo-Výčapky.\n"}
{"id": "934164", "url": "https://cs.wikipedia.org/wiki?curid=934164", "title": "Eduard Schubert", "text": "Eduard Schubert\n\nEduard Schubert, plným jménem Eduard Victor Schubert von Soldern, též uváděn jako \"Viktor\" (21. června 1800 Praha – 22. listopadu 1879 Praha), byl rakouský a český právník a politik německé národnosti, v 60. letech 19. století poslanec Českého zemského sněmu a Říšské rady.\n\nByl členem vlivné pražské rodiny. Jeho otcem byl stavovský úředník Johann Ignaz Schubert (1773–1855), bratr Otto Schubert (1808–1883) byl právníkem. Veřejně aktivní byli i jeho synové Victor Schubert a Zdenko Schubert.\n\nVystudoval práva na Karlo-Ferdinandově univerzitě v Praze, kde (v prosinci 1823) získal titul doktora práv (jeho spolužákem tu byl další pozdější politik Adolf Maria Pinkas). Od roku 1833 byl samostatným advokátem v Praze. Od roku 1859 působil jako notář na Malé Straně. V roce 1848 byl členem užšího obecního výboru města Prahy, v letech 1850–1871 zastával funkci obecního radního, v období let 1850–1864 byl navíc městským radou. V letech 1863–1864 byl ředitelem pražské městské plynárny. Pokračoval i v právní dráze. V roce 1850 byl děkanem právnické fakulty pražské univerzity. Angažoval se v četných spolcích. Byl členem profesního sdružení notářů.\nV 60. letech 19. století se zapojil i do zemské politiky. V roce 1865 se jako nástupce zesnulého Adolfa Marii Pinkase stal poslancem Českého zemského sněmu za městskou kurii v obvodu Praha-Malá Strana. Do sněmu se po přestávce vrátil v zemských volbách v březnu 1867, kdy byl zvolen na Český zemský sněm za kurii městskou (obvod Praha-Malá Strana). Zasedl také v Říšské radě (celostátní zákonodárný sbor), kam ho vyslal zemský sněm (tehdy ještě Říšská rada nevolena přímo, ale tvořena delegáty jednotlivých zemských sněmů). Poslancem Říšské rady se stal 13. dubna 1867.\n\nRoku 1872 ho zemský sněm jmenoval ředitelem zemské Hypoteční banky. Již od roku 1850 byl také kurátorem České spořitelny. Za své zásluhy v únoru 1875 získal Řád železné koruny a byl povýšen do rytířského stavu.\n\nZemřel v listopadu 1879.\n\n"}
{"id": "934177", "url": "https://cs.wikipedia.org/wiki?curid=934177", "title": "Numitor", "text": "Numitor\n\nNumitor Silvius byl dle římské mytologie král Alba Longy, děd Romula a Rema. Královskou vládu zdědil po svém otci králi Procasovi, ale byl svržen bratrem Amuliem. Amulius Numitora zapudil, své synovce zavraždil a neteř Rheu Silviu donutil stát se vestálkou, čímž se jí pokusil zamezit mít děti, protože vestálky musely zůstat pannami. Rhea Silvia však měla dvojčata s bohem Marsem - Romula a Rema. Rozezlený král Amulius nechal Rheu vsadit do vězení a nařídil oba chlapce utopit v řece Tiberu. Ta však byla právě rozvodněná, proto služebníci položili koš s chlapci do rozbahněného okraje řeky. Voda později ustoupila a chlapce našla vlčice, která jim dala sát vlastní mléko. Našel je pastýř (údajným jménem Faustulus) a vzal je do stáje ke své ženě Larentii, která je vychovala. Když chlapci vyrostli, lovili zvěř a přepadávali loupežníky. Ukořistěný lup rozdělovali pastýřům. Při jedné oslavě byla skupina přepadena a Remus byl zajat a vydán Amuliovi. Později se však dostal ke svému dědovi Numitorovi a společně se později Amuliovi pomstili. Remus pozdravil svého děda Numitora jako krále a předal mu vládu. Romulus a Remus chtěli ale také vládnout, tak se rozhodli založit vlastní město. Došlo však mezi nimi k bratrovražednému boji a nové město založil Romulus, po kterém následně bylo pojmenováno - Řím.\n\n"}
{"id": "934180", "url": "https://cs.wikipedia.org/wiki?curid=934180", "title": "Kosovo (rozcestník)", "text": "Kosovo (rozcestník)\n\nKosovo může znamenat:\n\n\n\n"}
{"id": "934182", "url": "https://cs.wikipedia.org/wiki?curid=934182", "title": "Jake Varner", "text": "Jake Varner\n\nJacob Stephen Varner (* 24. března 1986 Bakersfield) je bývalý americký zápasník–volnostylař, olympijský vítěz z roku 2012.\n\nPochází ze zápasnické rodiny a zápasení se věnoval od útlého dětství v rodném Bakersfieldu. Jeho otec Steve byl učitelem tělesné výchovy na střední škole Bakersfield High, kde nastoupil jako student a zápasil za školní tým. Střední školu dokončil se zápasovou bilancí 159 vítězství a 10 porážek. V roce 2003 se jeli se školou podívat na mistrovství světa v zápasu ve volném stylu do New Yorku, kde si ho svým výkonem získal americký reprezentant a pozdější olympijský vítěz Cael Sanderson. Po jeho vzoru vstoupil v Ames na Iowa State University, kde zápasil za univerzitní tým Cyclones pod vedením Tim Hartunga a později Kevina Jacksona. Univerzitu dokončil v roce 2010 se zápasovou bilancí 121 vítezství a 10 porážek.\n\nOlympijskému volnému stylu se věnoval pod vedením Caela Sandersona v Nittany Lion Wrestling Club v pensylvánském State College od roku 2006. V roce 2008 skončil třetí v americké olympijské kvalifikaci ve váze do 96 kg a tím prohrál nominaci na olympijské hry v Pekingu. V roce 2011 se třetím místem na mistrovství světa v Istanbulu kvalifikoval na olympijské hry v Londýně a nominaci potvrdil na americké olympijské kvalifikaci v roce 2012. V Londýně vyhrál v úvodním kole s reprezentantem Uzbekistánu Kurbanem Kurbanovem těsně ve třech setech v poměru 2:1 a později v semifinále zvládl otočit poměr setů na 2:1 s Gruzínem Giorgim Gogšelidzem. Ve finále nastoupil proti Ukrajinci Valeriji Andrijcevovi. V úvodním setu mu vyšel poraz s útokem na nohu a první set vyhrál 1:0 na technické body. Ve druhém setu se po chybě soupeře dostal opět do vedení 1:0 a bodový náskok udržel do konce hrací doby. Výhrou 2:0 na sety získal zlatou olympijskou medaili.\n\nSportovní kariéru ukončil v roce 2016 po prohře na dubnové americké olympijské kvalifikaci s Kylem Snyderem.\n\n"}
{"id": "934184", "url": "https://cs.wikipedia.org/wiki?curid=934184", "title": "Juniorské světové rekordy v atletice (dráha)", "text": "Juniorské světové rekordy v atletice (dráha)\n\nSeznam juniorských světových rekordů atletů a atletek podle atletických disciplín:\n\n"}
{"id": "934188", "url": "https://cs.wikipedia.org/wiki?curid=934188", "title": "Seznam cizinců v Admiral Vladivostok", "text": "Seznam cizinců v Admiral Vladivostok\n\nToto je seznam cizinců, kteří alespoň jednou nastoupili za hokejový tým Admiral Vladivostok hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "934189", "url": "https://cs.wikipedia.org/wiki?curid=934189", "title": "Kosovo", "text": "Kosovo\n\nKosovo (, ), úředním názvem Kosovská republika je sporné území a částečně uznaný stát v jihovýchodní Evropě, který v únoru 2008 vyhlásil nezávislost na Srbsku jako Kosovská republika. Srbsko považuje tuto republiku za své území a stále na ni vznáší nárok jako na svou vlastní Autonomní provincii Kosovo a Metochie. K listopadu 2019 uznalo samostatnost Kosovské republiky 93 členů OSN z celkových 193.\n\nKosovo je vnitrozemský stát v centru Balkánského poloostrova. Hlavní město a současně největší město je Priština. Má rozlohu 10 905 km² žije zde asi 1,9 miliónu obyvatel (k roku 2018). Albánci tvoří 88 % obyvatel, Srbové 7 %. Země hraničí na jihu se Severní Makedonií a Albánií, s Černou Horou na západě a s tzv. nesporným územím Srbska na severu a východě. Ve starověku se v regionu nacházelo \"Dardanské království\" a později římská provincie Dardánie. Území bylo součástí Srbska ve středověku a mnozí považují Bitvu na Kosově poli v roce 1389 jako jeden z určujících momentů v srbské středověké historii. Poté co bylo od 15. do počátku 20. století součástí Osmanské říše, se na konci 19. století Kosovo a jeho Prizrenská liga stalo centrem albánského hnutí za nezávislost. V důsledku porážky v první balkánské válce (1912–13), Osmanská říše postoupila Kosovský vilájet Balkánskému svazu; větší část území získalo Srbské království, zatímco Černohorské království si připojilo západní část krátce před tím, než se obě země po první světové válce staly součástí Království Jugoslávie. Po období jugoslávského unitářství v Království Jugoslávie pak poválečná jugoslávská ústava ustanovila Autonomní provincii Kosovo a Metochii v rámci vytvořené republiky Srbsko.\n\nDlouhodobé závažné etnické napětí mezi albánskou a srbskou populací zanechalo Kosovo etnicky rozdělené, což vedlo k mezi-etnickému násilí, včetně kosovské války v letech 1998–99. Válka skončila vojenskou intervenci NATO, který donutila Svazovou republiku Jugoslávie ke stažení svých jednotek z Kosova, které se následně podle rezoluce Rady bezpečnosti OSN č. 1244 stalo protektorátem OSN. Dne 17. února 2008 kosovský parlament vyhlásil nezávislost na Srbsku. K 22. listopadu 2019 získala Kosovská republika diplomatické uznání jako suverénní stát od 93 členských států OSN. Srbsko odmítá uznat Kosovo jako nezávislý stát, ale tzv. \"Dohodou v Bruselu\" uznalo v roce 2013 legitimitu kosovských orgánů a zvláštní status Kosova v rámci Srbska. Tato dohoda stanovuje, že veřejné instituce v Kosovu jsou výhradně provozovány zvolenou kosovskou vládou, a ne vládou srbskou.\n\nKosovo není členem členem OSN, ale je členem Mezinárodního měnového fondu (MMF), Světové banky, Mezinárodní silniční a dopravní unie (IRU), Rady pro regionální spolupráci, Rady Evropské rozvojové banky, Benátské komise a Evropské banky pro obnovu a rozvoj. Kosovo získalo plné členství v mnoha významných sportovních federacích, včetně Mezinárodního olympijského výboru. V rámci Evropské unie ho uznalo 24 členů z 28. Kosovo je potenciálním kandidátem na budoucí rozšíření Evropské unie.\n\nCelá oblast se v češtině zjednoduše nazývá \"Kosovo\" a ' (v určité formě \"kɔsɔːva\"), nebo ' (v neurčité formě \"kɔsɔːv\"). V Srbsku se formálně rozlišuje mezi východní a západní částí této oblasti. Srbský název \"\" (Косово) se používá pro východní část oblasti, kterou lze označit za historické Kosovo pole. Pro západní část platí název \"Metochie\" (), zatímco v albánštině má tato část název \"Dukagjini\".\n\n\"Kosovo\" () je srbský střední rod přivlastňovacího přídavného jména, odvozeného od slovanského slova \"kos\" (česky „kos“). Je to elipsa neboli výpustek pro název území \"Kosovo Polje\", na kterém proběhla v roce 1389 pro Srbsko tragická Bitva na Kosově poli. Název \"Kosovo pole\" byl aplikován na osmanskou provincii (\"vilájet\"), která byla vytvořena v roce 1864.\n\nJméno Kosova je citlivou otázkou jak pro Srby, tak pro Albánce. Na „hlavním“ názvu (odvozeném ze slovanského \"kos\"/\"кос\" – „kos“) se obě etnika shodují – Kosovo ( \"Kosovo\"/; či \"Kosovë\"). Před rokem 1945 Srbové tuto oblast spolu s okolními kraji zahrnovali pod „Staré Srbsko“ nebo „Jižní Srbsko“. Avšak druhá část názvu – Metochie ( \"Metochija/Метохија,\" z řeckého \"μετόχια\", označuje „klášterní panství“) – je předmětem sporu. Srbové tak nazývají západní, s Černou Horou a Albánií hraničící třetinu Kosova, kde měl od středověku až do komunistického znárodnění v roce 1945 velké pozemky pećský patriarchát Srbské pravoslavné církve. Pro Srby přídavek „a Metochie“ neznamená pouze přesnější geografické určení, ale symbolizuje především starobylý pravoslavný charakter oblasti. Ze stejného důvodu naopak Albánci tento přídavek ostře odmítají a trvají na souhrnném jméně Kosovo, popř. Metochii spolu s přilehlými oblastmi Albánie neoficiálně označují za \"Rrafshi i Dukagjinit\" („Dukagjiniho pláň“; podle Leka Dukagjiniho, albánského vládce a slavného zákonodárce z 15. století).\n\nA tak zatímco podle ústavy Srbska je oficiálním názvem území oblasti Kosovo a Metochie ( \"Kosovo i Metohija/\"), nynější albánská vláda v Kosovu, stejně jako UNMIK a Rezoluce Rady bezpečnosti OSN č. 1244 používají výhradně název \"Kosovo\". Nicméně i v samotném Srbsku se hovorově zpravidla \"Metochie\" vynechává, nebo se používá sloučenina \"Kosmet\" či zkratka \"KiM\".\n\nSoučasné hranice Kosova byly upřesněny již v rámci Socialistické federativní republiky Jugoslávie v roce 1946, kdy byla vytvořena Autonomní provincie Kosovo a Metochie jako administrativní součást tehdejší Socialistické republiky Srbsko. V roce 1974 byl původní název obsahující obě části oblasti, tedy „Kosovo a Metochije“, zredukován na pouhé „Kosovo“ v novém názvu Socialistická autonomní oblast Kosovo. V roce 1990 byla oblast přejmenována na Autonomní oblast Kosovo a Metochie ().\n\nProměnlivá míra autonomie, skrytý boj mezi převážně muslimskými Albánci a pravoslavnými Srby o mocenskou převahu, jakož i změny politicko-ekonomického zřízení, se opakovaně projevovaly i v názvu autonomního Kosova:\nÚstavní dodatek z roku 1963 povýšil status území na větší míru samosprávy, Kosovo se dostalo na roveň Vojvodiny. V roce 1974, kdy v celé SFRJ proběhla velká ústavní reforma, Jugoslávie i všechny republiky schválily nové ústavy, což mimo jiné vedlo k posílení autonomie Kosova a Vojvodiny uvnitř Srbska. Kosovu byla z názvu odebrána „Metochie“, aby se vyšlo vstříc místní albánské většině, a přidán atribut „socialistická“ – v souladu s tehdejší politikou státu. Rozpad Jugoslávie a restaurace kapitalismu se opět promítly do názvu kosovské oblasti, a to v opačném duchu: přídomek socialistická byl vypuštěn, naopak opět byl přidán dovětek „a Metochie“. Jednalo se o symbolické gesto, které mělo deklarovat větší připoutání oblasti k vlastnímu Srbsku.\n\nPodle deklarace kosovské nezávislosti z roku 2008 se dlouhým jménem nového státu stal název Kosovská republika (, , \"Republika Kosovo\"). Tento název je obsažen v platné ústavě tohoto státu a používá se v jeho mezinárodním styku. Podle výsledku jednání mezi Srbskem a Kosovskou republikou, zprostředkovaného Evropskou unií, se tento stát podílí na některých mezinárodních organizacích a fórech pod označením „Kosovo *“, ke kterému je uvedena poznámka pod čarou, znějící: „Tímto označením nejsou dotčeny postoje k otázce statusu a označení je v souladu s rezolucí Rady bezpečnosti OSN č. 1244 a stanoviskem Mezinárodního soudního dvora k vyhlášení nezávislosti Kosova“. Tato dílčí úmluva dostala přízvisko „hvězdičková úmluva“ a byla schválena v rámci mezinárodní dohody, podepsané dne 24. února 2012, která obsahovala celkem 11 bodů.\n\nÚzemí Kosova bylo ve starověku na rozhraní tří indoevropských skupin: Illyrů, Thráků a Řeků. Území se dostalo pod vliv Makedonského království a od 1. století n. l. bylo začleněno do římské říše jako součást provincií Macedonia a Moesia. Část obyvatelstva se romanizovala (pozdější Rumuni). Po rozpadu římské říše toto území náleží k východořímské provincii Dacia.\n\nV 6.–7. století do této oblasti přišli Slované, kteří se stali dominujícím etnikem. Slované postupně vytlačili původní obyvatelstvo směrem k pobřeží či na jih a toto území se stalo základnou pro jejich nájezdy na Byzantskou říši a budování jejich vlastního státu.\n\nOd 11. století zde bylo stavěno několik pravoslavných klášterů. Kosovo a sousední Metochii Srbové proto považují za kolébku a zároveň i hrob své středověké státnosti (království Rašky a pozdějšího sjednoceného Srbska) i duchovní centrum země – město Peć bylo v letech 1346–1463 a znovu 1557–1766 sídlem srbského patriarchy. Z kosovského města Prizren ovládal car Dušan IV. Silný (vrstevník českého krále Karla IV.) velkou část Balkánu a aspiroval na postavení byzantského císaře. Následný úpadek srbské a především byzantské říše dal šanci novému nepříteli, Osmanské říši. Postup osmanských Turků směrem do nitra Balkánu vedl nakonec k rozhodnému střetu. Dne 28. června 1389 se odehrála bitva na Kosově poli, v níž bylo srbské vojsko vedené knížetem Lazarem poraženo tureckým vojskem. Krvavá bitva skončila z vojenského hlediska nepříliš výrazným vítězstvím Turků, ovšem z politického hlediska znamenala pro Srbsko katastrofu a hluboce ovlivnila následné dějiny Evropy. Turci měli otevřenou cestu k výbojům na sever (o sedm let později padla Druhá bulharská říše a poté i další jihoslovanské státy).\n\nBěhem vlády Osmanské říše nad balkánskými národy, bezmála trvající pět staletí, Albánci, podobně jako nemalá část Slovanů v Bosně – dnešní Bosňáci – přijala tehdejší státní víru, islám. Muslimové byli po všech stránkách zvýhodňováni, méně často např. čelili perzekucím a platili rovněž nižší daně, ale zato museli sloužit ve vojsku. Ke změně etnicko-náboženské situace Balkánu také přispěla „daň krve“ (povinné odvody křesťanských chlapců do janičárských jednotek) a vyvraždění velké části původní slovanské (křesťanské) šlechty Turky.\n\nÚzemí dnešního Kosova bylo až do 1. balkánské války (1912–1913) jednou z posledních oblastí na Balkáně, kterou ovládala Osmanské říše. Albánské národní hnutí vytvořilo a začalo naplňovat svůj program o několik desetiletí později než Srbové, Řekové a Černohorci. Z toho důvodu byl počátek jejich národního odporu vůči Osmanům značně opožděn. Srbsko se již za Rusko-turecké války v letech 1877–1878 pokusilo znovu získat území Kosova – Rusové tehdy zatlačili osmanské síly až k Cařihradu – srbská armáda při svém vpádu plenila a vyvražďovala místní muslimské (převážně albánské) obyvatelstvo, ale nakonec Berlínský kongres roku 1878 srbský záměr nadlouho zhatil.\n\nBrzy po 1. balkánské válce, v roce 1914, vypukla první světová válka, v průběhu které se dočasně poražené srbské vojsko a část obyvatelstva stahovalo přes Kosovo, Metochii a Albánii do Řecka. Po konci první světové války v roce 1918 se Kosovo a Metochie staly součástí nově vzniklého království Království Jugoslávie. Střety jugoslávských ozbrojených složek a albánských ozbrojenců trvaly až do roku 1920, avšak ani poté nebyl v Kosovu klid.\n\nV roce 1939 ovládla Albánii Itálie a začala tam vládnout formou personální unie, o dva roky později, v roce 1941, kapitulovala Jugoslávie a větší část území Kosova zabrala Itálie, která ho připojila k satelitnímu státu Albánské království. V Kosovu začala etnická čistka, v jejímž průběhu bylo Albánci zavražděno asi 10.000 Srbů, své domovy muselo opustit 70.000 srbských rodin. Tento stav však netrval dlouho a skončil v roce 1944.\n\nAutonomní Kosovská oblast byla na území Kosova vyhlášena poprvé v roce 1945. Už od počátku byla autonomie značně omezená a ze strany Srbů docházelo k častým perzekucím. Na straně druhé však Titův komunistický režim bral půdu srbským sedlákům, které označil za kulaky, a tu pak přiděloval albánské chudině. Po válce přišlo do Kosova též mnoho ekonomických přistěhovalců z Albánie, kteří též dostávali půdu zabavenou srbským sedlákům. Albánci byli komunisty považovaní za značně politicky nespolehlivé, takže na rozdíl od Černohorců nebyli v Jugoslávii považování za státotvorný národ (ač byli početnější).\n\nV roce 1966 byla Kosovu udělena zvýšená míra autonomie, která však nepřinesla spokojenost ani jedné straně. Srbové v tom viděli oslabování jejich vlivu v rámci Jugoslávie a útlak od většinových Albánců, a Albánci se i nadále snažili o dosažení republikového postavení v rámci Jugoslávie. Z toho důvodu se konaly i mohutné demonstrace, především v roce 1968 a znovu po Titově smrti v roce 1981. Všechny projevy odporu ze strany většinových Albánců i menšinových Srbů však byly bezpečnostním aparátem Jugoslávie potlačeny. Počet Albánců se v letech 1948–1991 v Kosovu ztrojnásobil a mnozí Srbové a Černohorci se začali cítit izolovaně poté, co mnoho vesnic bylo tvořeno Albánci a Slované zůstávali jen v počtu několika málo rodin. Výrazná byla i migrace Srbů do Srbska za prací, což ještě více nahrávalo Albáncům při rozšiřování ryze albánských území. Růst albánské populace spolu s krizí konce 70. let mělo za následek, že albánské rodiny s velkým počtem dětí se ocitly v chudobě, byl nedostatek bydlení.\n\nAutonomii Kosova ukončila nová srbská ústava z 28. září 1990., a Kosovo se dostalo pod přímou srbskou správu.\n\nDne 27. února 1989 byl v Kosovu vyhlášen výjimečný stav. Ze strany jugoslávské policie nastaly represe, při nichž bylo zabito 83 Albánců a stovky dalších byly zraněny. O měsíc později Srbsko zrušilo většinovou albánskou samosprávu. Kosovští Albánci na tento krok reagovali bojkotem jugoslávských úřadů. Za účelem obnovení a rozšíření autonomie zakládá Ibrahim Rugova Demokratickou ligu Kosova. Dne 2. července roku 1990 parlament Kosova v Prištině vyhlásil nezávislost na Jugoslávii, během několika dnů byl však vedením země rozpuštěn a nahrazen novou regionální vládou.\n\nDemokratická liga Kosova stínové albánské instituce a mírovým způsobem usilovala o nezávislost. V 90. letech vznikly neformální struktury Kosovských Albánců, jako školy (poté, co bylo zakázáno vyučovat v albánštině), včetně neoficiální univerzity, poté co byla prištinská albánská univerzita rozpuštěna. Poslanci rozpuštěného albánského parlamentu pracovali v ilegalitě, což vyústilo tím, že 22. září 1991 na tajném hlasování v Kačaniku u Prištiny vyhlásili Kosovo za nezávislý stát. Následovalo referendum, kde 99,7% hlasujících potvrdilo, že od 9. října 1991 je Kosovo z vůle lidu nezávislé.\n\nBěhem let 1993 až 1995 se obě strany uchýlily k vyčkávací taktice. Albáncům bylo jasné, že připravené srbské zbraně by Kosovo srovnaly se zemí a Srbové se snažili během válek v Bosně a Chorvatsku působit mírotvorně.\n\nVýznamným mezníkem v kosovské historii se stalo podepsání Daytonské dohody 14. prosince 1995, která potvrzovala rozpad Jugoslávie, ale nepočítala s Albánci v Kosovu, protože Kosovo nemělo status svazové republiky. To oslabilo politiku LDK, ale zároveň vedlo k radikalizaci albánského odporu. V roce 1996 vznikla oficiálně albánská ozbrojená organizace Kosovská osvobozenecká armáda (UÇK), která postupně zahájila ozbrojený odpor. Nejprve prováděla teroristické útoky proti policejním stanicím, úřadům a institucím, poté sváděla i drobné potyčky se srbskými policejními jednotkami. Její financování probíhalo zejména prostřednictvím organizovaného zločinu v evropských zemích, zejména obchodu s drogami a „bílým masem“.\n\nRoku 1997 vypukla v Kosovu občanská válka mezi UÇK a srbskými jednotkami. Bělehrad nejprve váhal s rozsáhlou ofenzívou proti povstalcům, ale když 23. března 1998 označil velvyslanec USA pro Balkán Robert Gebard UÇK jako „\"nepochybně teroristickou organizaci\",“ prezident Slobodan Miloševič zahájil vojenské akce. Jeho hlavním cílem bylo získání kontroly nad územími ovládanými UÇK, jež Kosovo etnicky čistila od nealbánského obyvatelstva. Srbové systematicky ničili archivy a dokumenty Albánců, aby byl znemožněn jejich návrat. Z Kosova začali prchat někteří obyvatelé. Albánci páchali etnické čistky na srbských rodinách, které žily uprostřed albánské většiny. Kosovská osvobozenecká armáda UÇK se postupně dostávala do popředí a z rozhodování o Kosovu vytlačovala umírněné představitele demokratických sil, v jejichž čele byla Demokratická liga Kosova pod vedením Ibrahima Rugovy. UÇK začala likvidovat i některé své oponenty uvnitř i vně své organizace, kteří nesouhlasili s jejím postupem.\n\n16. ledna 1999 došlo k masakru v Račaku, kde bylo dle tvrzení Albánců pobito 45 albánských civilistů. Srbské orgány s touto interpretací nesouhlasily a tvrdily, že těla Albánců byla upravena tak, aby to vypadalo jako těla civilistů. Bývalý brigádní generál německé armády a poradce OBSE ve Vídni Heinz Loquai, který měl později možnost nahlédnout do některých tajných dokumentů OBSE, zjistil, že na místě činu byly uskutečněny změny, takže někteří ze zabitých kosovských Albánců nebyli zabiti v masakru, ale v bojích se srbskými bezpečnostními silami. Počátkem roku tak jugoslávská armáda zahájila další ofenzívu.\nV únoru a březnu byla pod záštitou mezinárodního společenství zahájena jednání mezi Srby a Albánci, která však skončila s ohledem na podmínky Rambouilletské smlouvy, podle níž se Kosovo mělo postupně osamostatnit, fiaskem. Albánská delegace, pod vedením poměrně neznámého velitele UÇK Hashima Thaçiho, nakonec souhlasila s odzbrojením UÇK, autonomií v rámci Jugoslávie a přítomností NATO. Hashim Thaçi se však k podpisu nezavázal a řekl, že se albánská delegace vrátí na jednání do Francie 15. března. Srbové přítomnost sil Severoatlantické aliance odmítali a dohodu z Rambouillet jako celek nepřijali.\n\nDne 19. března srbské jednotky zahájily další ofenzívu. Srbské akce proti jednotkám UÇK byly rychlé a agresivní. Docházelo i k dalším akcím polovojenských srbských jednotek vůči Albáncům i jednotek UÇK proti Srbům, k dalšímu vypalování a zabíjení; nově navíc také k zabavování dokladů a násilnému odsunu Albánců za hranice Jugoslávie. Obnovená válka v Kosovu současně připravila o domov na 500 000 jeho obyvatel. Mezitím Spojené státy, páteř případných vojenských operací, schválily použití síly v Kosovu a 23. března mohly začít letecké útoky NATO na Jugoslávii, což skutečně nastalo následující den. Akce byla nazvaná Operace Spojenecká síla.\nJestliže při předcházejících bojích uprchlo do okolních zemí zhruba 150 tisíc Albánců, pak za 78 dní bombardování NATO činil počet uprchlíků hrozivých 800 tisíc Albánců a 100 tisíc Srbů. Někteří příslušníci srbské armády a policie se při operacích v Kosovu dopustili několika excesů, v roce 2009 srbský soud odsoudil 4 bývalé srbské policisty za vraždu 50 albánských civilistů ve městě Suva Reka. 9. června začalo stahování vojsk z Kosova a 10. června NATO ukončilo bombardování Jugoslávie. Vzápětí byla schválena rezoluce RB OSN, která umožnila vstup vojsk OSN na území Kosova.\n\nOd 12. června 1999 byla oblast na základě statusu chráněného rezolucí RB OSN č. 1244 spravována OSN a Kosovu byla v rezoluci přiznána autonomie v rámci Srbska, fakticky ale Srbsko ztratilo nad Kosovem kontrolu. Zdejší Albánci zde záhy vytvořili místní parlament, vládu, jakož i další nezávislé instituce.\n\nMísto srbské vlády podle rezoluce č. 1244 RB OSN spravuje Kosovo Mise OSN v Kosovu (UNMIK), na klid v Kosovu (bezpečnost srbské menšiny) dohlíží jednotky NATO pod označením KFOR (Kosovo Force).\n\nAni po obsazení Kosova vojsky NATO a ustanovení Mise OSN v Kosovu (UNMIK) se situace v Kosovu nevyvíjela podle očekávání. Již v únoru roku 2000 dostala OSN zprávu, že Kosovský ochranný sbor (TKM) ilegálně zatýká občany, vede vyšetřování, prohlíží občany a zabavuje jim jmění, vynucuje ilegální daně a placenou ochranu, vyhání lidi z jejich majetků. Představitelé odboru ochrany lidských práv požadovali, aby UNMIK a KFOR trvaly na splnění dohod, podle nichž se TKM nesmí chovat jako policie a musí zůstat apolitická. Pokračovaly etnické čistky vůči nealbáncům, násilí bylo použito i proti politickým oponentům z řad Albánců. Také docházelo k dalšímu vypalování srbských pravoslavných kostelů. Kosovský ochranný sbor též začal podněcovat, vyzbrojovat albánské separatisty v sousední Makedonii, posílal tam své velitele a dodával zbraně.\n\nPo pádu Miloševičovy vlády v Jugoslávii byl zpracován plán stabilizace, který byl schválen jak novou jugoslávskou vládou, tak i Evropskou unií, Washingtonem i Moskvou. Představiteli bývalé UÇK, která se stala fakticky vůdčí silou v Kosovu, byl prakticky odmítnut.\n\nParlament autonomní oblasti vyhlásil dne 17. února 2008 v 15:50 SEČ nezávislost na Srbsku a prohlásil Kosovo za demokratický, světský a multietnický stát, oficiální orgány a představitelé Srbska však nezávislost odmítají uznat a považují oblast nadále za součást Srbska, postoj ostatních států není jednotný.\n\nPůvodně kosovští Albánci plánovali vyhlásit nezávislost 10. prosince 2007, ale vzhledem k prezidentským volbám v Srbsku na začátku roku 2008 byl po konzultacích se západními mocnostmi, které nechtěly svému liberálnímu kandidátovi Tadićovi ve volbách uškodit, termín posunut.\n\nNezávislost Kosova uznává 100 z 193 členských států OSN zemí a většina členů Evropské unie (24 z 28) včetně Spojeného království, Francie a Itálie. Slovy ministryně zahraničí Riceové uznaly oficiální samostatnost Kosova i Spojené státy. S nimi také Turecko. V říjnu 2008 nezávislost Kosova uznaly i Černá Hora a Severní Makedonie, dosavadní spojenci Srbska.\n\nProti uznání samostatného státu Kosovo vystupují zejména Srbsko, Rusko, dále například Řecko, Španělsko, Kypr, Rumunsko, Slovensko. Srbsko, jehož integrální součástí bylo toto území v letech 1912–1915 (Metochii ovšem spravovala Černá Hora), 1918–1941 a 1945–1999, je i nadále považuje za své území. Podle srbské ústavy z roku 2006 je Autonomní oblast Kosovo a Metochie nedělitelným státním územím Srbska. Srbská pravoslavná církev vyzvala vládu, aby do Kosova vyslala armádu.\n\nTehdejší ministr zahraničních věcí České republiky Karel Schwarzenberg v minulosti prohlásil, že jeho úřad uzná nezávislost Kosova, až tak učiní většina evropských zemí a v případě zodpovědného chování nejvyšších kosovských činitelů. Proti uznání nezávislosti se vyjádřili například prezident Václav Klaus, Jiří Paroubek, Miloš Zeman, Miloslav Ransdorf, z řad českých občanů se proti uznání Kosova zformovalo několik petičních výborů. Vláda České republiky ale i přesto o uznání nezávislosti Kosova rozhodla, a to dne 21. května 2008 v Teplicích, byť tento bod nebyl na jejím programu. Prezident Klaus dva dny po uznání Kosova Českou republikou přijal srbského velvyslance a ujistil ho, že „na vztazích Čechů k Srbům se nic nemění. V roce 2015 poskytl Miloš Zeman rozhovor srbskému deníku \"Večernje novosti\", ve kterém uvedl, že „\"uznání nezávislosti Kosova otevřelo Pandořinu skříňku a zahájilo nebezpečný proces překreslování hranic na celém světě\"”. Současného kosovského prezidenta Hashima Thaçiho, který v 90. letech stál v čele Kosovské osvobozenské armády a která na černém trhu údajně prodávala orgány svých zajatců, nazval válečným zločincem, Kosovo označil za „\"velmi podivný stát se silným vlivem narkomafií\"”, a dodal, že on osobně nezávislost Kosova nikdy neuznal.\n\nPodporu odtržení Kosova od Srbska přirovnávají její mnozí odpůrci k novému Mnichovskému diktátu. Toto srovnání je však díky zcela odlišnému historickému a etnografickému kontextu kontroverzní.\n\nOdmítání samostatnosti Kosova přirovnávají mnozí její stoupenci k souhlasu s existencí Protektorátu Čechy a Morava v letech 1939–1945.\n\n8. října 2008 schválilo Valné shromáždění OSN žádost Srbska, aby legálnost vyhlášení nezávislosti Kosova přezkoumal mezinárodní soudní dvůr v Haagu, který 22. července 2010 rozhodl, že vyhlášením nezávislosti nebylo porušeno mezinárodní právo.\n\nNěkteří představitelé Albánie a Kosova se vyjádřili v tom smyslu, že jejich cílem je sjednocení všech Albánců do jednoho státu, tzv. Velké Albánie, což bylo i konečným cílem UÇK před bombardováním Jugoslávie. Ideu sloučit Kosovo s Albánií vyjádřil např. bývalý mluvčí UÇK, nyní předseda kosovského parlamentu, Jakup Krasniqi, nebo albánský premiér Sali Berisha.\n\nV prosinci 2014 se Kosovská republika stala řádným členem Mezinárodního olympijského výboru.\n\nV roce 2010 se kosovský ústavní soud zabýval stížností, že druhý prezident Kosova Fatmir Sejdiu v rozporu s ústavou zároveň zastával prezidentský post i funkci předsedy politické strany. V září 2010 na prezidentskou funkci rezignoval.\n\nV únoru 2011 kosovský zákonodárný sbor ve třetím kole volby prostou většinou zvolil prezidentem Kosova kontroverzního magnáta Behgjeta Pacolliho, předsedu strany Aliance pro nové Kosovo, ten se ujal funkce 22. února 2011. Opoziční poslanci z Demokratické ligy Kosova a Aliance pro budoucnost Kosova volbu kvůli Pacolliho minulosti bojkotovali a následně proti volbě podali stížnost k ústavnímu soudu s tím, že sbor při volbě nebyl usnášeníschopný a někteří poslanci byli před třetím kolem zastrašováni. Ústavní soud dal stěžovatelům v březnu za pravdu a volbu zrušil. Opozici na Pacollim vadilo především to, že svým podnikáním má úzké vazby k Rusku, které samostatnost Kosova neuznává.\n\nDne 7. dubna 2011 byla parlamentem hned v prvním kole jako nová prezidentka země zvolená Atifete Jahjagová.\n\nKosovo má rozlohu 10 887 km. Leží mezi 42° a 43° severní zeměpisné šířky a 20° a 22° východní zeměpisné délky. Hranice Kosova je dlouhá přibližně 702 km. Hraničí s Albánii na jihozápadě (112 km), s Makedonií na jihovýchodě (159 km), s Černou Horou na západě (79 km), a Centrálním Srbskem na severu a východě (352 km).\n\nVětšina povrchu Kosova je hornatá; nejvyšší vrchol je Djeravica (2 656 m). Je tvořeno dvěma regiony, \"Metochijskou kotlinou\" na západě a \"Kosovým polem\" na východě. Hlavními řekami jsou Bílý Drin, který teče směrem do Jaderského moře, Jižní Morava (přesněji Binačka Morava) v oblasti Goljak a řeka Ibar na severu. Sitnica, přítok Ibaru, je nejdelší řeka ležící zcela na území Kosova. Největší jezera jsou \"Gazivoda\", \"Radonjić\", \"Batlava\" a \"Badovac\". Největší města jsou hlavní město Priština s odhadovanými 198 000 obyvateli, Prizren na jihozápadě s 178 000 obyvateli. Peć na západě má 95 000 obyvatel a Uroševac (Ferizaj) na jihu má kolem 108 tisíc obyvatel.\n\nCelkem 39,1 % plochy Kosova je zalesněno, asi 52 % je klasifikováno jako zemědělská půda, z toho 31 % je pokryto pastvinami a 69 % z půdy je orná. Fytogeograficky Kosovo patří k Ilyrsko-balkánské provincii cirkumboreální oblasti v boreální říši. Podle WWF a \"Digitální mapy evropských ekologických regionů\" vydané Evropskou agenturou pro životní prostředí území Kosova patří do ekoregionu balkánských smíšených lesů. S velikostí 390 km je národní park Šar planina, který byl ustaven v roce 1986 podél hranice s Makedonií, jediný národní park v Kosovu. Balkánský \"park míru\" v Prokletije na hranici s Černou Horou byl navržen jako další. Řeka Nerodimka nedaleko Uroševace je jediný příklad řeky v Evropě, která dělí své vody tak, že tečou do dvou různých moří.\n\nKosovo má rozsáhlá ložiska některých kovů a nerostných surovin jako je nikl, olovo, zinek, hořčík, lignit (až 14 miliard tun), kaolin nebo bauxit.\n\nKosovo má vlhké kontinentální podnebí se středomořskými a oceánskými vlivy, představované teplými léty a chladnými a sněhovými zimami. Srážky se pohybují od 600 mm do 1300 mm ročně a jsou dobře rozloženy po celý rok. Na severovýchodě, na Kosově poli a v údolí řeky Ibar je sušeji (s celkovými srážkami asi 600 mm za rok) a je zde větší vliv kontinentálních vzdušných mas, s chladnější zimami a velmi horkými léty. Na jihozápadě klimatickou oblast Metochie více ovlivňují středozemské vlivy s teplejšími léty, s o něco vyššími srážkami (700 mm) a silným sněžením v zimě. Horské oblasti Prokletije na západě, Šar planina na jihu a na severu pohoří Kopaonik mají více vysokohorské klima s vysokými srážkami (900 až 1 300 mm za rok), s krátkými a chladnými léty a studenými zimami.\n\nPrůměrná roční teplota Kosova je 9,5 °C. Nejteplejším měsícem je červenec s průměrnou teplotou 19,2 °C a nejchladnější je leden s −1,3 °C. Kromě Prizrenu a Istoku všechny ostatní meteorologické stanice v lednu zaznamenaly průměrné teploty pod 0 °C.\n\nAž do roku 2007 bylo Kosovo bylo rozděleno na 30 obcí (albánsky: , srbsky: ). V současné době v souladu s právními předpisy Kosova a Dohodou z Bruselu z roku 2014, která stanovila vytvoření nových obcí se srbskou většinovou populací, je území rozděleno do 38 obcí. Tyto obce, celkem 10, jsou v procesu vytváření komunitou zahrnující přibližně 90 % srbského obyvatelstva v Kosovu. V níže uvedené tabulce jsou označeny hvězdičkou. (První jméno je albánské a druhé je srbské).\n\nPřed vleklými nepokoji, bombardováním a válkou byl rozvinut těžební a cementárenský průmysl, hlavní složkou ekonomiky bylo přesto ale stále zemědělství. Kosovo bylo nejchudší částí bývalé Socialistické federativní republiky Jugoslávie (SFRJ) a v 90. letech 20. století jeho ekonomika trpěla díky kombinaci výsledků politických nepokojů, jugoslávských válek, srbského propouštění kosovských zaměstnanců a mezinárodních sankcí vůči Srbsku, kterého bylo Kosovo součástí. Po roce 1999 prošlo ekonomickým boomem v důsledku poválečné rekonstrukce a zahraniční pomoci. Mezi roky 2003 a 2011, navzdory klesající zahraniční pomoci, HDP rostlo v průměru o více než 5 % ročně. Bylo to navzdory globální finanční krizi v roce 2009 a následující krizi eurozóny. Inflace byla nízká. Největší hospodářský rozvoj od roku 1999 byl v obchodě, maloobchodě a ve stavebnictví. Soukromý sektor, který se významně objevil od roku 1999, je především malého měřítka. Průmyslový sektor je stále jen slabý. Ekonomika a jeho zdroje růstu jsou proto zaměřeny mnohem více na poptávku než na produkci, jak je vidět z běžného účtu, který měl v roce 2011 schodek zhruba 20 % HDP. V důsledku toho je Kosovo vysoce závislé na finanční podpoře z diaspory (většina je v Německu a ve Švýcarsku), přímých zahraničních investic (z nichž velká část rovněž pochází z diaspory) a z dalšího přísunu kapitálu.<ref name=\"IMF Country Report No 12/100\"> \" IMF Country Report No 12/100 \" http://www.imf.org/external/pubs/ft/scr/2012/cr12100.pdf \"Unemployment, around 40% of the population, is a significant problem that encourages outward migration and black market activity.\"</ref>\nV roce 2009 průmysl Kosova představoval 22,60 procent HDP a vytváří pracovní místa pro 800 000 zaměstnanců. Je na 150. místě ve srovnání se zbytkem světa. Existuje mnoho důvodů pro tento druh stagnace, sahající od trvalé okupace, přes politické vřavy a nedávné války v Kosovu (1999). Sektor elektrické energie závisí na uhelných elektrárnách (97 %) a je považován za jedno z odvětví s největším potenciálem rozvoje. Zděděné problémy po válce v Kosovu a přechodové období měly obrovský vliv na vývoj tohoto odvětví. Za regulaci aktivit v energetickém sektoru v Kosovu je odpovědný Energetický regulační úřad (ZRrE). Dalším činitelem v odvětví energetiky v Kosovu je Ministerstvo hospodářského rozvoje (MZHE), které má zodpovědnost zabývat se otázkami, které mají co do činění s energiemi. MZHE připravuje legislativu a vypracovává strategie a projekty. Kosovo má velké zásoby olova, zinku, stříbra, niklu, kobaltu, mědi, železa a bauxitu. K dispozici jsou také odhadované zásoby kolem 14 000 miliard tun hnědého uhlí. V roce 2005 Ředitelství pro těžbu a nerosty a Světová banka odhadovaly, že Kosovo mělo minerály v hodnotě 13,5 miliard €\n\nKosovo má silně negativní obchodní bilanci. V roce 2004 byl schodek bilance zboží a služeb téměř 70 procent HDP, a v roce 2011 byl 39 % HDP. Převody peněžních prostředků z kosovské diaspory představují podle odhadů 14 procent HDP a málo se změnily v průběhu předchozího desetiletí. Prozatímní mise OSN v Kosovu (UNMIK) představila externí obchodní úřad a celní správu dne 3. září 1999, kdy byly vytvořeny hraniční kontroly v Kosovu. Veškeré zboží dovezené do Kosova čelí zatížení 10% clem. Tyto daně jsou shromažďovány na všech celnicích na hranicích Kosova, včetně kosovsko-srbské hranice. Mise OSN v Kosovu a kosovské instituce podepsaly dohody o volném obchodu s Chorvatskem, Bosnou a Hercegovinou, Albánií a Makedonií. Kosovo má, se souhlasem UNMIK, volný obchod v rámci Středoevropské dohody o volném obchodu (CEFTA), což umožňuje jeho producentům přístup na regionální trh s 28 miliony spotřebitelů, osvobozeného od jakéhokoli cla. Podle údajů Obchodního registru pro rok 2007 jsou v Kosovu 2 012 společnosti se zahraničním a smíšeným vlastnictvím, které již využily příležitost investovat v Kosovu. Multilaterální agentura pro investiční záruky (MIGA, člen skupiny Světové banky) zaručuje investice v Kosovu v hodnotě 20 mil. eur. Organizace Overseas Private Investment Corporation (OPIC) z USA také poskytuje pojištění politických rizik pro zahraniční investory v Kosovu. Od roku 2002 Evropská komise sestavuje výroční zprávy o pokroku Kosova, které vyhodnocují politickou a hospodářskou situaci. Kosovo se stalo členem Světové banky a Mezinárodního měnového fondu dne 29. června 2009.\n\nPříjem vlády je také spíše závislý na poptávce, než na výrobě; pouze 14 % příjmů pochází z přímých daní a zbytek hlavně z cel a spotřebních daní. To částečně odráží nízkou úroveň produkce, jak ji ukazuje běžný účet; ale částečně odráží velmi nízkou hladinu přímých daní. V roce 2009 byla korporátní daň snížena na polovinu z 20 % na 10 %; nejvyšší sazba daně z příjmů je také 10%. Nicméně Kosovo má stále velmi nízkou úroveň vládního dluhu (pouze 5,8 % HDP), ačkoliv ten by narostl, pokud by Srbsko uznalo Kosovo a bylo by dosaženo dohody o podílu Kosova z dluhu SFRJ, které Srbsko v roce 2009 odhadlo na 1 264 miliard $ a který je v současné době \"vypořádáván\", když Kosovo ukládá peníze na zvláštní účet na základě konzervativního odhadu potenciálního závazku). Vláda má také likvidní aktiva vyplývající z minulých fiskálních přebytků (uložených v Centrální bance a investované v zahraničí). Podle platných právních předpisů Kosova jsou také významná aktiva z privatizace podniků v družstevním vlastnictví, které jsou také Centrální bankou investovány v zahraničí. Ty by měly většinou připadnout vládě, když budou dokončeny likvidační procesy.\n\nČistá zahraniční aktiva finančních institucí a částka penzijního fondu jsou více než 50 % HDP. Navíc se zdá, že bankovní systém v Kosovu je velmi zdravý. U bankovního systému jako celku byl poměr kapitálu „třídy 1“ v lednu 2012 17,5 %, což je dvojnásobek minimální hodnoty požadované v EU; podíl nesplácených úvěrů byl 5,9 %, což je výrazně pod regionálním průměrem; a úvěrový poměr vkladů byl jen těsně nad úrovní 80 %. Aktiva bankovního systému se zvýšila z 5 % HDP v roce 2000 na 60 % HDP v lednu 2012. Vzhledem k tomu, že bytový fond v Kosovu je obecně dobrý podle jihovýchodních evropských norem, což naznačuje, že (pokud je důvěryhodný právní systém, který umožňuje vymáhat nároky na zajištění a řešení majetkových problémů) úvěry Kosovanů by mohly být bezpečně rozšířeny.\n\nEuro je oficiální měna Kosova, stejně jako v Černé Hoře, přestože Kosovo není členem eurozóny. Kosovo přijalo německou marku v roce 1999, aby nahradilo srbský dinár, a později ji nahradilo eurem, ačkoli srbský dinár je ještě stále používán v některých oblastech se srbskou většinou (většinou na severu). To znamená, že Kosovo nemá žádné páky na měnovou politiku svého hospodářství a musí se spoléhat na konzervativní fiskální politiku poskytovat prostředky, jako reakci na vnější šoky. V srbských enklávách v Kosovu – například v Kosovské Mitrovici – je dodnes uznávané platidlo srbský dinár.\n\nOficiálně registrovaná nezaměstnanost činila 40 % pracovní síly v lednu 2012, ačkoli některé odhady ji dávají dokonce na úroveň 60 %. Mezinárodní měnový fond nicméně uvedl, že je velmi rozšířeno neformální zaměstnání a podíl mezd na HDP na obyvatele je druhý nejvyšší v jihovýchodní Evropě; skutečná hladina nezaměstnanosti může být proto nižší. Nezaměstnanost romské menšiny může být až 90 %. Průměrná mzda v roce 2009 byla v přepočtu 2,98 $ za hodinu.\n\nSpor o mezinárodní status Kosova a výklad, kdy některé státy, které ho neuznaly a které nedovolují užívat symboly, které mohou implikovat svrchovanost,\nneustále vytváří dodatečné ekonomické náklady v Kosovu. Příklady zahrnují odklony letů kvůli srbskému zákazu letů do Kosova přes jeho území; ztrátu příjmů z důvodu absence regionální telefonní předvolby (poplatky od koncových uživatelů pevných linek připadly do roku 2015 srbským telekomunikacím, zatímco Kosovo muselo platit Monaku a Slovinsku za používání jeho regionálních kódů pro mobilní připojení telefonů); nebo absence IBAN kódu pro bankovní převody až do roku 2015 a také žádná internetová doména nejvyššího řádu pro Kosovo. I přesto se informační a komunikační technologie v Kosovu rozvíjejí velmi rychle a dle jednoho průzkumu je rozšíření širokopásmového připojení k internetu srovnatelné s průměrem EU.\n\nV Kosovu žije přibližně 1 900 000 obyvatel (odhad 2014), z čehož Albánci tvoří 92 %, Srbů je 5,3 %, přičemž jsou soustředěni zejména na severu země. Další etnika tvoří Bosňáci, Gorani, Romové, Turci, Aškalové a Egypťané. Negramotnost se pohybuje kolem 16 procent, z toho většina jsou ženy. Do školy chodí pravidelně jen méně než 20 % dětí starších 12 let, střední vzdělání dokončuje pouze necelých pět procent. V obzvláště složité situaci se nacházejí menšiny a znevýhodněné skupiny obyvatelstva, jako jsou zrakově, sluchově či mentálně postižení. Na místě se věnují problému integrace do většinové společnosti mezinárodní humanitární organizace, poskytují potřebné vybavení či pomáhají sjednat legislativní podmínky. Působí zde mj. organizace Člověk v tísni či ADRA.\n\nJe značně obtížné stanovit starší vývoj počtu obyvatel Kosova a poměr jednotlivých národností, neboť národnost byla ve starších časech fakticky neexistující či nedůležitý pojem. Osmanská říše prováděla svá sčítání primárně podle náboženství, takže krom toho, že její sčítání nejsou považována za nejpřesnější, je nutno z nich potřebné údaje složitě dedukovat, přičemž výsledné odhady jsou snadno zpochybnitelné. Obyvatelstvo pravoslavné, které obývalo Kosovo a přilehlé regiony v dobách středověku v raných etapách nadvlády Osmanské říše nad Kosovem migrovalo postupně tento region opouštělo.\n\nV 19. století se už objevuje na scéně pojem národ a je věnována větší pozornost etnickému původu a jazyku obyvatel a to jak od tureckých úřadů (jejichž údaje jsou ovšem i nadále hodnoceny jako nepřesné a nerealistické), tak od různých evropských zeměpisců. Jednotlivé práce se ovšem mezi sebou dost liší, někdy udávají jako převažující etnikum Srby, jindy Albánce.\n\nVelmi přesný obraz etnického složení oblasti dalo sčítání lidu z jara roku 1913, provedené srbskými úřady krátce po obsazení Kosova. Ve dvou okruzích, které dnes považujeme za Kosovo, žilo 467 634 lidí. V Prištinském okruhu tehdy žilo 240 209 lidí, z toho 186 172 (77,5 %) muslimů, 49 482 (20,6 %) pravoslavných, 4190 katolíků a 365 židů. Dle etnické struktury zde přebývalo 159 619 (66,5 %) muslimských Albánců, 47 052 (19,6 %) Srbů a 19 683 (8,2 %) Turků (vč. slovanských muslimů). Prizrenský okruh obývalo 227 425 lidí, z nichž 116 740 (51,3 %) Albánců, 49 185 (21,6 %) slovanských muslimů, 33 443 (14,7 %) Srbů a 4309 ostatních. Vedle toho v Mitrovickém srezu Novopazarského okruhu, v současné době připadající Kosovu, žilo 23 479 lidí, mezi nimi 10 613 (45,2 %) Srbů, 7961 (33,9 %) slovanských muslimů a 4905 (20,9 %) Albánců. Metochie přešla pod správu Černé Hory, která podobné sčítání neprovedla.\n\nPrvní moderní sčítání lidu se v Kosovu odehrálo v roce 1921 v rámci celojugoslávského censu. Ve čtyřech okruzích, které dnes považujeme za součást Kosova, žilo 428 283 lidí, z toho 92 952 (21,7 %) pravoslavných a 319 028 (74,5 %) muslimů. V oblasti mateřského jazyka 113 848 (26,6 %) se přihlásilo k srbskému nebo chorvatskému jazyku a 278 441 (65,0 %) k albánštině. V jednotlivých okruzích následovně:\nDalší sčítání roku 1931 bylo provedeno již po dokonané správní reformě. Oblast dnešního Kosova byla rozdělena mezi Vardarskou, Zetskou a Moravskou bánovinu, dopočtem jednotlivých srezů přesto můžeme dopočítat jednotlivé údaje. Celkově Kosovo obývalo 552 064 lidí, z toho 387 604 (70,2 %) muslimů a 150 745 (27,3 %) pravoslavných.\n\n\nZa druhé světové války se větší část území Kosova stalo součástí Albánského království. Tehdy bylo zhruba 100 tisíc Srbů vyhnáno a 10 tisíc zavražděno, čímž došlo ke snížení srbské populace (část vyhnaných se po válce ovšem vrátila). Někteří srbští historikové tvrdí, že v průběhu druhé světové války se do Kosova přistěhovalo až 100 000 Albánců z Albánie, tento údaj je ovšem patrně značně přehnaný.\nV letech 1948–1968 podíl Albánců (asi 67 %) a Srbů (asi 23 %) podle z cenzů pocházejících oficiálních údajů jugoslávských úřadů nejprve pouze mírně kolísal, ale později klesající porodnost Srbů a jejich stěhování se za lepší prací do Srbska vedly od počátku 60. let k postupně stále výraznější změně poměru obyvatel ve prospěch Albánců. V roce 1971 již podíl Albánců vzrostl na 73,7 %, zatímco podíl Srbů poklesl na 18,4 %. Ještě drastičtěji klesal podíl Černohorců. Jugoslávské politické vedení se situací pokoušelo zabývat, avšak kromě rozsáhlých apelů na zastavení vystěhovalectví Srbů a Černohorců z Kosova žádného většího úspěchu nedosáhlo. Kromě problémů mezietnického soužití totiž byly hlavními důvody vystěhovalectví nealbánského obyvatelstva důvody ekonomické, protože pro Srby, či Černohorce, nebo Bosňáky nebylo problém hledat práci v republikách, kde byly státotvornými národy.\n\nRostoucí etnické napětí v autonomní oblasti gradovalo na konci 80. let díky krokům Miloševičova režimu, prostřednictvím kterých albánské obyvatelstvo dále znerovnoprávnil a přímo mu odepřel některá základní práva a toto vedlo k jeho další radikalizaci a k dalšímu zrychlení etnických změn, když zesílil počet odcházejících Srbů, kteří teď kromě ekonomických podnětů měli i pádné politické důvody, proč se z Kosova odstěhovat. Na konci 90. let přerostlo mezietnické napětí do otevřeného násilí a bojů mezi jugoslávskými bezpečnostními silami a albánským hnutím odporu. Obě strany přitom začaly používat teroristické metody, byť jugoslávská strana byla zpočátku v tomto ohledu zdrženlivější.\n\nV roce 1999 sílící proud uprchlíků vyvolaný boji a nyní již i cíleným terorem jugoslávské armády, která zahájila cílené etnické čištění některých částí Kosova, vyústil v tzv. operaci Spojenecká síla – útok leteckých sil NATO na Jugoslávii. Během bojů mezi jugoslávskou armádou a Kosovskou osvobozeneckou armádou uprchlo ze země 150 tisíc Albánců, během vrcholného vyhrocení agrese Srbských jednotek a následné intervence NATO dalších 863 tisíc Albánců. Tito se po ukončení bojů a obsazení země vojsky NATO do země vrátili. Počet nealbánských uprchlíků, jejichž masový exodus začal s ústupem jugoslávské armády a byl podpořen i „excesy“ ze strany UÇK, je těžké odhadnout, k současnému datu se udává v rozmezí 65–250 tisíc. Další Srbové, zejména majitelé domů a pozemků, mají své domy buď vypálené, nebo zabrané Albánci a nemohou se domoci práva, aby jim nemovitosti byly vráceny.\n\nVztahy mezi etnickými Albánci a srbským obyvatelstvem Kosova byly nepřátelské od vzestupu nacionalismu na Balkáně v průběhu 19. století, rivalita zesílila poté, co Srbsko v roce 1913 získalo Kosovo od Osmanské říše a poté, co se Albánie stala ve stejném roce nezávislou. Během Titovy éry komunistického režimu v Jugoslávii byly populace etnických Albánců a Srbů v Kosovu silně neslučitelné, což potvrzují sociologické studie z té doby, které naznačují, že etničtí Albánci a srbské obyvatelstvo v Kosovu se navzájem zřídka přijalo jako sousedé a přátelé a bylo málo mezietnických manželství. Etnické předsudky, stereotypy a vzájemná nedůvěra mezi etnickými Albánci a Srby zůstaly obvyklými po celá desetiletí. Úroveň nesnášenlivosti a separace mezi etnickými albánskými a srbskými komunitami během Titova období byla dle zpráv sociologů ještě horší než ve smíšených chorvatských a srbských obcích v Jugoslávii, kde také bylo napětí, ale měly mezi sebou některé vztahy užší.\n\nPřestože je naplánována jejich integrace do kosovské společnosti a jsou uznány v kosovské ústavě, tak romská a jiné menšiny (tj. Aškalové a tzv. Egypťané) čelí i nadále mnoha obtížím. Příkladem je například segregace a diskriminace v oblasti bydlení, vzdělávání, zdravotnictví, zaměstnanosti a sociální péči. V mnoho táborech po celém Kosovu je i nadále tisíce vnitřně vysídlených osob, z nichž všichni jsou z menšinových skupin a komunit. Protože mnoho Romů z přesvědčení stranilo v době konfliktu Srbům a bylo zapojeno do rozsáhlého plenění a ničení majetku Albánců, tak zpráva \"Mezinárodní skupiny práv menšin\" popisuje, že Romové se setkávají s nevraživostí Albánců mimo jejich oblastí.\n\nDíky tomu, že i hudba v Kosovu je rozdělená, tak stále existuje autentická albánská a srbská hudba. Albánská hudba se vyznačuje použitím čifteli (autentický albánský nástroj), mandolíny, mandoly a \"bicích\". Klasická hudba je v Kosovu dobře známá a vyučuje se na několika hudebních a vysokých školách (na Fakultě umění na univerzitě v Prištině a na Filozofické fakultě Prištinské univerzity v Mitrovici). V roce 2014 navrhlo Kosovo svůj první film \"Tri Dritare dhe një Varje\" (česky \"Tři okna a drapérie\") režiséra Isa Qosja na cenu Oscar za nejlepší cizojazyčný film (v USA).\n\nV Kosovu bylo v rámci zákona č 24/2003 (zákon o sportu) schváleného Shromážděním Kosova v roce 2003 vytvořeno několik sportovních federací. Zákon formálně zřizuje národní olympijský výbor, reguluje zřízení sportovních federací a zavádí pokyny pro sportovní kluby. V současné době pouze některé z ustanovených sportovních svazů získaly mezinárodní uznání. Olympijský výbor Kosova byl uznán jako prozatímní člen Mezinárodního olympijského výboru dne 22. října 2014 krátce předtím, než se dne 9. prosince 2014 stal řádným členem Mezinárodního olympijského výboru. Kosovo se v roce 2015 zúčastnilo Evropských her v Baku a Letních Olympijských her v Rio de Janeiro v roce 2016.\n\nDne 3. května 2016 valné shromáždění UEFA rozhodlo poměrem 28 ku 24 hlasům o přijetí Kosova jako plnohodnotného člena této organizace. Republika se stala 55. členem UEFA. Kosovským fotbalovým klubům tak bylo umožněno účastnit se soutěží pořádaných UEFA.\n\n\n\n"}
{"id": "934190", "url": "https://cs.wikipedia.org/wiki?curid=934190", "title": "Jordan Burroughs", "text": "Jordan Burroughs\n\nJordan Ernest Burroughs (* 8. července 1988 Camden, Spojené státy americké) je americký zápasník volnostylař afroamerického původu, olympijský vítěz z roku 2012.\n\nZápasit začal v 6 letech v Sicklerville ve státě New Jersey po vzoru profesionálních wrestlerů, které jako malý chlapec zbožňoval. S amatérským zápasem podle amerických školských/univerzitních pravidel začal v 15 letech na střední škole Winslow Township v Atco.\n\nV roce 2006 získal stipendium na University of Nebraska v Lincolnu, kterou reprezentoval v zápasení pod vedením Marka Manninga. V roce 2011 promoval ze sociologie a ve stejném roce se stal stabilním členem americké reprezentace v olympijském zápase ve volném stylu ve váze do 74 kg. Vrcholově se připravuje ve Scottsdale v klubu Sunkist Kids.\n\nV roce 2012 jako úřadující mistr světa potvrdil své postavení na olympijských hrách v Londýně a vybojoval zlatou olympijskou medaili, když ve finále porazil Íránce Sádiga Gúdarzího. V roce 2016 na olympijských hrách v Riu nezvládl čtvrtfinálový zápas proti rivalu Anvaru Gedujevovi z Ruska a skončil bez olympijské medaile.\n\n\n"}
{"id": "934194", "url": "https://cs.wikipedia.org/wiki?curid=934194", "title": "Juraj Šomoši", "text": "Juraj Šomoši\n\nJuraj Šomoši (* 21. června 1939) je bývalý slovenský fotbalista, záložník.\n\nV československé lize hrál za VSS Košice. V lize nastoupil ve 131 utkáních a dal 17 gólů. Finalista Československého poháru 1964.\n\n\n"}
{"id": "934198", "url": "https://cs.wikipedia.org/wiki?curid=934198", "title": "Gásem Rezáí", "text": "Gásem Rezáí\n\nGásem Golámrezá Rezáí (* 18. srpna 1985 Ámol) je bývalý íránský zápasník – klasik, olympijský vítěz z roku 2012.\n\nZápasení se věnoval od útlého dětství v rodném Ámolu. Na řecko-římský styl se specializoval v 16 letech pod vedením trenéra Saída Šírzadeho. V íránské mužské reprezentaci se prosazoval od roku 2005 ve váze do 84 kg a od roku 2007 ve váze do 96 kg. V roce 2008 startoval jako úřadující mistr Asie na olympijských hrách v Pekingu, kde nečekaně vypadl v úvodním kole s Litevcem Mindaugasem Ežerskim 1:2 na sety. \n\nOd roku 2009 dostával v reprezentaci přednost kontroverzní Amír Alíakbarí. Po jeho dopingovém prohřešku se na post reprezentační jedničky vrátil v roce 2011. Na mistrovství světa v Istanbulu se však zařadil na početný seznam sportovců, kteří nenastoupili k zápasu s reprezentantem Izraele. V roce 2012 se kvalifikoval na olympijské hry v Londýně. V úvodním kole porazil 2:1 na sety Turka Cenka İldema a ve čtvrtfinále mladého Arména Artura Aleksanjan 2:0 na sety. V semifinále porazil vítěze panamerických her Kubánce Yuniora Estradu a postoupil do finále proti Rustamu Totrovi z Ruska. V úvodním setu poslal rozhodčí půl minuty před koncem za nerozhodného stavu jeho soupeře do parteru, čehož využil a vyhrál 2:0 na technické body. Druhý set měl identický průběh, s Totrovem se přetahoval v boji o úchop a čekal na nařízený parter půl minuty před koncem. V parteru se Totrovovi ubránil a set vyhrál 1:0 na technické body. Získal zlatou olympijskou medaili.\n\nV roce 2016 startoval na svých třetích olympijských hrách v Riu. Ve čtvrtfinále olympijského turnaje prohrál 0:4 na technické body s Kubáncem Yasmany Lugem. Přes opravy se probojoval do souboje o třetí místo, ve kterém porazil poslední bodovanou technikou 4:4 na technické body Švéda Fredrika Schöna a získal bronzovou olympijskou medaili. Vzápětí ukončil sportovní kariéru.\n\n\n"}
{"id": "934205", "url": "https://cs.wikipedia.org/wiki?curid=934205", "title": "Omíd Naurózí", "text": "Omíd Naurózí\n\nOmíd Hádží Naurózí (* 18. února 1986) je bývalý íránský zápasník – klasik, olympijský vítěz z roku 2012.\n\nJe rodákem z lúrské vesnice Behargan (بهرغان‎). Vyrůstál a zápasit začal v 9 letech v Širázu pod vedení Elijáse Kánúnpura. Pod vedením trenéra Mohammadalí Čámijáního se od 14 let specializoval na řecko-římský styl. V íránské mužské reprezentaci se prosazoval od roku 2009 ve váze do 60 kg. V roce 2012 startoval jako úřadující mistr světa na olympijských hrách v Londýně a postupem do finále proti Gruzínu Revazi Lašchimu potvrdil roli favorita. Taktický první finálový set vyhrál 1:0 na technické body potom co se ubránil nařízenému parteru půl minuty před koncem. Ve druhém setu po minutě vytlačil Lašchiho ze žíněnku a bodový náskok 1:0 udržel do konce hrací doby. Získal zlatou olympijskou medaili.\n\nPo olympijských hrách v Londýně doplácel na spory představitelů íránské zápasnické federace úzce napojené na íránský politický systém (parlamentní, prezidentské volby) a v reprezentaci se často neobjevoval. V roce 2016 se kvalifikoval na olympijské hry v Riu, kde vypadl ve čtvrtfinále s Gruzínem Šmagim Bolkvadzem 0:2 na technické body. Vzápětí ukončil sportovní kariéru.\n\n\n"}
{"id": "934206", "url": "https://cs.wikipedia.org/wiki?curid=934206", "title": "Marfa Matvejevna Apraksina", "text": "Marfa Matvejevna Apraksina\n\nMarfa Matvejevna Apraksina ( ; 1664, Moskva – 31. prosince 1716, Petrohrad) byla ruská carevna, druhá manželka cara Fjodora III. Alexejeviče.\n\nPrvní manželka Fjodora III. Agafja zemřela v létě roku 1681 při porodu jejich prvního dítěte – careviče Ilji; chlapeček záhy zemřel rovněž. 24. února 1682 uzavřel car druhý sňatek s Marfou, sestrou budoucího stoupence Petra Velikého admirála Apraksina.\n\nDvacetiletý car ovšem skonal bezdětný 27. dubna/7. května 1682. Po Fjodorově smrti spravovala v letech 1682–1689 vládu v Rusku jako regentka jeho bratří Ivana a Petra jejich sestra Žofie Alexejevna. Carevna Marfa žila příštích 33 let v Petrohradu, kde také zemřela. Byla pochována ve zdejším Archandělském chrámu.\n\n"}
{"id": "934212", "url": "https://cs.wikipedia.org/wiki?curid=934212", "title": "Jan A. Novák", "text": "Jan A. Novák\n\nJan A. Novák (* 17. září 1951) je spisovatel, publicista, novinář a fotograf zabývající se především popularizací vědy a techniky, záhadami, historií a přírodou.\n\nVystudoval střední průmyslovou školu jaderné techniky a vysokou školu zemědělskou, pracoval v Ústavu vědeckotechnických informací pro zemědělství a lesnictví. Současně se věnoval potápění a fotografování pod vodou, publikoval v časopisech Živa, Lidé a země a vydal první knihu (Potápěči bez moře, Albatros). Roku 1988 nastoupil jako redaktor časopisu Potápěč, po roce 1989 vystřídal několik deníkových a časopisových redakcí, z nichž většina existovala jen krátce (Občanský deník, Český deník, Telegraf, Prostor, Národní listy, Lidová demokracie). Po zániku posledního z nich pracoval 4 roky v MF Dnes a od roku 2006 až 2011 v Hospodářských novinách - v obou případech jako redaktor příloh se specializací na vědu, techniku, ekologii a historii.\n\nNyní působí ve svobodném povolání, spolupracuje s několika redakcemi, provozuje vlastní web Novákoviny. Je autorem mnoha knih jejichž téma se týká především záhad, píše ale také literaturu faktu, populárně naučné publikace a sci-fi povídky publikované převážně v časopisu Ikarie, nyní XB-1).\n\n\n"}
{"id": "934215", "url": "https://cs.wikipedia.org/wiki?curid=934215", "title": "Dragoslav Šekularac", "text": "Dragoslav Šekularac\n\nDragoslav Šekularac (srbskou cyrilicí \"Драгослав Шекуларац\" ; 30. listopadu 1937, Štip – 5. ledna 2019, Bělehrad) byl jugoslávský fotbalista a trenér srbské národnosti. Hrával na pozici záložníka.\nS jugoslávskou reprezentací získal stříbrnou medaili na mistrovství Evropy roku 1960, na němž byl zařazen i do all-stars týmu turnaje. Zúčastnil se i světového šampionátu roku 1958 a 1962, kde Jugoslávci skončili čtvrtí. Má i stříbrnou medaili z olympijských her v Melbourne roku 1956. Celkem za národní tým odehrál 41 utkání a vstřelil 6 branek.\n\nPatřil k nejslavnějším hráčům Crvene Zvezdy Bělehrad, jako takový byl zařazen do Síně slávy klubu, jež nese jméno \"Zvezdine zvezde\" (je zde spolu s dalšími čtyřmi hráči a celým mužstvem z roku 1991).\n\nV anketě Zlatý míč, která hledala nejlepšího fotbalistu Evropy, skončil v roce 1962 čtvrtý.\n\nPo skončení hráčské kariéry se stal trenérem, vedl například reprezentaci Guatemaly (1984–1985), CZ Bělehrad (1989–1990) či Club América (1990–1991).\n\n"}
{"id": "934216", "url": "https://cs.wikipedia.org/wiki?curid=934216", "title": "Jan Hrdý", "text": "Jan Hrdý\n\nJméno a příjmení Jan Hrdý má více nositelů:\n\n"}
{"id": "934217", "url": "https://cs.wikipedia.org/wiki?curid=934217", "title": "Miroslav Adámek", "text": "Miroslav Adámek\n\nJméno a příjmení Miroslav Adámek má více nositelů:\n\n"}
{"id": "934218", "url": "https://cs.wikipedia.org/wiki?curid=934218", "title": "Petr Ferdinand Toskánský", "text": "Petr Ferdinand Toskánský\n\nPetr Ferdinand Toskánský (: \"Peter Ferdinand Salvator Karl Ludwig Maria Joseph Leopold Anton Rupert Pius Pancraz von Österreich-Toskana\"; 12. května 1874, Salzburg – 8. listopadu 1948, Sankt Gilgen) byl rakouský arcivévoda z toskánské linie Habsbursko-Lotrinské dynastie.\n\nByl třetím synem posledního toskánského velkovévody Ferdinanda IV. a jeho druhé manželky, parmské princezny Alice. Vyrůstal v početné rodině deseti sourozenců v Salzburgu, kam se rodina uchýlila po zrušení velkovévodství. Věnoval se vojenské kariéře. Roku 1908 se stal majitelem 66. pěšího pluku. V roce 1911 byl povýšen do hodnosti generálmajora a roku 1914 dosáhl hodnosti polního podmaršálka. Na začátku 1. světové války velel 25. pěší divizi. V roce 1916 přerušil službu a o rok později byl císařem Karlem I. jmenován generálem pěchoty. V roce 1918 odešel s rodinou do švýcarského exilu, odkud se v roce 1935 do Rakouska vrátil. Žil v St. Gilgenu, nacházejícím se v okrese Sazburg. Zde byl také pochován.\n\nV roce 1900 se oženil s sicilskou princeznou Marií Kristinou. Manželům se narodily čtyři děti.\n\n\n"}
{"id": "934225", "url": "https://cs.wikipedia.org/wiki?curid=934225", "title": "Jan Vojnar", "text": "Jan Vojnar\n\nJan Vojnar (* 23. března 1966) je bývalý český fotbalista, brankář. Po skončení aktivní kariéry působil jako trenér na regionální úrovni.\n\nHrál za Spartak Hradec Králové, SK Pardubice, FC Union Cheb, Bohemians Praha a 1. FC Přerov. V československé a české lize nastoupil celkem ve 20 utkáních. Během působení v Pardubicích ve druhé lize byl známý zahráváním pokutových kopů, v období 1993–1995 jich proměnil celkem 9 (1993/94: 4 branky, 1994/95: 5 branek), v obou sezonách tak byl třetím nejlepším střelcem mužstva (v sezoně 1993/94 se o pozici dělil s Martinem Třasákem).\n\n"}
{"id": "934226", "url": "https://cs.wikipedia.org/wiki?curid=934226", "title": "Hamíd Surián", "text": "Hamíd Surián\n\nHamíd Surián Rejhánpur (* 24. srpna 1985) je bývalý íránský zápasník – klasik, olympijský vítěz z roku 2012.\n\nZápasení se věnoval od 7 let na předměstí Teheránu v Reji. Na řecko-římský styl se specializoval ve 13 letech pod vedením trenéra Abdolláha Zárího. V íránské mužské reprezentaci se prosazoval od roku 2005 ve váze do 55 kg. V roce 2008 startoval jako úřadující, trojnásobný mistr světa na olympijských hrách v Pekingu, ale podobně jako zbytek íránského týmu nevyladil formu. Ve čtvrtfinále prohrál těsně 1:2 na sety s Nazirem Mankijevem z Ruska a v boji o třetí místo podlehl těsně ve dvou setech Korejci Pak Un-čcholovi.\n\nV roce 2012 se po zranění kvalifikoval na olympijské hry v Londýně a postoupil do finále proti Rovšanu Bajramovovi. V prvním setu olympijského finále si takticky počkal na nařízený parter půl minuty před koncem a koršun set vyhrál 2:0 na technické body. Ve druhém setu se po minutě ujal vzratem vedení 1:0 a tento bodový náskok udržel do konce. Získal zlatou olympijskou medaili.\n\nOd roku 2013 se vedle sportu věnoval komerčním a politickým činnostem. V roce 2016 uspěl na poslední třetí pokus na olympijském kvalifikačním turnaji v Istanbulu a startoval na svých třetích olympijských hrách v Riu. V Riu vypadl v úvodním kole se svým přemožitelem z březnové asijské olympijské kvalifikace s Japoncem Šinobu Ótou těsně 4:5 na technické body. Vzápětí ukončil sportovní kariéru.\n\n\n"}
{"id": "934229", "url": "https://cs.wikipedia.org/wiki?curid=934229", "title": "Celtic Woman", "text": "Celtic Woman\n\nCeltic Woman (Keltské ženy) je ženský hudební soubor, který sestavili Sharon Browne a David Downes, bývalý muzikálový režisér irské show Riverdance. V roce 2004 našel pět irských hudebnic, které spolu nikdy předtím nespolupracovaly: zpěvačky Chloë Agnew, Órla Fallon, Lisa Kelly a Méav Ní Mhaolchatha a houslistku Máiréad Nesbitt a postavil je do popředí skupiny nazvané \"Celtic Woman\". Downes vytvořil repertoár složený z tradičních keltských melodií a moderních písní.\n\n"}
{"id": "934230", "url": "https://cs.wikipedia.org/wiki?curid=934230", "title": "Knut Bry", "text": "Knut Bry\n\nKnut Bry celým jménem Knut Johannes Bry (* 3. října 1946, Hallingdal, Norsko) je norský reklamní fotograf. Spolupracuje se světovými časopisy orientovanými na reklamu a podílí se svými fotografiemi na publikacích a knihách o umění, módě, životním stylu a gastronomii.\n\nNarodil se a vyrůstal na rodinné farmě v Hallingdalu. Jeho otcem byl Knut Knutsen Bry (1901– 1986), farmář, řezbář a učitel, jeho matkou Sophie, rozená Anfinsetová (1911– 1996). Po ukončení střední školy nastoupil jako učeň v hotelové kuchyni ve městě Al, poblíž svého rodiště. Později pracoval jako šéfkuchař bez diplomu v hotelu Norum v Oslu.\n\nV roce 1970 vyhrál fotografickou soutěž v časopise a začal se věnovat své další velké zálibě, módnímu návrhářství. V letech 1970 – 1975 byl zaměstnán u Franka Varnera, norského módního a textilního magnáta, odkud odešel do Paříže, kde jeho fotografie vlastní módy přitahovaly větší pozornost než samotné módní návrhy.\n\nVšechny tři jeho záliby, gastronomie, móda a fotografie se spojily v jeho dalším povolání módního a reklamního fotografa, kterým se stal, bez formálního fotografického vzdělání, v roce 1975, ve svých 29 letech. Za svoji práci byl oceněn jako „módní fotograf roku 1986“ v USA a „fotograf roku 1989“ v Norsku. Od roku 1980 vystavuje pravidelně v galeriích a muzeích ve své vlasti (kulturní centrum Henie Onstad v Oslu, Preus Fotomuseum v Hortenu, Nord Norske Kunstsamlinger aj.) i v zahraničí (Espace Canon v Paříži, Norilsk v Rusku a další).\n\nSpolupracoval s populární norskou hudební skupinou \"A-ha\" (1982 – 2010) v začátcích její kariéry. Je autorem přebalu alba \"Scoundrel Days\", které skupina nahrála v roce 1986 a také režíroval video s živou nahrávkou skladby \"I've Been Losing You\" během pobytu skupiny na Havaji v červnu roku 1986.\n\nPřispívá do časopisů \"Condé Nast Traveller\", \"Elle\", \"Vogue\", \"Esquire\", \"Vanity\" a mezi jeho klienty patří i světoznámé firemní značky Nike, Christian Dior, Pierre Cardin, Yves Saint Laurent, Piz Buin, Statoil, Citroen, Mercedes, Saab nebo Volvo.\n\nKromě reklamních fotografií se věnuje i volné tvorbě, která byla též předmětem jeho výstavy \"That & This\" v roce 2009 v New Yorku.\n\nKnut Bry vystupuje jako aktivní ochránce životního prostředí. V této oblasti spolupracuje s nadací Bellona (Bellona Foundation), která byla založena v Oslu v roce 1986 a bojuje proti negativním aspektům života konsumní společnosti.\n\n\n\n\n\n\n\"V tomto článku byly použity některé informace z odpovídajícího článku na anglické wikipedii.\"\n"}
{"id": "934231", "url": "https://cs.wikipedia.org/wiki?curid=934231", "title": "Městské divadlo Znojmo", "text": "Městské divadlo Znojmo\n\nMěstské divadlo (do roku 1918 Stadt-Theater, v letech 1962–2000 Jihomoravské divadlo) je divadlo ve Znojmě na náměstí Republiky, jehož budova byla otevřena v roce 1900. Provoz zajišťuje Znojemská Beseda.\n\nPrvní divadelní představení ve Znojmě probíhají již na přelomu 13. a 14. století, kdy žáci školy působící u kostela svatého Mikuláše prováděli pašijové hry. Církevní instituce jako dominikánský kostel nebo premonstrátský klášter v Louce se pravděpodobně podílely na provozování náboženských her i v dalších stoletích. První písemný doklad o divadle ve Znojmě pochází ale až z 18. února 1548, kdy rektor znojemské školy obdržel za provedenou komedii jeden zlatý. V tomto období se nadále na organizaci her, převážně komedií, podílely církevní instituce.\n\nRozvoji divadla se věnovali po svém příchodu do města v roce 1624 i jezuité, kteří ale hráli na rozdíl od předchozího období jen mravoučné hry s biblickými náměty, či náměty ze života světců (výraznou roli hrála postava svatého Olympia, nového patrona města). Představení se odehrávala jak v interiérech (v budově radnice), tak na otevřených prostranstvích (nádvoří jezuitského gymnázia). Při hrách bylo využíváno hudebníků, tanečníků, vizuálních efektů (na jevišti se vznášeli lidé a zvířata), pyrotechnika, drahé dekorace jako koberce, čalouněný nábytek a šperky.\n\nKromě činohry byla ve Znojmě provozována od konce 16. století také opera provozovaná v Louckém klášteře. U příležitosti průjezdu císaře Karla VI. v listopadu 1723 byla uvedena na Horním náměstí opera \"La Concordia de Pianeti\" básníka Pietra Patriatiho a skladatele Antonia Caldary.\n\nStálou scénu získalo Znojmo po zrušení kláštera klarisek Josefem II.. V roce 1782 se jím stala přestavěná kaple sv. Bernarda, která do konce 15. století sloužila jako židovská synagoga. Na její koupi a stavbu přispělo město i šlechta jako Althanové a Lichtenštejnové. Divadlo bylo ovšem špatně vybaveno. První představení se v tomto divadle konalo 12. prosince 1784. V divadle se pak téměř denně konaly činohry, opery a zejména operety, provozované německými kočovnými společnostmi z Vídně, Brna i Prahy. V roce 1789 divadlo hostilo premiéru hry \"Fiesco a jeho spiknutí v Janově\" Friedricha Schillera, která byla uvedena necelých pět let po svém vzniku. Šlo o německé divadlo s většinou amatérskými herci, ale hostovali zde i vídeňští profesionální herci jako Sophie Schröder, Alexander Girardi nebo Stella Hohenfels. Svůj debut si zde odbyl třeba Max Pallenberg, který pak v Německu zpopularizoval postavu Švejka.\n\nČeské hry se konaly nejdříve v sále hostince U Zlaté studně na rohu ulic Horní České a Velké Michalské. Českému divadlu se pak začala věnovat Beseda Znojemská, která uvedla první představení (tragikomedii \"Kamenná jitrnice aneb Zakletý princ \") 18. září 1870. Divadelní spolek hrál hlavně komedie od různých autorů (např. Augusta von Kotzebua, Josefa Kajetána Tyla nebo Václava Klimenta Klicpery. Jako mecenáš, dramaturg i herec se na divadelní činnosti podílel třeba místní notář Jan Vlk. Po roce 1882 se česká představení začala konat v novém domě Besedy na dnešním Masarykově náměstí.\n\nMožností výstavby nového divadla se z důvodu nevyhovujícího stavu divadla v kapli svatého Bernarda zabývala městská rada již od 60. let 19. století. V roce 1892 byla tato budova uzavřena a byl ustaven výbor pro výstavbu nové budovy v čele se starostou Johannem Brantnerem. Vídeňská firma \"Helmer & Felner\" pak vybrala pro výstavbu lokalitu na dnešním náměstí Republiky, kterou po protestech místních občanů proti výstavbě na dnešním Divišově náměstí, která počítala s demolicí jezuitské koleje, schválila i rada města.\n\nV lednu 1899 byl architektem nové budovy určen spoluautor vídeňské Volksoper Alexander Graf. Již v červnu začala výstavba, kterou byl pověřen místní stavební inženýr Adolf Janisch, a do konce roku byla dokončena. V průběhu roku 1900 pokračovaly práce v interiérech.\n\nPůvodní projekt počítal s kapacitou 532 diváků, ale ta byla dle požadavků města navýšena na 616. Zastavěná plocha budovy činila 734,5 m, jeviště mělo na délku 7,5 a na šířku 12 metrů. Jak bylo na konci 19. století u divadelních budov zvykem, výtvarná koncepce obsahovala renesanční i barokní témata. Exteriér se blížil Grafově vídeňské Volksoper, ale kvůli zmenšeným proporcím stavby a omezeným finančním prostředkům byl zjednodušen. Stavba byla z cihel a kamene.\n\nInteriér byl proveden v novobarokním stylu v bílé, červené a zlaté barvě. Hlediště s jediným balkonem má podobu amfiteátru s mírně zakřivenými oblouky křesel v plné šíři sálu, po bocích jsou dvě čtveřice lóží ve dvou patrech. Lóže starosty byla umístěna v patře levé strany, nejblíže k hledišti, což vycházelo z tradice, kdy byla upřednostňována společenská reprezentace před publikem před výhledem na jeviště. Tato lóže byla označena standartou s vyšívaným městským znakem. Malířská výzdoba byla svěřena dekoratérské firmě \"Schallud a Franke\".\n\nBudova byla slavnostně otevřena 29. září 1900 hrou \"Dva šťastné dny\" Franze Schöntana a Gustava Kadelburga.\n\nVe 30. letech 20. století se budova dočkala první rekonstrukce – bylo rozšířeno orchestřiště a byly provedeny úpravy na jevišti. V dubnu 1945 byla zejména levá část budovy těžce poškozena bombardováním, a tak musela být po válce opravena. V období komunismu prodělala budova několik necitlivých změn, včetně demolice divadelního skladu, při které došlo k likvidaci staré malované opony i historického vybavení. V roce 1992–2000 proběhla modernizace rekonstrukce, která částečně obnovila původní venkovní i vnitřní vzhled divadla. Ke slavnostnímu znovuotevření došlo u příležitosti stého výročí původního otevření operou \"V studni\" Viléma Blodka.\n\nV současné podobě má divadlo kapacitu 278 sedících diváků a provoz zajišťuje Znojemská Beseda.\n\nPo vzniku Československa začalo divadlo hrát i česky a v roce 1920 se do jeho čela postavil první Čech Alfréd Krafft. Představení obstarávali nadále ochotníci a hostující společnosti. České společnosti uváděly hry českých (jako Čapka, Langera nebo Jiráska) i zahraničních autorů (třeba Shakespeara). Německé společnosti se soustředily zejména na tvorbu německých autorů. Ze spolků vynikal třeba Dramatický odbor Sokola Znojmo. Uváděna byla i opera, zejména díky zakladateli Znojemské filharmonie Albertu Pekovi.\n\nBěhem druhé světové války byl vytvořen jeden německý profesionální soubor pro divadla v Jihlavě a Znojmě. Po válce bylo uvedeno první představení již v říjnu 1945 a to ještě v poškozeném divadle. Program nadále obstarávaly místní amatérské spolky a hostující profesionální soubory. Po roce 1948 se musela výrazně změnit dramaturgie divadla a kromě děl českých a světových klasiků začaly být uváděné i „ideologicky prověřené“ revoluční hry. Počátkem 60. let se objevila myšlenka na zřízení profesionálního divadla, která ale nebyla naplněna. Znojmo získalo pouze divadlo s profesionálním organizačním vedením. V divadle se začaly pořádat i školní představení, koncerty a slavnostní akce.\n\n\n"}
{"id": "934232", "url": "https://cs.wikipedia.org/wiki?curid=934232", "title": "Dragan Džajić", "text": "Dragan Džajić\n\nDragan Džajić, srbskou cyrilicí Драган Џајић (* 30. květen 1946, Ub) je bývalý jugoslávský fotbalista srbské národnosti. Hrával na pozici záložníka.\nS jugoslávskou reprezentací získal stříbrnou medaili na mistrovství Evropy roku 1968, na němž byl zařazen i do all-stars týmu turnaje. Zúčastnil se i světového šampionátu roku 1974 a mistrovství Evropy 1976, kde Jugoslávci skončili čtvrtí a Džajić se i zde dostal do all-stars. Celkem za národní tým odehrál 85 utkání a vstřelil 23 branek.\n\nPatřil k nejslavnějším hráčům Crvene Zvezdy Bělehrad, jako takový byl zařazen do Síně slávy klubu, jež nese jméno \"Zvezdine zvezde\" (je zde spolu s dalšími čtyřmi hráči a celým mužstvem z roku 1991). S Crvenou zvezdou se stal pětkrát mistrem Jugoslávie (1963–64, 1967–68, 1968–69, 1969–70, 1972–73) a získal čtyřikrát jugoslávský pohár (1963–64, 1967–68, 1969–70, 1970–71). Dva roky hrál i ve francouzské Bastii (1975–1977).\n\nV anketě Zlatý míč, která hledala nejlepšího fotbalistu Evropy, skončil v roce 1968 třetí. Figuruje na seznamu UEFA Jubilee 52 Golden Players.\n\nRoku 1998 byl prvně zvolen prezidentem Crvene zvezdy, rezignoval roku 2004, avšak byl zvolen ještě dvakrát a klub řídí dodnes.\n"}
{"id": "934236", "url": "https://cs.wikipedia.org/wiki?curid=934236", "title": "Agafja Semjonovna Grušecká", "text": "Agafja Semjonovna Grušecká\n\nAgafja Semjonovna Grušecká ( ; 1663 – 14. červenec/24. červenec 1681) byla ruská carevna, první manželka cara Fjodora III. Alexejeviče. Byla dcerou ruského šlechtice polského původu Semjona Grušeckého.\n\n28. července 1680 se Agafja vdala za dcara Fjodora a začala silně ovlivňovat ruský carský dvůr: u dvora se začaly holit vousy a nosit západoevropská móda.Ona sama byla první carevnou, která si odhalila vlasy a nosila západní (polské) oblečení.\n\n11. července 1681 carevna porodila syna Ilju, ale zemřela na poporodní komplikace o tři dny později. O šest dní později zemřel i malý carevič. v roce 1682 se Fjodorovou druhou manželkou stala Marfa Matvejevna Apraksina.\n"}
{"id": "934238", "url": "https://cs.wikipedia.org/wiki?curid=934238", "title": "USS John C. Stennis (CVN-74)", "text": "USS John C. Stennis (CVN-74)\n\nUSS \"John C. Stennis\" (CVN-74) je letadlová loď Námořnictva Spojených států třídy \"Nimitz\", která působí v aktivní službě od roku 1995. Jedná se o sedmou postavenou jednotku této třídy.\n\nLoď je pojmenována podle amerického senátora Johna C. Stennise ze státu Mississippi. Stavba lodi byla zahájena 13. března 1991 v loděnici Newport News Shipbuilding v Newport News. Ke křtu došlo 11. listopadu 1993, spuštěna na vodu byla o dva dny později, do služby byla zařazena 9. prosince 1995 na základně Naval Station Norfolk (Virginie). Po návratu z první mise v Perském zálivu připlula v srpnu 1998 do nového domovského přístavu na základně Naval Air Station North Island v San Diegu (Kalifornie), od roku 2005 má domovský přístav na základně Naval Base Kitsap v Bremertonu (Washington).\n\nV roce 2004 byla přidělena do třetí úderné skupiny jako její vlajková loď.\n\n"}
{"id": "934243", "url": "https://cs.wikipedia.org/wiki?curid=934243", "title": "USS George Washington (CVN-73)", "text": "USS George Washington (CVN-73)\n\nUSS \"George Washington\" (CVN-73) je letadlová loď Námořnictva Spojených států třídy \"Nimitz\", která působí v aktivní službě od roku 1992. Jedná se o šestou postavenou jednotku této třídy. Loď je pojmenována podle 1. prezidenta USA George Washingtona, jedná se celkově o čtvrté takto pojmenované americké plavidlo.\n\nStavba lodi byla zahájena 25. srpna 1986 v loděnici Newport News Shipbuilding v Newport News. Ke křtu a spuštění na vodu došlo 21. července 1990, do služby byla zařazena 4. července 1992 na základně Naval Station Norfolk (Virginie).\n\nJe vlajkovou lodí páté úderné skupiny. Jejím současným domovským přístavem je základna v japonském městě Jokosuka.\n\nV listopadu 2013 se loď, doprovázená křižníky USS \"Antietam\" a USS \"Cowpens\" a torpédoborcem USS \"Mustin\", podílela na humanitární pomoci Filipínám, které zasáhl tajfun Haiyan. Sloužila jako platforma pro vrtulníky se zásobami. \n\n"}
{"id": "934244", "url": "https://cs.wikipedia.org/wiki?curid=934244", "title": "Rovšan Bajramov", "text": "Rovšan Bajramov\n\nRovšan Bajramov (* 7. května 1987 Baku) je ázerbájdžánský zápasník – klasik, stříbrný olympijský medailista z roku 2008 a 2012.\n\nZápasení se věnoval od svých 12 let v Baku pod vedením Gulahmada Husejnova. Specializuje se na řecko-římský (klasický) styl. Jeho osobním trenérem je Hidžran Šarifov. V ázerbájdžánské mužské reprezentaci se pohyboval od roku 2004 ve váze do 55 kg, což je v rozporu s tehdejšími pravidly o startu dorostenců s muži (pravidla FILA r. 2004, článek 6), odstavec a)). V olympijské kvalifikaci pro účast na olympijských hrách v Athénách však neuspěl. \n\nV roce 2008 startoval na olympijských hrách v Pekingu jako úřadující mistr Evropy. V semifinále porazil svého velkého rivala Arména Romana Amojana 2:0 na sety a postoupil do finále proti Naziru Mankijevovi z Ruska. Ve finálovém souboji se v prvním setu ujal po minutě vedení suplexem 3:0, ale Mankijev vzápětí využil nepozornosti rozhočích a kotrachvatem, v průběhu něhož ho rozhodil dotykem pod kolenem, snížil na 3:2. V následném parteru neustál Mankijevův poraz za dva body a prohrál první set 3:4 na technické body. V druhém setu, po minutě převzal roli útočícího v parteru a hodem se ujal vedení 2:0. Závěr setu však opět nezvládl, přítrhem nechal Mankijeva snížit a zároveň se nechal vytlačit ze žíněnky. Druhý set tak vyhrál jeho soupeř 2:2 na technické body, jako poslední bodující. Po prohře 0:2 na sety získal stříbrnou olympijskou medaili.\n\nRok 2010 vynechal kvůli zranění. Vrátil se v roce 2011 a titulem mistra světa vybojoval účastnickou kvótu pro Ázerbájdžán na olympijských hrách v Londýně ve váze do 55 kg. Bez ztráty technického bodu postoupil do olympijského finále proti Íránci Hamídu Suriánovi. V úvodním setu ho půl minuty před koncem poslal rozhodčí za pasivitu do parteru, čehož jeho soupeř využil a koršunem prohrál první set 0:2 na technické body. Ve druhém setu v závěru první minuty chyboval a dostal zvratem Íránce do vedením 0:1 na technické body. Tento bodový náskok nesmazal a po prohře 0:2 na sety získal druhou stříbrnou olympijskou medaili. Vzápětí ukončil sportovní kariéru. Své rozhonutí časem přehodnotil, v roce 2015 se připravil na mistrovství světa v Las Vegas a druhým místem zajistil pro Ázerbájdžán účastnickou kvótu pro olympijské hry v Riu ve váze do 59 kg. Bez ztráty technického bodu postoupil do olympijského semifinále, kde nečekaně prohrál s málo známým Japoncem Šinobu Ótou na lopatky. Souboj o třetí místo s Norem Stig-André Bergem takticky nezvádl. V druhé půli se ujal po Bergeho pasivitě vedení 1:0 na technické body, ale minutu a půl před koncem vlastní pasivitou nechal Nora srovnat na 1:1. Protože Nor bodoval jako poslední, prohrával na technické body. V závěrečné minutě se proti Bergemu v úchopu neprosadil a obsadil dělené 5. místo.\n\n\n"}
{"id": "934245", "url": "https://cs.wikipedia.org/wiki?curid=934245", "title": "Princip potěšení", "text": "Princip potěšení\n\nPrincip potěšení (vůle k příjemnosti) je princip, kterým se řídí nevědomá složka osobnosti – id. Pokud jde o stav napětí a zvyšující úroveň stimulace, id se snaží obnovit v těle nízkoenergetickou úroveň – vyhnout se bolesti a získat potěšení. Procesy, kterými id snižuje tlak na reflexní akce a primární proces.\n"}
{"id": "934251", "url": "https://cs.wikipedia.org/wiki?curid=934251", "title": "Římskokatolická farnost u kostela sv. Jana, Mikulov na Moravě", "text": "Římskokatolická farnost u kostela sv. Jana, Mikulov na Moravě\n\nŘímskokatolická farnost u kostela sv. Jana, Mikulov na Moravě je územní společenství římských katolíků s farním kostelem svatého Jana Křtitele ve městě Mikulov v děkanátu Mikulov.\n\nDnešní mikulovský chrám svatého Jana Křtitele s bývalou kolejí piaristů je již druhým chrámem stejného zasvěcení. Ten původní se nacházel za městskými hradbami poblíž špitálu a představoval pouze přechodné útočiště řádu. Pro malý prostor, vlhkost a neudržitelný stav začala roku 1632 (jen rok po příchodu piaristů do Mikulova) výstavba nového, daleko velkorysejšího komplexu. Stavba se protáhla až do roku 1712.\nFarářem je od 1. listopadu 2012 R. D. Oldřich Chocholáč.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. červen. Adorační den připadá na 3. dubna. \n\nVe farnosti se pravidelně koná tříkrálová sbírka. V roce 2015 se při ní na území Mikulova vybralo 54 874 korun.Při sbírce v roce 2016 činil výtěžek v celém Mikulově 60 436 korun.\n\n"}
{"id": "934252", "url": "https://cs.wikipedia.org/wiki?curid=934252", "title": "USS George Washington", "text": "USS George Washington\n\nOznačení USS \"George Washington\" nesla na počest prvního amerického prezidenta George Washingtona v historii amerického námořnictva čtyři plavidla:\n"}
{"id": "934254", "url": "https://cs.wikipedia.org/wiki?curid=934254", "title": "USS United States", "text": "USS United States\n\nOznačení USS \"United States\" nesla na počest Spojených států amerických v historii jejich námořnictva čtyři plavidla:\n"}
{"id": "934257", "url": "https://cs.wikipedia.org/wiki?curid=934257", "title": "Jan Vlk", "text": "Jan Vlk\n\nJan Vlk (9. července 1822 Telč, Rakouské císařství – 31. července 1896 Liliendorf, Rakousko-Uhersko) byl český právník, notář, buditel a básník.\n\nNarodil se v Telči, studoval v Jihlavě, Brně a pak právnickou fakultu olomoucké univerzity. Během studií v Olomouci se začal podílet na českém vlasteneckém hnutí, podílel se na založení Slovanské lípy, prvního českého politického spolku na Moravě. Účastnil se také bojů v Praze během revolučního roku 1848. Po rozpuštění Slovanské lípy během Bachova absolutismu jeho vlastenecká a politická činnost na čas ustala.\n\nDo roku 1850 působil jako právní koncipient u Aloise Pražáka v Brně. Po složení soudcovské zkoušky se stal auskultantem u soudu v Novém Jičíně, pak působil také v Hranicích, Těšíně, Varíně, Bratislavě, Zlatých Moravcích, Skalici a v Trenčíně. Po zrušení c. k. soudů v Uhrách byl v roce 1861 jmenován notářem ve Znojmě, kde u něj jako koncipient pracoval Jaroslav Palliardi.\n\nV roce 1867 dvakrát neúspěšně kandidoval do Moravského zemského sněmu za venkovské obce Znojemska, ale pokaždé jej porazil Johann Fux.\n\nVe Znojmě začal působit jako národní buditel. V místním převážně německém prostředí prosazoval zájmy Čechů. V roce 1868, u příležitosti 70. narozenin Františka Palackého inicioval první moravský tábor lidu v Kravsku, první veřejné vystoupení Čechů na Znojemsku. Inicioval také vznik Vzájemné záložny, českého peněžního ústavu, a byl předsedou Znojemské matice školské. V roce 1870 stál u zrodu Besedy Znojemské, stal se jejím předsedou, kterým byl až do své smrti. V rámci Besedy působil jako herec a dramaturg, na divadlo přispíval i finančně.\n\nSkladbě básní se začal věnovat v roce 1848. Psal milostnou lyriku s motivy národního obětování a nadšení. Jeho nejznámější báseň \"Přijde jaro, přijde\" byla později zhudebněna Arnoštem Förchtgottem. V letech 1852–1853 se poezii přestal věnovat a napsal dvě právnická díla.\n\nZemřel 31. července 1896 v Liliendorfu u Vranova nad Dyjí. Jeho pohřeb na hřbitově ve Znojmě se stal manifestací místních Čechů.\n\n \n"}
{"id": "934258", "url": "https://cs.wikipedia.org/wiki?curid=934258", "title": "Vít Mandík", "text": "Vít Mandík\n\nVít Mandík (* 1. listopadu 1968) je český politik a ekonom, v letech 2010 až 2014 primátor města Ústí nad Labem, člen ČSSD.\n\nVystudoval firemní řízení, marketing a krizové řízení na Fakultě podnikohospodářské Vysoké školy ekonomické v Praze (získal titul Ing.).\n\nPůsobil jako podnikatel a ekonom, zároveň byl od 90. let členem statutárních orgánů řady společností. Například byl jednatelem a společníkem firmy EURO cont., s.r.o.; jednatelem Obecního domu města Ústí nad Labem, s.r.o.; členem dozorčí rady a předsedou představenstva Kovárny Jiříkov a.s. či členem představenstva Energetických a dopravních staveb a.s. Dále se uvádí jako jednatel a společník ekonomických subjektů JUTTA, s.r.o.; Real de Luxe, s.r.o. a MDI GROUP s.r.o. Své podnikatelské aktivity ukončil na podzim roku 2010.\n\nVít Mandík je rozvedený a má jedno dítě. Žije v Ústí nad Labem, konkrétně v části Krásné Březno.\n\nV roce 2007 vstoupil do ČSSD.\n\nV komunálních volbách v roce 2010 úspěšně kandidoval za ČSSD do Zastupitelstva města Ústí nad Labem. Zároveň byl v komunálních volbách v roce 2010 zvolen zastupitelem městského obvodu Ústí nad Labem-Neštěmice. I když kandidoval až na sedmém místě kandidátky ČSSD a nijak mu nepomohly ani preferenční hlasy, byl v listopadu 2010 zvolen primátorem statutárního města Ústí nad Labem. Po svém zvolení do funkce se vzdal mandátu zastupitele obvodu Neštěmice.\n\nV komunálních volbách v roce 2014 obhájil za ČSSD post zastupitele města Ústí nad Labem. Vzhledem ke konečnému 3. místu pro ČSSD (11,74 % hlasů, 5 mandátů) však neobhájil pozici primátora a po ustavujícím zastupitelstvu v listopadu 2014 rezignoval i na funkci řadového zastupitele, aby si dle svých slov mohl odpočinout a vrátit se zpět do oblasti, které rozumí a kterou zná, tedy korporátní finance.\n\nV dubnu 2014 zahájila policie trestní stíhání Mandíka pro porušení povinnosti při správě cizího majetku a zneužití pravomoci úřední osoby. Obvinění souvisí s projektem vítání občánků, které pro město Ústí nad Labem organizovala společnost Darothore. Podle policie městu vznikla škoda nejméně milión korun. V březnu 2015 policie oznámila, že vyšetřování případu bylo ukončeno a že spis byl odeslán státnímu zastupitelství s návrhem na podání obžaloby.\n"}
{"id": "934259", "url": "https://cs.wikipedia.org/wiki?curid=934259", "title": "Šeng Ce-tchien", "text": "Šeng Ce-tchien\n\nŠeng Ce-tchien ( * 6. listopadu 1972) je bývalý čínský zápasník specializující se na zápas řecko-římský. Na olympijských hrách třikrát reprezentoval ČLR a pokaždé vybojoval bronzovou medaili. V roce 1998 získal stříbro na mistrovství světa, v roce 1993 a 1999 vybojoval šesté a v roce 1995 obsadil 28. místo. V roce 1992 vybojoval zlato, v letech 1991, 1993 a 1996 bronz, v roce 1995 čtvrté a v roce 1999 páté místo na mistrovství Asie. V roce 1994 vybojoval stříbro a v roce 1999 bronz na Asijských hrách.\n\n"}
{"id": "934264", "url": "https://cs.wikipedia.org/wiki?curid=934264", "title": "Ancuța Bobocelová", "text": "Ancuța Bobocelová\n\nAncuța Bobocelová (nepřechýleně Ancuța Bobocel, * 3. října 1987 Drobeta-Turnu Severin, Mehedinți, Rumunská socialistická republika) je rumunská atletka, běžkyně, která se specializuje na střední tratě. Její hlavní disciplínou je především běh na 3000 metrů překážek. V halových sezónách startuje převážně v bězích na 1500 a 3000 metrů.\n\nJeden z prvních úspěchů na mezinárodní scéně zaznamenala v roce 2003 na juniorském mistrovství Evropy ve finském Tampere, kde si doběhla v závodě na 2000 metrů překážek pro stříbrnou medaili. Zlato získala její krajanka Catalina Opreaová, jež zvítězila o více než 10 sekund. O rok později vybojovala stříbro rovněž na MS juniorů v italském Grossetu, kde byl závod juniorek na 3000 m překážek na programu vůbec poprvé.\n\nV roce 2005 se podruhé zúčastnila evropského juniorského šampionátu, a znovu skončila na stříbrné pozici. Sbírku stříbrných medailí rozšířila na následujícím MSJ 2006 v Pekingu. Ve finále nestačila pouze na Keňanku Caroline Tuigongovou, jež závod absolvovala bosá. I přesto dokázala vylepšit rekord šampionátu, když cílem proběhla v čase 9:40,95. Bobocelová si vylepšila osobní rekord na 9:46,19.\n\nV roce 2007 startovala na halovém ME v Birminghamu, kde v závodě na 3000 metrů doběhla na 11. místě. Na evropském šampionátu do 23 let v Debrecínu rozšířila svoji sbírku stříbrných medailí, když ve finále steeplu prohrála s Polkou Kowalskou. Na MS v atletice 2007 v japonské Ósace obsadila ve druhém rozběhu 7. místo, což k postupu do finále nestačilo. V rozběhu skončila také na letních olympijských hrách 2008 v Pekingu.\n\nNa halovém evropském šampionátu v Turíně v roce 2009 znovu startovala v běhu na 3000 metrů. V rozběhu se umístila na celkovém 11. místě a postoupila do finále. V něm doběhla na osmé pozici v novém osobním rekordu 8:59,78. V letní sezóně uspěla na světové letní univerziádě v Bělehradě, kde 10. července získala stříbrnou medaili ve steeplu (9:38,14). O několik dní později, 19. července se na této trati stala v litevském Kaunasu mistryní Evropy do 23 let. Pro titul si doběhla nikým neatakovaná v čase 9:47,90. Stříbro získala Němka Julia Hillerová (9:57,44) a bronz její krajanka Susanne Lutzová (10:01,87). Na Mistrovství světa v atletice 2009 v Berlíně se na olympijském stadionu do finále z rozběhu neprobojovala. Sezónu završila začátkem října zlatou medailí na Frankofonních hrách v libanonském Bejrútu, kde trať zdolala za 10:05,01.\n\nNa halovém MS 2010 v katarském Dauhá si v rozběhu vylepšila osobní rekord na tříkilometrové trati na 8:54,08. I přesto do finále nepostoupila. Úspěšnější byla na ME v atletice v Barceloně, kde v rozběhu obsadila desátou pozici. Finálový závod ve steeplu dokončila výkonem 9:41,20 na 9. místě. Od bronzové pozice byla vzdálena necelých dvanáct sekund a na mistryni Evropy, Rusku Juliju Zarudněvovou v cíli ztratila více než 23 sekund.\n\nÚspěšně se věnuje také krosovým běhům. Na mistrovství Evropy v krosu v nizozemském Tilburgu v roce 2005 vybojovala v juniorské kategorii zlatou medaili na trati o celkové délce 4830 metrů. Na předchozím evropském šampionátu v krosu v německém Heringsdorfu vybojovala na trati dlouhé 3,64 km stříbrnou medaili. Mezi juniorkami startovala také na ME v krosu 2006 v italském městě San Giorgio su Legnano, kde na trati dlouhé 4100 m doběhla na bronzové pozici.\n\nDalší úspěch zaznamenala na evropském krosovém šampionátu ve Španělsku (město Toro) v roce 2007. Zde zvítězila na trati 6700 m v kategorii žen do 22 let, když trať zaběhla v čase 22:35. Stříbro získala Adrienne Herzogová z Nizozemska, jež doběhla o dvě sekundy později a bronz Polka Katarzyna Kowalská, která na Rumunku ztratila devět sekund. Na ME v krosu 2008 v Bruselu doběhla na šestikilometrové trati na 5. místě (kategorie do 22 let).\n\n"}
{"id": "934265", "url": "https://cs.wikipedia.org/wiki?curid=934265", "title": "OpenJDK", "text": "OpenJDK\n\nOpenJDK (Open Java Development Kit) je bezplatná a open source implementace Java Platform, Standard Edition (Java SE). Projekt byl započat společnosti Sun Microsystems v roce 2006, v současnosti jej vyvíjí Oracle Corporation.\nImplementace je pod licencí GNU General Public License (GNU GPL) s linkovací výjimkou GPL, které podléhají komponenty, které souvisejí s knihovnami Javy.\n\nOpenJDK je oficiální implementací od verze Java SE 7.\n\nProjekt OpenJDK se skládá z několika částí. V zásadě se jedná o HotSpot (virtuální stroj), Java Class Library a javac (primární Java kompilátor).\n\nPlug-in do webového prohlížeče a Web Start, kteří jsou součástí Javy od Oraclu nejsou zahrnuty v OpenJDK.\nSun již v minulosti naznačil, že se pokusí otevřít zdrojové kódy těchto součástí, ale ani Sun, ani Oracle tak nakonec neučinili.\n\n"}
{"id": "934266", "url": "https://cs.wikipedia.org/wiki?curid=934266", "title": "Katharina Matzová", "text": "Katharina Matzová\n\nKatharina Matzová (* 11. června 1935 Hejnice) je německá herečka.\n\nNarodila se sice v československých Hejnicích (v dnešním Libereckém kraji, ve Frýdlantském výběžku), ale herecké vzdělání získala v německém Magdeburgu. První angažmá získala v Greifswaldu, odkud se po čtyřech letech přesunula do souboru Deutsches Theater ve východním Berlíně a následně do hamburského divadla. Roku 1950 debutovala ve filmu natáčeném východoněmeckou společností Deutsche Film AG (DEFA) a svou první filmovou hlavní rolí ztvárnila ve snímku \"Hotelboy Ed Martin\" natočeném podle románu amerického spisovatele Alberta Maltze. Dnes se objevuje především v televizních seriálech.\n"}
{"id": "934273", "url": "https://cs.wikipedia.org/wiki?curid=934273", "title": "Seznam lůžkových hospiců v Česku", "text": "Seznam lůžkových hospiců v Česku\n\nToto je seznam lůžkových hospiců v České republice, provozovaných povětšinou církvemi nebo s nimi spjatými občanskými sdruženími:\n\n"}
{"id": "934274", "url": "https://cs.wikipedia.org/wiki?curid=934274", "title": "Seznam kulturních památek v Hukvaldech", "text": "Seznam kulturních památek v Hukvaldech\n\n"}
{"id": "934275", "url": "https://cs.wikipedia.org/wiki?curid=934275", "title": "Valérie Benguigui", "text": "Valérie Benguigui\n\nValérie Benguigui (6. listopadu 1965 Paříž − 2. září 2013 tamtéž) byla francouzská divadelní a filmová herečka.\n\nSvou filmovou kariéru zahájila v roce 1986 ve snímku \"On a volé Charlie Spencer!\". Později hrála v řadě dalších filmů, mezi které patří \"Chaos\" (2001), \"Mezi zdmi\" (2008) nebo \"Ztraceni v lásce\" (2009). Za svou roli ve filmu \"Jméno\" získala v roce 2013 ocenění \"Césara pro nejlepší herečku ve vedlejší roli\". Filmy tvořily stěžejní složku její herecké činnosti, v divadlech a v televizi hrála poměrně málo.\n\nByla vdaná za Erica Waplera, herce a majitele restaurace. Měla dva syny, Césara a Abrahama. Zemřela na rakovinu prsu ve svých sedmačtyřiceti letech.\n\n"}
{"id": "934279", "url": "https://cs.wikipedia.org/wiki?curid=934279", "title": "Neapolská stupnice", "text": "Neapolská stupnice\n\nMěkká neapolská stupnice (italsky \"scala minore napoletana\") se tvoří:\nPřítomnost intervalu zvětšené sekundy (mezi šestým a sedmým stupněm) a především, postup dvou intervalů malé sekundy (h-c-des), charakteristické pro cikánské stupnice.\n\nIntervalový postup je (s = sekunda, p = půltón):\nSchematicky:\nMollová neapolská stupnice od C, vzestupně:\na sestupně:\n\n"}
{"id": "934280", "url": "https://cs.wikipedia.org/wiki?curid=934280", "title": "Zdeněk Fink", "text": "Zdeněk Fink\n\nZdeněk Fink (* 16. ledna 1955 Hradec Králové) je český politik a lékař, v letech 2010 až 2018 primátor města Hradce Králové, v letech 2004 až 2008 a opět od roku 2012 zastupitel Královéhradeckého kraje, předseda Hradeckého demokratického klubu.\n\nVystudoval Gymnázium J. K. Tyla v Hradci Králové. Od roku 1974 pracoval ve Fakultní nemocnici Hradec Králové jako sanitář a uklízeč. Při zaměstnání však vystudoval Lékařskou fakultu Univerzity Karlovy v Hradci Králové a získal titul MUDr. Od roku 1981, kdy promoval, tak ve Fakultní nemocnici Hradec Králové působil jako lékař na otorinolaryngologické klinice. V nemocnici pracoval až do roku 1994, kdy začal provozovat soukromou lékařskou praxi (AKORD-sdružené ambulantní centrum s.r.o.) ve stejném oboru.\n\nZdeněk Fink je po druhé ženatý a má tři děti. Žije v Hradci Králové.\n\nV komunálních volbách v roce 1998 úspěšně kandidoval jako nestraník za subjekt \"Sdružení OS, NK\" do Zastupitelstva města Hradce Králové. Mandát zastupitele obhájil v komunálních volbách v roce 2002 opět jako nestraník na kandidátce subjektu \"Sdružení SOS, NK - Hradecký demokratický klub\". Byl sice kandidátem tohoto sdružení na primátora města, ale vzhledem k volebnímu výsledku strany (7,32 % hlasů) byl zvolen do funkce radního města. Mandát zastupitele města obhájil i v komunálních volbách v roce 2006 jako nestraník za SOS na kandidátce subjektu \"Hradecký demokratický klub - sdružení SOS, NK\". Také v těchto volbách byl kandidátem Hradeckého demokratického klubu na primátora města a opět se stal vzhledem k volebnímu výsledku (7,72 % hlasů) radním města. V komunálních volbách v roce 2010 pak kandidoval jako nestraník za \"Hradecký demokratický klub, Sdružení politické strany ALTERNATIVA a nezávislých kandidátů\" a již po čtvrté se stal zastupitelem města. Po velmi složitých a dlouhých povolebních jednáních, která trvala 73 dnů, byl v prosinci 2010 zvolen primátorem statutárního města Hradce Králové.\n\nDo vyšší politiky se pokoušel neúspěšně vstoupit, když v krajských volbách v roce 2000 kandidoval jako nestraník za \"Koalici politických stran Volba pro město a Strana pro otevřenou společnost\" do Zastupitelstva Královéhradeckého kraje. Strana se ale do krajského zastupitelstva nedostala. Podařilo se mu to až v krajských volbách v roce 2004 jakožto nestraníkovi za SOS na kandidátce \"ED, VPM, SOS - Volba pro kraj\". V dalších krajských volbách v roce 2008 se mu nepodařilo mandát na kandidátce \"Volby pro kraj\" obhájit (strana se totiž do zastupitelstva nedostala). Do Zastupitelstva Královéhradeckého kraje se tak vrátil až po úspěšné kandidatuře v krajských volbách v roce 2012, kdy kandidoval jako nestraník za KDU-ČSL na kandidátce \"Koalice pro Královéhradecký kraj - KDU-ČSL - HDK - VPM\". V krajských volbách v roce 2016 se mu podařilo z pozice člena HDK obhájit mandát zastupitele Královéhradeckého kraje, když kandidoval za subjekt \"\"Koalice pro Královéhradecký kraj\"\" (tj. KDU-ČSL, VPM a HDK). Na kandidátce byl původně na 7. místě, ale vlivem preferenčních hlasů skončil třetí.\n\nV komunálních volbách v roce 2014 obhájil post zastupitele města Hradce Králové, když vedl kandidátku subjektu Hradecký demokratický klub, který tamní volby vyhrál (25,56 % hlasů, 12 mandátů). HDK uzavřel koalici s ČSSD, TOP 09 a KDU-ČSL a Zdeněk Fink byl dne 25. listopadu 2014 zvolen pro druhé funkční období primátorem města Hradce Králové.\n\nV srpnu 2014 se stal předsedou Hradeckého demokratického klubu. V komunálních volbách v roce 2018 byl lídrem kandidátky Hradeckého demokratického klubu do Zastupitelstva města Hradec Králové, post zastupitele obhájil. Hradeckému demokratickému klubu se však nepodařilo stát součástí koalice a novým primátorem se stal Alexandr Hrabálek.\n"}
{"id": "934281", "url": "https://cs.wikipedia.org/wiki?curid=934281", "title": "Talisker", "text": "Talisker\n\nTalisker je palírna skotské whisky. Na březích zátoky Loch Harport se rozkládá vesnice Carbost, která je domovem jediné palírny na ostrově Skye. Palírna získala několik ocenění.,\n\nUž od dob, kdy se v Taliskeru poprvé zatopilo pod kotli, čerpala palírna základní tekutý materiál z jedenadvaceti podzemních pramenů na nedalekém \"Jestřábím kopci\" (v gaelštině \"Cnoc nan Speirag\"). Měkká voda pocházející z těchto pramenů je bohatě nasycená rašelinou což dle vyjádření palírny tak dává whisky Talisker osobitou chuť.\n\nOhromné množství vody není zapotřebí pouze jako základní složka destilátu, ale také k naplnění kondenzačních kádí, kterých mají v Taliskeru pět. Jsou vyrobeny ze dřeva a každou hodinu do nich proudí 75 tisíc litrů chladné vody z říčky Carbost Burn.\n\nPalírna používá k destilaci 5 kotlů. Tento nezvyklý počet je pozůstatkem z dřívějších dob, kdy se v palírně pálila whisky 3x. Od této metody se postupem času upustilo a whisky Talisker se od roku 1928 destiluje pouze 2x. Zbytek výrobní technologie zůstal po desetiletí zachován. Dokonce i po velkém požáru v roce 1960, kdy téměř celá palírna shořela. Při rychlé rekonstrukci tehdejší mistr palírník nechtěl nic riskovat, a proto nechal vyrobit naprosto identické kopie původních destilačních kotlů i s jejich svéráznými rameny ve tvaru U. Nové kotle začaly produkovat destilát už po necelých 2 letech od velkého požáru.\n\nHistorie palírny se začala psát v roce 1830, kdy ji založili bratři MacAskillovi - Hugh a Kenneth. Dle tehdejších záznamů SWIR (Scotch Whisky Industry Record) byl Talisker jednou z osmi licencovaných palíren na ostrově Skye. Dvě století rušného dění v odvětví přežil pouze on.\n\nV průběhu historie palírny se vystřídalo několik názvů - Carbost odkazující na místo, kde palírna sídlila nebo MacAskill's podle bratrů zakladatelů. Osud Taliskeru byl mnohokrát nahnutý a je k podivu, že dnes prosperuje lépe než kdy dříve. V roce 1857 zažila palírna bankrot a za 500 liber ji koupil Donald McLellan, ten 1863 zkrachoval a za 500 liber ji koupil John Anderson, který ji i zrenovoval. Další v sérii bankrotů následoval v roce 1879, kdy ji za 2500 liber koupil Roderick Kemp a v roce 1898 se palírna spojila s Dailuaine. Následovaly 2 dekády provozu než se palírna v roce 1925 stala součástí DCL (Distillers Company Limited). Po četných sloučeních firmy přešla nakonec k UDV (United Distillers and Vintners), a je tak nyní ve vlastnictví koncernu Diageo, kde je součástí programu Classic Malts of Scotland.\n\nTalisker 10 let\nTalisker 18 let\nTalisker 20 let\nTalisker 30 let\nTalisker Storm\nTalisker 57° North\nTalisker Distillers' Edition\n\n"}
{"id": "934282", "url": "https://cs.wikipedia.org/wiki?curid=934282", "title": "Bandita", "text": "Bandita\n\nBandita může být:\n\n\n\n"}
{"id": "934284", "url": "https://cs.wikipedia.org/wiki?curid=934284", "title": "Těhotenské zboží", "text": "Těhotenské zboží\n\nTěhotenské zboží je druh obchodovatelného sortimentu, který se zaměřuje na období těhotenství.\n\nV rámci těhotenského zboží je možné rozlišovat celou řadu produktů. Zejména se jedná o oblečení pro období samotného těhotenství a dále zahrnuje i oblečení přizpůsobené pro období kojenecké. Mezi konkrétní příklady těchto produktů patří těhotenské kalhoty, těhotenské rifle, těhotenské sukně, těhotenské šaty, kojící a těhotenská trička, kojící a těhotenské tuniky, kojící a těhotenské halenky, těhotenské prádlo, těhotenské silonky, kojící a těhotenská pyžama, župany a další.\nTěhotenské zboží bývalo do roku 1989 velice nedostatkovým artiklem. Ženy tak byly odkázány na šicí stroje nebo švadleny. V devadesátých letech se situace s dostupností těhotenského zboží sice mírně zlepšila, ale cena byla poměrně vysoká a výběr malý. Po roce 2000 se s rozmachem obchodních center rozšířila i nabídka těhotenského zboží, která však většinou bývá u jednotlivých obchodníků spíše okrajovou záležitostí. S rozvojem obchodování na internetu se do této oblasti dostal i sortiment pro těhotné ženy.\n"}
{"id": "934288", "url": "https://cs.wikipedia.org/wiki?curid=934288", "title": "Toušek", "text": "Toušek\n\nPříjmení Toušek (Toušková), \"Touschek, Tauschek, Tauscheck\":\n\n\n\n"}
{"id": "934291", "url": "https://cs.wikipedia.org/wiki?curid=934291", "title": "Nova (operační system)", "text": "Nova (operační system)\n\nNova je v informatice název kubánské státem podporovaná distribuce Linuxu, která byla poprvé vydána v únoru 2009. Byla vytvořena v Havaně na Univerzitě informačních technologií (UCI) studenty a profesory pro poskytnutí Free and open source software (FLOSS) méně zkušeným uživatelům a kubánským institucím.\n\nCílem distribuce Nova bylo dosáhnout „suverenity a technologické nezávislosti“ Kuby a být instalována do každého počítače na Kubě, kde je Microsoft Windows stále nejvíce rozšířený operační systém. Systém je směřován do kubánské státní správy s úmyslem nahradit Windows. Hector Rodriguez, rektor UCI řekl, že „Svobodný software je blíže k ideologii kubánského lidu, především pro nezávislost a suverenitu“. Dalším citovaným důvodem pro vývoj systému je embargo Spojených států uvalené na Kubu, jehož důsledkem je pro Kubánce obtížný nákup legálního softwaru Windows a jeho aktualizací. Dalším důvodem jsou potenciální bezpečnostní problémy pro kubánskou vládu, protože vláda Spojených států má údajně přístup k zdrojovým kódům Microsoftu.\n\nKuba plánovala používat systém Nova jako hlavní operační systém, po dokončení migrace měl být nainstalován na 90 % všech pracovních míst. Na počátku roku 2011 UCI oznámila, že migrace do nového operačního systému proběhla u více než 8000 počítačů. Od začátku roku 2011 měly nové počítače na kubánský trh přicházet s instalovanými systémy Windows a Nova.\n\nPrvní verze operačního systému Nova, jménem Baire, je založena na Gentoo Linuxu, další verze Nova 2.1 Desktop Edition je založena na systému Ubuntu. Nova Escritorio je kancelářský balík vyvinutý na UCI k náhradě Microsoft Office.\n\nPodle Distrowatch byl vývoj této distribuce ukončen.\n\n"}
{"id": "934292", "url": "https://cs.wikipedia.org/wiki?curid=934292", "title": "USS Abraham Lincoln", "text": "USS Abraham Lincoln\n\nOznačení USS \"Abraham Lincoln\" nesla na počest 16. amerického prezidenta Abrahama Lincolna v historii amerického námořnictva dvě plavidla:\n"}
{"id": "934293", "url": "https://cs.wikipedia.org/wiki?curid=934293", "title": "The Concert for New York City", "text": "The Concert for New York City\n\nThe Concert for New York City byl benefiční koncert, který se odehrál 20. října 2001 v Madison Square Garden v New Yorku jako reakce na teroristické útoky 11. září 2001. Kromě vystoupení pro charitu byl koncert pokusem poctít členy New York City Fire Department a New York City Police Department, kteří na místě zasahovali, jejich rodiny, všechny, kteří při útocích zemřeli, a ty, kteří pomáhali se záchrannými akcemi.\n\nKoncert by organizován Paulem McCartneym. Vystoupilo na něm mnoho hudebních hvězd, například The Who, Mick Jagger a Keith Richards, David Bowie, Elton John, Eric Clapton, Bon Jovi, John Mellencamp a Kid Rock, Jay-Z, Destiny's Child, Backstreet Boys, James Taylor, Billy Joel, Melissa Etheridge, Five for Fighting nebo Goo Goo Dolls.\n"}
{"id": "934306", "url": "https://cs.wikipedia.org/wiki?curid=934306", "title": "Vinga", "text": "Vinga\n\nVinga leží v západní části Rumunska, v severní části Banátu, na mezinárodní silnici E 671 a železniční trati mezi městy Timisoara a Arad. Obyvatelstvo je především rumunské nebo maďarské národnosti. Žije zde i katolická bulharská menšina, která byla do roku 1930 majoritní. Mezi další etnika patří Romové, Slováci, Ukrajinci a Srbové.\n\nPrvní důkaz existence obca Vinga pochází z roku 1231. Během expanze Osmanské říše na Balkán byla obec zničena, ale v první polovině 18. století začaly osídlovat obec rodiny ze západního Bulharska V roce 1744 již dostává Vinga statut města, no dnes má jenom statut obce (rum. Comuna)\n\nBanátští Bulhaři, kteří začali osídlovat obec, jsou na rozdíl od většiny ostatních Bulharů římští katolíci. Impozantní katolický kostel, který postavili koncem 19. století, je vidět již z dálky. Několik desítek metrů od něj je postaven pravoslavný chrám, kde se scházejí zejména rumunští věřící. Další dva chrámy patří baptistům a letničním křesťanům.\n\nhttps://web.archive.org/web/20130803143325/http://primaria-vinga.ro/news/\n"}
{"id": "934311", "url": "https://cs.wikipedia.org/wiki?curid=934311", "title": "Alvin a Chipmunkové", "text": "Alvin a Chipmunkové\n\nAlvin a Chipmunkové je americký animovaný film. Natočeno bylo také pokračování Alvin a Chipmunkové 2, 3 a .\n\nNa jednom stromě žijí tři neobyčejné veverky – Alvin, Simon a Theodor. Neumí jen mluvit, ale dokonce i překrásně zpívají. Strom tří chipmunků, ale jednoho dne pokácejí, aby mohl sloužit jako vánoční stromeček. Zmatení chipmunkovové se dostanou do dárkového koše neúspěšného skladatele Davida. Ten se s nimi skamarádí, pozve je k sobě domů. Navrhne jim, že u něj mohou bydlet, pokud budou zpívat jeho písničky.\nChipmunkové \"[čipmankové]\" jsou tři veverky (Alvin, Simon \"[Sajmon]\" a Theodor \"[Teodor]\"), kteří krom toho že umí mluvit tak umí i zpívat. Vypadají stejně jako běžné veverky.\n"}
{"id": "934313", "url": "https://cs.wikipedia.org/wiki?curid=934313", "title": "Porcela Plus", "text": "Porcela Plus\n\nPorcela Plus byla česká obchodní společnost.\n\nSpolečnost Porcela Plus byla založena 28. července 1992, jediným vlastníkem a jednatelem byl Radovan Květ. Porcela Plus byl původně název jednoho ze závodů státního podniku Karlovarský porcelán, pro který Radovan Květ pracoval. V listopadu 1992 založila Porcela Plus dceřinou společnost Mottl Glas, ve které měli minoritní podíly Milan Mottl (33 %) a Markéta Charouzová (7 %).\n\nV roce 1994 byla Porcela Plus transformována na akciovou společnost, ve které získala poloviční podíl skupina Charouz Holding. Předsedou představenstva se stal Radovan Květ, předsedou dozorčí rady Jan Trajbold. Podala dvě z osmi nabídek na koupi státního 42 % podílu ve sklářské firmě Crystalex Nový Bor. Nabídka Mottl Glas ve výši 1058 milionů korun se umístila na prvním místě, firma však do 15 dnů (do 19. ledna 1995) nezaplatila požadovaných 10 % z kupní ceny. Na druhém místě se umístila samotná Porcela Plus s nabídkou 818 milionů korun, na třetím společnost West Bohemia Glass nabízející 678 milionů korun, ve které získali ještě před koncem soutěže manažeři Porcely Plus majoritní podíl. Fond národního majetku chtěl uspořádat druhé kolo soutěže, vláda Václava Klause ho však zrušila s odůvodněním, že chce prodat celých 73 % akcií.\n\n21. května 1997 schválila vláda Václava Klause návrh ministra financí Ivana Kočárníka, na základě kterého stát Porcele Plus prodal svůj 72 % podíl v Crystalexu. Na konci srpna 1997 Porcela Plus vlastnila majoritní podíly ve společnostech Karlovarský porcelán a Crystalex, které dohromady zaměstnávaly zhruba 6500 zaměstnanců.\n\n16. června 2000 byla na Investiční a poštovní banku uvalena nucená správa, manažeři Porcely Plus následně dojednali přefinancování úvěrů konsorciem bank. V roce 2001 prodala Porcela Plus dceřinou společnost Crystalex. V letech 2001-2007 byl postupně navyšován základní kapitál a společnost Porcelán holding vlastněná společností Charouz Holding (50 %), Radovanem Květem (25 %) a Janem Součkem (25 %) přišla o majoritu v Porcele Plus. Podíl Charouz Holding získal v roce 2004 fond Tritton registrovaný na Kajmanských ostrovech.\n\nV září 2008 podali členové představenstva Porcely Radovan Květ (předseda) a Jan Souček (místopředseda) na společnost insolvenční návrh. V následném konkursním řízení uznal správce konkursní podstaty závazky ve výši 1,7 miliardy korun. Největším věřitelem byla britská HSBC Bank plc, která přihlásila pohledávky za více než miliardu korun. Přestože měla téměř polovinu\npohledávek zajištěných, získala zpět pouze 12 % jejich hodnoty. Nezajišťěným věřitelům správce vyplatil 7 % hodnoty jejich pohledávek.\n"}
{"id": "934315", "url": "https://cs.wikipedia.org/wiki?curid=934315", "title": "Římskokatolická farnost Dobré Pole", "text": "Římskokatolická farnost Dobré Pole\n\nŘímskokatolická farnost Dobré Pole je územní společenství římských katolíků s farním kostelem svaté Cecílie v obci Dobré Pole v děkanátu Mikulov.\n\nFarní kostel pochází z 18. století, před jeho výstavbou zde stála drobné kaple. Nově byl v obci vztyčen dřevěný kříž při příležitosti konání církevních misií v roce 2006.\nAdministrátorem excurrendo je od srpna 2011 R. D. Mgr. Oldřich Chocholáč.\nDnem vzájemných modliteb farností za bohoslovce a bohoslovců za farnosti brněnské diecéze je 23. listopad. Adorační den připadá na 10. listopad.\n\nVe farnosti se pravidelně pořádá tříkrálová sbírka. V roce 2015 se při ní vybralo 7 745 korun.Při sbírce v roce 2016 činil výtěžek 7 276 korun.\n\n"}
{"id": "934316", "url": "https://cs.wikipedia.org/wiki?curid=934316", "title": "USS Theodore Roosevelt (CVN-71)", "text": "USS Theodore Roosevelt (CVN-71)\n\nUSS \"Theodore Roosevelt\" (CVN-71) je letadlová loď Námořnictva Spojených států třídy \"Nimitz\", která působí v aktivní službě od roku 1986. Jedná se o čtvrtou postavenou jednotku této třídy.\n\nLoď je pojmenována podle 26. prezidenta USA Theodora Roosevelta, jedná se celkově o třetí takto pojmenované americké plavidlo. Stavba lodi byla zahájena 31. října 1981 v loděnici Newport News Shipbuilding v Newport News. Ke křtu a spuštění na vodu došlo 27. října 1984, do služby byla zařazena 25. října 1986 na základně Naval Station Norfolk (Virginie), která je také jejím současným domovským přístavem. Zúčastnila se, mimo jiné, i války v Zálivu, což bylo její první nasazení do bojů.\n\n"}
{"id": "934317", "url": "https://cs.wikipedia.org/wiki?curid=934317", "title": "Klub dobrodruhů", "text": "Klub dobrodruhů\n\nKlub dobrodruhů (2004) je kniha dobrodružných povídek pro mládež českého spisovatele Svatopluka Hrnčíře.\n\nKniha obsahuje třicet šest krátkých povídek s rozličnými náměty ze všech koutů světa a také z různých historických období. Některé z nich spojují členové tzv. klubu dobrodruhů (např. povídky \"Klub dobrodruhů\"‚ \"Setkání s Tarzanem\", \"Poklad piráta Brixe\" nebo \"V zajetí pyramid\"), jiné jsou o zlatokopovi Samuelovi Sirkovi (\"Vetřelec přišel z jihu\", \"Dračí vejce\", \"Pahorek duchů\"). \n\nPovídka \"Příšera z jezera\" je novým dobrodružstvím Sherlocka Holmese. Skutečným českým cestovatelům jsou věnovány povídky \"Boj s jedovatou kufií\" (Enrique Stanko Vráz), \"Ohnivý čaroděj\" (Emil Holub) a \"Lovec orchidejí\" (Benedikt Roezl). V historických povídkách vystupují Vasco da Gama (\"U mysu Dobré naděje zahněte doleva\") nebo James Cook (\"Zajatci z Jižní země\"). \n\nDalší povídky se týkají například majáku, ve kterém straší, jednookého pavouka, který kráčí pyramidou, nalezení mayské studně smrti, Indiána, který objevil Evropu dříve než Kolumbus Ameriku, jezera, kde se ukrývá pravěký ještěr atd.\n"}
{"id": "934319", "url": "https://cs.wikipedia.org/wiki?curid=934319", "title": "USS Theodore Roosevelt", "text": "USS Theodore Roosevelt\n\nOznačení USS \"Theodore Roosevelt\" nesla na počest 26. amerického prezidenta Theodora Roosevelta v historii amerického námořnictva tři plavidla:\n"}
{"id": "934320", "url": "https://cs.wikipedia.org/wiki?curid=934320", "title": "Quintinus Tauler", "text": "Quintinus Tauler\n\nQuintinus Tauler OFM, též \"Kvintius Tauler\" byl český františkán a teolog činný v 2. polovině 15. století. Podle Balbína působil v roce 1481 jako brněnský kvardián. V této funkci a v tomtéž roce měl napsat dle Balbína „velmi zbožný“ traktát \"de tribus animae statibus\" (o třech stavech duše),jeho případné dochování zatím není známo.\n"}
{"id": "934321", "url": "https://cs.wikipedia.org/wiki?curid=934321", "title": "Jan Smolko", "text": "Jan Smolko\n\nJan Smolko OFM ( - 1487, Łowicz, Polsko), též Jan Smolka, byl polský františkán činný v 2. polovině 15. století. Působil jako kazatel a zpovědník, byl kvardiánem františkánského konventu v Łowiczi, kde také roku 1487 zemřel.\n\nPodle soudobé františkánské kroniky J. Komorowskiego byl „velmi věřící a trpělivý muž, pokladnice všeho umění“. Svými chválami měl uzdravit místního dominikánského priora, který byl léta slepý. Proslul však především jako iluminátor knih nejen pro potřeby františkánů, ale také pro Łowiczský dominikánský konvent.\n"}
{"id": "934328", "url": "https://cs.wikipedia.org/wiki?curid=934328", "title": "Václav z Jihlavy", "text": "Václav z Jihlavy\n\nVáclav z Jihlavy OFM byl český františkán činný v 2. polovině 15. století. Je uváděn jako kazatel v nově založeném konventu v Bechyni roku 1490 Posléze pobýval v Brně, kde mohl zastávat funkci lektora klášterní studií a kde dle Balbína napsal roku 1499 své dílo \"Testamento dilectionis Christi Domini in Evangelio\". Jeho další kristologickou prací bylo \"Commentarium super vitam Cristi Domini in Evangelio expressam\". Tato zřejmě rukopisná díla nalezl Balbín za pomoci svého přítele františkána Jindřicha Labeho v soudobých františkánských knihovnách zejména v Olomouci a Brně, jejich pozdější dochování není známo.\n\nFrantiškána nelze zaměňovat s jihlavským radním a písařem Václavem z Jihlavy (1398-1477), písařem olomoucké městské knihy.\n"}
{"id": "934329", "url": "https://cs.wikipedia.org/wiki?curid=934329", "title": "The Bones of What You Believe", "text": "The Bones of What You Believe\n\nThe Bones of What You Believe je debutové studiové album skotské electronicko/synthpopové skupiny Chvrches, které vydalo Virgin Records 23. září 2013 ve dvou vydáních: standardní edici a deluxe edici. Standardní edice obsahuje 12 skladeb a navíc všechny singly, které skupina vydala v letech 2012-2013. Deluxe edice obsahuje stejných 12 skladeb plus 6 extra skladeb: 2 nové písně, 2 remixy a 2 živé videozáznamy.\n"}
{"id": "934341", "url": "https://cs.wikipedia.org/wiki?curid=934341", "title": "Android KitKat", "text": "Android KitKat\n\nAndroid 4.4 KitKat je verze operačního systému Android.\n\nOficiálně měl být představen na Google I/O 2013, avšak od toho internetový gigant odstoupil. Nakonec byl představen až 3. září 2013. Jako první získali novou verzi systému vlastníci Nexus 5 a stalo se tak 31. října 2013, ostatní zařízení Nexus dostala aktualizaci vzápětí. Později se dostala aktualizace i na modely ostatních výrobců, především na vlajkové lodě a dražší modely.\n\nTato verze Androidu s sebou přináší velké změny, zejména vylepšuje plynulost a rychlost prostředí. Jako nejdůležitější novinka bývá prezentována lepší adaptace systému na low-endová zařízení. KitKat by tak měl fungovat i na zařízeních s 340 MB RAM. Zařízení do 512 MB RAM se musí hlásit jako \"low RAM\" zařízení. Pro tato zařízení pak bylo vytvořeno speciální API.\n\nDále přináší podporu pro ART runtime, který má být alternativou pro standardní Dalvik. Hlavním důvodem pro jeho nasazení je zlepšení plynulosti aplikace, rychlejší spouštění aplikace a zlepšení výkonu baterie. Nevýhodou delší instalace aplikace a větší nároky na volné místo.\n\nKitKat dále umožňuje bezkontaktní platby, bezdrátový tisk, průhledný stavový řádek, nahrávání dění na obrazovce telefonu, detektor pohybu (počítá lidské kroky) a mnoho dalšího.\n\nKitKat však s sebou přináší i jedno poměrně zásadní omezení – aplikace mají omezenou možnost práce s kartou SD v telefonu. Aplikace může mít sice i nadále svůj adresář na kartě SD, ale nemůže pracovat s daty mimo tento adresář. Například správci souborů tak již nemohou kopírovat data mezi interním úložištěm a kartou SD a podobně. Omezení se týká pouze karet SD a nesystémových aplikací. Systémové aplikace, tedy ty, které jsou předinstalovány, pracují bez omezení.\n\nAktualizace dané verze Androidu se, jako vždy, zaměřují převážně na opravu nalezených chyb a nepřidávají do aktuální verze žádné větší funkční novinky.\n\nTato verze především vylepšuje kvalitu fotografií vylepšením autofokusu, vyvážení bílé a režimu HDR na referenčním Nexusu 5. Dále vylepšuje ART runtime a aplikaci pro focení a natáčení videa.\n\nTato verze přináší novou aplikaci pro volání.\n\nNástupcem Androidu 4.4 KitKat je verze 5.0 Lollipop.\n\n"}
{"id": "934342", "url": "https://cs.wikipedia.org/wiki?curid=934342", "title": "Sandrine Bonnaire", "text": "Sandrine Bonnaire\n\nSandrine Bonnaire (* 31. května 1967 Gannat, Allier) je francouzská filmová herečka a režisérka, držitelka Césara pro nejlepší herečku.\n\nNarodila se jako sedmé z jedenácti dětí. Ve filmu začala hrát jako velmi mladá, když si jí všiml režisér Maurice Pialat a obsadil jí do svého snímku \"Našim láskám\". Za svůj výkon v tomto filmu získala Césara coby nejslibnější herečka.\n\nVe filmu často ztvárňuje ženy, které svými činy jdou proti společenské většině. Takovou byla také úloha tulačky ve filmu \"Bez střechy a bez zákona\", za kterou byla v roce 1986 oceněna Césarem pro nejlepší herečku, stejně jako její pozdější ztvárnění Jany z Arku v dvoudílném filmu \"Jeanne la Pucelle\" režiséra Jacquesa Rivetta z roku 1994. S jejím objevitelem, Mauricem Pialatem, spolupracovala dále v roce 1987 v náboženském melodramatu \"Pod sluncem Satanovým\".\n\nVýznamným v její další tvorbě je například film \"Pan Hire\" z roku 1989 nebo \"Slavnost\" z roku 1995, režírován Claudem Chabrolem, za který, kromě nominace na \"Césara\", získala také \"Volpiho pohár\" pro nejlepší herečku na Benátském filmovém festivalu.\n\nV roce 2007 vytvořila a režírovala dokumentární film o své sestře, trpící autismem, s názvem \"Jmenuje se Sabine\", ve kterém upozornila na špatné podmínky ve francouzských ústavech pro duševně choré. Výsledkem bylo přijetí u tehdejšího francouzského prezidenta Nicolase Sarkozyho a podnícení zájmu veřejnosti o tento problém.\n\nV roce 2009 zasedala v porotě Benátského filmového festivalu a v roce 2012 předsedala porotě filmového festivalu v americkém Deauville.\n\nByla vdaná za amerického herce Williama Hurta, se kterým měla dceru Jeanne. Od roku 2003 je vdaná za herce a scenáristu Guillauma Lauranta a mají spolu druhou dceru, Adèle.\n\n\n\n"}
{"id": "934344", "url": "https://cs.wikipedia.org/wiki?curid=934344", "title": "Cremenaga", "text": "Cremenaga\n\nCremenaga je italská obec v provincii Varese v oblasti Lombardie. Leží na hranicích se Švýcarskem.\n\nK 31. 12. 2012 zde žilo 777 obyvatel.\n\nCadegliano-Viconago, Cugliate-Fabiasco, Luino, Monteggio (Švýcarsko), Montegrino Valtravaglia\n\nZdroj: \n"}
{"id": "934346", "url": "https://cs.wikipedia.org/wiki?curid=934346", "title": "Unknown Horizons", "text": "Unknown Horizons\n\nUnknown Horizons ( \"Neznámé horizonty\") je počítačová hra, 2D real-time budovatelsko-ekonomická strategie na téma kolonizace Ameriky. Hra je dostupná pod GNU GPL v. 2 a částečně dalšími svobodnými licencemi.\n\nCílem hry je vytvořit co nejlépe prosperující kolonii a postarat se o její osadníky. To obnáší především vybudovat jim domy, zajistit jim jídlo, starat se o jejich víru a těžit základní suroviny včetně zpracování na výrobky, které uspokojí jejich potřeby. S výrobky lze také obchodovat prostřednictvím obchodních lodí. Jak se zvedá úroveň obyvatelstva, stoupají jeho požadavky, ale i úroveň budov. Záleží na hráčových schopnostech, na jak vysokou úroveň dovede svojí kolonii.\n\nVe hře je použit engine Flexible Isometric Free Engine a k vykreslování je využíváno OpenGL. Dostupná je pro platformy Windows, Linux a Mac OS X. Hra je pro jednoho i více hráčů a je multilingvální, i když některé překlady nejsou zcela dokončeny. Hra je podobná herní sérii Anno, a má pro hráče ekonomicko-budovatelských strategií celkem snadné a intuitivní ovládání. 2D grafika hry je vzhledná a povedená, ale nedosahuje kvalit současných komerčních her. objekty vypadají velice dobře i při poměrně velkém přiblížení, několik objektů ale chybí a jsou nahrazeny pouze nápisem. Zvuk i soundtrack je na velice slušné úrovni. Hra vyniká vysokou hratelností.\n\n"}
{"id": "934349", "url": "https://cs.wikipedia.org/wiki?curid=934349", "title": "Kristian Stefan", "text": "Kristian Stefan\n\nKristian Stefan (6. prosince 1819 Jičín – 16. ledna 1892 Hradec Králové) byl rakouský a český pedagog a politik, v 60. a 70. letech 19. století poslanec Českého zemského sněmu a Říšské rady.\n\nPocházel z chudých poměrů. Vystudoval gymnázium v rodném Jičíně. Ve školním roce 1837/1838 začal studovat filozofii na Karlo-Ferdinandově univerzitě v Praze, kde od roku 1838 studoval medicínu. V roce 1841 ale školu z finančních důvodů opustil. Působil pak jako středoškolský učitel a literát. V roce 1842 získal kvalifikaci gymnaziálního učitele, působil jako soukromý vychovatel. V roce 1845 založil na Smíchově nedělní školu. Publikoval překlady ze slovanských a dalších jazyků v časopisech \"Květy\", \"Pražské listy\" a \"Poutník\". Vydával pod jménem B. Kranz, J. B. Krána, Kristian Jičínský, nebo K. Věnecký. Literární překlady především z ruštiny, dále ze španělštiny, italštiny a latiny.\n\nBěhem revolučního roku 1848 se veřejně a politicky angažoval. Byl stoupencem radikálně demokratického proudu, členem spolku \"Český repeal\" a spoluzakladatelem spolku \"Slovanská lípa\". V roce 1849 při rozšiřování výuky češtiny na středních školách nastoupil na piaristické gymnázium na Novém Městě v Praze. Následujícího roku byl přeložen do Mladé Boleslavi, odtud zpět do Prahy a roku 1851 do Hradce Králové. V tomto městě od počátku 60. let zasedal v obecním zastupitelstvu.\n\nV 60. letech 19. století se zapojil i do zemské politiky. V zemských volbách v březnu 1867 byl zvolen na Český zemský sněm za kurii městskou (obvod Hradec Králové – Jaroměř – Josefov). V srpnu 1868 patřil mezi 81 signatářů státoprávní deklarace českých poslanců, nejucelenějšího programového manifestu české opozice proti centralistickému ústavnímu vývoji Rakouska-Uherska, v níž česká politická reprezentace hájila české státní právo. Koncem 60. let praktikovali čeští poslanci politiku pasivní rezistence, kdy na protest proti poměrům v monarchii bojkotovali jednání zemského sněmu. V září 1868 byl pro absenci zbaven poslaneckého mandátu v zemském sněmu. Již v září 1869 ovšem byl opětovně zvolen v doplňovacích volbách. Poslancem se stal, opět za svůj obvod, i ve volbách do Českého zemského sněmu roku 1870 a volbách roku 1872. V rámci obnovené pasivní české rezistence křeslo nepřebíral a byl zbaven mandátu a opakovaně zvolen v doplňovacích volbách roku 1873. V doplňovacích volbách roku 1874 ve svém obvodu nekandidoval a místo něj uspěl Václav Vladivoj Tomek.\n\nFormálně zasedl ve funkčním období 1871–1873 také v Říšské radě (celostátní zákonodárný sbor), kam ho vyslal zemský sněm (tehdy ještě Říšská rada nevolena přímo, ale tvořena delegáty jednotlivých zemských sněmů). Nedostavil se do sněmovny, proto byl jeho mandát 11. června 1872 prohlášen za zaniklý.\n\nKvůli svým politickým opozičním aktivitám byl suspendován ze školských služeb, ale získal místo ředitele městské dívčí měšťanské školy v Hradci Králové. Zabýval se historií města, sepsal \"Paměti královéhradecké\".\n\n"}
{"id": "934350", "url": "https://cs.wikipedia.org/wiki?curid=934350", "title": "Římskokatolická farnost Bavory", "text": "Římskokatolická farnost Bavory\n\nŘímskokatolická farnost Bavory je územní společenství římských katolíků s farním kostelem svaté Kateřiny Alexandrijské v děkanátu Mikulov.\nV místě gotické kaple byl roku 1740 postaven kostel svaté Kateřiny Alexandrijské. Za kněžištěm a sakristií stavby byla roku 1791 přistavěna čtyřboká věž ukončena dvojitou bání ve tvaru jehlanu. \nAdministrátorem excurrendo je od 1. srpna 2011 R. D. Mgr. Oldřich Chocholáč.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. březen. Adorační den připadá na 6. dubna.\n\nVe farnosti se pravidelně pořádá tříkrálová sbírka. V roce 2015 se při ní vybralo 12 498 korun.Při sbírce v roce 2016 činil výtěžek 11 699 korun.\n\n"}
{"id": "934351", "url": "https://cs.wikipedia.org/wiki?curid=934351", "title": "Porák (rozcestník)", "text": "Porák (rozcestník)\n\nPorák může označovat:\n\n\n"}
{"id": "934353", "url": "https://cs.wikipedia.org/wiki?curid=934353", "title": "Brian Clouston", "text": "Brian Clouston\n\nBrian Clouston (James Brian Clouston) narozený 1935 je zahradní architekt, Skot působící ve Velké Británii. Jeho rodina pochází z Orknejských ostrovů. Je zakladatelem firmy Brian Clouston and Partners (BCP), jedné z největších společností realizující krajinářskou architekturu v Evropě. Clouston studoval v Edinburghu a na University of Newcastle pod vedením zahradního architekta a spisovatele Briana Hacketta . \n\nBrian Clouston je bývalý president the Landscape Institute, profesní organizace pro zahradní a krajinné architektury působící ve Velké Británii. Clouston svou profesionální kariéru zahájil v době kdy byl člen v Durhamské městské radě v roce 1960, ale odešel v roce 1965, po založení BCP. V praxi se zavázal rekultivovat rozsáhlé haldy uhelného dolu a opuštěné rekultivační projekty v Anglii. V roce 1960 a 1970 vyvrcholily práce na rekultivaci liverpoolskou slavností \"International Garden Festival\" (1984) Jako prezident Landscape Institute pro tento festival loboval. V té době také probíhaly práce na Willow Tree Lane, rekultivaci skládky v Hillingdonu, Londýně. V roce 1970 pracoval na krajinářských a rekultivačních projektech po celém Blízkém východě, zejména v Jeddah a Rijádu v Saúdské Arábii. Na konci sedmdesátých let si Clouston zřídil pobočku v Hongkongu, kterou vedl Alan Tate, zjenž získal mnohé velké krajinářské projekty, jmenovitě například městský park v Sha Tin. Další pobočky byly otevřeny v Singapuru, Kuala Lumpur a v Sydney. Na konci osmdesátých let byla britská část společnosti Clouston sloučena s RPS PLC, Clouston byl předsedou až do roku 1993. V roce 1990 se věnoval developerské činnosti a byl ředitelem několika realitních společností na severu Anglie.\n\n\n"}
{"id": "934354", "url": "https://cs.wikipedia.org/wiki?curid=934354", "title": "František Šípek (politik)", "text": "František Šípek (politik)\n\nFrantišek Šípek (1822 Úročnice – 1871 Benešov) byl rakouský a český politik působící na Benešovsku, v 60. letech 19. století poslanec Českého zemského sněmu.\n\nV roce 1862 se v Benešově podílel na založení pěveckého spolku \"Ozvěna\". Od roku 1865 zasedal v nově vzniklém okresním zastupitelstvu, kde setrval i po volbách v roce 1869.\n\nV 60. letech 19. století se zapojil i do zemské politiky. V zemských volbách v březnu 1867 byl zvolen na Český zemský sněm za kurii městskou (obvod Jílové – Vyšehrad – Benešov – Černý Kostelec).\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Koncem 60. let praktikovali čeští poslanci politiku pasivní rezistence, kdy na protest bojkotovali jednání zemského sněmu. V září 1868 byl Šípek pro absenci zbaven poslaneckého mandátu v zemském sněmu. Již v září 1869 ovšem byl opětovně zvolen v doplňovacích volbách. Uvádí se tehdy jako měšťan z Benešova. Poslancem se stal, opět za svůj obvod, i ve volbách do Českého zemského sněmu roku 1870 Do sněmu pak místo něj usedl Václav Vladivoj Tomek.\n\nZemřel roku 1871, pohřben byl na starém hřbitově v Benešově.\n"}
{"id": "934355", "url": "https://cs.wikipedia.org/wiki?curid=934355", "title": "Polonne", "text": "Polonne\n\nPolonne (; \" – \"Polonnoje\") je město v Chmelnycké oblasti na Ukrajině. Leží na řece Chomoře ve vzdálenosti 86 kilometrů na sever od Chmelnyckého, správního střediska celé oblasti. V roce 2011 v něm žilo bezmála dvaadvacet tisíc obyvatel.\n\nPrvní zmínka je z roku 996. V 16. století se stalo městem ve smyslu Magdeburského práva. Od roku 1795 bylo součástí ruské Volyňské gubernie.\n"}
{"id": "934357", "url": "https://cs.wikipedia.org/wiki?curid=934357", "title": "V týlu nepřítele", "text": "V týlu nepřítele\n\nV týlu nepřítele může být:\n\n"}
{"id": "934359", "url": "https://cs.wikipedia.org/wiki?curid=934359", "title": "Tomas Brolin", "text": "Tomas Brolin\n\nPer Tomas Brolin (* 29. listopadu 1969, Hudiksvall) je bývalý švédský fotbalista. Hrával na pozici útočníka nebo záložníka.\nSe švédskou fotbalovou reprezentací získal bronzovou medaili na mistrovství Evropy roku 1992 (dal 3 góly na turnaji a stal se spolu s dalšími třemi hráči nejlepším střelcem) i na mistrovství světa roku 1994, kde vstřelil rovněž tři góly a dostal se i do all-stars týmu turnaje. Hrál též na světovém šampionátu v Itálii roku 1990. Celkem za národní tým odehrál 47 utkání a vstřelil v nich 26 gólů.\n\nS týmem AC Parma vyhrál v sezóně 1992/93 Pohár vítězů pohárů a následně i Superpohár UEFA. V sezóně 1994/95 vyhrál Pohár UEFA. Jednou též s Parmou vybojoval italský pohár (1991/92).\n\nV letech 1990 a 1994 byl vyhlášen nejlepším fotbalistou Švédska. V anketě Zlatý míč, která hledala nejlepšího fotbalistu Evropy, skončil roku 1994 čtvrtý.\n"}
{"id": "934361", "url": "https://cs.wikipedia.org/wiki?curid=934361", "title": "Emil Theumer", "text": "Emil Theumer\n\nJUDr. Emil Theumer 12. června 1827 Kovářská – 28. března 1890 Ústí nad Labem) byl rakouský a český právník a politik německé národnosti, v 60. letech 19. století poslanec Českého zemského sněmu.\n\nProfesně působil jako zemský advokát v Litoměřicích a politik. V zemských volbách v březnu 1867 byl zvolen na Český zemský sněm za kurii městskou (obvod Cvikov – Mimoň).\n\nV 80. letech mu patřil objekt výletní restaurace (později Herzigova restaurace) u Ústí, kde v 70. letech pobýval spisovatel Karl May. Zemřel v březnu 1890.\n"}
{"id": "934364", "url": "https://cs.wikipedia.org/wiki?curid=934364", "title": "Římskokatolická farnost Bošín", "text": "Římskokatolická farnost Bošín\n\nŘímskokatolická farnost Bošín (něm. \"Boschin \") je územní společenství římských katolíků v Bošíně a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nBošín je starobylá farnost. Místní farní kostel byl vybudován v gotickém stylu před rokem 1362. Současná podoba kostela pochází z 18. století. V pohusitské době v 15. století farnost zřejmě zanikla a objevila se znovu až v 16. století, kdy existovala až do roku 1760. Tehdy opět zanikla. V roce 1862 byla však znovu obnovena. Do 31. května 1993 byla farnost součástí nymburského vikariátu. V letech 2005-2008 byla administrována z rožďalovického děkanství, od roku 2008 pak ze Mcel.\n\n\"Začátek působnosti jmenovaného v duchovní správě farnosti od:\"\n\n"}
{"id": "934366", "url": "https://cs.wikipedia.org/wiki?curid=934366", "title": "Ivan Hicks", "text": "Ivan Hicks\n\nIvan Hicks je oceňovaný britský zahradní architekt a krajinář známý pro své nápadité a výstřední návrhy zahradních úprav.\n\nZačal svoji profesionální kariéru jako vrchní zahradník u surrealistického mecenáše umění Edwarda Jamese v Sussexu, West Dean. Pomohl Jamesovi vytvořit jeho zahrady v Anglii, Itálii a Las Pozas v Xilitla, San Luis Potosí, Mexiko. Po Jamesově smrti se Hicks dále živí jako zahradní manažer v West Dean.\n\nI. Hicks byl nominován na cenu Gardener's World (Tv program BBC) v letech 1999–2001. Získal několik ocenění, včetně jednoho z britské asociace British Association of Landscape Industries pro vyvýšený chodník v korunách stromů, 'The Dark Walk' v úpravě 'Enchanted Forest' v Groombridge v Kentu.\n\n\n"}
{"id": "934367", "url": "https://cs.wikipedia.org/wiki?curid=934367", "title": "Lubert Graf", "text": "Lubert Graf\n\nLubert Graf (11. května 1831 Libštejn u Chebu – 6. listopadu 1888 Cheb), byl rakouský a český právník a politik německé národnosti, v 2. polovině 19. století poslanec Českého zemského sněmu a Říšské rady, starosta Chebu.\n\nVystudoval gymnázium a pak práva na absolvoval Karlo-Ferdinandově univerzitě v Praze, kde v červenci 1855 získal titul doktora práv. Jeho spolužákem byl pozdější rakouský ministr Karel Habětínek. Nastoupil na praxi a v říjnu 1863 se stal samostatným advokátem v Jablonci nad Nisou. Později přesídlil do Lokte. Od srpna 1878 byl advokátem v Chebu, kde se zapojil i do veřejného života. Dlouhodobě byl starostou Chebu. Funkci opustil až kvůli dlouhé nemoci. Zasedal také ve vedení chebské spořitelny a byl členem okresního výboru. Byl mu udělen titul císařského rady.\n\nV 60. letech 19. století se zapojil i do zemské politiky. V doplňovacích volbách v srpnu 1868 byl zvolen na Český zemský sněm v městské kurii (obvod Karlovy Vary – Jáchymov). Mandát obhájil v následujících zemských volbách v roce 1870, nyní za městskou kurii (obvod Kraslice – Nejdek – Schönbach). Ve volbách v roce 1872 byl do sněmu zvolen za kurii městskou v obvodu Cheb. V tomto obvodu mandát obhájil i ve volbách v roce 1878 a volbách v roce 1883. Zasedal také v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Poslanecký slib složil 7. května 1872.\n\nPatřil k takzvané Ústavní straně (liberálně a centralisticky orientovaná, odmítající federalistické aspirace neněmeckých etnik).\n\nZemřel v listopadu 1888. Pohřben je na hřbitově v Chebu.\n\n"}
{"id": "934368", "url": "https://cs.wikipedia.org/wiki?curid=934368", "title": "Elopův efekt", "text": "Elopův efekt\n\nElopův efekt je kombinace Osborneova efektu a Ratnerova efektu. Je pojmenován podle Stephena Elopa, výkonném řediteli firmy Nokia (2010–2013).\n\nStephen Elop nastoupil do vedení Nokie v září 2010. Dříve pracoval ve firmě Microsoft jako šéf Business Division. 11. února 2011 vydal prohlášení, že Nokia kompletně a definitivně opouští systémy Symbian a MeeGo a přechází na Windows Phone. Obě platformy byly vyvíjeny dlouhá léta, bylo do nich mnoho investováno a měly plně rozvinutou komunitu. V okamžiku prohlášení nebyla společnost na tuto změnu v žádném ohledu připravena a trvalo 9 měsíců, než první telefon s novým operačním systémem dodala na trh. Po celou tuto dobu se doprodávaly modely se Symbianem a MeeGo – nicméně zákazníci nyní již věděli, že tyto modely do budoucna nebudou podporovány, což se odpovídajícím způsobem projevilo na tržbě.\n\nElop o této náhlé změně plánu informoval své podřízené v únoru 2011 v interním oběžníku, nazvaném \"\". Dosavadní platformy telefonů Nokia označil za nekonkurenceschopné a při jiných příležitostech uváděl o společnosti, kterou řídil, zavádějící nebo přímo nepravdivé údaje, které ji poškodily jméno. Ztráty společnosti se projevily nejen v reputaci, ale samozřejmě i v poklesu tržby a zisku, v reakcích akcionářů i zákazníků. Strmý pád Nokie během roku 2011 neušel pozornosti médií, kde byl popisován jako bezprecedentní a největší v dějinách.\n\n"}
{"id": "934369", "url": "https://cs.wikipedia.org/wiki?curid=934369", "title": "Dexys Midnight Runners", "text": "Dexys Midnight Runners\n\nDexys Midnight Runners je britská popová hudební skupina ovlivněná soulem, která svého největšího úspěchu dosáhla v polovině 80. let 20. století. Jejími nejznámějšími písněmi jsou „Come On Eileen“ a „Geno“, které se obě dostaly na první místo žebříčku UK Singles Chart. Za první zmíněný singl též kapela získala cenu BRIT Award.\n\n\n\n"}
{"id": "934372", "url": "https://cs.wikipedia.org/wiki?curid=934372", "title": "Mauro Giuliani", "text": "Mauro Giuliani\n\nMauro Giuseppe Sergio Pantaleo Giuliani (27. července 1781 Bisceglie – 8. května 1829 Neapol) byl italský hudební skladatel, kytarista, violoncellista a zpěvák. Byl nejvýznamnějším kytarovým virtuózem počátku 19. století.\n\nNarodil se v Bisceglie, v blízkosti Bari 27. července 1781. Jeho rodiče byli Michele a Antonia roz. Iota. Rodina se záhy po narození Maura přestěhovala do Barletta a spolu se svým bratrem Nicholasem tam získal základní hudební vzdělání. Nejprve studoval hru na violoncello (tento nástroj niky neopustil) a na housle. Teprve později se věnoval kytaře, ale záhy se stal velice zručným kytaristou. Jména jeho učitelů nejsou známa.\n\nOženil se s Marií Giuseppe del Monaco a roku 1801 se jim Barlettě narodil syn. Poté patrně pobýval krátký čas v Bologni a Terstu. V létě roku 1806 se beze své rodiny přestěhoval do Vídně. Tam se navázal blízký vztah s Annou Wiesenbergerovou (1784–1817), se kterou měl čtyři dcery: Maria Willmuthová (1808), Aloisie Willmuthová (1810), Emilia Giulianiová (1813) a Karolina Giulianiová (1817).\n\nVe Vídni se seznámil s instrumentálním stylem klasicismu a od roku 1806 publikoval skladby v tomto stylu. Podnikal koncertní turné po celé Evropě a udivoval svou virtuositou a muzikálností. Giuliani definoval novou roli kytary v kontextu evropské hudby. Byl zván do nejvyšších kruhů rakouské společnosti a spolu s předními hudebníky jako byli Gioacchino Rossini a Ludwig van Beethoven spolupracoval na významných vídeňských koncertech. V roce 1815 účinkoval spolu s klavíristou a skladatelem Johannem Nepomukem Hummelem (později ho vystřídal Ignaz Moscheles), houslistou Joseph Maysederem a violoncellistou Josephem Merkem na sérii komorních koncertů v botanické zahradě paláce Schönbrunn. (Těmto koncertům se říkalo „Dukátové koncerty“, neboť vstupné bylo jeden dukát.) V roce 1815 koncertoval na oslavách na závěr Vídeňského kongresu. 8. prosince hrál na violoncello při premiéře Beethovenovy Symfonie č. 7.\n\nJako skladatel ve Vídni velký úspěch neměl. Jeho díla většinou vydávalo vydavatelství \"Artaria\", ale mnoho jeho skladeb bylo vydáno lokálními vydavatelstvími, které tak šířily Giulaniho dílo Evropou. Věnoval se rovněž pedagogické práci. Mezi jeho žáky vynikli zejména Jan Nepomucen Bobrowicz a Felix Horetzky.\n\nV roce 1819 Giuliani opustil Vídeň a vydal se na koncertní turné po Čechách a Bavorsku. Poté se vrátil do Itálie. Nějaký čas strávil v Terstu a Benátkách, až se konečně natrvalo usídlil v Římě. V Římě velký úspěch neměl. Vydal několik skladeb a měl pouze jediný koncert.\n\nV červnu 1823 vykonal několik cest do Neapole ke svému otci, který byl vážně nemocen. V Neapoli ho čekalo vlídnější přijetí a místní vydavatelé mu otiskli několik skladeb. V roce 1826 účinkoval v Portici před králem obojí Sicílie Františkem I. V této době také často vystupoval se svou dcerou Emilií, která byla rovněž dobrou kytaristkou.\nKoncem roku 1827 se výrazně zhoršil jeho zdravotní stav a 8. května 1829 v Neapoli zemřel\n\n\n"}
{"id": "934381", "url": "https://cs.wikipedia.org/wiki?curid=934381", "title": "Haďač", "text": "Haďač\n\nHaďač (ukrajinsky '; rusky ' – \"Gaďač\") je město v Poltavské oblasti na Ukrajině. Leží při ústí Hrunu do Pselu blízko severní hranice oblasti. V roce 2006 v něm žilo přes třiadvacet tisíc obyvatel.\n\nPrvní zmínka o Haďači je z roku 1634 z doby Republiky obou národů. Na začátku kozáckého povstání Bohdana Chmelnického bylo v roce 1648 součástí kozáckého státu.\n\nKoncem 19. století v roce 1897 byla většina (72,85 %) z 7721 obyvatel Ukrajinci, ale byla zde i výrazná židovská menšina (24,01 %).\n"}
{"id": "934383", "url": "https://cs.wikipedia.org/wiki?curid=934383", "title": "Tandemové kolo", "text": "Tandemové kolo\n\nTandemové kolo (nebo krátce tandem) je označení pro jízdní kolo, které je určeno pro více osob, nejčastěji pro dvě. Klíčový prvek je zachování jednostoposti, respektive posazení jezdců za sebou. Výhodou tandemů je výrazně vyšší efektivita zejména na rovinatých trasách. Kromě toho mají i speciální použití, například zpřístupňují cyklistiku slepcům. Ti mají jízdu na tandemu také mezi paralympijskými disciplínami.\n\nRozdílem dvou jezdců na tandemu proti jízdě dvou jezdců na dvou jízdních kolech je větší efektivita. Při jízdě na tandemu mají jezdci dvojnásobek výkonu než osamocený cyklista, ale nárůst vzdušného odporu, který je při jízdě po rovině hlavním omezujícím činitelem, se liší od případu osamoceného cyklisty jen málo. Při cestě po rovině nebo z mírného kopce tedy bývají tandemy obecně rychlejší, respektive jízda na nich méně fyzicky náročná.\nPři cestě do kopce může být výhodou o něco menší podíl hmotnosti samotného tandemu. Výraznějším problémem je ovšem nutnost jezdců synchronizovat své kadence, což zejména u velmi rozdílných jezdců znamená, že ani jeden nedosahuje optimálního výkonu a náročnost kopce je tak subjektivně vyšší. Výhoda snazšího překonávání odporu vzduchu je při pomalé jízdě do kopce navíc zanedbatelná.\n"}
{"id": "934385", "url": "https://cs.wikipedia.org/wiki?curid=934385", "title": "Dvorany nad Nitrou", "text": "Dvorany nad Nitrou\n\nDvorany nad Nitrou jsou obec na Slovensku, v okrese Topoľčany v Nitranském kraji. V roce 2011 zde žilo 762 obyvatel.\n\nObec se nachází v západním výběžku Podunajské nížiny ve střední části Nitranské pahorkatiny a na pravých terasách široké nivy řeky Nitry. Nadmořská výška se pohybuje v rozmezí 152 až 193 m n. m., střed obce je ve výšce 153 m., střed obce je ve výšce 155 m.\n\nDvorany nad Nitrou sousedí s obcemi Ludanice na severu, Horné Obdokovce na západě, Mýtná Nová Ves na jihu, Súlovce na východě a Oponice na jihovýchodě.\n\nObcí vede silnice I/64 spojující okresní město Topoľčany s krajským městem Nitrou.\n\nPodle archeologických nálezů území obce bylo osídleno v době halštatské a římské. První písemná zmínka pochází z roku 1285, kde je nazývána jako \"Doran\". \n\nV roce 1715 jsou uváděny vinice a 13 domácností, v roce 1787 ve 40 domech žilo 324 obyvatel, v roce 1828 v 41 domech žilo 284 obyvatel. Hlavní obživou bylo zemědělství.\n\nV obci se nachází barokní římskokatolická kaple svatého Vendelína z roku 1768 s barokním hlavním oltářem.\n\n"}
{"id": "934386", "url": "https://cs.wikipedia.org/wiki?curid=934386", "title": "Ebensee", "text": "Ebensee\n\nEbensee je městys v rakouské spolkové zemi Horní Rakousy, v okrese Gmunden. Leží na jižním okraji jezera Traunsee.\n\nK 1. lednu 2016 zde žilo 7739 obyvatel.\nMěstys má 11 místních částí (v závorkách počet obyvatel k 1. lednu 2015):\n\n"}
{"id": "934387", "url": "https://cs.wikipedia.org/wiki?curid=934387", "title": "Fresh Film Fest", "text": "Fresh Film Fest\n\nFresh Film Fest je mezinárodní festival, který je zaměřen na debutovou a studentskou tvorbu. Vznikl v roce 2003. Filmy festivalu se promítají v Pražských ART kinech. Například kino Francouzského institutu, letní kino v Riegrových sadech, kino Světozor a dalších 5 pražských kinech.\n\nRok 2013 byl věnován tématu fanatismu, a tak v projekcích byla například kolekce filmu režiséra Alana Clarka, v jehož filmech začínal například i Tim Roth, Gary Oldman a další. V roce 2013 měl i na festivalu českou premiéru britský film \"Na konci světa\" režiséra Edgara Wrighta, který v české filmové distribuci je stále odkládán dlouho po světové premiéře.\n\nCelý festival je doplněn o soutěže, workshopy a diskuse na filmy. \n\n"}
{"id": "934388", "url": "https://cs.wikipedia.org/wiki?curid=934388", "title": "Laakirchen", "text": "Laakirchen\n\nLaakirchen je město v rakouské spolkové zemi Horní Rakousy, v okrese Gmunden.\n\nK 1. lednu 2013 zde žilo 9 549 obyvatel.\n\nV roce 1996 byla při archeologických pracích na hřbitově nalezena Villa Rustica z 2. až 3. století n. l. Od 12. století patří obec Rakouskému arcivévodství. Stavba kostela byla započata v roce 1450 a dokončena kolem roku 1500.\n\n"}
{"id": "934390", "url": "https://cs.wikipedia.org/wiki?curid=934390", "title": "Altmünster", "text": "Altmünster\n\nAltmünster je městys v rakouské spolkové zemi Horní Rakousy, v okrese Gmunden. Leží na břehu jezera Traunsee.\n\nK 1. lednu 2013 zde žilo 9 553 obyvatel.\n"}
{"id": "934391", "url": "https://cs.wikipedia.org/wiki?curid=934391", "title": "Josef Virgil Grohmann", "text": "Josef Virgil Grohmann\n\nJosef Virgil Grohmann (12. prosince 1831 Hanšpach – 12. října 1919 Praha) byl rakouský a český pedagog, spisovatel a politik německé národnosti, v 60. a 70. letech 19. století poslanec Českého zemského sněmu, autor díla \"Pověsti z Čech a Moravy\".\n\nVystudoval klasickou filologii, germánské jazyky a sanskrt na Karlo-Ferdinandově univerzitě v Praze. Roku 1857 získal titul doktora filozofie. Od roku 1856 působil jako suplent němčiny na akademickém gymnáziu. V období let 1856–1863 byl profesorem obchodní akademie v Praze. Roku 1866 se stal ředitelem vyšší reálné školy v Litoměřicích. Ze školství byl ovšem později vytlačen kvůli své politické angažovanosti. Byl redaktorem listu \"Tagesbote aus Böhmen\" a také se angažoval se spolku Verein fur Geschichte der Deutschen in Böhmen (zasedal v redakci \"Mitteilungen des Vereins für Geschichte der Deutschen in Böhmen\"). Od roku 1869 vykonával funkci referenta zemské školní rady a místodržitelského rady. V této funkci se zasadil o zřizování okresních školních rad. Německy publikoval sbírku české mytologie \"Pověsti z Čech a Moravy\", která poprvé vyšla roku 1863. V roce 1864 vyšlo jeho další dílo \"Pověry a obyčeje\". Ovládal i češtinu.\n\nV 60. letech 19. století se zapojil i do zemské politiky. V doplňovacích volbách koncem listopadu 1863 byl zvolen na Český zemský sněm za kurii venkovských obcí, obvod Kraslice, Nejdek. Nahradil zesnulého poslance Theodora Pilze. Na zemský sněm se vrátil v doplňovacích volbách v září 1868, nyní za kurii venkovských obcí, obvod Jablonné, Chrastava. Mandát obhájil za týž obvod i v následujících zemských volbách v roce 1870.\n\n"}
{"id": "934394", "url": "https://cs.wikipedia.org/wiki?curid=934394", "title": "Juniorské světové rekordy v atletice (hala)", "text": "Juniorské světové rekordy v atletice (hala)\n\nSeznam juniorských světových rekordů v hale atletů a atletek podle atletických disciplín:\n"}
{"id": "934401", "url": "https://cs.wikipedia.org/wiki?curid=934401", "title": "Andrej Šustr", "text": "Andrej Šustr\n\nAndrej Šustr (* 29. listopadu 1990, Plzeň) je český hokejový obránce momentálně hrající v Kontinentální hokejové lize (KHL) za tým HC Rudá hvězda Kunlun.\n\nV sedmnácti letech se přestěhoval do Spojených států, aby zde hrál juniorský hokej, protože v jeho rodném městě Plzni neměl takovou příležitost se prosadit. První rok v zámoří strávil v americké juniorské hokejové lize NAHL, kde nastupoval za aljašský tým Kenai River Brown Bears. Sezonu 2009-10 odehrál v USHL za tým Youngstown Phantoms. Od sezony 2010/11 hrál za univerzitný tým Nebraska–Omaha Mavericks, který je součástí vysokoškolské konference WCHA. Zde hrál celkově tři sezony a absolvoval tu v Nebraské univerzitě v Omaze. Po konci sezony 2012/13 se totiž rozhodl pro pokus o přechod do slavné soutěže NHL. O jeho služby se podle zámořských médií zajímaly hlavně Tampy Bay, Philadelphia, Pittsburgh, Vancouver, Detroit, Los Angeles a Ottawa. Šustr si z nabídek z NHL vybral Tampu a 21. března 2013 se s ní jako volný hráč dohodl na dvouletém nováčkovském kontraktu v celkové výši 1,85 miliónu dolarů. V týmu debutoval 29. března v zápase proti New Jersey Devils. Za Lightning odehrál pak už jenom jeden zápas a byl přidělen do farmářského týmu Syracuse Crunch, se kterým se hned v první sezoně dostal až do finále Calderova poháru, kde ale jeho tým nestačil na Grand Rapids Griffins. V sezoně 2013/14 se vrátil do základní sestavy Lightnings, ale v zájmu jeho hokejového růstu byl v polovině ledna poslán zpátky na farmu.\n\nStatistiky reprezentace:\n\n"}
{"id": "934402", "url": "https://cs.wikipedia.org/wiki?curid=934402", "title": "The Northern Religion of Things", "text": "The Northern Religion of Things\n\nThe Northern Religion of Things je kompilační album italské progressive rockové skupiny Nosound. Vydáno bylo v červenci 2011 vydavatelstvím Kscope.\n\nNahrávky na albu pochází ze studiových zkoušek Giancarla Erry, na kterých se připravoval na vystoupení, které se konalo v srpnu 2010 v Londýně. Protože se jednalo o sólový koncert bez ostatních členů skupiny, musel skladby z předchozích tří studiových alb zásadně přearanžovat a v hojné míře používat předpřipravené smyčky či MIDI soubory. Pro desku \"The Northern Religion of Things\" byly využity nahrávky přímo ze stereo výstupu, aniž by byly nějak upravovány.\n\nSpolečně se standardní edicí alba byla vydána i speciální limitovaná edice (200 ks), která obsahovala podepsanou nálepku a čtyři odznáčky s přebaly alb Nosound.\n\n"}
{"id": "934403", "url": "https://cs.wikipedia.org/wiki?curid=934403", "title": "Dopravní šikana", "text": "Dopravní šikana\n\nŠikana je v dopravě označení pro stavební prvek, který slouží ke zpomalení projíždějících vozidel.\n\nŠikana bývá nejčastěji umístěna na vjezdu do obce, dalším častým umístěním jsou obytné ulice.\n\nProvedení šikan bývá různé - nejjednodušším způsobem v obytné ulici je prostřídání vyznačených parkovacích míst po obou stranách ulice, ve které tak zbude na většině délky pouze jeden jízdní pruh (který musí být podle zákona o provozu na pozemních komunikacích široký minimálně 3,5m).\n\nDalším častým provedením je osazení fyzických překážek.\n\nNejdražší na pořízení je stavební úprava, spočívající ve vybudování ostrůvku uprostřed komunikace. Takovýto ostrůvek však musí být, obzvláště na silnicích vyšších tříd, dostatečně robustní, protože jinak hrozí jeho ničení nákladními vozidly.\n"}
{"id": "934407", "url": "https://cs.wikipedia.org/wiki?curid=934407", "title": "Wojciech Lemański", "text": "Wojciech Lemański\n\nWojciech Michał Lemański (* 22. září 1960, Legionowo, Polsko) je suspendovaný polský římskokatolický kněz, vysvěcený v roce 1987.\n\nV červenci 2013 jej biskup Henryk Hoser zbavil funkce faráře poté, co Lemański veřejně kritizoval dokument, ve kterém sbor polských biskupů odsoudil umělé oplodnění, interrupce, eutanazii a antikoncepci. Na základě biskupova výnosu měl Lemański 15. července 2013 opustit farnost v Jasienici na východě Polska za „nerespektování a neuposlechnutí\" nadřízeného. Biskup Hoser, který Lemańskému již dříve zakázal vyučovat náboženství, jej požádal, aby se odstěhoval do domova pro kněží v důchodu, ač mu bylo pouze 52 let.\n\nKdyž se v neděli předtím objevili v kostele, kde byl Lemański farářem, tři emisaři vyslaní Hoserem, rychle je obklopil rozzlobený dav. Lemański tehdy prohlásil, že se stále cítí být pastýřem svého stáda ve smyslu kanonického práva. Tři duchovní se nakonec dali na ústup. Sotva nasedli do svého vozu, dav jej začal roztlačovat ve směru na Varšavu.\n\nPřes podporu farníků a přesto, že výnos biskupa dál považuje za nespravedlivý, se Lemański nakonec rozhodl rezignovat. \"„Dnes tlačíte auto, ale zítra ho převrátíte a možná i někoho zraníte,“\" řekl svým stoupencům. Poté si sbalil své věci a opustil faru s tím, že bude čekat na rozhodnutí Vatikánu ve svém sporu s nadřízenými.\n\nKromě farníků se za kněze postavila také rada pro dialog mezi židy a křesťany, ve které se aktivně angažoval. Pořádal například modlitby v prostorách bývalého koncentračního tábora Treblinka, ve kterém němečtí nacisté vyhlazovali v Polsku židy. Lemański v minulosti také kritizoval vedení církve za to, že nedělá dost proti antisemitským názorům mezi polskými katolíky. Dalším předmětem jeho kritiky církve bylo mírné zacházení s kněžími obviněnými ze sexuálního zneužívání.\n\nV srpnu 2013 se Lemański, jehož případ v Polsku vzbudil velkou pozornost, objevil na titulních stranách polského vydání časopisu Newsweek nebo listu Gazeta Wyborcza. Na konci června 2014 arcibiskup Hoser změnil své původní rozhodnutí a ustanovil Lemańského kaplanem v neuropsychiatrickém centru pro děti a mládež v osadě Zagórze u obce Wiązowna. Dne 22. srpna 2014 byl znovu suspendován, důvodem měl být nedostatek lítosti nad minulostí a porušení zákazu vyjadřovat se v médiích.\n\n\n\n"}
{"id": "934410", "url": "https://cs.wikipedia.org/wiki?curid=934410", "title": "Rudolf Jablonský", "text": "Rudolf Jablonský\n\nRudolf Jablonský (5. prosince 1836 Písek – 30. září 1902 Čáslav), byl rakouský a český právník a politik, v 60. a 70. letech 19. století poslanec Českého zemského sněmu, starosta Čáslavi.\n\nVystudoval práva, nastoupil na praxi a od roku 1861 působil v advokátní kanceláři Josefa Zikmunda v Čáslavi. Později ji převzal. Byl aktivní ve veřejném a politickém životě. V roce 1868 se stal starostou Čáslavi a ve funkci setrval 11 let. Za jeho působení bylo v Čáslavi založeno gymnázium, sirotčinec a opatrovna. Angažoval se v místním ochotnickém divadle. Inicioval výstavbu divadelní budovy, která byla otevřena v únoru 1869 (Dusíkovo divadlo Čáslav). Roku 1882 se stal ředitelem místní ochotnické jednoty, kterou vedl do své smrti. Stal se čestným občanem Čáslavi. Byl mu udělen Řád Františka Josefa.\n\nV 60. letech 19. století se zapojil i do zemské politiky. V doplňovacích volbách v září 1869 byl zvolen na Český zemský sněm za kurii městskou (obvod Čáslav – Chotěboř – Golčův Jeníkov). Patřil mezi české politiky, kteří podepsali státoprávní deklaraci českých poslanců coby nejucelenější programový manifest české opozice proti centralistickému ústavnímu vývoji Rakouska-Uherska. Poslancem se stal, opět za svůj obvod, i ve volbách do Českého zemského sněmu roku 1870 a volbách roku 1872. V rámci tehdejší politiky české pasivní rezistence křeslo nepřebíral a byl opakovaně zbavován mandátu a volen. Takto uspěl v doplňovacích volbách roku 1873 a doplňovacích volbách roku 1874. V doplňovacích volbách roku 1875 nekandidoval a v jeho obvodu byl na sněm zvolen Karel Čulík.\n\n"}
{"id": "934411", "url": "https://cs.wikipedia.org/wiki?curid=934411", "title": "Maido Mánie", "text": "Maido Mánie\n\nMaido Mánie je český vizuální román. Vytvořil jej tým Painappuru Projekt. Hra vyšla 12. dubna 2010. Byla vytvořena pro soutěž v tvorbě RenAi her na Animefestu 2010. I přes odložení termínu, kdy měly soutěžící dodat své tituly, se Maido Mánie stal jediným účastníkem soutěže.\n\nItoshiho sestra je provozovatelkou nepříliš prosperující kavárny u Bílého Králíka. Proto je Itoshi donucen se převléknout za dívku a přijmout práci u konkurence, aby zjistil její tajemství.\n\nPostavy objevující se ve hře:\n\n"}
{"id": "934412", "url": "https://cs.wikipedia.org/wiki?curid=934412", "title": "Anastasie Romanovna", "text": "Anastasie Romanovna\n\nAnastasie Romanovna (; † 7. srpna 1560) byla ruská carevna, první manželka Ivana IV. Hrozného.\n\nAnastasie byla dcerou bojara Romana Jurjeva, který dal jméno dynastii Romanovců. Anastáziin bratr Nikita byl otcem Fjodora, který první přijal příjmení Romanov. Jako nevěsta pro Ivana IV. byla vybrána z mnoha uchazeček z ruských urozených rodin. Svatba se konala 3. února 1547 a páru se narodilo šest dětí. Obecně se má za to, že Anastasie měla dobrý vliv na Ivanovu výbušnou povahu.\n\nV létě 1560 carevna těžce onemocněla a 7. srpna zemřela. Ivan se emocionálně zhroutil a podezíral bojary z toho, že jeho ženu otrávili. Některé z nich nechal mučit a popravit, ačkoliv pro jeho podezření neexistovaly důkazy. Ve dvacátém století provedený průzkum Anastáziiných pozůstatků by toto podezření mohl podpořit. V jejích vlasech byla objevena zvýšená hladina olova, což by mohl být symptom otravy. Olovo ovšem bývalo používáno i jako léčebný prostředek.\n\n"}
{"id": "934413", "url": "https://cs.wikipedia.org/wiki?curid=934413", "title": "Marie Temrjukovna", "text": "Marie Temrjukovna\n\nMarie Temrjukovna (rusky Мари́я Темрюко́вна; okolo roku 1544 – 1. září 1569) byla ruská carevna, druhá manželka Ivana IV. Hrozného.\n\nMarie byla dcerou knížete Temrjuka z oblasti dnešního Kabardska-Balkarska, před křtem znělo její jméno Kučenej (Кученей). Podle ruského folkloru Ivana jeho první manželka před svou smrtí varovala, aby se neženil s pohankou. Když se Ivan setkal s Marií, byl tak unešen její krásou, že se okamžitě rozhodl s ní oženit. Svatba proběhla 21. srpna 1561, čtyři dny před Ivanovými třicátými prvními narozeninami.\n\nIvan zřejmě svého rozhodnutí brzy litoval, protože jeho žena byla negramotná, považovaná za špatnou nevlastní matku pro jeho dva syny a nikdy se plně nesžila s moskevským stylem života. 21. března 1563 Marie porodila syna jménem Vasilij, ten však zemřel už 3. května toho roku. Marie zemřela 1. září 1569.\n\n"}
{"id": "934416", "url": "https://cs.wikipedia.org/wiki?curid=934416", "title": "Jiří Šón", "text": "Jiří Šón\n\nJiří Šón (31. října 1932, Brno – 29. července 2004) byl český fotbalový záložník. Jeho bratranec Josef Jaroš byl rovněž prvoligovým fotbalistou.\n\nV československé lize hrál za Rudou Hvězdu Brno. V lize nastoupil v 93 utkáních a dal 5 gólů. Vítěz Spartakiádního poháru 1960. V Poháru vítězů pohárů nastoupil ve 2 utkáních. Na konci kariéry hrál opět za Spartak Líšeň.\n\n\n"}
{"id": "934420", "url": "https://cs.wikipedia.org/wiki?curid=934420", "title": "Anton Jahnel", "text": "Anton Jahnel\n\nAnton F. Jahnel (1. května 1825 Šváby – 20. dubna 1896 Liberec) ,byl rakouský a český státní úředník a politik německé národnosti, v 2. polovině 19. století poslanec Českého zemského sněmu.\n\nVystudoval gymnázium v Litoměřicích a pak práva na Karlo-Ferdinandově univerzitě v Praze, kde mezi jeho spolužáky patřili pozdější čelní rakouští a českoněmečtí politici jako Anton von Banhans nebo Franz Schmeykal. Působil pak jako státní úředník na Istrii, později v severních Čechách (Jablonec a Tanvald). Působil také v České Lípě a Mimoni. Od roku 1854 nastoupil do služeb města Liberec, kde se později stal magistrátním radou. V roce 1867 napsal knihu \"Chronik der Preussischen Invasion\", která popisovala události během prusko-rakouské války z předchozího roku. Do penze odešel v dubnu 1887.\n\nV 60. letech 19. století se zapojil i do zemské politiky. V září 1869 byl v doplňovacích volbách místo Franze Siegmunda zvolen na Český zemský sněm za městskou kurii (obvod Liberec). Mandát obhájil za týž obvod i ve volbách roku 1870, volbách roku 1872 a volbách roku 1878. K roku 1878 se uvádí jako člen takzvané Ústavní strany (liberálně a centralisticky orientovaná, odmítající federalistické aspirace neněmeckých etnik). Na sněmu setrval do roku 1881.\n\nProfiloval se jako odborník na samosprávní a školské otázky. V roce 1880 byl zpravodajem sněmu při projednávání jazykových nařízení.\n\n"}
{"id": "934421", "url": "https://cs.wikipedia.org/wiki?curid=934421", "title": "ORM (rozcestník)", "text": "ORM (rozcestník)\n\nZkratka ORM může mít následující význam:\n\n"}
{"id": "934422", "url": "https://cs.wikipedia.org/wiki?curid=934422", "title": "Krasnohrad", "text": "Krasnohrad\n\nKrasnohrad (; – \"Krasnograd\") je město v Charkovské oblasti na Ukrajině. Leží na řece Berestově 100 kilometrů jihozápadně od Charkova a 85 kilometrů východně od Poltavy. Vede přes něj dálnice M18 z Jalty do Merefy a také z něj vedou železniční tratě do Charkova, Poltavy, Dnipra a Lozovy. V roce 2013 žilo v Krasnohradě přes dvacet tisíc obyvatel.\n\nKrasnohrad byl původně založen mezi lety 1731 a 1733 jako pevnost jménem \"Bilevsk\" (\"\") v blízkosti ruské jižní hranice mezi Dněprem a Severním Doněcem. Po rusko-turecké válce v letech 1768–1774 ztratila svůj strategický význam. Sídlo u pevnosti přejmenovala Kateřina Veliká v roce 1784 svým dekretem na \"Konsťantynohrad\" po svém vnukovi Konstantinovi. Městem se stalo v roce 1797.\n\nSoučasné jméno (doslova \"Rudé město\") dostal Krasnohrad v roce 1922 po konci ruské občanské války po rudé barvě, symbolu komunismu.\n\nZa druhé světové války byl Krasnohrad od 20. září 1941 do 18. září 1943 obsazen německou armádou.\n"}
{"id": "934428", "url": "https://cs.wikipedia.org/wiki?curid=934428", "title": "Harold Peto", "text": "Harold Peto\n\nHarold Ainsworth Peto (Royal Institute of British Architects - FRIBA) (11. července 1854, Londýn – 16 dubna 1933, Iford Manor) byl britský architekt a zahradní architekt, který pracoval ve Velké Británii a v oblasti Provence, Francie. Mezi nejznámější zahrady které upravil patří zahrady v Iford Manor, Wiltshire, Buscot Park v Oxfordshire, West Dean House v Sussexu a Ilnacullin, County Cork, Irsko.\n\nHarold Ainsworth Peto se narodil v Londýně dne 11. července 1854. Byl synem prosperujícího stavitele, inženýra a železničních dodavatele, Samuela Mortona Peto z Somerleyton Hall v Lowestoft, Suffolk, a Sarah Ainsworth (rozená Kelsall), otcovy druhé manželky. Harold měl čtyři nevlastní bratry a sestry a deset bratrů a sester. Somerleyton Hall, kde Harold v dětství žil, byl přestavěn v roce 1840 v novorenesančním slohu. Měl velkou zimní zahradu a parter navržený Williamem Andrewsem Nesfieldem. V roce 1855 se Haroldův otec stal baronetem, ale v roce 1860 se jeho firmy dostaly do problémů, takže v roce 1863 prodal Somerlyton Hall a v roce 1866 zkrachoval. Krátce na to byl Harold Ainsworth Peto poslán na Harrow School (1869-1871), ale opustil školu v sedmnácti a nepokračoval ve vyšším vzdělávání.\nPo skončení školy se učil téměř rok na truhláře, a pak začal spolupracovat s architektem J. Clementsem Lowestoftem. O rok později se stal spolupracovníkem londýnských architektů, Karslake a Mortimery.\n\nV roce 1876 odešel Harold Ainsworth Peto spolupracovat s architektem George Ernest a toto partnerství trvalo šestnáct let. Domy které navrhoval Harold Ainsworth Peto s Georgem Ernestem lze najít v Kensingtonu a Chelsea, patří mezi ně ale i venkovské domy\nV roce 1883 se stal Peto členem Royal Institute of British Architects (RIBA), ale špatný zdravotní stav jej přiměl opustit Londýn V průběhu těchto let si vedl deníky zaznamenávající jeho rozsáhlé cesty které vedly do Itálie, Ameriky, Španělska a Řecka.\n\nV roce 1892 ukončil Peto partnerství s Ernestem Georgem a usadil se v Kentu (1892-1895) a potom v Landford House poblíž Salisbury (1896-1899). Opět léta cestoval, do Egypta, Itálie, Německa a Francie, a v roce 1898 udělal cestu kolem světa, která zahrnovala nívštěvu Japonska .\n\nV roce 1899 se Peto přestěhoval do Iford Manor v hrabství Wiltshire se svým přítelem, Henrym Avray Tippingem. Přebudoval jej a rozšířil zahradu, vyzkoušel nové nápady a začlenění artefaktů získaných při svých cestách po celém světě. Zahrada v Ifordu ilustruje zejména jeho vztah k Arts and Crafts, přístup k architektuře a zahradnímu designu.\n\nVětšina velkých zakázek navržená architektem Harold Ainsworth Peto byla provedena v letech 1900 až 1914. Jeho projekty zahrnují práci na Easton Lodge v Essexu, West Dean House v Sussexu, Crichel House v Dorsetu, Petwood v Lincolnshire, High Wall v Oxfordu, Buscot Park v Oxfordshire, Hartham Park v Wiltshire, Bridge House v Surrey, Heale House ve Wiltshire, Wayford Manor House v Somersetu, Burton Pynsent House v Somersetu, Ilnacullin v County Cork, v Irsku. Také navrhl řadu zahrad ve Středomoří, ve Francii. V Cannes Isola Bella, a na Cap Ferrat vily Sylvia, Maryland a Rosemary.\n\nDobrým příkladem práce zahradního architekta Harold Ainsworth Peto může být úprava ve West Dean House, Sussex, nyní sídlo West Dean College, kde jeho 91 m pergola je nejvyšším bodem zahrady. Peto a Ernest George také zařídili prodloužení West Dean House pro Williama Jamese (otce básníka Edwarda Jamese, patrona surrealistického umění. Peto a George vytvořili Oak Room, starou jídelnu a schodiště, které stále ještě jsou součástí West Dean College.\n\nPeto s také v roce 1907 podílel na vytvoření interiéru první třídy v trans-Atlantickém plavidle \"Mauretania\".\n\nHarold Ainsworth Peto zemřel v Iford Manor 16. dubna (na Velikonoce), v roce 1933.\n\n\n"}
{"id": "934429", "url": "https://cs.wikipedia.org/wiki?curid=934429", "title": "Multiface", "text": "Multiface\n\nMultiface bylo periferní zařízení, které v 80. letech 20. století vyráběla společnost Romantic Robot pro různé značky domácích počítačů. Zařízení umělo zastavit právě spuštěný program a monitorovat paměť. Umožňovalo také uložit aktuální obsah paměti na médium. Mělo více možností než podobným způsobem zaměřené zařízení ZX Interface III. Existovala varianta zařízení rozšířená o interface pro tiskárnu nazvaná Multiprint, která ale neuměla ukládat data na disk.\n\nJako Multiface bylo označované také zařízení Multi-Function Interface.\n\nMultiface One je určené pro počítače řady Sinclair ZX Spectrum. Umožňuje ukládat data na disketové mechaniky pomocí řadičů Opus Discovery a Beta Disk Interface, na zařízení ZX Microdrive a na Wafadrive. Existuje speciální verze Multiface One využívající disketový řadič Kempston Disc Interface. Součástí Multiface One je interface pro Kempston joystick.\n\nPrvní verze Multiface nemá možnost tisku na tiskárnu a automatického spouštění programů nahraných do paměti RAM. Umožňuje pouze měnit obsah paměti pomocí příkazu POKE. Pro rozhodování, zda má být program spuštěn s přerušovacím módem procesoru IM1 nebo IM2 používání porovnání obsahu registru I s hodnotou 3F šestnáctkově. Soubory ukládané na disk jsou pro ušetření místa ukládány v komprimované podobě.\n\nMultiface Two je určené pro počítače řady Amstrad CPC. Paměť zařízení Multiface se připojuje do oblasti od 0 do 16383 místo vnitřní paměti RAM nebo ROM počítače. Protože obsah paměti nebylo možné znovu nahrát do paměti počítače a spustit bez připojeného zařízení Multiface Two, vznikl program Anti-Multiface, pomocí kterého bylo možné převést uložený obsah paměti na samostatný program.\n\nJedná se rozšířenou variantu Multiface určenou pro počítače ZX Spectrum 128K+/+2. Pokud je současně připojen Interface I, Multiface 128 se připojuje na jeho výstupní systémový konektor, v případě, že je k počítači připojen některý z řadičů Opus Discovery, Disciple nebo Beta Disk Interface, připojuje se Multiface 128 mezi počítač a připojený řadič.\n\nExistují dvě varianty Multiface 128 z pohledu připojování a odpojování paměti Multiface. Starší varianta používá porty 159 a 31 a novější varianta používá porty 191 a 63. Ke změně portů došlo, protože porty používané u starší verze kolidovaly s porty používané u disketového řadiče Disciple. Multiface 128 neobsahuje interface pro Kempston joystick.\n\nMultiface +3 je varianta zařízení Multiface určená pro počítače ZX Spectrum +2A/+3. Zařízení umožňuje přístup k +3DOSu. Podporovány jsou tiskárny připojené pomocí vestavěných interfaců v těchto počítačích.<ref name=\"ys1988/27_ragehard\"></ref>\n\nMultiprint je varianta Multiface 128 rozšířená o interface pro připojení tiskárny. Zařízení není kompatibilní s počítači ZX Spectrum +2A/+3. Podporuje tisk z Basicu pomocí příkazů LPRINT, LLIST a COPY. Zařízení umožňuje změnit parametry tisku bez nutnosti resetu počítače. Pomocí speciálně formátovaných příkazů REM je možné nastavovat okraje tisku a překlad ASCII kódů nad 127 na klíčová slova Sinclair BASICu.\n\nMultiface ST je zařízení Multiface určené pro počítače Atari ST.\n\n\nZařízení Multiface používají porty pouze pro stránkování paměti. Varianty Multiface pro počítače ZX Spectrum stránkují paměť při čtení z jimi používaných portů.\n\n"}
{"id": "934431", "url": "https://cs.wikipedia.org/wiki?curid=934431", "title": "Tonya Verbeeková", "text": "Tonya Verbeeková\n\nTonya Verbeeková (* 14. srpna 1977 Grimsby) je kanadská zápasnice.\n\nTřikrát startovala na olympijských hrách. V roce 2004 a 2012 vybojovala stříbro a v roce 2008 bronz v kategorii do 55 kg. V roce 2005 vybojovala bronz, v roce 1995 páté a v roce 2007 deváté místo na mistrovství světa. V roce 2010 vybojovala stříbro na hrách Commonwealthu. V roce 2003 a 2011 vybojovala stříbro a v roce 2007 bronz na Panamerických hrách.\n\n"}
{"id": "934432", "url": "https://cs.wikipedia.org/wiki?curid=934432", "title": "Gedion Zelalem", "text": "Gedion Zelalem\n\nGedion Zelalem (* 26. ledna 1997, Berlín, Německo) je německo-americký fotbalový záložník s etiopskými kořeny, který v současnosti hraje v anglickém Arsenalu.\n\nAktualizováno k 13. 12. 2014\n"}
{"id": "934435", "url": "https://cs.wikipedia.org/wiki?curid=934435", "title": "Chrudimská komorní filharmonie", "text": "Chrudimská komorní filharmonie\n\nChrudimská komorní filharmonie je symfonický orchestr působící v Chrudimi od roku 2006. Jeho členskou základnu tvoří především učitelé a žáci ZUŠ Chrudim a hudebníci z blízkého okolí.\n\nOrchestr navazuje na tradici Chrudimské filharmonie, která ve městě působila v letech roku 1909-1974. Dirigenty Chrudimské filharmonie byli Jaroslav Král, Jindřich Siegel, Jaromír Lahůlek, František Teplý, Karel Židek, Antonín Devátý a nyní Martin Profous.\n\nNázvy Chrudimské filharmonie: Volné orchestrální sdružení, Chrudimská filharmonie, Symfonický orchestr závodního klubu ROH n. p. Transporta, Symfonický orchestr JKP Chrudim a nyní Chrudimská komorní filharmonie.\n\nRepertoár tvoří artificiální (klasická) symfonická tvorba, ale jsou uváděny i tituly hudby stojící mimo tento rámec (příkladem je spolupráce s chrudimskými jazzovými orchestry). Orchestr pořádá Chrudimské rendez-vous, na které zve spřátelené soubory z celé republiky, spolupracuje též s pěveckými sbory a sám uskutečňuje další koncerty pro široké publikum. Dirigentem je Martin Profous.\n"}
{"id": "934438", "url": "https://cs.wikipedia.org/wiki?curid=934438", "title": "Liberální strana Austrálie", "text": "Liberální strana Austrálie\n\nLiberální strana Austrálie (anglicky \"\") je jedna ze dvou hlavních politických stran v Austrálii, hlavní protivník Australské strany práce. Na federální úrovni spolupracuje tradičně v koalici s Australskou národní stranou. Jedná se o stranu středopravicovou. Slovo \"liberální\" v názvu strany se vztahuje především k ekonomickému liberalismu, strana je sociálně konzervativní a celkově je řazena mezi konzervativní strany. Na mezinárodní úrovni je členem Mezinárodní demokratické unie.\n\nVůdcem strany je od roku 2015 Malcolm Turnbull. V parlamentních volbách v roce 2013 v koalici s Australskou národní stranou vyhrála pod vedením Tonyho Abbotta sestavil vládu. Předtím byla strana od parlamentních voleb v roce 2007 na federální úrovni v opozici, přičemž ve volbách v roce 2010 si polepšila z 65 na 72 z celkem možných 150 mandátů v dolní komoře australského parlamentu.\n\nStrana byla založena v roce 1945 a jejím sídlem je Canberra.\n\n"}
{"id": "934440", "url": "https://cs.wikipedia.org/wiki?curid=934440", "title": "Viktor Hübner", "text": "Viktor Hübner\n\nViktor Hübner (13. března 1838 Brno – 27. dubna 1903 Znojmo) byl rakouský politik německé národnosti z Moravy, na konci 19. století poslanec Říšské rady a Moravského zemského sněmu.\n\nNarodil se v Brně do rodiny místního historika Antona Hübnera, který byl během revolučního roku 1848 poslancem rakouského Říšského sněmu i celoněmeckého Frankfurtského parlamentu. Střední školu studoval v Jihlavě a Znojmě, potom studoval právo ve Vídni. Po studiích nastoupil k Okresnímu soudu ve Znojmě, ale soudcovské zkoušky odložil a zatím pracoval jako advokát. Po úmrtí otce v roce 1869 odešel do Starého Šaldorfa, kde se věnoval dědictví - rodinnému mlýnu.\n\nPůsobil v Okresním hospodářském spolku Znojmo, kde v letech 1874-1887 jako viceprezident a pak do roku 1893 jako prezident obhajoval agrární zájmy znojemského měšťanstva. V zemských volbách 1878 byl zvolen za venkovské obce Znojemska do Moravského zemského sněmu, kde zasedal až do voleb 1896, kdy jej porazil Ferdinand Neunteufel. Hübner na sněmu podporoval zájmy vinařů, byl pro vytvoření německé univerzity na Moravě a proti všeobecnému volebnímu právu. Často lobboval za stavbu různých silnic.\n\nV roce 1882 byl v doplňovacích volbách po smrti Johanna Fuxe zvolen za venkovské obce Znojemska a Mikulovska do Říšské rady, když porazil federalistu Josefa Purznera. Toho porazil i v řádných volbách v roce 1885. Ve volbách 1891 porazil Antona Nawratila. V tomto volebním období měl problém se vyrovnat s nástupem lidových politických hnutí. V roce 1892 hlasoval proti zavedení cel na italská vína, čímž ztratil mezi zemědělci podporu a o rok později rezignoval i na funkci prezidenta Okresního hospodářského spolku. V zemských volbách 1896 pak ztrácí mandát v Moravském zemském sněmu.\n\nPříbuzný Johann Haase mu ve volbách do Říšské rady 1897 přepouští mandát za skupinu měst Znojmo, Dačice, Jemnice, Slavonice, Moravský Krumlov, Ivančice a Moravské Budějovice a Hübner v nich poráží českého kandidáta Bedřicha Kancnýře. Za badeniovské krize se staví proti jazykovým nařízením. V roce 1898 stál u zrodu Svazu Němců jižní Moravy. Zvítězil i ve volbách do Říšské rady na přelomu let 1900 a 1901 a v parlamentu působil až do své smrti.\n\nPůsobil i v komunální politice. Od roku 1879 byl členem obecního výboru ve Znojmě a v roce 1900 byl jmenován obecním radou. Působil rovněž jako ředitel spořitelny, angažoval se v místních spolcích, např. v Německém měšťanském spolku, jemuž v letech 1900–1903 předsedal. Roku 1898 se zasloužil o výstavbu mostu mezi Louckým klášterem a Sedlešovicemi.\n\nDo Říšské rady kandidoval jako německý liberál (tzv. Ústavní strana). Po svém zvolení do Říšské rady usedl do nově utvořeného poslaneckého klubu Sjednocené levice, do kterého se spojilo několik ústavověrných politických proudů. I po volbách roku 1885 patřil do klubu Sjednocené levice. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Ve volbách roku 1897 byl do parlamentu zvolen za Německou pokrokovou stranu, jejímž byl členem.\n\nOženil se v roce 1870 s Marií Haase, dcerou císařského rady a velkoobchodníka Karla Haaseho, s níž měl tři syny. Zemřel ve Znojmě a je pohřben na hřbitově v Louce.\n"}
{"id": "934443", "url": "https://cs.wikipedia.org/wiki?curid=934443", "title": "Jan Kučera (právník)", "text": "Jan Kučera (právník)\n\nJan Kučera (1. února 1838 Poděbrady – 17. ledna 1895 Praha) byl rakouský a český právník a politik, ve 2. polovině 19. století poslanec Českého zemského sněmu a poslanec Říšské rady.\n\nPocházel z rodiny učitele z Poděbrad. Studoval na gymnáziu v Plzni a Akademickém gymnáziu v Praze a pak absolvoval práva na Karlo-Ferdinandově univerzitě v Praze, kde v červenci 1861 získal titul doktora práv. Nastoupil do advokátní kanceláře k Václavu Bělskému. Od roku 1869 působil ve vlastní advokátní kanceláři v Praze. Byl aktivní ve veřejném životě. V roce 1862 zakládal spolu s Rudolfem Thurn-Taxisem pěvecký spolek Hlahol. Podílel se také na vzniku spolku Umělecká beseda. Do svého čela ho zvolila Národní jednota severočeská, zasedal také ve výboru pro zřízení Národního divadla v Praze. V letech 1864–1866 vedl profesní sdružení \"Právnická jednota\" a v letech 1864–1868 byl členem redakce odborného časopisu \"Právník\".\n\nV 60. letech 19. století se zapojil i do zemské politiky. V doplňovacích volbách v červnu 1868 byl zvolen na Český zemský sněm za kurii venkovských obcí (obvod Písek – Vodňany). V této době vrcholicí české opozice jako advokát zastupoval pořadatele táboru lidu pod Řípem. Patřil taky mezi 81 českých politiků, kteří v srpnu 1868 podepsali státoprávní deklaraci českých poslanců coby nejucelenější programový manifest české opozice proti centralistickému ústavnímu vývoji Rakouska-Uherska.\n\nMandát na sněmu obhájil, opět za svůj obvod, i ve volbách do Českého zemského sněmu roku 1870 a volbách roku 1872. V rámci tehdejší politiky české pasivní rezistence křeslo nepřebral a byl zbaven mandátu. Uspěl ale vzápětí v doplňovacích volbách roku 1873. V doplňovacích volbách roku 1874 kandidoval za nově utvořenou Národní stranu svobodomyslnou (mladočeskou). Ve volebním klání prohrál a místo něj na sněm usedl Václav Kotalík. Do sněmu se za mladočechy vrátil ve volbách roku 1878, nyní za kurii venkovských obcí (obvod Rokycany – Blovice). Znovu se jako zemský poslanec uvádí až po volbách roku 1889, kdy za mladočeskou stranu uspěl v městské kurii (obvod Hořovice– Beroun – Radnice – Rokycany).\n\nKdyž na přelomu 80. a 90. let vrcholila mladočeská agitace proti staročeskému projektu punktací, byl Kučera předsedou mladočeského klubu na sněmu. Co předseda poslaneckého klubu podporoval rozšiřování stranických řad i o osobnosti odlišných politických názorů. Mladočechem se tak dočasně stal i Tomáš Masaryk a trvale Karel Kramář. Strana se díky tomu během 90. let stala umírněnější a kultivovanější politickou silou. Byl rovněž přísedícím zemského výboru, kde zasedal v letech 1889–1895.\n\nVe volbách roku 1879 byl zvolen i jako poslanec i na Říšskou radu (celostátní zákonodárný sbor), kde reprezentoval kurii venkovských obcí (obvod Roudnice – Louny – Mělník). Rezignaci na mandát oznámil 1. ledna 1880. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nOd roku 1890 byl rovněž pražským městským zastupitelem.\n\nZemřel v lednu 1895.\n\n"}
{"id": "934444", "url": "https://cs.wikipedia.org/wiki?curid=934444", "title": "Římskokatolická farnost Vážany nad Litavou", "text": "Římskokatolická farnost Vážany nad Litavou\n\nŘímskokatolická farnost Vážany nad Litavou je územní společenství římských katolíků s farním kostelem svatého Bartoloměje v děkanátu Slavkov.\nO duchovní správě ve Vážanech je první písemná zmínka z roku 1287. Kostel byl vystavěn v románském styku ve 13. století, obnoven byl v roce 1651, poslední velká oprava se uskutečnila v roce 1909.\n\nJeště ve 13. století náležely k vážanské farnosti Hrušky, ale tato obec později připadla ke Křenovicím. Od roku 1622 do roku 1658 patřily Vážany pod duchovní správu ve Slavkově. Od roku 1658 se staly součástí šaratické farnosti.\n\nSamostatná farnost ve Vážanech byla obnovena roku 1911, prvním farářem se zde stal dosavadní šaratický kaplan P. Maxmilián Horák.\nOd 15. října 2005 do července 2015 zde byl administrátorem excurrendo R. D. PaedDr. Marek Slatinský.Ke dni 1. srpna 2015 byl jako administrátor excurrendo ustanoven D. Vít Martin Červenka, OPraem. Počínaje zářím 2018 byl ustanoven duchovním správcem jako administrátor excurrendo D. Mgr. Bc. Petr Pavel Severin, OPraem.\n\nFarníci se podíleli na rozsáhlé opravě farního kostela v devadesátých letech 20. století. Pravidelně při bohoslužbách vystupuje farní sbor a schola.\n\nKaždoročně se zde koná tříkrálová sbírka. V roce 2016 se při sbírce vybralo 17 409 korun. V roce 2018 dosáhl výtěžek sbírky 21 605 korun. Službu varhaníka vykonává Jan Kundera.\n\nZ vážanské farnosti pocházejí tito kněží:\n\n"}
{"id": "934447", "url": "https://cs.wikipedia.org/wiki?curid=934447", "title": "Ruud Krol", "text": "Ruud Krol\n\nRuud Krol (* 24. březen 1949, Amsterdam) je bývalý nizozemský fotbalista a trenér. Hrával na pozici obránce. Od ledna 2014 je trenérem tuniského klubu Espérance Sportive de Tunis.\nSe nizozemskou fotbalovou reprezentací získal stříbrnou medaili na mistrovství světa roku 1974 a na mistrovství světa roku 1978. Bronzovou medaili si přivezl z mistrovství Evropy 1976. Na všech třech těchto turnajích se dostal do all-stars týmu. Hrál též na Euru 1980. Celkem za národní tým odehrál 83 utkání a vstřelil v nich 4 góly.\n\nTakřka celou svou kariéru strávil v Ajaxu Amsterdam (1968–1980), patřil k pilířům jeho slavné generace 70. let. Třikrát s ním vybojoval Pohár mistrů evropských zemí (1971, 1972, 1973), dvakrát Superpohár UEFA (1972, 1973) a jednou Interkontinentální pohár (1972). Osmkrát s ním získal domácí titul (68, 70, 72, 73, 77, 79, 80, 81) a čtyřikrát nizozemský pohár (70, 71, 72, 79).\n\nV anketě Zlatý míč, která hledala nejlepšího fotbalistu Evropy, skončil roku 1979 třetí.\n\nPo skončení hráčské kariéry se stal trenérem. Vedl například KV Mechelen, Servette Ženeva, AC Ajaccio, Espérance Sportive de Tunis či reprezentaci Egypta. Byl též asistentem trenéra nizozemské reprezentace.\n\n"}
{"id": "934448", "url": "https://cs.wikipedia.org/wiki?curid=934448", "title": "Jiří Toskánský", "text": "Jiří Toskánský\n\nJiří Toskánský (: \"Georg Maria Rainer Joseph Peter Hubert Gottfried Eustach Rupert Ignaz von Österreich-Toskana\"; 22. srpna 1905, Parsch – 21. března 1952, Mellingen) byl rakouský arcivévoda a toskánský princ z toskánské linie Habsbursko-Lotrinské dynastie.\n\nByl třetím potomkem a druhým synem arcivévody Petra Ferdinanda Toskánského a princezny Marie Kristiny Sicilské. Ve svých třinácti letech odešel s rodiči a sourozenci z Rakouska. Do roku 1935 žil ve Švýcarsku a za vlády premiéra Schuschnigga se vrátil zpět do Rakouska. Zemřel v Mellingenu a pochován byl v Altshausenu ve Bádensku-Württembersku.\n\nOd roku 1936 byl ženatý s hraběnkou z Waldburg-Zeilu, Marií Valerií, pravnučkou císaře Františka Josefa I.. \nZ manželství se narodilo devět dětí:\n\n"}
{"id": "934449", "url": "https://cs.wikipedia.org/wiki?curid=934449", "title": "The Conrad Boys", "text": "The Conrad Boys\n\nThe Conrad Boys (tj. \"Conradovi chlapci\") je americký hraný film z roku 2006, který režíroval Justin Lo podle vlastního scénáře. Snímek měl světovou premiéru na \"Newport Beach International Film Festival\" 24. dubna 2006.\n\nCharlie, který se chystá na univerzitu, žije spolu s mladším bratrem Benem a matkou, protože otec od nich před lety odešel. Matka jednoho dne náhle zemře a Charlie se namísto školy rozhodne postarat se o bratra a najde si místo jako číšník v restauraci, kde pracuje je svou kamarádkou Tori. Zde se seznámí s mladíkem Jordanem, který mu řekne, že cestuje po světě a píše knihu. Charlie ho vezme k sobě domů, kde mu Jordan nabídne jointa. Jednoho dne se v restauraci objeví otec a chce se vidět s Benem, což se Charliemu nelíbí. Jordanův bývalý přítel se mu nehlásí a Jordan už nemá peníze na motel, takže se staví Charlieho, aby u něj na pár dní přespal. Charlie se dohodne s otcem, že se může vídat s Benem. Jordan má ve městě nevyřízené účty s překupníkem drog Vincem a požádá Charlieho o peníze. Jeho otec jim pomůže, vydává se za policistu a Vinceho zneškodní. Jordan odjíždí z města a chce, aby Charlie jel s ním. Ten nejprve souhlasí, ale poté si to rozmyslí. Charlie se usmíří s otcem a podá si přihlášku na univerzitu.\n"}
{"id": "934452", "url": "https://cs.wikipedia.org/wiki?curid=934452", "title": "USS Carl Vinson (CVN-70)", "text": "USS Carl Vinson (CVN-70)\n\nUSS \"Carl Vinson\" (CVN-70) je letadlová loď Námořnictva Spojených států třídy \"Nimitz\", která působí v aktivní službě od roku 1982. Jedná se o třetí postavenou jednotku této třídy.\n\nLoď je pojmenována podle kongresmana Carla Vinsona z Georgie. Stavba lodi byla zahájena 11. října 1975 v loděnici Newport News Shipbuilding v Newport News. Ke křtu a spuštění na vodu došlo 15. března 1980, do služby byla zařazena 13. března 1982 na základně Naval Station Norfolk (Virginie). Jejím domovským přístavem je základna Naval Air Station North Island v San Diegu v Kalifornii.\n\nZúčastnila se, mimo jiné, operace Earnest Will, války v Iráku, operace Southern Watch či operace Trvalá svoboda. V roce 2011 byl na její palubě vykonán náboženský obřad, po němž bylo pohřbeno do moře tělo Usámy bin Ládina.\n\n"}
{"id": "934454", "url": "https://cs.wikipedia.org/wiki?curid=934454", "title": "Zimní paralympijské hry 2014", "text": "Zimní paralympijské hry 2014\n\nZimní paralympijské hry 2014, oficiálně XI. zimní paralympijské hry ( ), se konaly v ruské Sočí. Slavnostní zahájení proběhlo 7. března 2014, ukončení se pak uskutečnilo 16. března 2014.\n\nJednalo se o první paralympijské hry v Rusku, a byly to v pořadí \"XI. zimní paralympijské hry\".\n\nMěsto Soči se dostalo na konečný seznam kandidátů na pořadatelství zimních her spolu s městy Pchjongčchang (Jižní Korea) a Salzburg (Rakousko). Vítězství Soči bylo oznámeno na 119. zasedání Mezinárodního olympijského výboru (MOV), které se uskutečnilo v červenci 2007 v Ciudad de Guatemala. Oznámil jej prezident MOV Jacques Rogge po dlouhém hlasování 4. července 2007.\n\nV první fázi musela kandidátská města po schválení od svých národních olympijských výborů poslat přihlášku a vyplněný dotazník do 1. února 2006. Byla to města Soči (Rusko), Salzburg (Rakousko), Jaca (Španělsko), Almaty (Kazachstán), Pchjongčchang (Jižní Korea), Sofie (Bulharsko) a Bordžomi (Gruzie). Tři finální kandidáti byli vybráni výkonnou radou MOV 22. června 2006. Dne 2. října 2007 byl ustaven Organizační výbor zimních olympijských her v Soči 2014.\n\nHry se konaly v nově postaveném Olympijském parku, který sestává z následujících stadionů a míst:\n\n\n\n\n\n"}
{"id": "934458", "url": "https://cs.wikipedia.org/wiki?curid=934458", "title": "Sorondzonboldyn Batceceg", "text": "Sorondzonboldyn Batceceg\n\nSorondzonboldyn Batceceg ( , * 3. května 1990) je mongolská zápasnice. V roce 2012 vybojovala bronzovou medaili na olympijských hrách v kategorii do 63 kg. V roce 2010 vybojovala zlato na mistrovství světa a stříbro na mistrovství Asie v kategorii do 59 kg.\n\n"}
{"id": "934461", "url": "https://cs.wikipedia.org/wiki?curid=934461", "title": "USS Dwight D. Eisenhower (CVN-69)", "text": "USS Dwight D. Eisenhower (CVN-69)\n\nUSS \"Dwight D. Eisenhower\" (CVN-69) je letadlová loď Námořnictva Spojených států třídy \"Nimitz\", která působí v aktivní službě od roku 1977. Jedná se o druhou postavenou jednotku této třídy.\n\nLoď je pojmenována podle 34. prezidenta USA Dwighta D. Eisenhowera. Stavba lodi byla zahájena 15. srpna 1970 v loděnici Newport News Shipbuilding v Newport News. Ke křtu a spuštění na vodu došlo 11. října 1975, do služby byla zařazena 18. října 1977 na základně Naval Station Norfolk (Virginie), která je jejím domovským přístavem. Objednána a stavěna byla jako útočná letadlová loď s označením CVAN-69, ke změně na víceúčelovou letadlovou loď s označením CVN-69 došlo 30. června 1975.\n\nZúčastnila se, mimo jiné, operace Eagle Claw během krize s americkými rukojmími v Íránu, války v Zálivu či amerických operací během válek v Iráku a Afghánistánu.\n\n"}
{"id": "934466", "url": "https://cs.wikipedia.org/wiki?curid=934466", "title": "Betting brokerage", "text": "Betting brokerage\n\nBetting brokerage je společnost, která za určitý podíl nebo předem hrazený poplatek poskytuje servis v oblasti hazardních sázek na sportovní utkání. Tipy analyzují pro tyto brokerské společnosti obvykle externí specialisté v oboru sportu a sázek. Své tipy analyzují nejen podle statistik, počasí, formy, ale především informací ze zákulisí, které nasbírali během svého působení na trhu sportu a sázek.\n\nJednotlivé společnosti poskytující tento servis, se liší nejen strukturou, ale především rozsahem služeb. Především americké společnosti nenabízí jen poradenství a tipy na výsledky sportovních utkání, ale i binární sázení či monitoring kurzů jednotlivých sázkových kanceláří a bookmakerů. Rozdílem kurzů tak zajišťují zisk svým klientům podobně jako na burze cenných papírů. \n\nV devadesátých letech 20. století byla na území USA, veřejně publikována informace (americkým statistickým úřadem pro New York) o ročním obratu sportovních sázek ve výši 200.000.000 USD. Na základě těchto informací začaly vznikat tyto Betting brokerage společnosti poskytující servis sázejícím. Na český trh uvedl tuto službu server BetsMix v lednu 2013.\n\nNa základě této podnikatelské činnosti vznikl celovečerní film režírovaný D. J. Carusem, který do role hlavních postav obsadil oscarové herce Al Pacina a Matthewa McConaugheye. Film byl pod názvem Maximální limit (Two Fort The Money) v roce 2005 natočen podle skutečných událostí, scénář sepsal Dan Gilroy.\n\nFilm Maximální limit\n\nBetsmix\n\n"}
{"id": "934468", "url": "https://cs.wikipedia.org/wiki?curid=934468", "title": "JRuby", "text": "JRuby\n\nJRuby je implementace programovacího jazyka Ruby na JVM, napsaná převážně v Javě. JRuby je úzce integrován s Javou a dovoluje obousměrný přístup mezi kódem v Javě a v Ruby. (Podobně jako Jython.)\n\nJedna ze silných stránek JRuby je jeho schopnost volat třídy z platformy Java. K tomu je nejdříve potřeba získat podporu Javy příkazem codice_1. Následující příklad předvede vytvoření codice_2 s codice_3.\n\nJRuby může být stejně snadno volán z Javy, buď pomocí JSR 223 Scripting pro Javu 6, nebo frameworku Apache Bean Scripting.\n\nJRuby umožňuje načíst a spustit vzdálený kód ve funkci, která k tomu není určena.\n\n\n\n"}
{"id": "934470", "url": "https://cs.wikipedia.org/wiki?curid=934470", "title": "USS Nimitz (CVN-68)", "text": "USS Nimitz (CVN-68)\n\nUSS \"Nimitz\" (CVN-68) je letadlová loď Námořnictva Spojených států, která působí v aktivní službě od roku 1975. Jedná se o vedoucí loď své třídy.\n\nLoď je pojmenována podle admirála Chestera Nimitze, který velel americkému loďstvu v Tichém oceánu během druhé světové války. Stavba lodi, celkově druhé letadlové s jaderným pohonem v americkém námořnictvu, byla zahájena 22. června 1968 v loděnici Newport News Shipbuilding v Newport News. Ke křtu a spuštění na vodu došlo 13. května 1972, do služby byla zařazena 3. května 1975 na základně Naval Station Norfolk (Virginie). Objednána a postavena byla jako útočná letadlová loď s označením CVAN-68, ke změně na víceúčelovou letadlovou loď s označením CVN-68 došlo 30. června 1975. Od roku 2012 je jejím domovským přístavem základna Naval Station Everett v Everettu ve Washingtonu.\n\nPo odstavení USS \"Enterprise\" na konci roku 2012 je nejstarší americkou letadlovou lodí v aktivní službě.\n\n"}
{"id": "934475", "url": "https://cs.wikipedia.org/wiki?curid=934475", "title": "Trisagion", "text": "Trisagion\n\nTrisagion či trishagion (řecky \"τρίςἅγιον\" – třikrát svatý, rusky trisvjatoje) nebo také trojsvatá píseň je křesťanský hymnus používaný zejména v liturgii východních církví (např. pravoslavné a řeckokatolické církvi). Někdy se jako trisagion označuje také mešní zpěv Sanctus, který je součástí hudební mše, s ním by však neměl být zaměňován.\n\nVznikl patrně v 5. století v Konstantinopoli, kde byl zpíván při liturgických průvodech. Poprvé je doložen v dokumentech chalkedonského koncilu, který se konal v roce 451. Zpočátku byl trisagion vztahován k Ježíši Kristu, když ale monofyzité přidali za slova „svatý Nesmrtelný“ dodatek „za nás ukřižovaný“, aby tak vyjádřili svůj odlišný christologický názor, začala pravoslavná i západní církev vykládat trisagion trinitárně.\n\n\n"}
{"id": "934479", "url": "https://cs.wikipedia.org/wiki?curid=934479", "title": "Česká asociace pedagogického výzkumu", "text": "Česká asociace pedagogického výzkumu\n\nČeská asociace pedagogického výzkumu je profesní sdružení pracovníků pedagogického výzkumu fungující od roku 1993. Posláním ČAPV je zkvalitňování vzdělávacího procesu s využitím výsledků pedagogického výzkumu, vzájemná výměna informací mezi pracovníky pedagogického výzkumu, šíření výsledků pedagogického výzkumu a jejich praktická aplikace. ČAPV se také vyjadřuje ke klíčovým otázkám rozvoje školství a vzdělávání, např. k tvorbě profesního standardu učitele.\n\nČAPV je spoluzakládajícím členem Evropské asociace pedagogického výzkumu, European Educational Research Association (EERA). Je též členem Rady vědeckých společností při Akademii věd České republiky.\n\nV roce 2010 byl na XVIII. konferenci ČAPV v Liberci projednán a schválen Etický kodex České asociace pedagogického výzkumu. Podkladem pro kodex byla analýza Jana Průchy a Romana Švaříčka, zveřejněná v odborném časopisu \"Pedagogická orientace\" č. 2/2009.\n\nČAPV pořádá jednou ročně konferenci zaměřenou na metodologii a výsledky pedagogického výzkumu. Od roku 2000 je doprovodnou součástí konferencí metodologický seminář pro studenty doktorského studia.\n\nPřehled konferencí ČAPV\n\nČlenem ČAPV se může stát každý, kdo je svou profesionální činností výzkumně spjat s oblastí výchovy a vzdělávání v různých oborech: pedagogika, psychologie, sociologie, případně i v dalších oborech (např. ekonomie, medicína aj.). Členství je otevřeno i těm, kteří výzkum přímo neprovádějí, ale jeho výsledky využívají (učitelé) a studentům odpovídajících oborů. \n\nNástrojem vnitřní komunikace v ČAPV je \"Bulletin ČAPV\", distribuovaný členům pětkrát ročně.\n"}
{"id": "934482", "url": "https://cs.wikipedia.org/wiki?curid=934482", "title": "Charles Bridgeman", "text": "Charles Bridgeman\n\nCharles Bridgeman (1690-1738) byl anglický zahradní architekt který stál na počátku vzniku přírodně krajinářského slohu v Anglii. Ačkoli on byl klíčovou postavou při přechodu anglických zahradě od pravidelného designu který se řídil podle holandských, italských a francouzských vzorů, formálních zahrad k volnějším stylům a byl mezi těmi kdo začali do pravidelných zahrad více vnášet nepravidelné prvky bývá Bridgemanova pověst často zastíněna jeho následovníky, kterými byl William Kent nebo Lancelot \"Capability\" Brown.\n\nCharles Bridgeman byl synem zahradníka, který se stal královským zahradníkem anglické královny a prince Jiřího a byl původcem změn a rekonstrukcí v královské zahradě v Berkshire, Windsoru, Kensingtonském paláci, Hampton Court, St. James's Park and Hyde Park (Londýn). Pracoval na několika významných zahradách v Kentu, poskytoval odborné rady v v Kentu což mu umožnilo realizovat jeho architektonické představy.\nSoučasník Bridgemana, Horace Walpole, popisuje design zahrad svého kolegy v práci eseji \"On Modern Gardening\". Napsal zde \"\"ačkoli stále ještě udržoval hodně úzké chodníky se stříhanými vysokými živými ploty, byly zde jen jako hlavní linie, zbytek zpestřil přirozenou divokostí a rozlehlými háji dubů, ovšem stále obklopenými keři\"\" ( Amherst , 1896 , s. . 249).\n\nBridgemanův přístup k terénním úpravám lze shrnout do tří pojmů: formální, přechodná a progresivní. Jeho úpravy krajiny se vyznačovaly formálními prvky, jako jsou partery, geometricky tvarovaná jezera a bazény a malé pravidelné zahrady u domu. Přechodné prvky jeho prací včetně trávníků, amfiteátrů , zahradních staveb a soch, klikatých cestiček přes zalesněné oblasti k vyhlídkám a použití ha- ha jsou rysy a pokrokové myšlenky, kterým Bridgeman pomohl získat na popularitě. (Jellicoe , 1986 , s. . 72) .\n\n\n\n"}
{"id": "934483", "url": "https://cs.wikipedia.org/wiki?curid=934483", "title": "Hélène Vincent", "text": "Hélène Vincent\n\nHélène Vincent, rodným jménem Jocelyne Hélène Nain (* 9. září 1943 Paříž) je francouzská divadelní a filmová herečka, držitelka Césara.\n\nHerectví studovala v kurzech u Raymonda Girarda. Byla provdaná za herce Jean-Pierra Vincenta a je matkou režiséra Thomase Vincenta.\n\nZa své divadelní působení byla opakovaně nominována na Molièrovu cenu, stejně jako na filmovou cenu César, kterou v roce 1989 také získala.\n\n\n\n\n"}
{"id": "934516", "url": "https://cs.wikipedia.org/wiki?curid=934516", "title": "Znojemská Beseda", "text": "Znojemská Beseda\n\nZnojemská Beseda (dříve Beseda Znojemská) je příspěvková organizace města Znojma, založená v roce 1870 a obnovená v roce 1991, která se věnuje kulturní a společenské činnosti. Pořádá kulturní a společenské akce jako Znojemské historické vinobraní, provozuje Městské divadlo Znojmo, vydává Znojemské listy, poskytuje služby v oblasti turismu a zajišťuje propagaci města.\n\nSídlí ve Znojmě na Masarykově náměstí. K roku 2014 je ředitelem Besedy František Koudela.\n\nV nacionalistické atmosféře po rakousko-uherském vyrovnání se i ve Znojmě objevily spory mezi místními Němci a Čechy. V roce 1869 probíhal spor o titul královského města mezi německými liberály v čele s Johannem Fuxem, kteří přišli s návrhem, aby se město titulu vzdalo, a německými konzervativci, kteří byli podporováni Čechy, reprezentovaní Antonem Nawratilem a Karlem Wittekem. Spor skončil patem - město o titul sice nepřišlo, ale městská rada jej přestala používat. Kromě toho se v téže době musely opakovat volby do Moravského zemského sněmu, protože liberálové výsledek napadli, když nejdříve zvítězil o 1 hlas konzervativec František Podveský. V opakované volbě zvítězil Johann Fux. V roce 1870 byl navíc založen německý národnostní spolek Deutscher Bürgerverein.\n\nV únoru 1870 vznikly stanovy prvního českého spolku ve Znojmě - Besedy Znojemské, které podepsali notář Jan Vlk, knihtiskař Anton Nawratil, obchodníci Albert Ferdinand Petertill a Mořic Příborský, advokát Alexander Rzeha a správce velkostatku Jan Čáp. Cílem spolku bylo vzdělávání i zábava (divadlo, hudba, tanec, společné výlety, ...) i činnost týkající se obchodu, průmyslu a hospodářství. Ustavující schůze se konala 17. července 1870 v hostinci U zlatý studny na Horní České. Již v den založení měla Beseda 84 členů. Starostou schůze byl zvolen Jan Vlk.\n\nHned na začátku se Beseda věnovala divadlu - první představení (\"Výpalní daň\" od Augusta von Kotzebue) sehrál její ochotnický kroužek již 17. prosince 1870. Besední divadlo si pak ve městě vydobylo vůdčí postavení, i když dramaturgie se často stávala zdrojem sporu. Vedení spolku nechtělo hrát hry s politickým podtextem, a tak dominovaly komedie.\n\nV roce 1877 byla díky Besedě založena česká knihovna, kterou v roce 1883 vedl Jaroslav Palliardi. Ta se zpočátku rozvíjela pomalu, ale v roce 1918 již měla 3 000 svazků. Po vzniku Československa byla sloučena s knihovnou místního Sokola a vznikla tak profesionální česká městská knihovna.\n\nKromě toho pořádala Beseda řadu kulturních akcí - koncerty, oslavy, hodiny tance. V roce 1902 jednala dokonce s Českou filharmonií, ale besední sál byl pro takový koncert nedostačující a město odmítlo propůjčit nově postavené Městské divadlo. Díky Besedě vznikaly také další spolky a organizace jako Vzájemná záložna, český peněžní ústav, Řemeslnický spolek, Znojemská matice školská, Sokol.\n\nKvůli nucenému omezení činnosti během nacistické okupace a vlády komunismu musela být Znojemská Beseda po roce 1989 obnovena. K 1. červenci 1991 vznikla sloučením Městské osvětové besedy a Okresního kulturního střediska. Jejím cílem je zabezpečovat a podporovat kulturní a společenský život ve městě, věnuje se vzdělávání a turistickému ruchu. Zajišťuje činnost Městského divadla, organizuje kulturní a společenské akce (např. Znojemské historické vinobraní, Znojemský slavíček, Majáles, Přehlídka dechových hudeb, ...), spolupracuje s dalšími institucemi (muzeem, knihovnou, ...), vydává publikace a radniční noviny Znojemské listy, pořádá vzdělávací a odborné kurzy, poskytuje turistické informace, zajišťuje průvodce a provádí propagaci města.\n\nPrvních 11 let existence sídlila Besedy v domě na Horní České 48, kde se nacházel i hostinec U zlaté studny. Vlastní sídlo získala v roce 1881 na dnešním Masarykově náměstí 22. O rok dříve budovu koupila Vzájemná záložna a stavitel Jan Unger budovu přestavěl. Nové místnosti byly slavnostně otevřeny v únoru 1882 za účasti starosty Antona Jungnickla. Součástí je divadelní sál i hostinec. Sídlila zde i Vzájemná záložna, Řemeslnický spolek a Sokol.\n\nVzájemná záložna se musela vlastnictví domu vzdát během nacistické okupace v roce 1943. Vlastnictví jí bylo obnoveno v roce 1948, ale v roce 1952 dům připadl státu. Po roce 1989 jej získalo město. Od roku 1971 je budova nemovitou kulturní památkou.\n\n\n"}
{"id": "934518", "url": "https://cs.wikipedia.org/wiki?curid=934518", "title": "Peter Latz", "text": "Peter Latz\n\nPeter Latz (nar. 19. října 1939) je německý zahradní architekt a profesor, zabáývající se krajinářskou architekturou na univerzitě Technical University of Munich v Mnichově. On je nejlépe známý pro jeho důraz na rekultivaci a přeměnu bývalých průmyslových krajin. Je mimořádným profesorem na University of Pennsylvania ve Filadelfii a je také hostujícím profesorem na Harvard Graduate School of Design. V současnosti je v důchodu.\n\nLatz jednou poznamenal v předmluvě pro knize Visionary Gardens od Ernsta Cramera, že všechno z krajinářské architektury by mohlo být použito v abstraktních pravidlech. \"Krása přírody spočívá v podstatě a vlivu rostlin a materiálů.\"\n\nPeter Latz se narodil v Darmstadtu a vyrůstal v Sársku jako syn Heinrich Latze, německého architekta. Po absolvování střední školy studoval krajinářskou architekturu na Technische Schule v Mnichově, a poté, co získal diplom, v roce 1964, nastoupil na čtyři roky postgraduálního vzdělávání v územním plánování na institutu pro rozvoj měst a územní plánování v RWTH Aachen.\n\nPeter Latz a jeho manželka, Anneliese, založili kancelář krajinářské architektury Aachenu a v roce 1968 v Saarbrückenu pod názvem Latz + Partner. Další společnost provozující územní plánování jím byla založena v roce 1970 a řízena až do roku 1976. Latz pokračovat v praxi krajinářské architektury a územního plánování, pracoval se skupinami architektů, sociologů a ekonomů. V roce 1968 začal Peter Latz učit jako odborný asistent na Limburgse Akademie voor Bouwkunst v Maastricht. Na Kassel Gesamthochschule se stal na plný úvazek profesorem krajinářské architektury v roce 1973 a byl jmenován profesorem na krajinářské architektury a územního plánování na oddělení Technical University of Munich v roce 1983. Odešel do důchodu v roce 2008.\nMezi jeho nejznámější projekty patří Landschaftspark Duisburg-Nord v Porúří v Německu. Pozemek 230 ha byl dříve velkou ocelárnou. Když byla ocelárna zrušena, firma Latz + Partners byla pověřena návrhem parku poté, co vyhrála mezinárodní architektonickou soutěž s územním plánem pro celou oblast v roce 1991. Rozhodl se zachovat hlavní budovy a začlenit je do postmoderní krajinářské architektury. Uvnitř byly vysázeny řady dřevin. Součástí post-průmyslového areálu komplexu jsou i živé ploty, partery, boskety a růžové zahrady. Duisburg-Nord byl úspěšný projekt rekultivace, protože se změnil vztah, který měli lidé k stávajícímu místu. Kvůli tomuto projektu je Peter Latz, kromě amerického krajinářského architekta Richarda Haaga, je považován za jednoho z mezinárodních průkopníků na poli rekultivace bývalých průmyslových krajin.\n\n\n\n\n"}
{"id": "934526", "url": "https://cs.wikipedia.org/wiki?curid=934526", "title": "Marfa Sobakinová", "text": "Marfa Sobakinová\n\nMarfa Sobakinová \"Марфа Васильевна Собакина\" (1552 – 13. listopadu 1571) byla ruská carevna, třetí manželka Ivana IV. Hrozného.\n\nByla dcerou obchodníka z Novgorodu Vasilije Sobakina. Jako svou třetí manželku si ji car Ivan vybral ze dvanácti finalistek při volbě nevěsty. Několik dní po volbě Marfa začala trpět slabostí. Ačkoliv se její stav stále zhoršoval, přesto 28. října 1571 proběhl svatební obřad. Brzy poté Marfa zemřela. Spekulovalo se i o tom, že ji nechtěně otrávila vlastní matka, která jí podala přípravek na zvýšení plodnosti. Jiná teorie tvrdí, že ji otrávil sám Ivan. Její smrt totiž odstartovala další carovy represe vůči poddaným, ať už to bylo způsobeno jeho paranoiou (Marfa zemřela v dobře chráněné pevnosti) nebo mu to jen dalo ospravedlnění k represím.\n\n"}
{"id": "934528", "url": "https://cs.wikipedia.org/wiki?curid=934528", "title": "V zajetí démonů", "text": "V zajetí démonů\n\nV zajetí démonů (v anglickém originále The Conjuring) je americký hororový snímek režiséra Jamese Wana z roku 2013. Film natočený podle skutečných událostí, vypráví hrůzný příběh světově proslulých vyšetřovatelů paranormálních jevů Eda a Lorraine Warrenových, kteří byli pozváni na odlehlou farmu, aby pomohli rodině terorizované temnými silami. V nejhrůzostrašnějším případu svého života jsou Warrenovi nuceni utkat se s mocnou démonickou bytostí. Případ se týká rodiny, která se přistěhovala na farmu v Harrisville. Brzy však zjistí, že v jejich domě se děje něco podivného…\n\nFilm získal velmi pozitivní recenze od kritiků a byl chválen publikem.\n\nFilm vydělal 137,4 milionů dolarů v Severní Americe a 180,6 milionů dolarů v ostatních oblastech, celkově tak vydělal 318 milionů dolarů po celém světě. Rozpočet filmu činil 20 milionů dolarů. V Severní Americe byl oficiálně uveden 19. července 2013, společně s filmy \"Red 2\", \"Turbo\" a \"\" . Za první víkend docílil nejvyšší návštěvnosti, kdy vydělal 41,9 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 202 započtených recenzí 86 procent s průměrným ratingem 7,2 bodů z deseti. Na serveru Metacritic snímek získal z 35 recenzí 68 bodů ze sta. Na Česko-Slovenské filmové databázi snímek získal 81% a aktuálně si drží 206. místo v žebříčku nejoblíbenějších filmů.\n"}
{"id": "934529", "url": "https://cs.wikipedia.org/wiki?curid=934529", "title": "Audun-le-Roman", "text": "Audun-le-Roman\n\nAudun-le-Roman je francouzská obec v departementu Meurthe-et-Moselle v regionu Grand Est. V roce 2010 zde žilo 2 467 obyvatel.\n\n\"Počet obyvatel\"\n\n"}
{"id": "934531", "url": "https://cs.wikipedia.org/wiki?curid=934531", "title": "Anna Koltovská", "text": "Anna Koltovská\n\nAnna Koltovská (rusky Анна Колтовская; † 1626) byla ruská carevna, čtvrtá manželka Ivana IV. Hrozného.\n\nPo náhlé smrti své třetí manželky Marfy 13. listopadu 1571 měl Ivan Hrozný problém s ruskou církví, která zakazovala čtvrtá manželství. Ivan ovšem tvrdil, že předchozí manželství nekonzumoval. S Annou, dcerou dvořana Alexeje Koltovského, se oženil 29. dubna 1572, přičemž církevní požehnání získal až dodatečně.\n\nPo dvou letech manželství Ivana jeho manželka kvůli své neplodnosti omrzela. Zapudil ji a poslal do kláštera, kde přijala jméno Daria. Byla jednou ze dvou manželek, které Ivana přežily.\n\n"}
{"id": "934532", "url": "https://cs.wikipedia.org/wiki?curid=934532", "title": "Jimmy Greaves", "text": "Jimmy Greaves\n\nJames Peter \"Jimmy\" Greaves (* 20. únor 1940, Londýn) je bývalý anglický fotbalista. Hrával na pozici útočníka. Byl výjimečným střelcem.\nS anglickou fotbalovou reprezentací vyhrál mistrovství světa roku 1966 a získal bronzovou medaili na mistrovství Evropy roku 1968. Hrál též na mistrovství světa 1962. Celkem za národní tým odehrál 57 utkání a vstřelil v nich 44 gólů, což mu přisuzuje třetí příčku v historické tabulce nejlepších střelců anglického národního týmu.\n\nS Tottenhamem Hotspur vyhrál v sezóně 1962/63 Pohár vítězů pohárů. Dvakrát s ním vybojoval FA Cup (1962, 1967). Šestkrát se stal nejlepším střelcem první anglické ligy (59, 61, 63, 64, 65, 69). Za celou svou kariéru nastřílel 366 prvoligových gólů (v 528 zápasech), 9 z nich v italské, zbytek - 357 - v anglické lize, což ho činí nejlepším střelcem této soutěže v historii.\n\nV anketě Zlatý míč, která hledala nejlepšího fotbalistu Evropy, skončil roku 1963 třetí.\n\n"}
{"id": "934534", "url": "https://cs.wikipedia.org/wiki?curid=934534", "title": "Anna Vasilčiková", "text": "Anna Vasilčiková\n\nAnna Vasilčiková (rusky \"Анна Васильчикова\") byla ruská carevna, pátá manželka Ivana IV. zv. \"Hrozný\".\n\nO Annině původu se toho ví skutečně málo. Za Ivana se vdala v lednu 1575 bez požehnání církve. Manžel ji zapudil a Anna se poté stala jeptiškou.\n\nDatum její smrti je nejasné, ale nejspíš se tak stalo v letech 1576–77. Existuje teorie, že zemřela násilnou smrtí, snad na carův příkaz.\n\n"}
{"id": "934537", "url": "https://cs.wikipedia.org/wiki?curid=934537", "title": "Seznam válečných lodí ztracených během druhé světové války", "text": "Seznam válečných lodí ztracených během druhé světové války\n\nSeznam válečných lodí ztracených během druhé světové války zahrnuje letadlové lodě, bitevní lodě, bitevní křižníky a všechny typy křižníků, které byly z jakékoliv příčiny ztraceny v druhé světové válce. Do seznamu nejsou zahrnuty typy lodí menší než torpédoborec včetně.\n\n"}
{"id": "934538", "url": "https://cs.wikipedia.org/wiki?curid=934538", "title": "Žerčický potok", "text": "Žerčický potok\n\nŽerčický potok je pravostranný přítok říčky Vlkavy v okrese Mladá Boleslav, ve Středočeském kraji. Délka jeho toku činí zhruba 3,6 km. Plocha jeho povodí měří 5,5 km².\n\nPramení jižně od Nové Telibi na Chloumeckém hřbetu, v přírodním parku Chlum. Teče převážně jižním směrem. Ze hřbetu odtéká prohlubujícím se příčným údolím. Krátce po vývěru přijímá zprava druhou zdrojnici. Po necelém půl kilometru od soutoku napájí první ze soustavy sedmi rybníčků, z nichž poslední dva jsou již mimo přírodní park v zástavbě obce Žerčice. Obec opouští jako regulovaný tok v polích (zde ještě zprava přijímá nejdelší bezejmenný přítok) a po dalších 400 metrech ústí do Vlkavy jižně od Žerčic.\n"}
{"id": "934540", "url": "https://cs.wikipedia.org/wiki?curid=934540", "title": "Friedrich von Leitenberger (1837–1899)", "text": "Friedrich von Leitenberger (1837–1899)\n\nFriedrich von Leitenberger, plným jménem Friedrich Franz Josef von Leitenberger, v českojazyčných pramenech též uváděn jako Bedřich František Josef Leitenberger (5. listopadu 1837 Vídeň – 26. října 1899 Josefův Důl), byl rakouský a český podnikatel a politik německé národnosti z rodiny Leitenbergerů, v 60. a 70. letech 19. století poslanec Českého zemského sněmu a Říšské rady.\n\nPocházel z rozvětvené podnikatelské rodiny Leitenbergerů. Byl vnukem průmyslníka Franze Leitenbergera (1761–1825), synovcem Friedricha Leitenbergera staršího (1801–1854) a otcem Friedricha von Leitenbergera (1862–1904).\n\nAbsolvoval Schottengymnasium ve Vídni a studoval pak na Vídeňské polytechnice a na konzervatoři v Paříži. Podnikal zahraniční studijní cesty. Roku 1858, tedy v mladém věku (musel být dokonce předčasně prohlášen za zletilého) převzal od strýce Friedricha Leitenbergera staršího vedení textilní továrny v Josefově Dolu. Podnik dále rozšířil, postavil nové tovární objekty v Kosmonosích. Roku 1868 zprovoznil novou přádelnu a tkalcovnu v Hrádku nad Nisou. Snažil se o důstojné pracovní podmínky pro své zaměstnance a zřídil pro jejich rodiny základní školu. Od roku 1861 byl členem obchodní a živnostenské komory v Liberci. Podílel se na založení Ústředního svazu rakouského průmyslu, v němž zastával funkci prvního předsedy. Neúspěšně se snažil i o založení analogické ústřední korporace pro představitele obchodníků. Podporoval umění.\n\nV 60. letech 19. století se zapojil do zemské politiky. V doplňovacích volbách v srpnu 1868 byl zvolen na Český zemský sněm za kurii obchodních a živnostenských komor (obvod Liberec). Mandát obhájil za stejný obvod ve volbách roku 1870. Ve volbách roku 1872 do sněmu zasedl za městskou kurii (obvod Rokytnice – Jilemnice). Rezignoval před březnem 1876.\n\nZasedal také v Říšské radě (celostátní zákonodárný sbor), kam ho vyslal zemský sněm poprvé roku 1870 (tehdy ještě Říšská rada nevolena přímo, ale tvořena delegáty jednotlivých zemských sněmů). 10. listopadu 1870 složil poslanecký slib. Opětovně sem byl zemským sněmem delegován v následujícím funkčním období, do roku 1873. V zákonodárných sborech se zaměřoval na hospodářské a celní otázky. Roku 1892 byl jmenován doživotním členem Panské sněmovny (jmenovaná horní komora Říšské rady).\n\nRoku 1865 získal Řád Františka Josefa, roku 1867 Řád železné koruny (zároveň povýšen na rytíře) a v roce 1873 byl povýšen na barona.\n\n"}
{"id": "934543", "url": "https://cs.wikipedia.org/wiki?curid=934543", "title": "Římskokatolická farnost Nebužely", "text": "Římskokatolická farnost Nebužely\n\nŘímskokatolická farnost Nebužely (něm. \"Nebuschell\") je územním společenstvím římských katolíků v rámci mladoboleslavského vikariátu litoměřické diecéze.\n\nKostel sv. Jiljí v obci Nebužely pochází dle některých názorů badatelů již z 10. století. Zdejší farnost je rovněž velmi starobylá. Patronát ke kostelu měl klášter benediktinek u sv. Jiří na Pražském hradě. V 17. století místní farnost v důsledku třicetileté války zanikla. Nebužely se staly filiálkou farnosti Mšeno.\n\nV roce 1674 byla v Nebuželích samostatná farnost obnovena. Kolem roku 1735 byl barokizován farní kostel sv. Jiljí. Současná budova fary byla vystavěna na přelomu 19. a 20. století. Farnost má dodnes vlastního duchovního správce.\n\n\"Začátek působnosti jmenovaného v duchovní správě farnosti od:\"\n\nKněz z Nebužel administruje ex currendo také farnosti:\n\n"}
{"id": "934549", "url": "https://cs.wikipedia.org/wiki?curid=934549", "title": "Třída Le Hardi", "text": "Třída Le Hardi\n\nTřída Le Hardi byla třída torpédoborců francouzského námořnictva z období druhé světové války. Postaveno bylo celkem osm jednotek. Všechny roku 1942 potopily vlastní posádky.\n\nOsm torpédoborců této třídy bylo postaveno v letech 1936–1940.\n\nHlavní výzbroj těchto lodí tvořilo šest 130mm kanónů umístěných ve třech dvoudělových věžích (jedna na přídi a dvě na zádi). Ty doplňovaly dva 37mm kanóny, čtyři 13,2mm kulomety a sedm 550mm torpédometů. Za války byla posilována jejich lehká výzbroj. Pohonný systém tvořily dvě turbínová soustrojí a čtyři kotle. Nejvyšší rychlost dosahovala 37 uzlů.\n\nPo francouzské kapitulaci zůstaly všechny tyto torpédoborce pod kontrolou vlády Vichistické Francie. Po okupaci Vichistické Francie německou armádou všechny dne 27. listopadu 1942 na základně v Toulonu potopily vlastní osádky. Tři později vyzvedli Italové, opravit je ale již nestihli.\n"}
{"id": "934551", "url": "https://cs.wikipedia.org/wiki?curid=934551", "title": "Mojama", "text": "Mojama\n\nMojama je španělská delikatesa vyrobená z tuňáka žlutoploutvéhoa tradice výroby sahá do římských dob. Název mojama pochází z arabského slova musama (suchý). Mojamu však původně začali vyrábět už Féničané, neboť pro ně byl cenným produktem, po kterém byla poptávka v celém tehdejším Středomoří. \n\nMojama se vyrábí z bederních částí tuňáka, které se naloží na několik dnů do soli. Nasolené partie se poté omyjí ve vodě následuje proces sušení za definovaných teplot a vlhkostí. Po vysušení má mojama polovinu svojí původní hmotnosti a barva se změní na tmavě rudou. Po rozkrojení uvidíte krásnou kruhovou strukturu a ucítíte aromatickou vůní s přívlastkem tuňáka. Mojama se doporučuje krájet na nejtenčí možné plátky. Její intenzivní chuť vynikne v kombinaci s rajčaty, praženými mandlemi, olivami a čerstvě namletým červeným pepřem. Mojama je též často přidávaná do těstovin a zeleninových salátů.\n\nMojama je bohatá na bílkoviny a téměř neobsahuje tuky a sacharidy. Mojama obsahuje vitamín D, selen a omega 3. \n"}
{"id": "934554", "url": "https://cs.wikipedia.org/wiki?curid=934554", "title": "Arracourt", "text": "Arracourt\n\nArracourt je francouzská obec v departementu Meurthe-et-Moselle v regionu Grand Est. V roce 2010 zde žilo 246 obyvatel.\n\n\"Počet obyvatel\"\n\n"}
{"id": "934556", "url": "https://cs.wikipedia.org/wiki?curid=934556", "title": "MS MR", "text": "MS MR\n\nMS MR (vyslovováno \"Miz Mister\") je americké indie popové duo založené v New Yorku v roce 2011. Duo tvoří zpěvačka Lizzy Plapinger a producent Max Hershenow. Jejími mateřskými vydavateli jsou IAMSOUND a Columbia Records. Lizzy Plapinger je dále známá jako spoluzakladatelka newyorsko/londýnského nezávislého hudebního vydavatelství Neon Gold Records.\n\nPoté, co oba členové skupiny promovali v roce 2010 z Vassar College, MS MR vydali dva singly, \"Hurricane\" a \"Fantasy\". Hudební videoklip pro debutový singl \"Hurricane\" vyšel 26. dubna 2012, samostatný singl byl vydán na iTunes 10. července 2012. Mnoho hudebních kritků vyzdvihovalo jeho \"staromódní\" zvuk. Skladba se umístila na 38. místě německé hitparády.\n\nPíseň \"Hurricane\" poté vyšla na jejich debutovém EP, \"Candy Bar Creep Show\", společně se skladbami \"Bones\", \"Dark Doo Wop\" a \"Ash Tree Lane\". První EP \"Candy Bar Creep Show\" bylo vydáno 14. září 2012.\n\nHudební video k písni a jejich druhému singlu \"Fantasy\" vyšlo 4. února 2013. Později byla skladba dostupná také na iTunes.\n\nDebutové studiové album s názvem \"Secondhand Rapture\" bylo vydáno 14. května 2013.\n\nMS MR byli již nespočetněkrát přirovnáváni ke kapele Florence and the Machine, zpěvačce Laně Del Rey a k hudebníkovi se jménem Kavinsky.\n\nJiž 4 skladby skupiny (\"Salty Sweet\", \"Hurricane\", \"This Isn't Control\" a \"Bones\") byly během roku 2013 užity v televizním seriálu \"Prolhané krásky\".\n\nPísně \"Salty Sweet\" a \"Bones\" zazněly v 9. řadě populárního amerického seriálu \"Chirurgové\".\n\nSong \"Bones\" byl použit v reklamní upoutávce na 3. řadu televizního seriálu \"Hra o trůny\", zároveň zazněl i v upoutávce na nový seriál stanice TNT s názvem \"Cold Justice\".\n\nPísně \"Hurricane\", \"Dark Doo Wop\" a \"Bones\" se objevily v novém americkém seriálu The Original, který vysílá stanice The CW.\n\nPíseň \"All The Things Lost\" byla použita ve traileru pro film Room natočený irským režisérem Lenny Abrahamsonem.\n\n"}
{"id": "934559", "url": "https://cs.wikipedia.org/wiki?curid=934559", "title": "Bottarga", "text": "Bottarga\n\nBottarga je sušený kaviár. Pochází ze zemí kolem Středozemního moře a tradice výroby sahá až do dob před naším letopočtem. Bottarga se vyrábí z ušlechtilých ryb, jako je parmice, tuňák nebo mník mořský. Jikry těchto ryb se ukládají do formy s mořskou solí, kde se jikry lisují a vysychají několik týdnů. Bottarga se následně překryje včelím voskem pro uchování aroma. \n\nBottarga má slanou chuť s výraznější příchutí mandlí a ryb. Bottargou lze dochutit mnoho pokrmů. Lanýže mohou nahradit strouhanou bottargu v omeletě nebo těstovinách. Jako předkrm může být podáván plátek bottargy pokapaný citrónovou šťávou.\n\nVyhlášená bottarga se vyrábí z parmice. Má bohatou a lákavou chuť, kterou je obtížné k čemukoliv přirovnat. Bottarga se též vyrábí z tuňáka a dalších mořských ryb. Ostatní bottargy vynikají svojí jemností. \n\nBottarga stejně jako ostatní mořské produkty je bohatá na prospěšné látky pro lidský organismus, obsahuje mnoho minerálů a vitamínů a omega-3 nenasycené mastné kyseliny.\n"}
{"id": "934562", "url": "https://cs.wikipedia.org/wiki?curid=934562", "title": "Stanislav Neumann (politik)", "text": "Stanislav Neumann (politik)\n\nStanislav Neumann (1826 – 7. dubna 1880 Praha), byl rakouský a český právník a politik, v 60. a 70. letech 19. století poslanec Českého zemského sněmu a Říšské rady. Byl otcem básníka Stanislava Kostky Neumanna.\n\nProfesně působil jako právník, advokát. Koncem 60. let 19. století se uvádí jako advokát v Berouně. V 70. letech 19. století byl, již jako pražský advokát, členem Advokátní komory. Byl otcem básníka Stanislava Kostky Neumanna.\n\nV 60. letech 19. století se zapojil i do zemské politiky. V doplňovacích volbách v září 1869 byl zvolen na Český zemský sněm za městskou kurii (obvod Hořovice – Beroun – Rokycany – Radnice). Mandát na sněmu obhájil, opět za svůj obvod, i ve volbách do Českého zemského sněmu roku 1870 a volbách roku 1872. V rámci tehdejší politiky české pasivní rezistence křeslo nepřebíral a byl opakovaně zbavován mandátu a manifestačně znovu volen. Uspěl takto v doplňovacích volbách roku 1873, v doplňovacích volbách roku 1874, roku 1875, roku 1876 a roku 1877.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1869 (tehdy ještě Říšská rada nevolena přímo, ale tvořena delegáty jednotlivých zemských sněmů). Nesložil ale slib, protože se odmítl podílet na činnosti Říšské rady. Uspěl i v přímých volbách do Říšské rady roku 1873, a to za městskou kurii (obvod Příbram, Dobříš, Blatná). Z politických důvodů se opět nedostavil do sněmovny, čímž byl jeho mandát i přes opakované zvolení prohlášen za zaniklý.\n\n"}
{"id": "934563", "url": "https://cs.wikipedia.org/wiki?curid=934563", "title": "Michal Dlouhý", "text": "Michal Dlouhý\n\nJméno a příjmení Michal Dlouhý má více nositelů:\n\n"}
{"id": "934568", "url": "https://cs.wikipedia.org/wiki?curid=934568", "title": "Michal Dlouhý (historik)", "text": "Michal Dlouhý (historik)\n\nMichal Dlouhý (* 4. listopadu 1962 Kutná Hora) je český právník, policista, historik a spisovatel, specializující se na historii českého četnictva a kriminalistiky. \n\nJe autorem řady odborných prací i populárně naučných knih z oblasti svého oboru a odborným konzultantem a spoluautorem předlohy k seriálu \"Četnické humoresky\". V listopadu 2011 obdržel od občanského sdružení Asociace nositelů legionářských tradic cenu \"Český patriot za publicistickou a výchovně-vzdělávací činnost v oblasti české historie\".\n\nV současné době působí jako ředitel Pyrotechnické služby Policie České republiky.\n\n"}
{"id": "934569", "url": "https://cs.wikipedia.org/wiki?curid=934569", "title": "GD Estoril Praia", "text": "GD Estoril Praia\n\nGrupo Desportivo Estoril Praia je portugalský fotbalový klub z obce Estoril. Byl založen v roce 1939 a své domácí zápasy hraje na Estádio António Coimbra da Mota, který pojme 5 015 diváků.\n\nDíky pátému místu v sezóně 2012/13 portugalské ligy měl klub poprvé v historii možnost hrát evropský pohár. V předkole Evropské ligy 2013/14 vyřadil izraelský Hapoel Ramat Gan a rakouský FC Pasching a probojoval se tak do základní skupiny H, kde vedle libereckého Slovanu narazil na německý SC Freiburg a španělskou Sevillu. Ve skupině skončil se ziskem 3 bodů na posledním čtvrtém místě a do jarních vyřazovacích bojů nepostoupil.\n\n\n\"K prosinci 2013\n\n"}
{"id": "934572", "url": "https://cs.wikipedia.org/wiki?curid=934572", "title": "Kamil Jan Svoboda", "text": "Kamil Jan Svoboda\n\nKamil Jan Svoboda (* 27. prosince 1978, Frýdlant) je český politik, od roku 2011 náměstek primátorky města Liberce, od roku 2006 zastupitel města Liberce, člen KDU-ČSL.\n\nVystudoval Obchodní akademii Liberec (maturoval v roce 1999).\n\nV letech 1998 až 2003 působil jako průvodce na Státním hradu a zámku Frýdlant a Státním zámku Sychrov. Následně pracoval jako instruktor sociální rehabilitace nevidomých a slabozrakých v obecně prospěšné společnosti Tyfloservis (2003 až 2004), organizační pracovník KDU-ČSL (2004 až 2006), vedoucí terénního programu pro lidi ohrožené drogou v obecně prospěšné společnosti Most k naději (2006 až 2007) či osobní asistent handicapovaných v o.p.s. Universium (2007 až 2008).\n\nV letech 2008 až 2010 zastával nejdříve pozici poradce ministra pro místní rozvoj a později konzultanta při Ministerstvu vnitra ČR.\n\nKamil Jan Svoboda je ženatý a má dvě dcery a jednoho syna.\n\nV roce 1997 vstoupil do KDU-ČSL. Kandidoval do Zastupitelstva města Liberce v komunálních volbách v roce 1998 a v komunálních volbách v roce 2002 (v obou případech jako člen KDU-ČSL na samostatné kandidátce této strany), avšak neúspěšně. Uspěl až v komunálních volbách v roce 2006 jako člen KDU-ČSL na kandidátce subjektu \"SOS pro Liberec\". V průběhu volebního období se navíc po rezignaci kolegy stal zastupitelem Městského obvodu Liberec - Vratislavice nad Nisou a v letech 2007 až 2008 byl dokonce místostarostou Městského obvodu Liberec-Vratislavice nad Nisou.\n\nV komunálních volbách v roce 2010 obhájil post libereckého zastupitele, tentokrát jako člen KDU-ČSL na kandidátce strany \"Liberec občanům\". V dubnu 2011 byl po rozpadu liberecké koalice (a po odvolání Jana Korytáře z postu primátora) zvolen náměstkem nové primátorky pro školství, kulturu a sociální oblast.\n\nDo vyšší politiky se pokoušel neúspěšně prosadit, když v krajských volbách v roce 2012 kandidoval jako člen KDU-ČSL do Zastupitelstva Libereckého kraje za subjekt \"Koalice KDU-ČSL a SsČR\" (strana se do krajského zastupitelstva nedostala).\n\nNeúspěšně kandidoval za KDU-ČSL rovněž ve volbách do Poslanecké sněmovny PČR v roce 2006 a ve volbách do Poslanecké sněmovny PČR v roce 2010. Ve volbách do Poslanecké sněmovny PČR v roce 2013 kandidoval v Libereckém kraji jako lídr KDU-ČSL, ale opět neuspěl.\n"}
{"id": "934597", "url": "https://cs.wikipedia.org/wiki?curid=934597", "title": "Łęknica", "text": "Łęknica\n\nŁęknica ( \"Leknice\", \"\") je polské město v Lubušském vojvodství. Protéká jím Lužická Nisa, která zde tvoří hranici mezi Polskem a Německem. Na německé břehu řeky se nachází město Bad Muskau. V Łęknici žilo k roku 2004 celkem 2648 obyvatel.\n\nMěstská práva byla Łęknici udělena roku 1452. V té době byla součástí Mužakowa (Bad Muskau). Rozkvět města nastal na přelomu 19. a 20. století, kdy se v jeho okolí začalo těžit hnědé uhlí. To přineslo také rozvoj průmyslu (například sklářství). Během druhé světové války ale došlo k poničení města (zničeno bylo asi 70 % města) a po válce, když se Lužická Nisa stala hraniční řekou, došlo k rozdělení města Bad Muskau na dvě části.\n\nJméno města se několikrát měnilo. Po válce (v letech 1945–1947) se jmenovalo Łuknica, pak Ługnica, následně Łęknice a od roku 1956 Łęknica.\n\n\n"}
{"id": "934601", "url": "https://cs.wikipedia.org/wiki?curid=934601", "title": "Wilhelm Plenkner", "text": "Wilhelm Plenkner\n\nWilhelm Plenkner, \"\" (3. července 1848 Praha – 17. ledna 1917 Praha) byl český vodohospodářský a železniční inženýr. Po smrti dr. Otto Intzeho pokračoval v návrzích přehrad na vodních tocích v Jizerských horách. Navrhl dvě dvojice přehradních nádrží. V rámci těchto dvojic naplánoval ještě speciální štoly, které měly přilepšovat vodou z jedné přehrady do druhé. S ohledem na finanční možnosti se realizovala pouze jedna dvojice, a sice na Bílé a Černé Desné. Přehrada na Bílé Desné se ovšem asi za 10 měsíců po zkolaudování protrhla (říká se jí proto „Protržená přehrada“) a zbyla tak jen přehrada Souš na Černé Desné.\n\n\n"}
{"id": "934604", "url": "https://cs.wikipedia.org/wiki?curid=934604", "title": "Piet Keizer", "text": "Piet Keizer\n\nPetrus \"Piet\" Johannes Keizer (14. června 1943, Amsterdam - 10. února 2017) byl nizozemský fotbalista. Hrával na pozici záložníka.\nS nizozemskou fotbalovou reprezentací získal stříbrnou medaili na mistrovství světa roku 1974 v Německu. Celkem za národní tým odehrál 34 utkání a vstřelil v nich 11 gólů.\n\nCelou svou fotbalovou kariéru (1960–1975) strávil v Ajaxu Amsterdam, stihl s ním prožít ještě slavnou éru počátku 70. let. Odehrál za Ajax 365 ligových utkání (čtvrté místo v historické tabulce Ajaxu), v nichž vstřelil 146 branek. Třikrát s Ajaxem vybojoval Pohár mistrů evropských zemí (1971, 1972, 1973), dvakrát Superpohár UEFA (1972, 1973), jednou Interkontinentální pohár (1973) a šestkrát titul nizozemského mistra (1966, 1967, 1968, 1970, 1972, 1973).\n\nV anketě Zlatý míč, která hledala nejlepšího fotbalistu Evropy, skončil roku 1972 pátý.\n\n10. února 2017 podlehl dlouhému boji s rakovinou jater.\n\n"}
{"id": "934605", "url": "https://cs.wikipedia.org/wiki?curid=934605", "title": "František Šrám", "text": "František Šrám\n\nFrantišek Šrám (* 6. září 1911) je bývalý český fotbalový brankář.\n\nV československé lize hrál za SK Prostějov. V lize nastoupil ve 144 utkáních. Amatérský mistr Československa 1928. Finalista Českého poháru 1940. Byl u historického 2. místa Prostějova v nejvyšší soutěži v ročníku 1941/42. Ve Středoevropském poháru nastoupil ve 4 utkáních.\n\n\n"}
{"id": "934609", "url": "https://cs.wikipedia.org/wiki?curid=934609", "title": "Vasilisa Melenťjevová", "text": "Vasilisa Melenťjevová\n\nVasilisa Melenťjevová (rusky \"Васили́са Меле́нтьева\") byla ruská carevna, šestá manželka Ivana IV. zv. \"Hrozný\".\n\nVasilisa byla vdovou po Nikitu Melenťjevovi. Ivan Hrozný se s ní oženil někdy po roce 1575. Když Ivan zjistil, že manželka má milence, nechal mladého muže před jejíma očima nabodnout na kůl. Podle různých verzí car nechal Vasilisu zaživa pohřbít v milencově hrobě, nebo ji poslal do kláštera.\n\n"}
{"id": "934612", "url": "https://cs.wikipedia.org/wiki?curid=934612", "title": "Marie Dolgorukovová", "text": "Marie Dolgorukovová\n\nMarie Dolgoruká nebo Dolgorukovová (rusky \"Мария Долгорукая\" nebo \"Долгорукова\"); asi 1555 – 12. listopadu 1573, byla podle legendy ruská carevna, pátá žena Ivana IV. zv. Hrozný. Mnoho skutečností naznačuje, že se jedná o fiktivní postavu.\n\nMarie Dolgoruká Poprvé je zmiňována až v 19. století.\n\nJméno Mariina otce není zaznamenáno, traduje se pouze, že pocházel z knížecího rodu Dolgorukovů. Není ani doloženo, zda se konala svatba (ruská církev uznávala nejvýše tři manželství), mělo k ní ale dojít 11. listopadu roku 1573. Podle legendy manželství trvalo jen jeden den. Ivan měl Marii obvinit, že nebyla panna, a nechat ji utopit.\n\nJe s podivem, že není známo jméno jejího otce, ač rodina Dolgorukých zaujímala přední místo mezi ruskou šlechtou. Rovněž tak absentují informace o výběru nevěsty a o svatbě samotné, není znám ani místo Mariina hrobu. Všechny tyto skutečnosti naznačují, že se jedná o fiktivní postavu.\n"}
{"id": "934614", "url": "https://cs.wikipedia.org/wiki?curid=934614", "title": "Pekingské jižní nádraží", "text": "Pekingské jižní nádraží\n\nPekingské jižní nádraží () je velké nádraží v Pekingu, hlavním městě Čínské lidové republiky. Nachází se zhruba 7,5 kilometru jižně od centra v obvodě Feng-tchaj, mezi druhým a třetím městským okruhem. Do provozu bylo uvedeno 1. srpna 2008 a nahradilo starší nádraží Jung-ting-men (původně nazývané Ma-ťia-pchu), které bylo v provozu od roku 1897. Na pekingské metro je nádraží napojené jako jedna ze stanic linky 4.\n\nPekingské jižní nádraží slouží jako konečná stanice pro dvě vysokorychlostní tratě, vysokorychlostní trať Peking – Šanghaj a vysokorychlostní trať Peking – Tchien-ťin. Kromě toho přes něj vede železniční trať Peking – Šanghaj, která začíná na Pekingském nádraží.\n\n"}
{"id": "934618", "url": "https://cs.wikipedia.org/wiki?curid=934618", "title": "Marie Fjodorovna Nagaja", "text": "Marie Fjodorovna Nagaja\n\nMarie Fjodorovna Nagaja (rusky \"Мария Фёдоровна Нагая\"), 1553-1608/1610/1611, byla v letech 1580/1581-1584 ruská carevna, poslední (sedmá) manželka ruského cara Ivana IV. zv. \"Hrozný\".\n\nJejím otcem byl dvorský hodnostář Fjodor Fjodorovič Nagoj, strýcem pak Afanasij Nagoj, ruský vyslanec na Krymu, diplomat a blízký carův důvěrník, což sehrálo při vzniku manželství významnou roli. \n\nMarie se za cara Ivana provdala v roce 1580 nebo 1581 a záhy porodila syna Dmitrije. Po carově smrti v roce 1584 byla se synem i bratry vykázána do exilu v Ugliči. Tam také v roce 1591 zemřel její syn. Později byli její bratři uvězněni a Marie skončila v klášteře, kde přijala jméno Marfa.\n\nV roce 1605 zemřel car Boris Godunov a na trůn se dostal Lžidimitrij I., kterého Marie označila za svého syna a vrátila se do Moskvy. Když byl Lžidimitrij o rok později zavražděn, své uznání zase odvolala. V roce 1606 se do Moskvy vrátily i ostatky jejího syna.\n\nRůzné prameny uvádějí různá data úmrtí Marie Fjodorovny – 1608, 1610 nebo 1612.\n"}
{"id": "934620", "url": "https://cs.wikipedia.org/wiki?curid=934620", "title": "Aprilia Pegaso 650", "text": "Aprilia Pegaso 650\n\nAprilia Pegaso 650 je motocykl italského výrobce motocyklů Aprilia, kategorie cestovní enduro.\n\nModel Pegaso byl vyvinut v roce 1992 ve spolupráci s BMW a vyráběl se v Itálii na stejných výrobních linkách firmy Aprilia jako model BMW F650GS. V roce 2001 byl motor doplnění elektronicky řízeným vstřikováním paliva. V roce 2005 byl uveden model s označením Pegaso 650 Strada, kde byl použit motor od Yamahy z modelu XT 660, který přinesl zvýšení výkonu.\n\n\n"}
{"id": "934624", "url": "https://cs.wikipedia.org/wiki?curid=934624", "title": "Svatý Maxmilián", "text": "Svatý Maxmilián\n\nSvatý Maxmilián může být:\n\n\n"}
{"id": "934626", "url": "https://cs.wikipedia.org/wiki?curid=934626", "title": "Dacron", "text": "Dacron\n\nDacron® (česky také \"dakron\") je obchodní značka polyesterového vlákna původně vyráběného americkou firmou DuPont. První výrobní zařízení bylo uvedeno do provozu v roce 1953, od roku 2004 převzala výrobní licenci na Dacron firma Invista. \n\nVýrobce dodává Dacron ve formě filamentu, kabelu a stříže. Dacron je také známý jako kopolyester ze směsi s kyselinou izoftalovou (kontrolované srážení, lepší probarvení, snížená žmolkovitost)\n\nDenninger/Giese: \"Textil- und Modelexikon\", Deutscher Fachverlag Frankfurt/Main 2006, ISBN 3-87150-848-9, str.143\n"}
{"id": "934630", "url": "https://cs.wikipedia.org/wiki?curid=934630", "title": "Megalothorax carpaticus", "text": "Megalothorax carpaticus\n\nMegalothorax carpaticus je druh chvostoskoka rodu \"Megalothorax\", který byl objeven na Slovensku v roce 2013.\n\nJedinci toho druhu byli objeveni ve Slovenských jeskyních. Přizpůsobení tvaru a struktur na povrchu těla na jeskynní prostředí nejsou u něj výrazné a předpokládá se, že obývá i půdu na povrchu mimo jeskyní.\n\n"}
{"id": "934632", "url": "https://cs.wikipedia.org/wiki?curid=934632", "title": "Megalothorax hipmani", "text": "Megalothorax hipmani\n\nMegalothorax hipmani je druh chvostoskoka rodu \"Megalothorax\", který byl objeven na Slovensku v roce 2013.\n\nByl nalezen v několika jeskyních Nízkých Tater, Muránské planiny, Velké Fatry a Strážovských vrchů. Je dobře adaptovaný na život v jeskyních, například i díky zřetelně prodlouženým drápům na nohách. Ty jim umožňují snadnější pohyb po kluzkém povrchu a po hladině vody. Jeho velikost je méně než 0,5 mm.\n\n"}
{"id": "934633", "url": "https://cs.wikipedia.org/wiki?curid=934633", "title": "Seznam kostelů v Česku zaniklých za komunistického režimu", "text": "Seznam kostelů v Česku zaniklých za komunistického režimu\n\nSeznam kostelů v Česku zaniklých během komunistického režimu, tj. mezi lety 1948–1989.\n\n"}
{"id": "934634", "url": "https://cs.wikipedia.org/wiki?curid=934634", "title": "Megalothorax tatrensis", "text": "Megalothorax tatrensis\n\nMegalothorax tatrensis je druh chvostoskoka rodu \"Megalothorax\", který byl objeven na Slovensku v roce 2013.\n\nDruh byl nalezen ve čtyřech jeskyních - Jeskyně mrtvých netopýrů, Demänovská jeskyně míru, propast Starý hrad a Bystrianská jeskyně. Jeho malé území výskytu a omezení pouze na malé krasové území a morfologické adaptace na jeskynní prostředí naznačují, že se jedná o striktně jeskynního živočicha. Mají zřetelně prodloužené končetiny a\npovrch jejich těla je pokryt množstvím smyslových chloupků, které nahrazují zrak. Ty jim umožňují snadnější pohyb po kluzkém povrchu a po hladině vody. Jeho velikost je méně než 0,5 mm.\n\n"}
{"id": "934635", "url": "https://cs.wikipedia.org/wiki?curid=934635", "title": "Astron", "text": "Astron\n\nAstron je největší evropský výrobce montovaných ocelových hal a budov pro komerční a průmyslové využití. Tři výrobní haly společnosti Astron v Lucembursku, České republice a Rusku vyrobí týdně 70 individuálních budov. 15 poboček společnosti zaměstnává 650 osob.\n\nAstron koupila v roce 2005 mezinárodní skupina Lindab Group, která se zabývá vývojem, výrobou a prodejem produktů z oceli pro zjednodušování stavění a vylepšení vnitřního klimatu budov. Skupina Lindab Group měla v roce 2017 obrat 780 Mio. Euro.\n\nČeské sídlo se nachází v Přerově, vedení společnosti v lucemburském Diekirchu.\nAstron vyrábí a dodává ocelové montované haly na míru, jako např. sklady, logistické haly, výrobní haly, zemědělské haly, prodejní haly, administrativní budovy, sportovní haly, hangáry aj. Volný rozpon budov se pohybuje mezi 10m až 100m bez vnitřních sloupů. Během 50leté historie Astron v rámci celé Evropy postavil více než 50.000 budov na klíč.\nProdukty disponují osvědčením kvality ISO 9001, které pravidelně prověřuje Bureau Veritas. Vysokou kvalitu produktů Astron označuje značka CE, všechny produkty jsou ve shodě se standardem EN1090-2.\n\nV roce 2018 Astron otevřel novou výrobní linku v Přerově pro produkci parkovacích domů a vícepodlažních ocelových hal.\n\n1920: Založení původní mateřské společnosti ASTRONu “Commercial Shearing and Stamping” v USA.\n\n1956: Lage Lindh začal ve Švédsku prodávat hliníkové příponky, okenní parapety a lemování štítů. V roce 1969 založil pro své podnikání produktovou značku LINDAB. V tomto roce již vlastnil výrobní závody.\n\n1962: Společnost “Commercial Shearing and Stamping” viděla příležitost v prodeji předprojektovaných budov importovaných z USA do Evropy a proto založila nové sídlo v Diekirchu (Lucembursko).\n\n1965: Zahájení distribuce ocelových budov ASTRON místními společnostmi ze stavebního sektoru: takto se zrodila idea sítě stavebních partnerů.\n\n1969: Instalace první poloautomatické výrobní linky primární konstrukce, která zajistila zvýšení kapacity výroby na 250 ocelových hal ročně.\n\n1979: Rapidní expanze distribuční sítě v důsledku úspěchu konceptu ocelových hal. 200 stavebních partnerů ročně prodává 800 ocelových hal na klíč.\n\n1988: Využití počítačové technologie pro tvorbu inženýrských návrhů, objednávek, grafických designů. Představení programu CYPRION : specializovaný software pro stavební partnery generující ceny automaticky. Dodnes se jedná o unikátní software.\n\n1993: Astron získal certifikát ISO 9002 TÜV CERT jako první firma vyrábějící ocelové haly a konstrukce v Evropě. Kapacita výroby: 1.300 budov ročně.\n\n2005: Švédská skupina LINDAB koupila Astron.\n\n2018: Astron má obchodní zastoupení ve všech evropských zemích a v severní Africe, pobočky v 13 zemích a 3 výrobní závody s kapacitou výroby 2.000 budov ročně.\n\n"}
{"id": "934636", "url": "https://cs.wikipedia.org/wiki?curid=934636", "title": "Ankarapithecus meteai", "text": "Ankarapithecus meteai\n\nAnkarapithecus meteai je druh vyhynulých hominidů, žijících v pozdním miocénu (asi před 9,8 miliony let) na území dnešního Turecka. Je nejzápadněji se vyskytujícím zástupcem asijských hominidů a pravděpodobně patří k vývojové linii současných orangutanů.\n\nJediný známý druh \"Ankarapithecus meteai\" byl popsán v roce 1957 podle nálezů na lokalitě Sinap Tepe u obce Yassıören, asi 50 km severozápadně od Ankary. Elwyn L. Simons a David Pilbeam jej v roce 1965 ztotožnili s druhem \"Dryopithecus\" (\"Sivapithecus\") \"indicus\". Původní druhové označení bylo obnoveno až po novém nálezu horní čelisti s částí tváře v roce 1996.\n\nAnatolie byla v miocénu komunikační spojnicí Evropy, Afriky i Asie. Prostředí lokality Sinap tvořila v době před 10 miliony let mozaikovitá krajina, v níž se střídaly řidší lesní porosty s travnatými plochami.\n\nAnkarapithecus dosahoval velikosti kolem 30 kg. Stejně jako moderní orangutan nebo vyhynulý \"Sivapithecus\" měl robustní čelisti a velké zuby se silnou sklovinou. Předpokládá se, že se živil převážně ovocem, ačkoliv v nepříznivých obdobích roku mohl díky silným zubům konzumovat i tužší plody, ořechy a semena.\n\nNálezy postkraniální kostry zahrnují pouze jednu vřetenní kost a dva články prstů. O celkově stavbě těla lze tudíž říci jen velmi málo. Vřetenní kost se podobá kostem moderních lidoopů, prsty jsou ale spíše krátké a málo zahnuté. Je možné předpokládat, že Ankarapithecus žil v korunách stromů, kde se již nepohyboval po všech čtyřech končetinách jako opice, ale lezl a šplhal v částečně vzpřímeném postoji jako moderní hominidé. Vzhledem k utváření prstů však ještě nebyl schopen brachiace na předních končetinách jako současní orangutani.\n\nAnkarapithecus byl současníkem rodů \"Dryopithecus\" i \"Sivapithecus\" a jeho kostra nese znaky různých současných i vyhynulých hominoidů. V morfologii tváře je Ankarapithecus velmi blízký rodu Sivapithecus, postrádá ale typické odvozené znaky moderních orangutanů. Například nemá tak výrazně vysoké a úzké očnice a malý prostor mezi nimi. Zároveň nese i některé konzervativnější znaky, jimiž se blíží spíše africkým lidoopům (šimpanz, gorila) než orangutanům.\n\nTento fakt je některými odborníky interpretován tak, že \"Ankarapithecus\" je hominidem, který se vyvinul ještě před rozdělením podčeledí Ponginae a Homininae. Většina odborníků se ovšem shoduje, že směs ponginních a homininních znaků je způsobena spíše tím, že Ankarapithecus stál na samém počátku vývoje moderních orangutanů a některé typické znaky se u něj ještě nevytvořily. Může být reliktním druhem, který v Anatolii přežíval i poté, co se již v jižní Asii rozšířil modernější rod Sivapithecus.\n\nFotografie nálezů druhu Ankarapithecus meteai\n"}
{"id": "934637", "url": "https://cs.wikipedia.org/wiki?curid=934637", "title": "Josef Štrobl", "text": "Josef Štrobl\n\nJosef Štrobl (10. února 1910 – ) byl český fotbalista, záložník.\n\nV československé lize hrál za SK Prostějov. V lize nastoupil v 91 utkáních a dal 15 gólů. Ve Středoevropském poháru nastoupil v 6 utkáních a dal 1 gól. Po odchodu z Prostějova hrál ve Francii za Racing Strasbourg.\n\n\n"}
{"id": "934640", "url": "https://cs.wikipedia.org/wiki?curid=934640", "title": "Amancio Amaro", "text": "Amancio Amaro\n\nAmancio Amaro Varela, většinou nazývaný jen Amancio (* 16. říjen 1939, A Coruña) je bývalý španělský fotbalista. Hrával na pozici záložníka.\nSe španělskou fotbalovou reprezentací vyhrál mistrovství Evropy roku 1964. Na tomto turnaji se dostal i do all-stars týmu. Hrál i na světovém šampionátu roku 1966.. Celkem za národní tým odehrál 42 utkání a vstřelil v nich 11 gólů.\n\nZačínal v Deportivo La Coruña, ale takřka celou svou fotbalovou kariéru (1962–1976) strávil v Realu Madrid. Odehrál za něj 344 ligových utkání, v nichž vstřelil 119 branek. V sezóně 1965/66 s Realem vybojoval Pohár mistrů evropských zemí a devětkrát titul španělského mistra (63, 64, 65, 67, 68, 69, 72, 75, 76). Dvakrát se stal nejlepším střelcem španělské ligy (1969, 1970).\n\nV anketě Zlatý míč, která hledala nejlepšího fotbalistu Evropy, skončil roku 1964 třetí.\n\nMěl přezdívku \"El Brujo\" (Čaroděj).\n\n"}
{"id": "934644", "url": "https://cs.wikipedia.org/wiki?curid=934644", "title": "Wischkowitz", "text": "Wischkowitz\n\nNěmecké jméno Wischkowitz nese více sídel:\n"}
{"id": "934646", "url": "https://cs.wikipedia.org/wiki?curid=934646", "title": "Marie Skuratovová-Bělská", "text": "Marie Skuratovová-Bělská\n\nMarie Skuratovová-Bělská (rusky \"Мария Григорьевна Скуратова-Бельская\"), (okolo r. 1552 — 20. červen 1605) byla jako manželka ruského cara Borise Godunova ruská carevna v letech 1598-1605.\n\nV roce 1570 nebo 1571 Boris Godunov posílil svou pozici u dvora sňatkem s Marií, dcerou oblíbence cara Ivana Hrozného Maljata Skuratova. V roce 1582 porodila dceru Xenii a v roce 1589 syna Fjodora, pozdějšího cara Fjodora II. V roce 1598 se Boris Godunov stal carem a jeho manželka carevnou.\n\nPo Borisově smrti 13. dubna 1605 byl její syn ve věku šestnácti let prohlášen carem. 1. června 1605 poslové nepravého cara, Lžidimitrije I., přibyli do Moskvy, aby ho svrhli; listy, které veřejně četli na Rudém náměstí, rozhodly o jeho Fjodorově osudu. Skupina bojarů, málo ochotných složit přísahu věrnosti novému carovi, se dostala do Kremlu a mladého cara uvěznili.\n\n20. června byl Fjodor ve svých komnatách společně se svou matkou zardoušen. Jako oficiální příčina smrti se uváděla otrava, ale švédský historik Peter Petreius uvádí, že těla, která mohla být ohledána, nesla známky mocného škrcení. Těla Fjodora a Marie Godunovových byla — spolu se z hrobu vyvlečeným tělem Borise Godunova — pochována na příkaz Lžidimitrije bez jakýchkoli poct v druhořadém moskevském ženském Varsonofjevském klášteře, V roce 1606 podle nařízení cara Vasilije IV. Šujského byly ostatky rodiny Godunovových slavnostně přeneseny do Svatotrojického kláštera, kde spočívají dodnes.\n\nSoučasníci (ruští i zahraniční), stejně jako mnozí historikové, považovali Fjodora, jeho matku i sestru za nevinné oběti bezmezné touhy po moci Borise Godunova, potrestaného tak Bohem za vraždu careviče Dimitrije, syna Ivana IV. Hrozného.\n"}
{"id": "934649", "url": "https://cs.wikipedia.org/wiki?curid=934649", "title": "Zelený vrch (Jizerské hory)", "text": "Zelený vrch (Jizerské hory)\n\nZelený vrch je vrchol v Jizerských horách dosahující nadmořské výšky 966 m n. m. Severozápadně od něj se nachází druhá nejvyšší hora české části tohoto pohoří – Jizera (1122 m n. m.), naopak jihovýchodně se rozprostírá vodní nádrž Souš. Tu napájí potok Černá Desná, která Zelený vrch obtéká z východní strany. Z protější západní strany teče kolem vrcholu Bílá Desná, na níž do roku 1916 stávala přehrada Desná (známější od té doby také pod označením „Protržená přehrada“).\n\nPo východní straně hory (na východním břehu Černá Desné) je trasována silnice II/290. Po jižním svahu vrcholu je k Protržené přehradě vedena žlutá trasa. Severně od vrcholu v sedle oddělujícím Zelený vrch od Jizery je vedena zelená turistická značka a také cyklistická trasa číslo 22, tzv. Kasárenská silnice. Z ní nedaleko zmíněného sedla odbočuje nezpevněná cesta, která vede až na vrchol Zeleného vrchu.\n"}
{"id": "934651", "url": "https://cs.wikipedia.org/wiki?curid=934651", "title": "Zrněnky", "text": "Zrněnky\n\nZrněnky (\"Neelipleona\") je jeden ze čtyř podřádů chvostoskoků. Obsahuje přes 30 druhů.\n\nVětšina druhů je menších než 0,5 mm a žije v půdě nebo v hrabance. Nemívají žádné oči a tykadla jsou kratší než hlava. Mají podobnou stavbu těla jako druhy podřádu Symphypleona, ale liší se od nich rozšířením hrudníku a nikoliv segmenty žaludku.\n\nZrněnky mají jednu čeleď a pět rodů.\n\nčeleď Neelidae – zrněnkovití\n\n"}
{"id": "934652", "url": "https://cs.wikipedia.org/wiki?curid=934652", "title": "Petr Šikula", "text": "Petr Šikula\n\nPetr Šikula (* 24. února 1974 Nové Město na Moravě) je moravský římskokatolický kněz a v letech 2013–2018 rektor Papežské koleje Nepomucenum.\n\nVystudoval teologii na Papežské lateránské univerzitě v Římě a po ukončení studia působil ve farnosti u katedrály sv. Petra a Pavla v Brně, a to postupně jako pastorační asistent (od 1. července 1999), jáhen (od 22. srpna 1999), farní vikář (od 1. července 2000), administrátor farnosti a farář (od 1. února 2010). V brněnské katedrále také přijal obě svěcení (jáhenské 22. srpna 1999, kněžské 24. června 2000).\nOd 7. prosince 2011 je také kanovníkem Královské stoliční kapituly sv. Petra a Pavla v Brně (nejdříve II. sídelním kanovníkem, od 4. února 2019 kanovníkem nesídelním (čestným). \n\nNa návrh České biskupské konference byl k 1. srpnu 2013 jmenován rektorem Papežské koleje Nepomucenum. Tuto funkci vykonával do roku 2018. Od 15. června 2018 je farářem ve farnosti Klobouky u Brna. \n\n"}
{"id": "934653", "url": "https://cs.wikipedia.org/wiki?curid=934653", "title": "Xenie Godunovová", "text": "Xenie Godunovová\n\nXenie Godunovová ( ; 1582 – 1622) byla ruská princezna, dcera cara Borise Godunova a jeho ženy Marie a sestra Fjodora II.\n\nXenie byla popisovaná jako velmi krásná a vzdělaná a mezi jejími nápadníky byli švédský a dánský princ. Až do smrti svého otce v roce 1605 se ale kvůli různým komplikacím neprovdala. \nPo Borisově smrti 13. dubna 1605 byl její bratr ve věku šestnácti let prohlášen carem. 1. června 1605 poslové nepravého cara, Lžidimitrije I., přibyli do Moskvy, aby ho svrhli. Jejího bratra i matku nechal Lžidimitrij 20. června toho roku zavraždit.\n\nXenie vyvázla životem, ale Lžidimitrij ji znásilnil a ponechal si ji v paláci jako konkubínu. Poslal ji do kláštera až před příjezdem své nevěsty Mariny Mniszkové. Zde Xenie přijala jméno Olga.\n\nLžidimitrij byl zavražděn v roce 1606. Xenie se poté zúčastnila obřadu, během kterého byly ostatky rodiny Godunovových slavnostně přeneseny do Svatotrojického kláštera, kde spočívají dodnes. Po své smrti v roce 1622 zde byla pohřbena i Xenie.\n"}
{"id": "934657", "url": "https://cs.wikipedia.org/wiki?curid=934657", "title": "Vikariát Plzeň-jih", "text": "Vikariát Plzeň-jih\n\nVikariát Plzeň-jih je jedním z deseti vikariátů Diecéze plzeňské. \n\nVikariát Plzeň-jih se člení na následujících osm farností:\n"}
{"id": "934660", "url": "https://cs.wikipedia.org/wiki?curid=934660", "title": "Paul Van Himst", "text": "Paul Van Himst\n\nPaul Van Himst (* 2. říjen 1943, Sint-Pieters-Leeuw) je bývalý belgický fotbalista. Hrával na pozici útočníka.\nS belgickou fotbalovou reprezentací vybojoval bronzovou medaili na mistrovství Evropy roku 1972. Hrál i na světovém šampionátu roku 1970.. Celkem za národní tým odehrál 81 utkání a vstřelil v nich 30 gólů. Spolu s Bernardem Voorhoofem je nejlepším střelcem v historii belgického národního týmu, v počtu startů je na šestém místě.\n\nAž na poslední sezónu v Molenbeeku, strávil celou kariéru v Anderlechtu Brusel. Odehrál za něj 457 ligových utkání, v nichž vstřelil 233 branek. Třikrát se stal nejlepším střelcem belgické ligy (1964, 1966. 1968). Osmkrát se s Anderlechtem stal mistrem Belgie.\n\nV anketě Zlatý míč, která hledala nejlepšího fotbalistu Evropy, skončil roku 1965 čtvrtý, roku 1964 pátý. Figuruje na seznamu UEFA Jubilee 52 Golden Players.\n\nMěl přezdívku \"Polle Gazon\", Polle je Paul v bruselském dialektu, Gazon značí tráva, což odkazovalo na jeho časté ležení na trávníku, neboť byl dle statistik nejčastěji faulovaným hráčem.\n\nPo skončení hráčské kariéry se stal trenérem, vedl mj. Anderlecht Brusel, s nímž v sezóně 1982/83 vybojoval Pohár UEFA či belgickou reprezentaci, a to i na světovém šampionátu v USA roku 1994.\n"}
{"id": "934661", "url": "https://cs.wikipedia.org/wiki?curid=934661", "title": "Římskokatolická farnost Libočany", "text": "Římskokatolická farnost Libočany\n\nŘímskokatolická farnost Libočany (lat. \"Libotschana\") je územní společenství římských katolíků v Libočanech a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1357 byla v místě plebánie. Matriky jsou vedeny od roku 1653. Fara byla obnovena roku 1772.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Žatec, jehož součástí je i farnost Libočany, která je tak spravována \"excurrendo\".\n\n\n"}
{"id": "934669", "url": "https://cs.wikipedia.org/wiki?curid=934669", "title": "Jaroslav Vymazal", "text": "Jaroslav Vymazal\n\nJaroslav Vymazal (* 13. března 1955 Vyškov) je český politik, v letech 2006 až 2014 primátor města Jihlavy, v letech 2008 až 2012 zastupitel Kraje Vysočina, člen ODS.\n\nDětství strávil spolu se čtyřmi sourozenci v rodinném domku rodičů ve Slavkově u Brna. Po gymnáziu absolvoval obor silnoproud a pedagogika na Fakultě elektrotechnické Vysokého učení technického v Brně. Později si dokončil vzdělání na Katedře pedagogiky a získal titul Ing.\n\nV letech 1983 až 2006 působil jako pedagog odborných předmětů, zástupce ředitele a ředitel na několika odborných školách. Závodně se věnoval lehké atletice a později triatlonu. Od roku 1992 několik let podnikal v oblasti sportu, několik let byl členem \"Komise pro sport, tělovýchovu a volný čas\", kterou zřídilo město Jihlava a funguje jako poradní orgán Rady města. Od roku 2007 je členem představenstva Teniscentra Jihlava (od roku 2011 dokonce předseda představenstva).\n\nV komunálních volbách v roce 1998 se pokoušel neúspěšně dostat jako nestraník za ODA do Zastupitelstva města Jihlavy na kandidátce subjektu \"Sdružení ČSNS, ODA, NK\". Neuspěl ani v komunálních volbách v roce 2002 jako nestraník za SNK-ED na kandidátce subjektu \"Sdružení nezávislých\" (skončil jako první náhradník).\n\nV roce 2003 vstoupil do ODS a jako člen této strany se v komunálních volbách v roce 2006 dostal do jihlavského zastupitelstva. V listopadu 2006 pak byl překvapivě zvolen primátorem statutárního města Jihlavy (původně domluvená koalice se totiž rozpadla a ODS navrhla na post primátora Vymazala místo Radka Vovsíka, který byl pro některé zastupitele nepřijatelný). V komunálních volbách v roce 2010 nejprve obhájil post jihlavského zastupitele a následně i primátora.\n\nDo vyšší politiky vstoupil, když byl v krajských volbách v roce 2008 zvolen za ODS zastupitelem Kraje Vysočina. V krajských volbách v roce 2012 už nekandidoval.\n\nVe volbách do Poslanecké sněmovny PČR v roce 2013 kandidoval v Kraji Vysočina za ODS na druhém místě kandidátky, ale neuspěl.\n\nV komunálních volbách v roce 2014 vedl kandidátku ODS do Zastupitelstva města Jihlavy. Mandát zastupitele města sice obhájil, ale vzhledem ke čtvrtému konečnému místu pro ODS už neobhájil post primátora města a stal se druhým náměstkem primátora, který má v kompetenci dopravu, služby, správu realit a bytů. Po rozpadu koalice byl 1. listopadu 2016 z funkce náměstka primátora odvolán.\n"}
{"id": "934679", "url": "https://cs.wikipedia.org/wiki?curid=934679", "title": "Římskokatolická farnost Spálené Poříčí", "text": "Římskokatolická farnost Spálené Poříčí\n\nŘímskokatolická farnost Spálené Poříčí je farnost vikariátu Plzeň-jih.\n\nAktuální farnost vznikla sloučením bývalých pěti farností:\n\n\n\n"}
{"id": "934687", "url": "https://cs.wikipedia.org/wiki?curid=934687", "title": "Kostel svatého Mikuláše (Spálené Poříčí)", "text": "Kostel svatého Mikuláše (Spálené Poříčí)\n\nŘímskokatolický farní kostel svatého Mikuláše ve Spáleném Poříčí stojí na náměstí Svobody. První zmínka se datuje ze 14. století. Poté byl kostel několikrát přestavován, přičemž současná podoba je z roku 1882. V interiéru je historicky cenný inventář a zvon z počátku 16. století. Na dřevěných lavicích a kazatelně se nachází dvojí provedeni erbů Vratislava z Mitrovic a jeho manželky Kocové z Dobrše pocházející asi z roku 1690. Okna zdobí vitráže malíře Josefa Hodka ze 40. let 20. století.\n\nJe chráněn jako kulturní památka České republiky.\n\nV kostele je pravidelná bohoslužba (mše sv.) každou neděli od 8.30. Bohoslužby bývají i ve všední dny.\n\n"}
{"id": "934694", "url": "https://cs.wikipedia.org/wiki?curid=934694", "title": "Ossobuco", "text": "Ossobuco\n\nOssobuco () je milánská specialita z plátků telecí kližky přeseknutých přes morkovou kost dušených se zeleninou, bílým vínem a vývarem. Často bývá doplněno omáčkou zvanou \"gremolata\" a tradičně se podává s \"risotto alla milanese\", rizotem po milánsku.\n\nExistují dva typy ossobuka: moderní verze, v níž jsou rajčata, a původní verze, která je neobsahuje. Starší verze, tzv. \"ossobuco in bianco\", je ochuceno skořicí, bobkovým listem a \"gremolatou\". Moderní a mnohem populárnější kuchařský recept zahrnuje rajčata, mrkev, celer a cibuli. \"Gremolata\" je volitelným doplňkem.\n\n\"Ossobuco\" či \"osso buco\" je \"kost s dírou\" (\"osso\" je kost, \"buco\" díra), což je odkaz na přeseknutou morkovou kost uprostřed plátku telecí kližky. V západolombardském milánském nářečí se tento pokrm nazývá \"oss bus\".\n\"Ossobuco\" bylo poprvé doloženo koncem 19. století. Mohlo jít buď o rolnický pokrm, či vynález některé z milánských \"osterií\" neboli hospůdek.\n\n"}
{"id": "934697", "url": "https://cs.wikipedia.org/wiki?curid=934697", "title": "Seznam hrazených měst v Čechách", "text": "Seznam hrazených měst v Čechách\n\nToto je seznam hrazených (opevněných) měst v Čechách podle starých krajů. \n\n\n\n"}
{"id": "934699", "url": "https://cs.wikipedia.org/wiki?curid=934699", "title": "Tichu", "text": "Tichu\n\nTichu je karetní hra, která vznikla modifikací původně čínské hry Zheng Shang You, jež do západního světa přivezl anglický tým hráčů Go v roce 1979. Podobá se hrám poker, mariáš a bridž. Cílem hry je zbavit se všech karet na ruce. Hra je primárně určena pro dva týmy o dvou hráčích, ale existují modifikace pro 3–12 hráčů.\n\nPoužívá se balíček 56 karet, z nichž 52 jsou podobné francouzským kartám (2, 3, …, 9, 10, J, Q, K, A) ve čtyřech barvách, kterými jsou hvězda (červená), pagoda (modrá), jadeit (zelená) a šavle (černá). Mimo to se ve hře ještě vyskytují čtyři speciální karty. Karty jsou vždy vynášeny v níže uvedených kombinacích.\n\n\nKarty jsou vždy vynášeny v níže uvedených kombinacích.\n\nHráči obou týmů sedí vždy křížem, čili tak, aby se při hře oba týmy střídaly. Na začátku je každému hráči rozdáno osm a šest karet. Každý hráč si nejprve vezme svých osm karet. V případě příznivých karet může zahlásit tzv. \"Grande Tichu\", což znamená, že v případě výhry získává navíc 200 bodů. V případě že nevyhraje naopak 200 bodů ztrácí. Po tom, co si všichni hráči vezmou i zbylých šest karet může libovolný z hráčů zahlásit \"Tichu\", jež se od \"Grande Tichu\" odlišuje jen tím, že je možno navíc získat nebo ztratit jen 100 bodů. Právo nahlásit \"Tichu\" má každý z hráčů až do vynesení své první karty.\n\nPo rozdání dá každý z hráčů po jedné kartě svému spoluhráči i oběma protihráčům.\n\nJako první vynáší hráč, který má na ruce \"Mah Jong\". Hráč může vynést jakoukoli kartu nebo kombinaci. Pokud vynese \"Mah Jong\" jako sólovou kartu, pak si může vynášející hráč zvolit jakou kartu musí zahrát další hráč. Karta může být zahrána v kombinaci. Pokud hráč danou kartu má musí ji zahrát. Pokud ne, pak povinnost přechází na dalšího hráče v pořadí.\n\nOstatní hráči musí přebíjet vynesenou kombinaci vždy stejným typem kombinace, čili není možné sólovou kartu přebít dvojicí apod. Jedinou výjimkou je tzv. bomba. Bomba je speciální kombinace, kterou hráč může zahrát i když zrovna na něm není řada. V případě že hráč nechce či nemůže přebíjet zahlásí \"Pass\". Hráč, který vyhraje tah bere všechny karty, které se účastnily tahu (bere štych) a začíná další tah.\n\nCílem hry je zbavit se všech karet na ruce. Hra končí v okamžiku kdy se tři hráči zbaví všech svých karet. Potom hráč, který prohrál odevzdá zbylé karty na ruce hráči se kterým prohrál a všechny své štychy odevzdá hráči, který dohrál jako první. V případě že na prvním a druhém místě se umístí hráči stejného týmu se už nedohrává, a tým který vyhrál získá 200 bodů. V ostatních případech každý hráč pak spočítá body, které uhrál (pětka je za pět bodů, desítka a král za deset, drak za 25 a fénix za -25 bodů). Získané body s body za \"Grande Tichu\" a \"Tichu\" se sčítají do celkového skóre. Celou hru vyhraje tým, který jako první dosáhne předem daného počtu bodů, nejčastěji 1 000.\n"}
{"id": "934709", "url": "https://cs.wikipedia.org/wiki?curid=934709", "title": "Lablab purpurový", "text": "Lablab purpurový\n\nLablab purpurový (\"Lablab purpureus\"), někdy uváděný také jako dlouhatec lablab, je jediný druh rodu lablab rostlin z čeledi bobovitých. Je to popínavá rostlina podobná fazolu, pocházející z tropické Afriky. Pěstuje se v tropech celého světa jako luštěnina a zelenina.\n\nLablab purpurový je vytrvalá popínavá nebo vzpřímeně rostoucí bylina s trojčetnými složenými listy. Lístky jsou trojúhelníkovité, až 15 cm dlouhé, celokrajné. Palisty jsou kopinaté, vytrvalé. Lodyha je až 6 metrů dlouhá a bývá zbarvená obsahem anthokyanů do červena. Květy jsou uspořádány ve vzpřímeném úžlabním hroznu a mají charakteristickou stavbu květů bobovitých. Kalich je dvoupyský, horní pysk je celistvý, dolní trojlaločný. Koruna je bílá až purpurová. Pavéza je okrouhlá, při bázi ouškatá, křídla jsou široce kopinatá, člunek je zahnutý do pravého úhlu. Tyčinky jsou dvoubratré. Lusky jsou protáhlé, zploštělé a zahnuté, až 15 cm dlouhé a obsahují 2 až 5 semen. Semena jsou poněkud zploštělá a mají nápadný vypouklý bílý pupek. Mohou být různě skvrnitá, častěji jsou však jednobarevná.\n\nLablab pochází pravděpodobně z tropické východní Afriky. V současné době je pěstován jako užitková rostlina v tropech celého světa.\n\n\"Lablab purpureus\" bývá někdy řazen do rodu \"Dolichos\" jako \"Dolichos lablab\". Současná taxonomie ovšem upřednostňuje zařazení tohoto druhu do samostatného rodu.\nV některých zdrojích lze nalézt uveden ještě další druh rodu: \"Lablab prostrata\" R.Br., aniž by ovšem bylo lze dohledat jakékoliv další informace včetně roku uveřejnění jména.\n\nSemena lablabu obsahují uhlovodíky, bílkoviny, tuky, aminokyseliny (tryptofan, arginin, tyrosin), vitamíny A, B1, B2 a C a kyanogenní glykosidy.\n\nLablab je pěstován v tropech celého světa a částečně i v subtropech jako luštěnina, zelenina, krmivo nebo zelené hnojení. Zralá semena obsahují jedovaté kyanogenní glykosidy a jedlá jsou až po tepelné úpravě. Zelené lusky se podobně jako u fazolí konzumují jako zelenina. V čínské medicíně jsou semena lablabu používána při průjmech, nechutenství a zvracení.\n\nV českých květinářstvích a obchodech se semeny lze občas semena lablabu zakoupit.\n"}
{"id": "934715", "url": "https://cs.wikipedia.org/wiki?curid=934715", "title": "Johann Fux", "text": "Johann Fux\n\nJohann Fux (17. srpna 1834 Brno – 2. července 1882 Znojmo) byl rakousko-uherský politik, v poslední třetině 19. století poslanec Říšské rady a Moravského zemského sněmu, působil také jako městský sekretář ve Znojmě.\n\nProfesní dráhu začal jako sekretář na c. k. notářství ve Znojmě, později na znojemské radnici. Z 2. poloviny 50. let 19. století se dochovala jeho literární pozůstalost, především hravá poezie a texty k písním (dnes uložena ve sbírkách Jihomoravského muzea ve Znojmě.\n\nV roce 1863 se stal redaktorem liberálního týdeníku \"Znaimer Wochenblatt\" a zasloužil se o to, že se z něj stala významná regionální tiskovina německého liberálního tábora. V roce 1868 stál u zrodu Politického spolku liberálů ve Znojmě, o šest let později se stal jeho předsedou. V roce 1870 stál u zrodu znojemského Deutscher Bürgerverein (Německého občanského spolku). Vznik inicioval Johann Haase, který získal při svých cestách znalosti o fungování podobných spolků, a pro tuto myšlenku získal tehdejšího městského sekretáře Fuxe. Oba pak byli v zakládací komisi spolku, Fux jako předseda, a podíleli se na tvorbě jeho stanov.\n\nV tomto období také Fux podle Karla Polesného z důvodu stáří starosty Josefa Wandrasche de facto vládl Znojmu, vedl místní německé liberály a zavedl nesnášenlivou protičeskou politiku. V roce 1869 stál za návrhem liberálů, aby se Znojmo vzdalo titulu královského města, který dokonce přijala městská rada i zastupitelstvo. Proti tomu se ale postavili konzervativci a čeští federalisté v čele s Antonem Nawratilem a Karlem Wittekem. Spor skončil patem. Rada sice prohrála, ale titul se jí podařilo vymýtit.\n\nV roce 1866 byl v doplňovacích volbách zvolen poslancem Moravského zemského sněmu za venkovské obce Znojemska, když porazil konzervativce Antona Nawratila. V dalších dvou volbách v roce 1867 porazil místního notáře Jana Vlka. V roce 1870 jej porazil František Podveský. Fux v reakci na to změnil volební obvod a kandidoval za Znojmo do městské kurie a v letech 1870 a 1871 třikrát porazil znojemského federalistu Karla Witteka. Ve volbách 1878 se mu nepostavil žádný soupeř a byl tak naposledy zvolen. Na sněmu odmítal české historické právo a zdůrazňoval své němectví a moravanství. Věnoval se také rozpočtu, školství (mj. podporoval zřízení zemské univerzity na Moravě) a stavebnictví. V Moravském zemském sněmu jej nahradil Johann Haase.\n\nV roce 1870 se stal také poslancem Říšské rady. V prvních přímých volbách v roce 1873 kandidoval v kurii venkovských obcí a porazil konzervativního hraběte Ferdinanda Spiegela. V dalších volbách v roce 1879 porazil federalistu Josefa Purznera z Moravských Budějovic. V Radě byl úspěšným řečníkem. Usiloval o ochranu rakouského a znojemského průmyslu, i když se stylizoval do role obhájce venkova. Jako liberál chtěl, aby se německá kultura stala tmelem mnohonárodnostní monarchie. Na Říšské radě se v říjnu 1879 uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nVe Znojmě prý patřil mezi oblíbené politiky. \"Znaimer Wochenblatt\" ho označil jako národního muže (Volksmann). Kromě Deutscher Bürgerverein stál i u zrodu dalších spolků jako hudebního, tělocvičného nebo hasičského. Podporoval rozvoj Znojma, třeba poukazoval na hospodářský i národní význam železničního spojení Znojma s Vídní.\n\nV mládí, před zahájením politické kariéry, byl i literárně činný.\n"}
{"id": "934720", "url": "https://cs.wikipedia.org/wiki?curid=934720", "title": "Římskokatolická farnost Řepín", "text": "Římskokatolická farnost Řepín\n\nŘímskokatolická farnost Řepín (něm. \"Rippein\") je územním společenstvím římských katolíků v rámci mladoboleslavského vikariátu litoměřické diecéze.\n\nFarnost v Řepíně se připomíná poprvé v roce 1350. Současný farní kostel Panny Marie Vítězné byl vybudován v letech 1846-1850. V současné době je farnost administrována ex currendo z Nebužel.\n\n\"Začátek působnosti jmenovaného v duchovní správě farnosti od:\"\n\n"}
{"id": "934724", "url": "https://cs.wikipedia.org/wiki?curid=934724", "title": "Moritz Raudnitz", "text": "Moritz Raudnitz\n\nMoritz Raudnitz, \"uváděn též jako\" Moriz Raudnitz (1. června 1829 Praha – 9. června 1881 Praha), byl rakouský a český advokát a politik židovského původu a německé národnosti, v 2. polovině 19. století poslanec Českého zemského sněmu.\n\nVystudoval práva Vídeňské univerzitě, kde roku 1854 získal titul doktora práv. Působil jako advokát, od roku 1862 v Praze.\n\nV 60. letech 19. století se zapojil i do zemské politiky. V doplňovacích volbách v září 1869 byl v městské kurii (obvod Mikulášovice – Zeidlery – Krásná Lípa) zvolen místo dosavadního poslance Wolfganga Hielleho do Českého zemského sněmu. Mandát obhájil za tento obvod i v řádných volbách v roce 1870, volbách v roce 1872, a volbách v roce 1878. Byl členem takzvané Ústavní strany (liberální, centralistická formace, odmítající federalistické aspirace neněmeckých národností). V letech 1872–1878 byl náhradníkem zemského výboru.\n\nByl členem okresní školské rady pro německé základní školství v Praze a členem německého uměleckého a spisovatelského spolku \"Concordia\". Působil ve správní radě Union banky. Jako stoupenec německojazyčného pražského tábora zasedal ve správní radě hlavního německého spolku Deutsches Kasino. Byl místopředsedou tohoto spolku.\n\nNadále se angažoval i v záležitostech pražské židovské komunity a zasedal v reprezentaci židovské náboženské obce.\n\n"}
{"id": "934728", "url": "https://cs.wikipedia.org/wiki?curid=934728", "title": "Garrel", "text": "Garrel\n\nPříjmení Garrel nosí více osobností:\n\n"}
{"id": "934729", "url": "https://cs.wikipedia.org/wiki?curid=934729", "title": "Mariánskohorské boudy", "text": "Mariánskohorské boudy\n\nMariánskohorské boudy je horská samota v Jizerských horách nacházející se ve vzdálenosti asi 3 kilometry severovýchodně od Josefova Dolu. Samota byla původně pasteveckou osadou založenou roku 1705.\n\nPrvní bouda č. p. 39 byla postavena nejspíš roku 1705 smržovskou vrchností. Tato bouda měla sloužit pro pasení panského dobytka.\n\nJiž 22. května 1709 však došlo k prodeji tohoto „budního domu“ panu Friedrichu Mitlehnerovi za 110 zlatých. Kupní smlouva obsahovala mnoho omezujících podmínek, které musel nový budař dodržovat, např. musel hlídat panský les, aby v něm nedocházelo k pytláctví nebo krádežím dřeva, a zjištěné případy musel ihned nahlásit srmžovskému správci panství. Dále u sebe nesměl nikoho cizího ubytovávat a musel vést řádný a počestný manželský a rodinný život.\n\nV kupní smlouvě byla také podmínka, že v případě „ztráty boudy“ si nesměl vybudovat další domky pro sebe ani své děti. Též nesměl pěstovat více než čtyři kusy vlastního dobytka a čtyři vlastní kozy a tato zvířata nesměla způsobovat škody spásáním lesa.\n\nPo majiteli Friedrichu Mitlehnerovi se tato samota až do 19. století nazývala „Fricova bouda“.\n\nPozději došlo k zmírnění zákazu výstavby dalších bud, proto roku 1738 prodává Mitlehner polovinu pozemku náležejícho boudě panu Hansi Georgu Siedelovi za 65 zlatých. Siedel staví domek č. p. 38.\n\nPozději na Mitlehnerově půlce ještě vzniká domek č. p. 123 a na Seidlově části domek č. p. 90.\n\nMimo pastvy dobytka byla budaři provozována i další řemesla, např. dřevorubectví, čihařství, pálení dřevěného uhlí a kamenictví.\n\nKdyž se stává správcem smržovského panství pan Wolf, tento kolem roku 1800 zasílá bratřím Seidlovým z č. p. 38 upomínku, že dluží 312 zlatých a 15 krejcarů za dřevo a pokud neuhradí dlužnou částku do 14 dnů, hrozí jim zabavení majetku. Ti dlužný obnos nesehnali, a tak byli nemilosrdně vystěhováni, vše jim bylo zabaveno a obě rodiny bratří byly i s nemluvňaty vyhnány do cizích zemí.\n\nSeidlové proto napsali proti jednání smržovského správce Wolfa stížnost zemskému i dvornímu úřadu. Jejich stížnost byla vyslyšena, a tak se Seidlové mohli vrátit zpět na Boudy.\n\nWolf se však chtěl Seidlům pomstít, a tak navedl v blízkém okolí dopadenou bandu lupičů, aby křivě svědčila proti Franzi Seidlovi. Ten byl na základě obvinění odveden v poutech a bez možnosti obhajoby převezen do mladoboleslavské věznice. Franz se ve zhoršeném zdraví vrátil z vězení až po pěti měsících s úředním potvrzením své neviny.\n\nPoté, co se Franz Seidl zotavil, sepsal žalobu proti správci Wolfovi a žádal o odškodnění své osoby směřované majiteli panství, hraběti Františku Antonu des Foursovi. Ten jej vyzývá o strpení ve vyřizování této věci. Výsledek sporu není znám.\n\nKolem roku 1813 se v boudě č. p. 65 nacházel šenk. V něm hospodařil budař pro svůj vzrůst přezdívaný „Der Bauden-Lange“, tj. Budní Dlouhán.\n\nBěhem 19. století, s rozvojem průmyslu v podhůří (sklářství) a úpadkem horských řemesel (čihařství, uhlířství) budaři (jmenovitě budařové Schneider, Filip, Štěpán) postupně odcházejí do údolí a prázdné příbytky skupuje majitel panství.\n\nBoudy potom sloužily pro ubytovávání lesních dělníků, především ze Šumavy, kteří sem jezdili sezónně vypomáhat s těžbou a zpracováním dřeva v tamějších lesích.\n\nV té době Mariánskohorské boudy přecházejí pod obec Mariánská hora, což vysvětluje změnu názvu „Fritzovy boudy“ na ten současný.\n\nV současné době (2015) se na místě nacházejí čtyři objekty. První objekt ev. č. 702 ve směru od Josefova Dolu, nalevo u cesty, jehož nynějším majitelem je státní organizace Agentura ochrany přírody a krajiny ČR, je opuštěný a již značně chátrá.\n\nDruhý objekt ve směru od Josefova Dolu, těsně za rozcestím, ev. č. 833, od CHKO Jizerské hory odkoupil a opravil liberecký pozemkový spolek Čmelák Českého svazu ochránců přírody. Objekt slouží k rekreacím členům Spolku i veřejnosti.\n\nTřetím objektem (ev. č. 700), nahoře u silnice na Smědavu (odbočka vlevo) je již nově přestavěná chata patřící taktéž Agentuře ochrany přírody a krajiny. Slouží jako terénní stanice ochránců přírody Správy CHKO Jizerské hory.\n\nPoslední objekt, dům č. p. 65 nahoře u cesty vedoucí k Protržené přehradě, patřil Lesům ČR. Roku 2015 byl tento dům zakoupen realitní společností Levanders, patřící bývalému pražskému primátorovi Pavlu Bémovi. Během roku 2015 byl tento dům za nejasných okolností zcela srovnán se zemí a nyní (říjen 2015) se na něm nachází staveniště s postavenými betonovými základy pro nový objekt.\n\n"}
{"id": "934731", "url": "https://cs.wikipedia.org/wiki?curid=934731", "title": "Praskavec", "text": "Praskavec\n\nPraskavec (\"Psophocarpus\"), česky též psofokarpus, je rod rostlin řazený do čeledi bobovité (\"Fabaceae\"). Jsou to ovílivé nebo poléhavé byliny, vyskytující se v počtu 10 druhů v tropické Africe a Asii. Praskavec ledencový (\"Psophocarpus tetragonolobus\") je v tropech celého světa pěstován jako luštěnina, zelenina a pro jedlé hlízy.\n\nPraskavce jsou poléhavé nebo ovíjivé byliny. Pouze výjimečně rostou vzpřímeně. Postranní kořeny dužnatějí v kořenové hlízy. Listy jsou složené ze 3 lístků. Květy jsou buď samostatné nebo uspořádané v úžlabních hroznech. Koruna je růžovofialová až fialová, delší než kalich. Tyčinek je 10. Semeník je krátce stopkatý a obsahuje 3 až 21 vajíček. Plodem je podlouhlý, na 4 hranách křídlatý lusk s přehrádkami mezi semeny.\n\nRod praskavec zahrnuje asi 10 druhů. Je rozšířen v tropické jižní Asii a v Africe.\n\n\nZe všech druhů praskavce má největší význam praskavec ledencový (\"Psophocarpus tetragonolobus\"), ve větším množství pěstovaný zejména v jihovýchodní Asii a na Papui-Nové Guineji. Jedlá semena jsou velmi výživná, mají vysoký obsah bílkovin (33 %) a tuků (16 %). Hlízy jsou výživnější než brambory, jako zelenina jsou však využitelné i ostatní části rostliny. Obdobné využití má i méně rozšířený \"Psophocarpus palustris\".\n\n"}
{"id": "934733", "url": "https://cs.wikipedia.org/wiki?curid=934733", "title": "Stráž na Psí skále", "text": "Stráž na Psí skále\n\nStráž na Psí skále (1936) je dobrodružný román českého spisovatele Eduarda Fikera. Jde o western vyprávějící příběh mladého muže, nařčeného z vraždy bohatého rančera.\n\nPříběh se odehrává na Západě na ranči nedaleko mexických hranic někdy kolem roku 1920, protože místní šerif jezdí ve staré fordce. Na svých pastvinách je zastřelen zloději dobytka bohatý rančer Lewis Parish. Správce ranče Ernest Malt obviní z vraždy mladíka Quinna Rackhama, kterému neshody s Maltem způsobily, že nemůže nikde najít práci a žije proto jako psanec.\n\nZ města se na rodný ranč jako jeho nový majitel vrací Illy Parish, patnáctiletý syn zastřeleného rančera. Je nezkušený, ale odvážný. Nevěří, že jeho otce zabil Quinn. Malta rád nemá, protože se několikrát přesvědčí, že se nechová zrovna poctivě, ale závěť jeho otce mu jej propustit nedovoluje. \n\nQuinn chlapce v noci navštíví a vysvětlí mu, že pravým vrahem jeho otce je právě Malt, který je ve skutečnosti zlodějem dobytka a odstranil tak svědka svého zločinu. Navrhne Illymu, aby Malta chytili při činu. Naoko jej proto unese, aby Malt nepojal podezření. Odjedou na Psí skálu, kde se zloději dobytka mají setkat. Při potyčce s nimi je Quinn těžce raněn. Illy se vrátí na ranč a odvolá Malta z funkce správce a pošle jej hlídat ohradu s jalovicemi. Na ranči také zaměstná Quinnovu matku.\n\nQuinn rozhlásí, že až se uzdraví, pojede do města obhájit se u veřejnému soudu. Tam se skutečně dostaví a protože stojí slovo proti slovu, dohodnou se s Maltem, že mezi nimi rozhodne souboj u hrobu Illyina otce. Zde Quinn vystřelí Maltovi revolver z ruky, ale pak mu revolver selže. Malt zvedne svůj revolver a protože si je jist svým vítězstvím, přizná se mu, že Parise skutečně zavraždil. Ihned poté mu Quinn prostřelí ruku, protože selhání svého revolveru fingoval. A z hrobu Lewise Parise najednou vylezou dva svědci, kteří se tam před tím ukryli, aby slyšeli Maltovo přiznání. Malt je pak zlynčován.\n"}
{"id": "934734", "url": "https://cs.wikipedia.org/wiki?curid=934734", "title": "Otto Bischoff", "text": "Otto Bischoff\n\nOtto Bischoff (7. března 1818 Kraslice – 6. června 1871 Plzeň) byl rakouský a český podnikatel a politik německé národnosti, v 70. letech 19. století krátce poslanec Českého zemského sněmu.\n\nPodnikal v důlním průmyslu a působil jako báňský odborník. Byl společníkem ve firmě Johann David Starck (rodina Bischoffových byla sňatkem spřízněná se Starckovými). Působil jako prezident plzeňské obchodní a živnostenské komory. Patřil k předákům etnicky německých velkopodnikatelských vrstev v Plzni. V roce 1864 se odvolal proti výsledkům obecních voleb, v nichž vyhrála česká strana. Volby se musely konat znovu a Češi znovu zvítězili. Po založení plzeňské městské spořitelny roku 1857 usedl Bischoff do jejího představenstva.\n\nZastával rovněž funkci kurátora evangelického sboru v Plzni.\n\nV 70. letech 19. století se krátce zapojil i do zemské politiky. Ve volbách v roce 1870 byl v kurii obchodních a živnostenských komor (obvod Plzeň) zvolen do Českého zemského sněmu. V roce 1870 se uvádí jako ústavověrný kandidát (tzv. Ústavní strana, liberálně a centralisticky orientovaná).\n\nZemřel v červnu 1871.\n\n"}
{"id": "934736", "url": "https://cs.wikipedia.org/wiki?curid=934736", "title": "Dolní Polubný", "text": "Dolní Polubný\n\nDolní Polubný ( \"\") je vesnice nacházející se na pravém břehu Hlubokého potoka, což je levostranný přítok řeky Kamenice. Ves leží ve vzdálenosti asi jeden kilometr severovýchodně od centra města Desná a je jednou z osad tvořících její část Desná III. K založení Dolního Polubného došlo roku 1700. V místní části Potočná se nachází skupina dřevěných stavení pojmenovaná Sedmidomky. Na katastrálním území Dolní Polubný leží též areál bývalé Riedlovy sklárny a nachází se zde také část ozubnicového úseku tratě číslo 036 spojující Tanvald s Harrachovem.\n\nDolní Polubný byl dříve součástí obce, později městyse Polubný. Roku 1949 byl odtržen od Polubného a připojen k Desné. Roku 1960 pak byla obec Polubný sloučena s obcemi Příchovice a Jizerka do nové obce Kořenov.\n"}
{"id": "934740", "url": "https://cs.wikipedia.org/wiki?curid=934740", "title": "Josef Grond", "text": "Josef Grond\n\nJosef Grond (12. března 1817 Králíky – 4. dubna 1904 Králíky) byl rakouský a český politik německé národnosti, v 70. letech 19. století poslanec Českého zemského sněmu, starosta města Králíky.\n\nV 70. letech 19. století se krátce zapojil do zemské politiky. Ve volbách v roce 1870 byl v kurii venkovských obcí (obvod Žamberk – Králíky – Rokytnice) zvolen do Českého zemského sněmu. Politicky patřil mezi německé liberály (takzvaná Ústavní strana, liberální a centralistická formace, odmítající federalistické aspirace neněmeckých národností).\n\nV letech 1873–1876 zastával poté, co rezignoval Johann Kretschmer, funkci starosty rodných Králík. Byl členem místních spolků. V roce 1873 založil hasičský spolek. Patřil k nejbohatším měšťanům.\n"}
{"id": "934742", "url": "https://cs.wikipedia.org/wiki?curid=934742", "title": "Kunz", "text": "Kunz\n\nKunz je německé příjmení:\n\n\n"}
{"id": "934743", "url": "https://cs.wikipedia.org/wiki?curid=934743", "title": "Huawei Ascend G300", "text": "Huawei Ascend G300\n\nHuawei Ascend G300 je jeden ze známějších mobilních telefonů čínského výrobce Huawei. Byl ohlášen v únoru 2012 a začal se prodávat v dubnu 2012, nejprve na území Velké Británie, kde měla po jistou dobu exkluzivitu tamní národní pobočka operátora Vodafone. V České republice se začal prodávat následující měsíc – v květnu, taktéž nejprve u české pobočky Vodafone, později i ve volném prodeji.\n\nMobilní telefon obsahuje jednojádrový procesor Cortex-A5 o frekvenci 1 GHz, jako grafický adaptér je použit Adreno 200 a operační paměť telefonu o kapacitě 512 MB. Všechny tyto komponenty se pak nacházejí na chipsetu Qualcomm S1 MSM7227A.\n\nZařízení obsahuje 4 GB interní paměti, pro uživatele je dostupných 2,5 GB, zbytek si pro sebe alokuje operační systém Android. Kapacitu paměti lze rozšířit paměťovými kartami MicroSD nebo MicroSDHC.\n\nNa přední straně se nachází IPS LCD displej o velikosti 4 palce s rozlišením 800 x 480, který dokáže zobrazit 16 miliónů barev. Displej je chráněn minerálním sklíčkem Gorila Glass (první generace), které je odolnější proti škrábancům. Pod displejem se nachází trojce senzorových tlačítek pro základní ovládaní přístroje.\n\nNa zadní straně telefonu se nachází 5 MPx fotoaparát podporující autofocus s LED bleskem. Fotografie vytváří až do rozlišení 2592×1944 px a podporuje zaznamenávání informací o poloze přístroje při focení. Fotoaparát podporuje i zaznamenávání videa o rozlišení „480p“ (800×480 px).\n\nSoučástí telefonu je i modul pro poslech analogového rozhlasu pomocí FM modulace. Telefon umí ihned po vybalení (tedy bez instalace jakýchkoli aplikací) přehrávat základní audio (MP3/WAV/eAAC+) i video (MP4/H.263/H.264) formáty (ve standardním rozlišení, HW neumožňuje zpravidla plynulé přehrávání HD obsahu) nebo prohlížet fotografie uložené v přístroji nebo na vložené SD kartě.\n\nTelefon samozřejmě obsahuje 3.5 mm jack konektor pro připojení libovolných sluchátek.\n\nJako většina mobilních telefonů obsahuje wifi modul pro připojení do těchto sítí ve standardech 802.11 b/g/n, telefon podporuje i standardy Wi-Fi Direct a Wi-Fi hotspot. Pro připojení na síť Internet lze použít i mobilní připojení přes mobilního operátora, tedy GPRS a EDGE, a dále HSDPA (7.2 Mbit/s) a HSUPA (5.76 Mbit/s). Pro propojení s jiným telefonem či jiným zařízením lze použít Bluetooth ve verzi 2.1 (včetně A2DP). Pro spojení s počítačem slouží mico USB kabel.\n\nMobilní telefon se připojí jak do klasických GSM sítí (850/900/1800/1900 MHz), tak do sítí 3G (HSDPA 900/2100, HSDPA 850/1900/2100 MHz). Telefon podporuje pouze jednu SIM ve formátu mini SIM, nejedná se tedy o dual sim telefon.\n\nJako operační systém byl pro tento model vybrán Android. Při představení telefonu v květnu 2012 telefon v sobě obsahoval systém ve verzi 2.3.6 Gingerbread. V průběhu dalších měsíců bylo vydáno několik aktualizací systému, které nejprve opravovali především nejzásadnější problémy telefonu, 27. září 2012 (v České republice, v jiných oblastech byla dostupná dříve) pak byla vydána aktualizace, která povýšila operační systém na verzi 4.0, tedy ICS. V následujících měsících bylo vydáno ještě několik aktualizací, které již jen opravili výkonnostní a jiné problémy, systém jako takový již aktualizován nebyl.\n\nZ pohledu výrobce telefonu se již jedná o nepodporovaný telefon, pro který nevydává žádné aktualizace a výrobce se tak soustředí na další své modely. Nástupcem telefonu tak je často uváděn buď Huawei Ascend Y300, nebo G510. Telefon se však dá koupit i v průběhu prázdnin 2013.\n\nPrakticky ihned po začátku prodeje telefonu ve světě se kolem telefonu vytvořila poměrně široká komunita uživatelů, kteří pro telefon do dnešních dnů připravují různé modifikace systému, případně pro něj vytváří aktualizace celého systému. V létě 2013 se tak pro tento model dá stáhnout a nainstalovat i Android 4.3. Komunita tak pro tento telefon připravila aktuálnější verzi Androidu než výrobce.\n\nNeoficiální verze mají negativní stránku v tom, že nemusí vždy vše fungovat, proto jsou tyto neoficiální verze určeny hlavně kutilům. Při instalaci navíc dochází ke ztrátě záruky.\n\n"}
{"id": "934744", "url": "https://cs.wikipedia.org/wiki?curid=934744", "title": "Franz Heisinger", "text": "Franz Heisinger\n\nFranz Heisinger (8. ledna 1840 Planá – 11. října 1921 Cheb ) byl rakouský a český pedagog, historik a politik německé národnosti, v 70. letech 19. století poslanec Českého zemského sněmu.\n\nAbsolvoval gymnázium v Chebu, pak studoval v Praze, kde získal kvalifikaci jako učitel pro střední školy. Následně působil na různých školských ústavech v Čechách a na Moravě. Od 1. října 1870 byl ředitelem nově zřízeného učitelského ústavu v Trutnově. V letech 1879–1902 byl ředitelem učitelského ústavu v Chebu, oficiálně Státní učitelský vzdělávací ústav (Rudolfinum).\n\nV 70. letech 19. století se krátce zapojil do zemské politiky. Ve volbách v roce 1870 byl v městské kurii (obvod Loket – Slavkov – Schönfeld – Bečov – Sangerberg) zvolen do Českého zemského sněmu.\n\nZabýval se též výzkumem historie Chebu a publikoval řadu článků a studií.\n"}
{"id": "934745", "url": "https://cs.wikipedia.org/wiki?curid=934745", "title": "Mezinárodní judistická federace", "text": "Mezinárodní judistická federace\n\nMezinárodní judistická federace (IJF, : \"Interntational Judo Federation\") je hlavní řídící organizace v judu. Její sídlo se nachází ve švýcarském Lausanne a jejím prezidentem je od roku 2007 Marius Vizer. Mezi její hlavní náplně patří pořádání mistrovství světa, jehož první ročník se konal v roce 1956.\n\nPočátky Mezinárodní judistické federace se datují do konce 20. let 20. století. Za první milník se považuje rok 1932, kdy se sešli zástupci Velké Británie, Rakouska, Švýcarska, Maďarska a Německa ve Frankfurtu nad Mohanem a založili mezinárodní organizaci. Jedinou velkou akcí této organizace bylo Mistrovství Evropy v Drážďanech v roce 1934. Tato organizace se brzy rozpadla kvůli ekonomické krizi a vyhrocené politické situaci v Evropě.\n\nPo druhé světové válce v roce 1948 díky iniciaci Spojeného království došlo k obnovení spolupráce pod názvem Evropská judistická unie. Založena byla v Londýně a dalšími členy se staly Itálie, Nizozemsko a Švýcarsko. Francie členství odmítla, protože měla odlišný pohled na profesionální a amatérský statut.\n\nV roce 1949 se k těmto 4 zemím připojilo Dánsko a Belgie. Francie opět odmítla členství.\n\nFrancie se nakonec stala členem v roce 1950 a v tomto roce se k EJU připojilo i Západní Německo. Prezidentem byl již druhým rokem Ital Aldo Torti, který vedl i diplomatické styky se zeměmi mimo Evropu. Argentina se dokonce stala přidruženým členem EJU.\n\nV roce 1951 na čtvrtém setkání členů EJU v Londýně 12. července se na návrh syna zakladatele Kodokanu Džigora Kana Risei Kana všech osm členů shodlo na rozpuštění EJU a založení Mezinárodní judistické federace (IJF). Kano mladší dále žádal, aby sídlo této nové organizace bylo v Tokiu. Tento požadavek však tehdejší prezident Torti a spol. zamítly z důvodu velké vzdálenosti Japonska od dalších členských států. Tehdejší letecká doprava nebyla na vysoké úrovni. Sídlem IJF se tak stal neutrální stát v Evropě Švýcarsko.\n\nHlavním cílem IJF bylo dostat judo na olympijské hry tak, jak si přál Džigoro Kano. Velkým problémem však byl rozdílný pohled na judo od západního světa a toho japonského (Kodokan). Západní pohled byl více sportovní (soutěživý – váhové kategorie), naproti tomu tradiční pohled Japonců z Kodokanu byl spíše duchovní (hierarchie – zápasit by měli soupeři s podobnými, zkouškou ověřenými znalostmi). Hledání zlaté cesty zabralo několik let a stále není u konce. Prvním krokem vpřed byl návrh nového prezidenta IJF v roce 1952 v Curychu. Navrženým kandidátem byl Japonec Risei Kano, který byl zároveň prezidentem Kodokanu. Proti byla Francie zastoupena panem Bonet-Maurym, která navrhovala, aby prezidenti byli dva. Vše se nakonec vyřešilo obnovou Evropské judistické unie (EJU) a na mistrovství Evropy v Paříži v prosinci 1952 byl pan Risei Kano oficiálně zvolen prezidentem IJF. Počet členů IJF se tak zaokrouhlil na 30.\n\nNa každoročním zasedání Evropské judistické unie (EJU) 29. listopadu 1953 v Londýně se novým členem stalo Československo, které zastupoval M. Zdeněk. O komplikovanosti přijetí nových členů svědčí opětovné zamítnutí Maďarska. V roce 1954 měla EJU 13 členů (Belgie, Spojené království, Francie, NSR, NDR, Dánsko, Španělsko, Itálie, Lucembursko, Nizozemsko, Rakousko, Švýcarsko a Československo).\n\nK uspořádání mistrovství světa dlouho chyběly finance. V březnu roku 1955 Argentina udělala vše proto, aby mohla mistrovství světa pořádat. Dokonce členům jejich národního svazu se podařilo sehnat dostatečný obnos na pokrytí nákladů mistrovství, jenže projekt nedopadl kvůli neochotě ostatních států do Argentiny přijet. V roce 1956 již byly jednotlivé země ochotny na mistrovství světa přijet a to do Japonska začátkem května. Během mistrovství světa proběhl druhý kongres IJF (první při vzniku IJF). Tehdy mělo IJF 17 členů, Japonsko, Belgie, Dánsko, Francie, Itálie, Lucembursko, Nizozemsko, Rakousko, Spojené království , Španělsko, Švýcarsko, Západní Německo, Spojené státy, Kanada, Kuba, Argentina, Austrálie. Na čekatelské listině o plnoprávným přijetí byly dva evropské státy Československo a Německá demokratická republika a další, převážně asijské země Jižní Korea, Thajsko, Filipíny, Čínská republika, Indonésie, Kambodža a dále Brazílie, Kostarika, Salvador nebo Nový Zéland. Na čekatelce bylo i Sársko, autonomní republika, která se však stala v roce 1957 po referendu součástí Západního Německa. Všech těchto 13 zemí se stalo po kongresu plnoprávnými členy IJF včetně Sárska.\n\nV roce 1960 na zasedání MOV v Římě se podařilo z ekonomického důvodu především, prosadit Judo na olympijské hry v Tokiu 1964. Zápasy juda slibovali velkou návštěvnost a medializaci. Přijetí juda do rodiny olympijských sportů přimělo další země rozjet judistický program. Judistických soutěží se tak začali účastnit například Sověti, kteří velkou měrou přispěli k nové orientaci juda. Od roku 1972 je judo stabilní součástí olympijských her. V roce 1992 přibyla kategorie žen.\n\n\n</div>\n\nV roce 2007 mela IJF 191 národních svazů v 5 kontinentálních uniích:\n<div>\n\nIJF je hlavním tvůrcem pravidel, jejichž neustálými změnami rok co rok znepříjemňuje život zápasníkům judo.\n\nV současné době se IJF snaží vést judo populární cestou, srozumitelnou pro neznalého diváka. Reflektuje na jeho požadavky, jak by měl sport vypadat. Z bojového umění se tak během 50 let stal nový čistě zápasnický sport (na podobnou cestu se v posledních letech vydalo i Taekwondo (WTF). Začátkem nového tisíciletí byla tato cesta v jednotlivých turnajích velice markantní. Zápasníci judo se uchylovali maximálně k zvedačkám (pick-ups), útokům na nohu (leg-grabbing), strhům (sutemi-waza) a boji na zemi (ne-waza). Klasické tači-waza, které obnáší větší znalost juda a charakteristický nácvik (uči-komi) praktikovalo stále méně judoků. V roce 2009 se tak IJF usnesla zakázat leg-grabbing a pravidlo přišlo v platnost od roku 2010. Po velké vlně kritiky se zákaz zmírnil na přímý útok na nohu. Od roku 2011 je tak povoleno soupeře chytit za nohu v kombinaci nebo při provedení kontrachvatu. Každopádně techniky jako Kata-guruma, Kučiki-taoši, Morote-gari, Sukui-nage, ale i Te-guruma v zápasech prakticky vymizely.\n\nOd roku 2013 již není v platnosti kontroverzní pravidlo jusei-gači, kdy o vítězi rozhodovali rozhodčí praporky. Hřebíkem do rakve mu byl zápas na olympijských hrách v Londýně mezi Japoncem Ebinumou a Jihokorejcem Čo.\n\nRozměry judogi jsou přesně definované podle pravidel IJF. Při nedodržení rozměrů se judoka nepřipustí k zápasu a soupeř vyhrává na fusen-gači (výhra bez boje). V roce 1980 došlo na olympijských hrách v Moskvě ve finále střední váhy mezi Švýcarem Rethlisbergrem a Kubáncem Azkuyem k nedodržení tohoto pravidla. Švýcarovi však rozhodčí dovolili nastoupit v judogi, které nesplňovalo tehdejší kritéria snad kvůli vlastní chybě (přišli na to až na základě upozornění).\n\nJudogi je hlavním prvkem juda. Je tím co odlišuje judo od zápasu nebo samba. V žádném jiném sportu neexistuje, aby hlavní aktér využíval soupeřova obleku ve svůj prospěch (pozn. Aikido není sport, ale bojové umění). Bez judogi by nebylo judo a používání soupeřova judogi je tak hlavní podmínkou ke klasickému judu (využití soupeřovy energie), ne však nutnou (zápasnické judo).\n\nZajímavým pravidlem o judogi je jeho čistota. Judogi nesmí silně zapáchat a být jinak zašpiněné.\n\nIJF si prošla řadou krizí. Snad nejznámější je celosvětová sportovní krize na přelomu 70. a 80. let, kdy řada státu bojkotovala olympijské hry a jiná mistrovství. V roce 1977 se mělo konat mistrovství světa v Barceloně. Španělé však dříve uznali nárok Číny na ostrov Tchaj-wan, jako většina zemí potom co Spojené státy přestaly nad Tchaj-wanem držet ochrannou ruku (začátek 70. let). Tchajwanci však byli řádnými členy IJF od vzniku této organizace. Startovali pod názvem Čínská republika. Španělská vláda odmítla Tchajwancům udělit víza a tehdejší prezident IJF Charles Palmer rozhodl o zrušení mistrovství světa 1977.\n\nObě organizace fungují vedle sebe a spolupracují spolu. Každá však vede judo jiným směrem. Dnes již značně odlišným. Kodokan se drží své tradice juda jako bojového umění (sebeobrany). IJF popularizuje judo ve světě a vede ho sportovním (hravým) směrem — Sport pro každého. Ona spolupráce funguje především ve fázích vývoje. IJF přivede k judu hravé, soutěživé lidi, z nichž se následně rekrutují zájemci, které Kodokan zasvětí více do hloubky.\n\n\n\n"}
{"id": "934750", "url": "https://cs.wikipedia.org/wiki?curid=934750", "title": "Pedro López", "text": "Pedro López\n\nPedro López (* 8. října 1948, Santa Isabel, Kolumbie) je kolumbijský sériový vrah, který znásilňoval a vraždil mladé dívky na území Jižní Ameriky. \n\nV Ekvádoru byl obviněn ze 110 vražd, k dalším 240 vraždám se přiznal na území Peru a Kolumbie. Pedro sám přivedl ekvádorskou policii k 53 hrobům svých obětí – všechno byly dívky od devíti do dvanácti let. Roku 1999 byl deportován do Kolumbie, odkud dvakrát utekl ze strachu z trestu smrti. Dle některých svědků se skrývá v horách mezi Ekvádorem a Kolumbií, ovšem několik let nejsou o Lópezovi nové zprávy. V okolí nebyl zjištěn nárůst pohřešovaných dívek. Není vyloučeno, že byl zabit pozůstalým některé z četných obětí.\n\n"}
{"id": "934752", "url": "https://cs.wikipedia.org/wiki?curid=934752", "title": "Wilfried Van Moer", "text": "Wilfried Van Moer\n\nWilfried Van Moer (* 1. březen 1945, Beveren) je bývalý belgický fotbalista. Hrával na pozici záložníka.\nHrál pouze ve své vlasti, postupně za kluby KSK Beveren, Royal Antwerp FC, Standard Liège, K. Beringen FC, opět KSK Beveren a K. Sint-Truidense VV.\n\nTřikrát byl vyhlášen nejlepším hráčem belgické ligy, získal tzv. „belgickou zlatou kopačku“ (1966 v dresu Royal Antwerp FC, 1969 a 1970 v dresu Standard Liège). V anketě Zlatý míč, která hledala nejlepšího fotbalistu Evropy, skončil roku 1980 čtvrtý.\n\nS belgickou fotbalovou reprezentací vybojoval stříbrnou medaili na mistrovství Evropy roku 1980. Hrál i na světovém šampionátu roku 1970 a 1982.. Celkem za národní tým odehrál 57 utkání a vstřelil v nich 9 gólů.\n\nPo skončení hráčské kariéry se stal trenérem, vedl Sint-Truiden, SK Beveren, Assent and FC Diest.\n\nV roce 1995 se po sérii nezdarů „rudých ďáblů“ (přezdívka belgického reprezentačního A-mužstva) stal asistentem hlavního trenéra Paula Van Himsta. V letech 1996–1997 vedl A-mužstvo belgické reprezentace, když jej převzal po Paulu Van Himstovi. Hlavním trenérem byl v 5 zápasech. Začátkem roku 1997 jej u reprezentace nahradil Georges Leekens.\n\n"}
{"id": "934753", "url": "https://cs.wikipedia.org/wiki?curid=934753", "title": "Plicník tmavý", "text": "Plicník tmavý\n\nPlicník tmavý (\"Pulmonaria obscura\") je nižší, volně rostoucí bylina s nápadnými modravými či nafialovělými podlouhlými květy rozvíjející se brzy z jara; nejčastěji roste ve světlých a vlhčích listnatých lesích.\n\nRostlina s evropským kontinentálním rozšíření, severní hranice vede od Beneluxu po jihu Skandinávie, jižní z jihu Francie přes sever Itálie, sever Bulharska až na Krym, východní hranici tvoří Ural.\n\nV České republice se vyskytuje roztroušeně a místy až hojně, chybí v suchých bezlesých a vyšších horských polohách. Těžiště jeho výskytu je nacházejí v termofytiku a v teplejších místech mezofytika, roste od nížin až do podhůří. Dobře se mu daří na humusem zásobených půdách které mohou být hlinité i částečně jílovité, slabě kyselé až neutrální, nejlépe na světlých a vlhkých místech v listnatých lesích a na jejich okrajích.\n\nVytrvalá rostlina s lodyhami 10 až 30 cm vysokými které vyrůstají z tenkého, plazivého rozvětveného oddenku. Řídce štětinaté lodyhy jsou přímé nebo vystoupavé a jen nahoře větvené obvykle do tří vijanů, jsou porostlé nejčastěji pěti až sedmi střídavými, úzce vejčitými až kopinatými listy s téměř přisedlými čepelemi dlouhými 4 až 6 cm a širokými 1 až 2 cm které mají na svrchní straně štětinové a na spodní žláznaté chlupy. Současně s květními lodyhami vyrůstají v přízemní růžici chlupaté přízemní listy dlouhé 4 až 12 cm a široké 2 až 5 cm s úzkými řapíky které jsou vždy delší než čepele. Listy růžice jsou tmavě zelené bez bělavých skvrn, široce vejčitého tvaru, na bázi srdčité a na koncích zašpičatělé, mají zpeřenou žilnatinu a po okrajích jsou nerovnoměrně porostlé žláznatými chlupy a na omak drsné.\n\nPravidelné pětičetné květy vyrůstající z úžlabí listenů jsou sestaveny do vrcholových květenství vijanů. Jejich kalich, štětinatě i žláznatě chlupatý, do jedné třetiny až poloviny do pěti cípů dělený, je dlouhý 6 až 8 mm a za plodu se prodlužuje. Růžově červená až modrá nálevkovitá koruna dlouhá 13 až 18 mm, jen o málo delší než kalich, je tvořena pěti na vrcholu okrouhlými cípy. Pět tyčinek s nedlouhými nitkami je kratších než korunní trubka. Čtyřdílný semeník nese jednu čnělku s rozdvojenou hlavičkovitou bliznou.\n\nDruh je hemikryptofyt, jeho listová růžice téměř nikdy zimní období nepřečká a z jara vyrůstá zcela nová. Květy se rozvíjejí v období od března do května, většinou ještě před olistěním stromů pod nimiž roste, opylujícímu hmyzu poskytuje dostatek nektaru. Po opylení ze semeníku vyrostou čtyři tvrdky 3,5 až 4 mm dlouhé které jsou leskle hnědé až černé.\n\nPlicník tmavý je podobný plicníku lékařskému, dříve býval dokonce veden i jako poddruh plicníku lékařského. Je uváděno několik hlavních morfologických znaků kterými se oba druhy odlišují. Plicník tmavý má přízemní listy tmavě zelené bez bělavých skvrn a jejich řapíky jsou výrazně delší než čepele a hlavně kalichy květů jsou řídce porostlé dlouze štětinatými a roztroušeně žláznatými chlupy a někdy jsou i osténkaté. Plicník lékařský má na přízemních listech výrazné bílé skvrny a jejich řapíky jsou stejně dlouhé nebo kratší než čepele a jeho zpočátku úzké a za plodu široce zvonkovité kalichy jsou výrazně štětinaté s roztroušenými stopkatě žláznatými chlupy.\n\nRostlina plicníku tmavého obsahuje stejně jako plicník lékařský kyselinu křemičitou, slizové látky, saponiny, třísloviny, mnohé minerální látky a další, sbírá se především jeho kvetoucí nať (herba pulmonaria) nebo jen listy (folium pulmonaria). Usušená droga působící protizánětlivě bývá součásti bylinných čajů, mj. na usnadnění odkašlávání, regeneraci sliznic dýchacích cest a trávicího ústrojí.\n\n \n"}
{"id": "934754", "url": "https://cs.wikipedia.org/wiki?curid=934754", "title": "Nathalie Baye", "text": "Nathalie Baye\n\nNathalie Marie Andrée Baye (* 6. července 1948 Mainneville, Eure) je významná francouzská divadelní a filmová herečka, několikanásobní držitelka filmové ceny César a držitelka Řádu čestné legie.\n\nNarodila se v malé obci Mainneville v Normandii, jejími rodiči byli malíři Claude Baye a Denise Coustet. Ve svých čtrnácti letech odešla studovat na taneční školu do Monaka a o tři roky později odešla do Spojených států. Po návratu do Francie se nadále věnovala tanci, zapsala se do hereckých kurzů Cours Simon a byla přijata na pařížskou konzervatoř CNSAD, kterou absolvovala s různými oceněními v roce 1972.\n\nVe filmu debutovala v roce 1972 snímkem \"Faustine et le Bel Été\", o rok později hrála v Truffautově filmu \"Americká noc\". Na začátku osmdesátých let získala hned tři ocenění Césara za výkony ve filmech \"Zachraň si, kdo můžeš (život)\" (1980), \"Une étrange affaire\" (1981) a \"Práskač\" (1982). V tomto období měla čtyřletý vztah s Johnnym Hallydayem a jejich dcera Laura Smet je dnes rovněž herečkou. Po těchto svých úspěších začala hrát i zajímavější postavy, například ve filmech \"Vzal jsem si stín\" (1983) nebo \"Ve vší nevinnosti\" (1988).\n\nV roce 1999 získala za film \"Pornografický vztah\" Volpiho pohár na Benátském filmovém festivalu, v roce 2006 dostala za film \"Komisař\" svého čtvrtého Césara a v roce 2009 se stala nositelkou Řádu čestné legie.\n\nBěhem své kariéry natočila celkem kolem devadesáti filmů a seriálů a spolupracovala s několika významnými režiséry, například s Françoisem Truffautem, Jean-Luc Godardem, Mauricem Pialatem, Claudem Chabrolem nebo Stevenem Spielbergem. Spolupracuje s televizí, okrajově účinkuje rovněž v divadle a v současnosti se řadí k nejuznávanějším francouzským filmovým herečkám.\n\nZajímá se o ochranu přírody, je členkou francouzského institutu Jane Goodallové a je zastánkyní eutanazie zasazující se o zavedení příslušného zákona ve Francii.\n\n\n\n"}
{"id": "934756", "url": "https://cs.wikipedia.org/wiki?curid=934756", "title": "Synesius Alexandr Košťál", "text": "Synesius Alexandr Košťál\n\nSynesius Alexandr Košťál, pokřtěn jako Synesius Jan Václav Košťál (12. května 1849 Lázně Bohdaneč – 20. února 1925 Praha), byl český úředník drah, příležitostný autor básní. \n\nNarodil se v Bohdanči č. 112, v rodině Jana Košťála (\"katolík, saused zdeyssi\") a jeho manželky Johanny, rozené Kuttnerové.<re name=\"matrika\"></ref> V roce 1868 absolvoval reálku v Pardubicích. Civilním povoláním byl zaměstnanec ČSD (před rokem 1918 Císařsko-královské státní dráhy). Dosáhl funkce vrchního inspektora ČSD.\n\nSynesius Košťál byl ženat s Františkou, rozenou Vaňkovou (1853–??), se kterou měl pět dětí. Od roku 1885 byla rodina policejně hlášena v Praze. \n\nBásně Synesia Košťála vyšly v almanaších:\n\n"}
{"id": "934758", "url": "https://cs.wikipedia.org/wiki?curid=934758", "title": "Turiferář", "text": "Turiferář\n\nTuriferář nebo starším pravopisem thuriferář (latinsky \"thuriferarius\"), též počeštěně kadidelník je ministrant, který při bohoslužbách nosí kadidelnici k okuřování kadidlem. Při vstupním průvodu jde vlevo od turiferáře navikulář nesoucí loďku a až za nimi krucifer s procesním křížem.\n\n"}
{"id": "934760", "url": "https://cs.wikipedia.org/wiki?curid=934760", "title": "Hlezenní kost", "text": "Hlezenní kost\n\nHlezenní kost (latinsky \"\") je jedna z kostí lidské dolní končetiny. Patří mezi zánártní kosti a spolu s holenní kostí a lýtkovou kostí tvoří hlezenní kloub, který spojuje nohu s bércem. Mezi zánártními kostmi je druhou největší po patní kosti, která k ní přiléhá zespodu. Kromě patní kosti ke kosti hlezenní ze zánártních kostí přiléhá loďkovitá kost, ta ovšem zepředu.\n"}
{"id": "934761", "url": "https://cs.wikipedia.org/wiki?curid=934761", "title": "Reg Butler", "text": "Reg Butler\n\nReginald Cotterell Butler (28. dubna 1913, Buntingford, Hertfordshire – 23. října 1981, Berkhamsted, Hertfordshire) byl britský sochař.\n\nStudoval v letech 1937–1939 architekturu na Architectural Association School of Architecture v Londýně. Byl z důvodu svědomí odpůrcem války a proto byl z armády propuštěn za podmínky, že zřídí malou kovářskou dílnu pro opravy zemědělského náčiní. V této dílně v Iping v Západním Sussexu začal svařovat své první sochy roku 1944.\n\nKoncem války se vrátil k práci architekta a zároveň začal navštěvovat kursy umění na Heatherley School of Fine Art. Roku 1949 měl první samostatnou výstavu v Hanover gallery v Londýně.\n\nV letech 1950–53 pokračoval ve studiu jako stipendista (Gregory Fellowship) na Leeds University a přešel od svařovaných plastik k modelaci v hlíně, sádře a vosku a odlévání do bronzu. Zároveň působil zprvu jako hostující pedagog a posléze jako vedoucí sochařského ateliéru na Slade School of Art v Londýně.\n\nV letech 1952 a 1954 se zúčastnil Bienále v Benátkách. Roku 1953 zvítězil se svým návrhem pro \"Památník neznámému politickému vězni\" a v soutěži porazil slavná jména, jako Alexander Calder, Naum Gabo nebo Barbara Hepworth. Soutěž financoval anonymní americký sponzor a organizoval Institute of Contemporary Arts. Socha nebyla nikdy realizována, ale ze získané odměny si Butler koupil dům v Berkhamsted, kde žil až do své smrti. Následujícího roku se zúčastnil výstavy Documenta I v Kasselu a stal se jedním z nejznámějších sochařů 50. a 60. let.\nJeho přednášky vyjadřující neortodoxní pohled na výuku umění (Creative Development) vyšly knižně roku 1962. Roku 1964 byl uveden v dokumentárním filmu \"5 britských sochařů\" amerického režiséra Warren Forma.\n\nPo roce 1963 dlouho nevystavoval, protože jeho figurativní tvorba neobstála v očích kritiků ve srovnání s abstraktními díly jeho současníků. Zároveň přešel k náročnějším technikám odlévání do pryskyřice a na jednotlivých sochách pracoval i několik let.\n\nZemřel 23. října 1981 v Berkhamsted ve věku 68 let.\n\nPočátky jeho sochařské tvorby ovlivnila jeho designérská praxe před válkou (London Brick Company), válečné zkušenosti při zpracování železa v kovářské dílně a poválečná jednoletá práce asistenta u Henry Moorea (1947).\n\nJeho první plastiky jsou komorní subtilní figury z kovaných a svařovaných drátů (\"Crouching woman\", 1948, \"Study for Woman Resting\", 1950, \"Woman standing\", 1952) nebo záhadná odlidštěná stvoření s hmyzím tělem připomínající autorovi enigmatické objekty vysílačů a radarů, které byly na pobřeží Británie instalovány během války (\"Woman\", 1949). Stejné objekty byly také inspiraci pro návrh \"Pomníku neznámému politickému vězni\" (1953).\n\nPozději se autor snaží figury odpoutat od země a navodit dojem vznášení v prostoru tím, že křehká těla odlitá v tenké vrstvě bronzu jsou připevněna v pevném rastru svařeném z drátů (\"Woman in Space\", 1963). Současně s přechodem k modelaci v hlíně a sádře se autor nadále věnuje ženskému aktu.\n\nJeho první figurální plastiky nestojí na zemi, ale balancují na tenkých kovových tyčích (\"Girl\", 1953, \"Ophelia\", 1955). Kritizoval „neo-primitivizmus“ a příklon moderního sochařství k plastikám dávno zaniklých civilizací a zároveň je frustrován „neživotností“ bronzu, do kterého odlévá sochy. V 60. a 70. letech se Butler věnoval kresbě a grafice a v sochařských dílech se postupně posunul až k realismu. Postavy ztvárňuje často v erotických nebo nezvyklých a obtížných pózách nejprve ve vosku, odlévá je do pryskyřice a bronzu a koloruje, doplňuje pravými lidskými vlasy (\"Girl on a Round Base\", 1968–72).\n\n\n\n\n"}
{"id": "934762", "url": "https://cs.wikipedia.org/wiki?curid=934762", "title": "Plicník", "text": "Plicník\n\nPlicník (\"Pulmonaria\") je rod nevysokých, časně z jara výrazné kvetoucích bylin. Rostou jak samovolně ve volné přírodě, tak i bývají ozdobou stinných míst v zahradách nebo na odsluněných partiích ozdobných alpinií.\n\nRod je rozšířen převážně jen v Evropě, pouze ojediněle vyrůstá až v okolí Kavkazu a ve Střední Asii. Jsou to rostliny bylinných podrostů kde mívají požadovaný polostín až stín a vlhkou, kyprou humózní půdu. Druhy původem z oblastí okolo Středozemního moře dobře snášejí krátkodobé letní sucho a ty původem ze stepí tolerují i plné slunce.\n\nVytrvalé rostliny vyrůstající z tmavého plazivého, vícehlavého oddenku s téměř vodorovnými podzemními výběžky. Jsou hemikryptofyty, jejich každoroční obnovovací pupeny jsou těsně u povrchu země a přes zimu jsou obvykle kryty jen listovými růžicemi. Lodyha, více či méně porostlá chlupy různého typu, je přímá nebo vystoupavá a dorůstá do výše jen 10 až 30 cm. Přízemní, až po odkvětu vyrůstající, dlouze řapíkaté, do růžice sestavené listy mají čepele na bázi srdčité až kopinaté, které mohou být jednobarevné nebo s výraznými světlými skvrnami. Poloobjímavé až téměř přisedlé lodyžní listy vyrůstající střídavě mají čepele vejčité až kopinaté, někdy skvrnité, řídce porostlé nestejně dlouhými chlupy a to zejména po obvodě celokrajných čepelí.\n\nRůžové, červené, fialové až modré květy vytvářejí krátké vrcholové nebo úžlabní vijany s listeny. Pětičetné, pravidelné, oboupohlavné květy mají trubkovitě zvonkovitý, někdy různě dlouhými chlupy porostlý kalich který je asi do třetiny rozdělený v trojúhelníkovité cípy, v čase dozrávání plodu se zvětšuje. Barevná nálevkovitá koruna má pět zaokrouhlených cípů a ústí její trubky bývá zakryto chomáčkem chlupů. Nitky pěti tyčinek přirůstají ke korunní trubce, na čtyř komůrkovém semeníku je čnělka s rozeklanou hlavičkovitou bliznou uzavřenou v korunní trubce. Rostliny mají často schopnost, jako pojistku proti samoopylení, vytvářet heterostylní květy. Rozkvétají v březnu až květnu a lákají hmyz na nektar.\n\nPo opylení se vyvinou ze semeníku čtyři tmavé vejčité tvrdky až 4 mm dlouhé které mohou být hladké nebo jemně chlupaté. Tvrdky a oddenky slouží k rozmnožování. Lodyhy s listy některých druhů, např. plicníku lékařského nebo plicníku tmavého, obsahují léčivé látky působící protizánětlivě hlavně na dýchací cesty a zažívací ústrojí.\n\nDo rodu se řadí asi 14 druhů ale taxonomie není ustálená. Křížení mezi plicníky je všeobecným jevem, často přitom dochází ke sterilitě hybridů.\n\nV České republice vyrůstají čtyři původní druhy:\na je pěstováno i několik nepůvodních neofytů, např.\nDále se v české floře nalézají i mnozí kříženci, např.\n\n \n"}
{"id": "934763", "url": "https://cs.wikipedia.org/wiki?curid=934763", "title": "Daniel Vlček", "text": "Daniel Vlček\n\nDaniel Vlček (* 2. července 1978 ve Strakonicích) malíř, hudebník a galerista českého původu. Člen umělecké skupiny Guma Guar.\n\nPo dokončení SUPŠ Sv.Anežky České v Českém Krumlově nastoupil v roce 1997 na Pedagogickou Fakultu Jihočeské univerzity v Českých Budějovicích, kterou nedokončil a v roce 1998 začal studovat VUT – FaVu v Brně. V roce 2000 odjel na stáž do Itálie, kde navštěvoval Milánskou Accademia di Brera.\nPo návratu do České republiky pokračoval studiem Akademie výtvarných umění v Praze.\n\nSpolu s Matoušem Mědílkem provozuje pražskou Galerii Ferdinanda Baumanna. Podílí se také na vedení klubu Berlínskej model.\n\nV průběhu let prošel ateliéry Martina Mainera, Vladimíra Skrepla a Veroniky Bromové.\nHlavním námětem jeho tvorby je zvuk a jeho vizualizace. Inspiraci hledá v estetice 70. let.\nJako šablony při malování používá gramofonové desky, které obkresluje a vytváří jimi \"zvukové vlny\".\nSbírá a ve své práci recykluje staré věci a technologie, pro které hledá nové významy.\n\n\n\n"}
{"id": "934765", "url": "https://cs.wikipedia.org/wiki?curid=934765", "title": "Grimes (hudebnice)", "text": "Grimes (hudebnice)\n\nClaire Boucher, známá pod pseudonymem Grimes (* 17. března 1988 Vancouver, Britská Kolumbie) je kanadská umělkyně, hudebnice a režisérka hudebních videoklipů. Narodila se a vyrostla ve městě Vancouver, ve kterém se seznámila s tamní undergroundovou elektronickou a industriální hudební scénou. Již během studia na McGill University v Montréalu začala nahrávat vlastní experimentální hudbu.\n\nV roce 2010 vydala pod známkou Arbutus Records svoje debutové album, \"Geidi Primes\", po kterém ve stejném roce následovalo album s názvem \"Halfaxa\". Na konci roku 2011 oznámila, že podepsala smlouvu s vydavatelstvím 4AD Records, které spolu s Arbutus Records v roce 2012 vydalo její třetí album nazvané \"Visions\". Album \"Visions\" uspělo u většiny hudebních kritiků a v deníku \"The New York Times\" bylo oslavováno jako „jedno z nejvíce impozantních alb roku“.\n\nHudba, kterou Grimes skládá je kritiky a žurnalisty oceňována pro svoji atypickou kombinaci hlasových prvků a také pro rozsáhlou škálu vlivů počínaje industriálem a elektronickou hudbou přes pop, hip hop, R&B, noise rock, až po středověkou hudbu.\n\nV roce 2013 získala ocenění Webby Award pro \"Umělce roku\". Ve stejném roce získala cenu Juno Award v kategorii \"Elektronické album roku\".\n\nClaire Boucher se narodila a vyrostla ve Vancouveru v Britské Kolumbii. Má québecké, ukrajinské a britské předky. Chodila na střední školu Lord Byng Secondary School a 11 let studovala balet. V 18 letech se přestěhovala do Montréalu kvůli studiu na McGill University, kde si zvolila ruskou literaturu a později neurologii za své hlavní obory. Během svých studiích začala nahrávat vlastní hudbu a vystupovala pod jménem Grimes. Nicméně, jakmile se stala Grimes více úspěšnější a jakmile začala Claire tento hudební projekt brát vážněji, stalo se to, že čím dál častěji chyběla na hodinách a účastnila se pouze testů a zkoušení, což vyústilo v napomenutí a pokuty ze strany univerzity a nakonec byla nucena studia na vysoké škole zanechat. Ještě v Montréalu se účastnila koncertů, které pořádali lokální experimentální umělci v Lab Synthèse, opuštěné textilní továrně. Její nevlastní bratr rapuje pod pseudonymem Jay Worthy; společně složili skladbu, \"Christmas Song\", která se jako bonusová objevila na jejím albu \"Visions\".\n\nV roce 2009 Boucher a její tehdejší přítel pocházející z Tennessee postavili 6 metrový houseboat, který pojmenovali \"Velvet Glove Cast in Iron,\" s úmyslem sjet řeku Mississippi z Minneapolis do New Orleans. Náklad obsahoval: kuřata, šicí stroj, 9 kilogramů brambor a věnovanou kopii knihy \"Dobrodružství Huckleberryho Finna\" od spisovatele Marka Twaina. Naneštěstí pro Grimes a jejího společníka, kuřata onemocněla virusem východní koňské encefalomyelitidy. Boucher a její přítel se po dobu výpravy nazývali \"Varuschka\" a \"Zelda Xox\". Kvůli problémům s motorem a chybějícím dokladům potřebných k vyplutí byla cesta zkrácena a houseboat a kuřata byla zabavena. Stravovali se hlavně bramborami.\n\nMezi své mimohudební vzory označila Wernera Herzoga, Andreie Tarkovskyho, Larse von Triera, Davida Lynche, Gaspara Noého, Gregga Arakiho, Hieronymus Bosch, \"Akira\", \"Ninja Scroll\", knihy \"The Lord of the Rings\", \"Dune\", \"Harry Potter\", \"Mistr a Markétka\" a \"Idiot\".\n\nPodle jejího osobního profilu na stránkách tumblr jsou jejími hrdiny Friedrich Nietzsche, Beth Gibbons, Genki Sudo, Lauryn Hill, Hayao Miyazaki, Marina Abramović, J. R. R. Tolkien, Frank Herbert, Beyoncé Knowles, Igor Stravinsky, Mariah Carey, Fyodor Dostoyevsky, Andrei Tarkovsky, Ian MacKaye, Werner Herzog, André 3000, Hildegard von Bingen, Kanye West a Quentin Tarantino.\n\nBoucher uvedla, že většinou jí pouze veganskou stravu.\n\nJejí debutové album, \"Geidi Primes\", vyšlo na kazetě v roce 2010, pod vydavatelstvím Arbutus Records. Na konci téhož roku Grimes vydala své druhé album nazvané \"Halfaxa\". V roce 2011 spolupracovala s umělcem d'Eonem na albu, které neslo jméno \"Darkbloom\". Její pseudonym je referencí na Kena Grimese, naivního umělce nejvíce známého díky svým kresbám mimozemšťanů. V květnu roku 2011 předskakovala zpěvačce Lykke Li na jejím severoamerickém turné a v srpnu bylo její debutové album opět vydáno prostřednictvím vydavatelství No Pain in Pop Records, úplně poprvé na CD a vinylu. V roce 2011 spolupracovala se skupinou Majical Cloudz na jejich singlu \"Dream World\" a dále také s DJ/producentem Blood Diamonds.\n\nV lednu roku 2012 Grimes podepsala smlouvu s vydavatelstvím 4AD. Tento label posléze v únoru vydal její třetí studiové album, \"Visions\", v USA a ostatních zemích a vydavatelství Arbutus jej vydalo v Kanadě. Pitchfork Media toto album zařadil do svého seznamu Nejlepší nové hudby roku 2012.\n\nGrimes poté popsala svůj skladatelský proces jako \"současně zábavný a komplikovaný, ale mám pocit, že ten fakt, že to bylo velmi těžké, byla část důvodu, proč to bylo vážně dobré, víte? Když se tak ohlížím zpátky, definitivně mám příjemné vzpomínky, i když si vybavuji, jak jsem tenkrát brečela a zároveň křičela něco v tom smyslu ,Nesnáším úplně všechno!\" Album jsem nahrávala doma v Montréalu, což byl dobrý způsob tvorby.\" Album začala psát po strávení devíti dnech v izolaci: ,[Po devíti dnech] nemáte žádnou stimulaci, takže vaše podvědomí se začíná plnit prázdnotou\", svěřila se Boucher. ,Začala jsem se cítit jako kdybych vkládala svou duši. Byla jsem přesvědčena, že má hudba je darem od Boha. Bylo to, jako kdybych ihned věděla, co udělat příště, prostě, jako kdyby už byly všechny skladby předem napsány.\"\n\nV dubnu roku 2013 vystavila na svůj blog prohlášení o svých zkušenostech jako ženy, hudebnice v hudebním průmyslu oplývajícím sexismem a vyjádřila také své zklamání z častého nesprávného interpretování feministek jako těch, které jsou proti mužům.\n\nHudební styl Grimes lze jen velmi těžko definovat. V podstatě jde o různorodý mix hudebních stylů, který sama Grimes popisuje jako ,ADHD hudbu\", která se mění a střídá velmi často a dramaticky - ,Procházím velmi často různými fázemi.\" Její hudba je oblíbena mnohými umělci, zahrnujíce zpěvačky Björk a Enyu. Magazínem \"Tastemakers Magazine\" byla popsána jako \"milované mimozemské dítě Aphex Twin a ABBY,\" zatímco deník \"The Guardian\" její hudbu shrnul větou: ,Tím, že zní trochu jako všechno, co jste kdy slyšeli, nezní právě vůbec jako něco, co jste kdy slyšeli.\"\n\nGrimes se svěřila, že takzvané \"prozření\" jak se tvoří hudba prožila ve svých 20 letech, to odstartovalo její tvůrčí proces. ,Jednoho dne jsem jen tak poslouchala hudbu a najednou mi zčistajasna došel celý její koncept,\" sdělila. Dále řekla: ,Trpím nervovým tikem. Když jsem byla ještě dítě, neustále jsem svou nohou klepala do věcí. A právě tvorba hudby je velmi dobrým mechanismem jak dát volnost mým perkusním potřebám, které odmala pociťuji. Většinou je to o tom najít ten správný rytmus; jen tak něco zkouším hrát až vytvořím určité tempo, které se mi líbí a pak už jde jen o vyplnění volného místa.\"\n\nMezi její hlavní hudební nástroje patří klávesy a syntezátory, čas od času doplněné o bicí a příležitostně o kytarové party. Grimes využívá techniku loopingu a vrstvení hudby, zejména s vokály; mnoho jejích skladeb obsahuje přes 50 odlišných vokálových vrstev, které dohromady tvoří \"nadpozemský\" zvuk.\n\nMezi své hudební vlivy cituje Grimes tyto muzikanty: Marilyn Manson, Skinny Puppy, Nine Inch Nails, Cocteau Twins, How to Dress Well, Swans, Dandi Wind, Beyoncé, Mariah Carey, Enya, TLC, Aphex Twin, Joy Division, Outkast, Nirvana, Jedi Mind Tricks, Dungeon Family, Drake, The Weeknd, dále K-popové, středověké a industriální umělce. Dokonce shledává losangelskou striptérku/raperku Brooke Candy svojí \"současnou múzou.\"\n\n\n\n\n"}
{"id": "934770", "url": "https://cs.wikipedia.org/wiki?curid=934770", "title": "Martin Hlaváček (jezuita)", "text": "Martin Hlaváček (jezuita)\n\nMartin Hlaváček (12. 12. 1677, Praha – 15. 2. 1722, Olomouc), byl český jezuita, profesor Karlo-Ferdinandovy univerzity v Praze a děkan teologické fakulty Olomoucké univerzity. Pocházel z pražské měšťanské rodiny Hlaváčků. Dne 19. 4. 1695 vstoupil v Praze do jezuitského řádu, v roce 1711 byl promován na pražské univerzitě doktorem filosofie, záhy doktorem teologie (užíval latinské jméno \"Martinus Hlawaczek). Akademické funkce zastával již na pražské univerzitě.\nOd roku 1712 byl členem jezuitské koleje v Olomouci a přednášel na tamější univerzitě, v akademickém roce 1721/1722 byl děkanem teologické fakulty. Proslavil se svým mariánským kázáním proneseným roku 1714 v pražském Karolinu. Mimo jiné je autorem teologického spisu \"Concordia Dogmatum\" z roku 1721.\n"}
{"id": "934775", "url": "https://cs.wikipedia.org/wiki?curid=934775", "title": "Leopold Dýmal", "text": "Leopold Dýmal\n\nLeopold Dýmal (13. listopadu 1914, Radvanice – 24. května 1995, Olomouc) byl český římskokatolický kněz, rektor olomouckého kněžského semináře (v letech 1968 až 1970), papežský prelát a čestný kanovník Metropolitní kapituly u svatého Václava v Olomouci, přítel Mons. ThDr. Antonína Šuránka.\n\nVystudoval gymnázium v Přerově, kde v roce 1934 složil maturitní zkoušku, a teologii na olomoucké teologické fakultě. Po kněžském svěcení, které přijal 5. července 1939 v Olomouci z rukou Msgre. Leopolda Prečana, působil jako kaplan ve Štěpánově (od 1. srpna 1939) a následně v Kyjově (od 1. srpna 1940), kde se od 1. září 1945 stal učitelem náboženství na tamním gymnáziu.\n\nK 1. září 1948 byl jmenován vicerektorem olomouckého kněžského semináře, po jeho zrušení pak působil jako kaplan v Kojetíně (od 1. září 1950 do 12. července 1951) a současně vypomáhal v duchovní správě v Přerově a Předmostí. Období od 9. července 1951 do 30. dubna 1953 strávil v internaci, a to nejprve v Želivi a později v Hájku u Prahy, poté vykonával základní vojenskou službu u pomocného technického praporu na Slovensku.\n\nPo propuštění 30. září 1954 pracoval jako dělník a teprve 15. prosince 1955 nastoupil jako administrátor farnosti v Oseku nad Bečvou. Protože však neudal prof. ThDr. Antonína Klevetu za to, že vykonával duchovenskou činnost bez tehdy nezbytného státního souhlasu, byl odsouzen k jednoletému trestu odnětí svobody (vězněn byl od 3. července do 14. prosince 1957, kdy byl propuštěn na amnestii). Od 25. ledna 1958 opět pracoval jako dělník, tentokrát při údržbě silnic, než se 15. prosince stal kaplanem v Šumperku. K 1. prosinci 1960 pak byl ustanoven administrátorem farnosti Horní Libina, odkud spravoval excurrendo také farnost Mladoňov.\n\nPo obnovení olomouckého kněžského semináře, o něž se spolu s Mons. prof. ThDr. Vojtěchem Tkadlčíkem významně zasloužil, se stal jeho rektorem, a následně působil od 1. října 1970 až do svého úmrtí jako administrátor farnosti u katedrály sv. Václava v Olomouci.\n\n\n"}
{"id": "934778", "url": "https://cs.wikipedia.org/wiki?curid=934778", "title": "Petr Kulhánek (politik)", "text": "Petr Kulhánek (politik)\n\nPetr Kulhánek (* 14. dubna 1971 Karlovy Vary) je český politik, od roku 2012 zastupitel Karlovarského kraje, v letech 2010 až 2018 primátor města Karlovy Vary, člen Karlovarské občanské alternativy (KOA).\n\nPo absolvování Střední průmyslové školy elektrotechnické vystudoval Vysokou školu ekonomickou v Praze (získal titul Ing.).\n\nJiž při studiu byl zapojen do rodinného vydavatelství Promenáda. Později pracoval v Praze, a to ve společnosti HOPI a ve funkci ředitele divize logistiky pro společnost Makro Cash and Carry. V roce 2000 se vrátil zpět do vydavatelství Promenáda, kde od té doby zastává funkci ředitele. V letech 2005 až 2010 působil jako generální tajemník Světové federace novinářů a publicistů v cestovním ruchu FIJET.\n\nPetr Kulhánek je ženatý a má dvě děti. Jeho otcem je Vladimír Kulhánek, který byl v letech 1996 až 2004 senátorem za obvod č. 1 - Karlovy Vary.\n\nV roce 2006 byl spoluzakladatelem strany Karlovarská občanská alternativa (KOA) a úspěšně za ni kandidoval v komunálních volbách v roce 2006 do Zastupitelstva města Karlovy Vary. V letech 2006 až 2010 působil jako člen finančního výboru karlovarského zastupitelstva. Mandát zastupitele obhájil i v komunálních volbách v roce 2010, opět na kandidátce KOA. Vzhledem k tomu, že KOA vyhrála volby, byl jakožto její lídr zvolen v listopadu 2010 primátorem statutárního města Karlovy Vary.\n\nDo vyšší politiky vstoupil, když byl v krajských volbách v roce 2012 zvolen jako člen KOA zastupitelem Karlovarského kraje na kandidátce subjektu \"TOP 09 a Starostové pro Karlovarský kraj\". Ve volbách v roce 2016 vedl v Karlovarském kraji společnou kandidátku KOA, STAN, KDU-ČSL a TOP 09. Mandát krajského zastupitele se mu podařilo obhájit.\n\nVe volbách do Poslanecké sněmovny PČR v roce 2013 kandidoval v Karlovarském kraji za TOP 09 a STAN, ale neuspěl.\n\nV komunálních volbách v roce 2014 vedl kandidátku Karlovarské občanské alternativy (KOA), která vyhrála volby a on tak obhájil post zastupitele města. Dne 4. listopadu 2014 byl po druhé zvolen primátorem města Karlovy Vary. V roce 2014 zvolen předsedou Sdružení lázeňských míst ČR a od roku 2015 je místopředsedou Svazu měst a obcí pro evropské záležitosti a cestovní ruch.\n\nPo celou dobu ve funkci primátora usiloval o zápis vybraných evropských lázní na seznam světového dědictví UNESCO, mezi nimi byly čtyři česká lázeňská města – Karlovy Vary, Mariánské Lázně, Františkovy Lázně, Luhačovice; letos se staly oficiálním kandidátem na zápis.\n\nTři jeho největší politické úspěchy:\n\nVe volbách do Poslanecké sněmovny PČR v roce 2017 byl z pozice člena KOA lídrem kandidátky hnutí STAN v Karlovarském kraji, ale neuspěl.\n\nV komunálních volbách v roce 2018 byl lídrem kandidátky hnutí KOA do Zastupitelstva města Karlovy Vary, post zastupitele obhájil. Koalici však vytvořilo vítězné hnutí ANO 2011, druhé hnutí Karlovaráci a páté uskupení \"\"Občanská demokratická strana s podporou Strany soukromníků ČR a Mladých konzervativců\"\". Novou primátorkou byla dne 13. listopadu 2018 zvolena Andrea Pfeffer Ferklová (nestranička za hnutí ANO 2011).\n\nVe volbách do Evropského parlamentu v květnu 2019 kandidoval jako člen hnutí KOA na 12. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen.\n"}
{"id": "934780", "url": "https://cs.wikipedia.org/wiki?curid=934780", "title": "Petr Kulhánek", "text": "Petr Kulhánek\n\nJméno a příjmení Petr Kulhánek má více nositelů:\n\n"}
{"id": "934784", "url": "https://cs.wikipedia.org/wiki?curid=934784", "title": "Pistole vz. 27", "text": "Pistole vz. 27\n\nPistole ČZ vz. 27 byla československá poloautomatická pistole odvozená od armádní pistole vz. 24 a komorovaná pro náboje 7,65 mm Browning (.32 ACP). Podnětem k jejímu vzniku byl požadavek policie, jež od svého vzniku používala řadu různých typů pistolí. Od své předchůdkyně se liší ráží, nicméně obě pistole měly většinu součástek shodných.\n\nDo doby, než se objevila slavná CZ 75, byla nejúspěšnější československou pistolí.\n\nPo okupaci Československa v roce 1939 nedošlo k ukončení výroby zbraně. Pistole byla vyráběna dál pod označením P27(t) a dodávána německým ozbrojeným složkám a policii. Po 2. světové válce se v její výrobě pokračovalo dál až do roku 1951. Československá armáda údajně v roce 1973 prodala přebytek 5500 pistolí vz. 27 do Švýcarska za půl milionu německých marek.\nCelkem bylo vyrobeno mezi 620 000 až 650 000 těchto zbraní, z toho 452 500 v době německé okupace.\n\nV prosinci 1948 bylo pět automatických verzí označených ČZ 247, odvozených jak od pistole vz. 24, tak vz. 27, odesláno jako dar etiopskému císaři Haile Selassiemu. V roce 1949 se tato pistole vyvážela do 28 zemí včetně Bolívie, Brazílie, Egypta, Indie, Jihoafrické unie, Keni, Pákistánu, Turecka, Velké Británie a Venezuely.\n\nNástupcem pistole vzor 27 byly u československých bezpečnostních složek pistole vzor 50 (policie) a pistole vzor 52 (armáda).\n\n"}
{"id": "934786", "url": "https://cs.wikipedia.org/wiki?curid=934786", "title": "Římskokatolická farnost Dolní Slivno", "text": "Římskokatolická farnost Dolní Slivno\n\nŘímskokatolická farnost Dolní Slivno je územním společenstvím římských katolíků v rámci mladoboleslavského vikariátu litoměřické diecéze.\n\nPrvní zmínka o obci Dolní Slivno je z roku 1223, farnost zde byla zřízena neznámo kdy. Původní zdejší kostel byl gotický. Dnešní farní kostel sv. Františka z Assisi byl vybudován barokně v roce 1679, dále byl rozšířen roku 1694. V letech 1807–1808 byl empírově upraven.\n\n\n"}
{"id": "934787", "url": "https://cs.wikipedia.org/wiki?curid=934787", "title": "Římskokatolická farnost Liblice", "text": "Římskokatolická farnost Liblice\n\nŘímskokatolická farnost Liblice je územním společenstvím římských katolíků v rámci mladoboleslavského vikariátu litoměřické diecéze.\n\nFarnost v Liblicích se poprvé připomíná již před rokem 1384, v pozdější době zanikla a obnovena byla roku 1670. Gotický farní kostel sv. Václava byl barokně upravován v roce 1710.\n\n\n"}
{"id": "934789", "url": "https://cs.wikipedia.org/wiki?curid=934789", "title": "Momoiro Clover Z", "text": "Momoiro Clover Z\n\nMomoiro Clover Z (: \"Momoiro Kurōbā Zetto\", česky doslovně „růžový jetel Z“) je japonská popová dívčí skupina (idolová skupina). Byla založená v roce 2008.\n\nOstatní\n\n\n"}
{"id": "934798", "url": "https://cs.wikipedia.org/wiki?curid=934798", "title": "Manfred Kaltz", "text": "Manfred Kaltz\n\nManfred Kaltz (* 6. leden 1953, Ludwigshafen) je bývalý německý fotbalista. Hrával na pozici obránce.\nS reprezentací někdejšího Západního Německa vyhrál mistrovství Evropy roku 1980. Získal též stříbrnou medaili z mistrovství světa ve Španělsku roku 1982 a z mistrovství Evropy 1976. Hrál i na světovém šampionátu 1978. Celkem za národní tým odehrál 69 utkání a vstřelil 8 branek.\n\nS Hamburgerem SV vyhrál v sezóně 1982/83 Pohár mistrů evropských zemí a v sezóně 1976/77 Pohár vítězů pohárů. Třikrát se v jeho dresu stal mistrem Německa (1978/79, 1981/82, 1982/83) a dvakrát získal německý pohár (1975/76, 1986/87). V Bundeslize za hamburský tým odehrál 581 zápasů. Celkem za Hamburger SV Kaltz odehrál 744 zápasů, což je klubový rekord.\n\nV anketě Zlatý míč, která hledala nejlepšího fotbalistu Evropy, skončil v roce 1979 čtvrtý.\n\nMěl přezdívku \"Bananenflanken\", to kvůli svým zakrouceným střelám.\n\n"}
{"id": "934799", "url": "https://cs.wikipedia.org/wiki?curid=934799", "title": "Alois Kříž", "text": "Alois Kříž\n\nJméno a příjmení Alois Kříž má více známých nositelů:\n\n"}
{"id": "934800", "url": "https://cs.wikipedia.org/wiki?curid=934800", "title": "Římskokatolická farnost Radíčeves", "text": "Římskokatolická farnost Radíčeves\n\nŘímskokatolická farnost Radíčeves (lat. \"Reitschovessium\") je územní společenství římských katolíků v Radíčevsi a okolí. Organizačně spadá do lounského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž před rokem 1186 byla v místě plebánie. Matriky jsou vedeny od roku 1679. Nejdříve byla filiálkou Žaboklik a jako samostatná farnost byla kanonicky ustanovena od roku 1858.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Žatec, jehož součástí je i farnost Radíčeves, která je tak spravována \"excurrendo\".\n\nŘímskokatolická farnost Radíčeves\n\n"}
{"id": "934801", "url": "https://cs.wikipedia.org/wiki?curid=934801", "title": "Kasie", "text": "Kasie\n\nKasie (\"Cassia\") je rod tropických dřevin z čeledi bobovité. Vyskytují se v počtu asi 30 druhů v tropech celého světa. Kasie mají často nápadné hrozny žlutých nebo růžových květů a jsou v tropech pěstovány jako okrasné a stínící stromy. Využití mají také v medicíně.\n\nKasie jsou stromy nebo mohutné keře se střídavými sudozpeřenými listy. Listy jsou uspořádány spirálně nebo dvouřadě. Lístky složených listů jsou vstřícné. Na listech a řapících nejsou přítomna nektária. Květy jsou uspořádány v jednoduchých hroznech, které vyrůstají na konci mladých větévek nebo na starších zkrácených postranních větévkách. Květy jsou nejčastěji žluté nebo růžové, řidčeji červené, bílé nebo i různobarevné. Kalich je pravidelný, pětičetný, koruna je dvoustranně souměrná, složená z 5 lístků, které jsou shodného tvaru nebo je jeden z nich s přívěskem. Tyčinek je 10, z toho 3 jsou dlouhé a s prohnutými nitkami, 3 jsou kratší a přímé a zbývající jsou ještě kratší a sterilní. Tyčinky se liší i způsobem otevírání prašníků: prašníky nejdelších tyčinek se otevírají štěrbinou, zatímco prašníky kratších tyčinek zpravidla bazálními póry. Semeník obsahuje mnoho vajíček. Plody jsou úzce válcovité nebo zploštělé či čtyřhranné nepukavé lusky s četnými semeny uspořádanými v jedné nebo ve dvou řadách. Semena jsou v luscích zcela nebo téměř oddělená přehrádkami a často obklopena měkkou dužninou.\n\nRod \"Cassia\" zahrnuje asi 30 druhů a je rozšířen v tropech celého světa.\n\nAmerické druhy kasií jsou podobně jako rostliny rodu sena (\"Senna\") hostitelskými rostlinami žluťásků z rodu \"Phoebis\".\n\nV současné taxonomii čeledi bobovité je rod kasie řazen společně s blízce příbuznými rody sena (\"Senna\") a \"Chamaecrista\" do podčeledi \"Caesalpinioideae\". V minulosti byl rod \"Cassia\" řazen v rámci této podčeledi do subtribu \"Cassiinae\" a tribu \"Cassieae\", v roce 2017 však byla podčeleď \"Caesalpinioideae\" komplexně reorganizována a nové rozčlenění na jednotlivé triby nebylo dosud publikováno.\nRod \"Cassia\" byl v minulosti pojat široce a zahrnoval asi 500 až 600 druhů. Při pozdějších revizích byla většina druhů přeřazena do blízce příbuzných rodů \"Senna\" a \"Chamaecrista\".\n\nV dužnině plodů \"Cassia fistula\" byl zjištěn obsah antrachinonových glykosidů, dále sennosidy A a B, rhein a glukosid rheinu, barbaloin, aloin, kyselina mravenčí, máselná a šťavelová a jejich estery. V semenech jsou přítomny volné galaktomannosové cukry a volné aminokyseliny, v listech rhein a sennosidy A a B.\n\nKasie jsou v tropech často vysazovány jako pouliční a stínící stromy. Mezi nejčastěji pěstované druhy náleží \"Cassia fistula\" a \"C. moschata\" se žlutými květy a \"C. javanica\" s květy růžovými. Mezi další okrasné druhy pěstované v tropech náleží africká \"C. afrofistula\" a indická \"C. roxburghii\". Pěstuje se také kříženec \"Cassia fistula\" a \"Cassia javanica\" pod názvem \"Cassia x nealiae\", vyznačující se broskvově růžovými květy.\n\nKůra \"Cassia fistula\" obsahuje třísloviny a je využívána jako zdroj červeného barviva. Semena a dužnina plodů tohoto druhu jsou využívány v medicíně jako laxativum. V tradiční medicíně mají využití i jiné druhy, např. \"C. javanica\".\n\n"}
{"id": "934803", "url": "https://cs.wikipedia.org/wiki?curid=934803", "title": "Přesnídávka", "text": "Přesnídávka\n\nPřesnídávka nazývaná též (dopolední) svačina je malé jídlo mezi snídaní a obědem. Je vhodná u dětí, proto se podává v mateřských školkách a ve škole je pro ni vyhrazena tzv. \"velká přestávka\". Dále je vhodná u osob fyzicky pracujících, u osob snídajících v časných ranních hodinách, aby interval mezi jídly nebyl příliš dlouhý. Uplatní se i při dietě, při rozdělení denního stravování do více menších jídel.\n\nLehká přesnídávka může tvořit trochu ovoce nebo sklenice mléka s pečivem. Může však být i vydatnější, v případě těžce pracujících i tučná masná.\n\nVýrazem \"přesnídávka\" se také označuje mixovaný pokrm (např. ovocné pyré) pro malé děti, které ještě nemají vyrostlé zuby.\n"}
{"id": "934804", "url": "https://cs.wikipedia.org/wiki?curid=934804", "title": "Łukasz Szukała", "text": "Łukasz Szukała\n\nŁukasz Szukała [lukaš šukala] (* 26. května 1984, Gdaňsk, Polsko) je polský fotbalový obránce a bývalý reprezentant, od léta 2017 bez angažmá.\n\nJeho rodiče s ním v jeho dětství emigrovali do Německa, Łukasz vlastní i německé občanství.\n\nS fotbalem začal v Německu, poté působil ve Francii (v FC Metz). Vrátil se do Německa, kde hrál za kluby TSV 1860 München a Alemannia Aachen. Následně odešel hrát fotbal do Rumunska.\n\nV sezóně 2012/13 vyhrál s FC Petrolul Ploiești Cupa României (rumunský fotbalový pohár). V téže sezóně přestoupil do Steauy Bukurešť, s níž vzápětí vyhrál rumunskou nejvyšší ligu Liga I.\nPřed zahájením ligové sezóny 2013/14 získal se Steauou trofej v Supercupa României (rumunský fotbalový Superpohár), v sezóně se pak probojoval s klubem do základní skupiny Ligy mistrů (v play-off předkole hrál proti polskému celku Legia Warszawa).\n\nV sezóně 2013/14 se Steauou ligový titul obhájil.\n\nSzukała působil v polských mládežnických reprezentačních výběrech.\n\nKoncem července 2013 jej reprezentační trenér Polska Waldemar Fornalik povolal do týmu. 14. srpna 2013 debutoval v A-mužstvu Polska v přátelském zápase s hostujícím Dánskem, Poláci vyhráli v PGE Areně 3:2.\n\n"}
{"id": "934811", "url": "https://cs.wikipedia.org/wiki?curid=934811", "title": "Odpolední svačina", "text": "Odpolední svačina\n\nSvačina (ze základu svak-), přesněji odpolední svačina pro odlišení od přesnídávky obvykle zvané také \"svačina\", je zpravidla menší jídlo podávané v odpoledních hodinách mezi obědem a večeří. Odpolední svačina, její výskyt a velikost, vydatnost, záleží zejména na délce intervalu mezi obědem a večeří a na druhu fyzické činnosti a s tím spojeném množství vydané energie. \nMožnosti, co k svačině podávat, jsou široké, od trochy ovoce či sušenky až po bohatý piknik.\n\nV Anglii, kde hlavním jídlem dne je tradičně večeře, se používá v tomto významu výraz pro čaj \"tea\", česky se překládá obvykle dle přibližného času jako \"čaj o páté\"). Podává se tradiční slaná či sladká svačina s koláčky apod. s čajem, nejčastěji slazeným a s mlékem.\n"}
{"id": "934813", "url": "https://cs.wikipedia.org/wiki?curid=934813", "title": "Jan Sýkora", "text": "Jan Sýkora\n\nJméno a příjmení Jan Sýkora náleží těmto lidem:\n\n"}
{"id": "934814", "url": "https://cs.wikipedia.org/wiki?curid=934814", "title": "Mo-Do", "text": "Mo-Do\n\nMo-Do (vl. jménem Fabio Frittelli) 24. července 1966, Monfalcone, Gorizia, Itálie – 6. února 2013, Udine, Itálie) byl italský eurodance hudebník. Jeho největším hitem byla skladba \"\" z roku 1994, která dosáhla na 1. místo v hudebních žebříčcích v Německu, Rakousku a Itálii. Přestože pocházel z Itálie, jeho skladby jsou v němčině (kromě hitu \" \", kde kombinuje angličtinu a němčinu). Fabio Frittelli byl 7. února 2013 ve svém domě v Itálii nalezen mrtev. Policie případ řešila jako sebevraždu.\n\n\n"}
{"id": "934825", "url": "https://cs.wikipedia.org/wiki?curid=934825", "title": "Ladislav Macho", "text": "Ladislav Macho\n\nLadislav Macho (* 10. června 1962 Kladno) je bývalý profesionální český fotbalový brankář. Na divizní úrovni chytal až do svých 50 let. Od 14. ledna 2015 je hráčem FC Tuchoraz (I. B třída Středočeského kraje, II. třída okresu Kolín).\n\nHrál za DP Xaverov Horní Počernice, Duklu Praha, VTJ Tábor a FC Příbram. V československé a české lize nastoupil celkem v 9 utkáních. S druholigovým klubem FC Dukla se v sezoně 1996/97 probojoval do finále Poháru Českomoravského fotbalového svazu, kde podlehl až v prodloužení nejtěsnějším rozdílem vicemistru ligy Slavii Praha, o jejímž triumfu rozhodla jediná branka, kterou vstřelil Karel Vácha ve 100. minutě. Byl to první případ v samostatné éře České republiky (od sezony 1993/94 včetně), kdy se druholigový klub probojoval do finále poháru.\n\nMezi jeho debutem v československé lize a druhým startem (debutem v české lize) uplynulo bezmála 15 let. Poslední prvoligové utkání odchytal 2. května 1998 v Příbrami proti Jablonci (prohra 1:3).\n\n\n"}
{"id": "934828", "url": "https://cs.wikipedia.org/wiki?curid=934828", "title": "Megalothorax", "text": "Megalothorax\n\nMegalothorax je rod chvostoskoka, který je nejpočetnější z podřádu zrněnek.\n\nDruhy tohoto rodu se nalézají ve známých, ale i méně praděpodobných místech. Například druh \"M. sanctistephani\" byl objeven v katakombách katedrály svatého Štěpána ve Vídni.\n\nrod: Megalothorax \n"}
{"id": "934831", "url": "https://cs.wikipedia.org/wiki?curid=934831", "title": "Trenčianska Teplá", "text": "Trenčianska Teplá\n\nTrenčianska Teplá je obec na Slovensku v okrese Trenčín. Obec se nachází v nadmořské výšce 224 m n. m.\nJejí součástí jsou místní části Dobrá a Príles. V obci se nachází koncová stanice Trenčianské elektrické železnice.\nV obci stojí římskokatolický kostel svatého Matouše z 16. století.\n\n\n\"FK TJ Lokomotíva Trenčianska Teplá\" je obecní fotbalový klub. V únoru 2013 hrál v 6. lize. Byl založen v roce 1923.\n\n\n\n"}
{"id": "934838", "url": "https://cs.wikipedia.org/wiki?curid=934838", "title": "Fernando Chalana", "text": "Fernando Chalana\n\nFernando Albino de Sousa Chalana (* 10. únor 1959, Barreiro) je bývalý portugalský fotbalista. Hrával na pozici záložníka.\nS portugalskou reprezentací získal bronzovou medaili na mistrovství Evropy roku 1984. Na tomto turnaji byl zvolen i do all-stars týmu. Celkem za národní tým odehrál 27 utkání a vstřelil 2 branky.\n\nS Benficou Lisabon se stal šestkrát mistrem Portugalska (1975–76, 1976–77, 1980–81, 1982–83, 1983–84, 1988–89), s Girondins Bordeaux dvakrát mistrem Francie (1984–85, 1986–87).\n\nDvakrát byl vyhlášen nejlepším fotbalistou Portugalska (1976, 1984). V anketě Zlatý míč, která hledala nejlepšího fotbalistu Evropy, skončil v roce 1984 pátý.\n"}
{"id": "934839", "url": "https://cs.wikipedia.org/wiki?curid=934839", "title": "Botafogo de Futebol e Regatas", "text": "Botafogo de Futebol e Regatas\n\nBotafogo de Futebol e Regatas je fotbalový klub z Brazílie, sídlící ve stejnojmenné čtvrti města Rio de Janeiro. Je tradičním účastníkem nejvyšší soutěže Campeonato Brasileiro Série A, zakládajícím členem Clube dos 13 (organizace nejdůležitějších brazilských týmů) a úřadujícím mistrem státu Rio de Janeiro (Campeonato Carioca) pro rok 2013.\n\nPočátky Botafoga se kladou do roku 1894, kdy vznikl veslařský klub \"Club de Regatas Botafogo\". V roce 1904 byl založen \"Botafogo Football Club\". Obě organizace existovaly nezávisle na sobě do 8. prosince 1942, kdy se dohodly na fúzi a přijaly dnešní název. Slavná éra Botafoga se datuje do šedesátých let, kdy osm hráčů klubu získalo titul mistrů světa: Didi, Garrincha, Nílton Santos (1958 a 1962), Aamarildo, Mário Zagallo (1962), Jairzinho, Paulo César a Roberto Miranda (1970). Tehdy bylo Botafogo druhým nejpopulárnějším klubem Brazílie, kdežto dnes spadlo až do druhé desítky počtu příznivců. Ani herně se Botafogu tolik nedaří, sezónu 2002/2003 klub dokonce strávil ve druhé lize.\n\nBotafogo původně hrálo na Estádio General Severiano, od roku 2007 je jeho sídlem Estádio Olímpico João Havelange pro 45 000 diváků. Barvy dresů jsou černá a bílá, klubová vlajka se skládá z devíti pruhů (střídavě pět černých a čtyři bílé) a černého kantonu s bílou pěticípou hvězdou: odtud přezdívka \"Estrela Solitária\" (osamělá hvězda). Maskotem Botafoga je \"Manequinho\", soška čurajícího chlapečka.\n\n\n\n"}
{"id": "934841", "url": "https://cs.wikipedia.org/wiki?curid=934841", "title": "Chantal Škamlová", "text": "Chantal Škamlová\n\nChantal Škamlová (* 4. září 1993 Banská Bystrica) je slovenská tenistka.\n\nNa profesionálních turnajích debutovala už v roce 2008. Zatím je vedena pouze jako amatérská tenistka, protože studuje a rozhoduje se mezi kariérou tenistky a kariérou modelky. Na žebříčku WTA byla nejlépe umístěna ve dvouhře na 434. místě v roce 2013, v témže roce se dostala na své maximum i ve čtyřhře, kterým je 437. příčka. Spolu s krajankou Janou Čepelovou vyhrála juniorku čtyřhry na Australian Open 2010, když ve finále porazily pár Tímea Babosová a Gabriela Dabrowski po setech 7–6, 6–2. Na Letních olympijských hrách mládeže 2010 v Singapuru získala stříbrnou medaili ve čtyřhře.\n"}
{"id": "934851", "url": "https://cs.wikipedia.org/wiki?curid=934851", "title": "Stefan Liv Memorial Trophy", "text": "Stefan Liv Memorial Trophy\n\nStefan Liv Memorial Trophy je každoroční ocenění v Svenska hockeyligan pro nejužitečnějšímu hráči playoff. Trofej se začala předávat od roku 2010, podle vzoru z ligy NHL trofeje Conn Smythe Trophy. V roce 2013 byla trofej přejmenována po zesnulém brankáři Stefanu Livovi, který zemřel při letecké havárii u Jaroslavli 7. září 2011.\n"}
{"id": "934856", "url": "https://cs.wikipedia.org/wiki?curid=934856", "title": "The Cloud Doctrine", "text": "The Cloud Doctrine\n\nThe Cloud Doctrine je kompilační album amerického hudebníka Anguse MacLise, vydané v květnu 2003 u vydavatelství Sub Rosa. Album bylo nahráno na různých místech v období 1963−1976 a mimo samotného MacLisea se na něm podíleli například John Cale, Piero Heliczer, Tony Conrad spolu s manželkou Beverly Grant Conrad nebo i MacLiseova manželka Hetty MacLise. V období srpna 2001 až června 2002 bylo album digitálně remasterováno.\n\nSkladba „The First Subtle Cabinet“ byla nahrána dne 14. listopadu 1963 v Conradově bytě na Ludlow Street. Vedle MacLise (cimbál) v ní účinkují ještě Piero Heliczer a Tony Conrad, kteří ovládají hned několik různých nástrojů. Skladba „Chumlum“ pochází z nahrávání, které se uskutečnilo ve dnech 9. až 10. listopadu 1963. Původně vznikla pro film \"Chumlum\" experimentálního režiséra Rona Rice a skladbu MacLise nahrál na cimbál a bubny. Podle Tonyho Conrada byly během noci nahrány čtyři verze této skladby. Celý soundtrack k filmu \"Chumlum\" vyšel v roce 1997 na albu \"Angus MacLise\". Skladba „Electronic Mix for 'Expanded Cinema'“ byla nahrána v listopadu 1965. Její délka dosahuje téměř 28 minut. Skladby „Trance #1“, „Trance #2“, „Two Speed Trance“ a „Four Speed Trance“ byly nahrány v roce 1965 v sestavě MacLise (bicí, combál), Conrad (housle, kytara, klávesy) a Cale (viola, kytara, klávesy).\n\n"}
{"id": "934861", "url": "https://cs.wikipedia.org/wiki?curid=934861", "title": "Žárlivost (film, 2013)", "text": "Žárlivost (film, 2013)\n\nŽárlivost (: ) je francouzský hraný film režiséra Philippe Garrela z roku 2013. Hlavní roli ve filmu hraje režisérův syn Louis Garrel, který hrál i v několika jeho předchozích filmech. Hudbu k filmu složil Jean-Louis Aubert; původně ji však složil Garrelův dlouholetý spolupracovník John Cale, jeho hudba ale nakonec použita nebyla. Natáčení filmu začalo v únoru 2013 a premiéru měl na sedmdesátém ročníku Benátského filmového festivalu v září toho roku. Do kin byl uveden 4. prosince 2013.\n\nMuž, který pracuje jako divadelní herec, žije v malém bytě s ženou, která je rovněž herečka, a malou dcerou. Matkou dcery je jiná žena.\n\n"}
{"id": "934862", "url": "https://cs.wikipedia.org/wiki?curid=934862", "title": "Oleksij Mychajlyčenko", "text": "Oleksij Mychajlyčenko\n\nOleksij Oleksandrovyč Mychajlyčenko, , * 3. březen 1963, Kyjev, v časech své hráčské kariéry známý pod ruskou verzí svého jména Alexej Michajličenko (Алексей Михайличенко), je bývalý sovětský fotbalista ukrajinské národnosti. Hrával na pozici záložníka.\nSe sovětskou fotbalovou reprezentací vybojoval stříbrnou medaili na mistrovství Evropy roku 1988. Ve stejném roce vyhrál fotbalový turnaj na letních olympijských hrách v Soulu. Hrál i na evropském šampionátu roku 1992 (v dresu Společenství nezávislých států).. Sovětský svaz reprezentoval ve 39 zápasech, v nichž vstřelil 9 branek. Za Společenství nezávislých států odehrál 5 utkání a dvakrát v letech 1992–1994 reprezentoval i samostatnou Ukrajinu.\n\nS Dynamem Kyjev vyhrál v sezóně 1985/86 Pohár vítězů pohárů. Čtyřikrát s ním slavil mistrovský titul (1981, 1985, 1986, 1990). Se Sampdorií Janov se stal též mistrem Itálie (1991) a s Glasgow Rangers pětkrát mistrem Skotska (1992, 1993, 1994, 1995, 1996).\n\nRoku 1988 byl vyhlášen nejlepším fotbalistou Sovětského svazu. V anketě Zlatý míč, která hledala nejlepšího fotbalistu Evropy, skončil ve stejném roce čtvrtý.\n\nPo skončení hráčské kariéry se stal trenérem, vedl mj. Dynamo Kyjev, ukrajinskou jednadvacítku (stříbrná medaile z mistrovství Evropy 2006) či ukrajinskou reprezentaci.\n"}
{"id": "934864", "url": "https://cs.wikipedia.org/wiki?curid=934864", "title": "Neutrální území mezi Irákem a Saúdskou Arábií", "text": "Neutrální území mezi Irákem a Saúdskou Arábií\n\nNeutrální území, zvané také \"Ruchajmíja\" je malé území na jihu Iráku u hranic se Saúdskou Arábií a Kuvajtem. Bylo vytvořeno ve sporném úseku hranic mezi Irákem a Saúdskou Arábií podle Uqairského protokolu 2. prosince 1922. Byl to kus pouště ve tvaru kosočtverce o rozloze asi 7 000 km². Na území nebylo žádné stálé obyvatelstvo, beduíni měli volný průchod přes hranice. Oblast byla demilitarizována, zisky z těžby ropy náležely oběma státům rovným dílem. V roce 1975 se oba státy dohodly, že si neutrální území rozdělí na polovinu. K vytyčení nové hranice došlo roku 1981. Za války v Zálivu zrušil Saddám Husajn smlouvy se sousedními státy, neutrální území tak zaniklo i de iure. Na většině map je hranice v oblasti zakreslena jako přibližná. \n\nPodobné neutrální území existovalo také na hranici mezi Saúdskou Arábií a Kuvajtem v letech 1922 až 1969.\n"}
{"id": "934865", "url": "https://cs.wikipedia.org/wiki?curid=934865", "title": "Brána (časopis)", "text": "Brána (časopis)\n\nBrána je ilustrovaný magazín vydávaný měsíčně Církví bratrskou. Předchůdce dnešního měsíčníku \"Brána\" se od roku 1925 do roku 1951 jmenoval Českobratrská rodina, od 1969 do 2001 Bratrská rodina, mezi lety 2001 až 2005 CB 2000 s podtitulem Bratrská rodina. Od roku 2006 vychází pod novým názvem, který je vlastně i zkratkou názvu původního. Navazuje na časopisy Betánie (1883-1920) (vyd. Kostomlatský), Mladý křesťan (1893-1915) (vyd. Kř. spolek mladíků) a Českobratrská rodina (1919-1923) (vyd. Gayer). \n\nVydavatelé časopisu se, podle svých slov, snaží připravovat \"moderní křesťanský časopis s přehledným designem prezentující biblickou zvěst o Ježíši Kristu\". Obsahově chce \"překvapit multigeneračním zaměřením s denominačním přesahem\", \"předkládat k diskusi široké spektrum názorů, pevná stanoviska církve a vést se čtenáři dialog\". Snaží se předkládat informace \"fundovaně a obsáhle zpracovávat aktuální témata s komentáři, rozhovory a anketou\". Záběrem \"informovat čtenáře o dění v Církvi bratrské\", ale také obecně o víře \"na scéně domácí i světové ekumeny\". Přináší mimo jiné také \"příběhy lidí a rozhovory se známými i neznámými osobnostmi\".\n\n"}
{"id": "934867", "url": "https://cs.wikipedia.org/wiki?curid=934867", "title": "Navikulář", "text": "Navikulář\n\nNavikulář nebo řidčeji naviculář (latinsky \"navicularius\") je ministrant, který při bohoslužbách nosí loďku s kadidlem. Při vstupním průvodu jde vpravo od navikuláře turiferář nesoucí kadidelnici a až za nimi krucifer s procesním křížem.\n"}
{"id": "934880", "url": "https://cs.wikipedia.org/wiki?curid=934880", "title": "Vůz Bn751 ČD", "text": "Vůz Bn751 ČD\n\nVozy Bn, číslované v intervalu 50 54 29-29, v 70. letech označené Bam resp. Aam, do roku 2007 označené 054, do roku 2009 řadou 053.2, jsou řadou přípojných osobních vozů druhé třídy z vozového parku Českých drah. Všechny tyto vozy byly vyrobeny roku 1969 pro tehdejší Československé státní dráhy ve státním podniku Vagónka Studénka.\n\nV druhé polovině 60. let si Československé státní dráhy objednaly sérii osobních přípojných vozů k motorovým vozům 853. Vozy měly být nasazeny na mezistátní expres Vindobona na trase Berlín – Praha – Vídeň. Bylo vyrobeno celkem 26 vozů, z toho deset vozů první třídy \"Aam\", pět vozů druhé třídy \"Bam\" a jedenáct vozů druhé třídy s barovým oddílem \"BRam\".\n\nJsou to přípojné vozy vycházející z typu UIC-Y. Délka vozů je 24 500 mm. Jejich nejvyšší povolená rychlost je 120 km/h.\n\nVnější nástupní dveře těchto vozů jsou zalamovací. Vozy mají polostahovací okna. Mezivozové přechody jsou klasické sklopné s pryžovými návalkami.\n\nŘady \"Aam\" i \"Bam\" měly devět oddílů, což u vozů \"Bam\" znamenalo o jeden oddíl méně než je obvyklé u ostatních vozů druhé třídy stejného typu. Vozy \"Aam\" měly v každém oddíle šest polohovatelných sedaček, celkem tedy 54 míst k sezení. Vozy \"Bam\" měly v každém oddíle dvě čtyřmístné lavice potažené červenou koženkou, celkem tedy 72 míst k sezení.\n\nVozy byly vybaveny teplovodním naftovým vytápěním. Zdrojem tepla byly dva nezávislé naftové generátory VA 20. Vozy byly osvětleny pomocí zářivek.\n\nPůvodní nátěr těchto vozů byl přes okna krémový a zbytek byl červený. Později byly vozy přelakovány do celočerveného nátěru se širokým krémovým pruhem pod okny.\n\nVozy byly do roku 1972 nasazovány na mezistátní vlak Vindobona, poté na tomto spoji přestaly jezdit soupravy Československých státních drah, a proto začaly všechny vozy \"Aam\" a \"Bam\" jezdit na vnitrostátních motorových rychlících, a to hlavně mezi Prahou, Karlovými Vary, Trutnovem a Broumovem. Potom, co byla na těchto vlacích zrušena první třída byly všechny vozy \"Aam\" přeznačeny na \"Bam\".\n\nPoslední dva fyzicky existující vozy jsou od 30. září 2009 navrženy na zrušení.\n\n\n"}
{"id": "934881", "url": "https://cs.wikipedia.org/wiki?curid=934881", "title": "Jean-Louis Aubert", "text": "Jean-Louis Aubert\n\nJean-Louis Aubert (* 12. dubna 1955 Nantua) je francouzský zpěvák, kytarista a hudební skladatel. V roce 1976 spoluzaložil rockovou skupinu Téléphone. Po jejím rozpadu v roce 1986 se začal věnovat sólové kariéře a v roce 1987 vydal své první album \"Plâtre et ciment!\". Složil rovněž hudbu k několika filmům, mezi které patří \"Tak dlouho tě miluji\" (2008) a \"Poslední na cestu\" (2009). Od roku 2013 je dvorním skladatelem režiséra Philippa Garrela. Složil hudbu ke čtyřem jeho snímkům – \"Žárlivost\" (2013), \"Ve stínu žen\" (2015), \"Milenec na jeden den\" (2017) a \"Le sel des larmes\" (2020).\n\n"}
{"id": "934882", "url": "https://cs.wikipedia.org/wiki?curid=934882", "title": "Kamenosochařství Pánek", "text": "Kamenosochařství Pánek\n\nKamenosochařství Pánek je jedna z nejdéle fungujících rodových firem na území Čech. První významné zmínky jsou již ze 16. století. Někteří historici kladou počátky firmy již do 14. století. Jan Šimon Pánek a jeho syn Jan koncem 17. století pracovali na chrámu sv. Jakuba na Starém Městě Pražském. Rod Pánků pracoval na Katedrále sv. Víta nepřetržitě od roku 1720 až do roku 1920. Na Pražském hradě se dále podíleli na Vladislavském sále, tereziánském křídle a románském podzemí, na Starém paláci, Purkrabství, na bazilice sv. Jiří. V současnosti provádí kamenosochařské a restaurátorské práce na katedrále sv. Víta pan Bohumil Pánek. O rodu se ve svém díle zmínil spisovatel Adolf Branald.\n\nMezi významné stavby, na nichž rod Pánků pracoval, patří Kostel Matky Boží před Týnem, Královský letohrádek, Anežský klášter, Emauzský klášter, Národní divadlo, Stavovské divadlo, Rudolfinum, Pravoslavný chrám svatých Cyrila a Metoděje (Praha), zámek Koloděje, vila Otto Petschka. Mimo Prahu to jsou: kostel sv. Bartoloměje v Kolíně, Katedrála sv. Alžběty v Košicích, kolonáda v Karlových Varech, Isabelina promenáda a nová kašna ve Františkových Lázních, dům pro Muzeum Egona Schieleho v Českém Krumlově, Mariánský sloup v Říčanech, kašny v Luhačovicích, Kouřimi, Pelhřimově a Lomnici nad Popelkou, památníky 1. světové války v Hrusicích, Žichovicích a Žihobcích.\n\n"}
{"id": "934884", "url": "https://cs.wikipedia.org/wiki?curid=934884", "title": "Miller House (Columbus, Indiana)", "text": "Miller House (Columbus, Indiana)\n\nMiller House architektonický celek, jehož zahradní úprava je také známa jako Miller Garden. \n\nCelek je ukázkou architektury z poloviny 20. století. Moderní dům navrhl Eero Saarinen a nachází ve městě Columbus v Indianě v USA. Budova byla objednána americkým průmyslníkem, filantropem a mecenášem architektury J. Irwinem Millerem a jeho manželkou (Xenia Simons Miller) v roce 1953. Budova je nyní ve vlastnictví muzea Indianapolis Museum of Art. \nMiller podporuje moderní architektury při výstavbě mnoha budov v celém městě Columbus ve státě Indiana. Tvorba návrhu a konstrukce domu trvala čtyři roky a byla dokončena v roce 1957. Dům bylo vyhlášen Národní kulturní památkou v roce 2000.\nMillerově rodině patřil dům až do roku 2008, kdy Xenia Millerová, poslední obyvatel domu, zemřela.\n\nV roce 2009 byl dům a zahrada, včetně mnoha artefaktů z původního vybavení, darována indianapoliskému museu Indianapolis Museum of Art členy rodiny Millerových. Kromě tvorby Eero Saarinena, se na tvorbě domu a zahrady podílel designér interiérů Alexander Girard, krajinářský architekt Dan Kiley, a hlavní asistent konstrukce v Saarinenově společnosti, Kevin Roche.\n\nSaarinen spolupracoval na projektu se zahradním architektem Danem Kiley s kterým už dříve spolupracoval na St Louis Gateway Arch. Záměrem Kileyho bylo rozšíření domu do prostoru zahrady. Volně ji rozčlenil do čtyř částí, které vyplývaly z odpovídajících částí domu, každý se svou vlastní identitou. Miller House je tak příkladem designu obytné krajiny. Je tam rozvíjením modernistické podoby formálních evropských zahrad. \nPozemek je ohraničen řekou Flatrock na západě a Washington Street na východě, měří asi 13,5 akrů. Kiley zanechal rozlehlou louku, která navazuje na řeku ve značné míře nedotčenou, rozhodl se zaměřit svou pozornost na vytváření prostoru kolem domu. Vegetace zde, stejně jako převislé buky na západní straně domu, byly umístěny strategicky na ochranu proti přírodním podmínkám, jako je slunce a vítr.\n\nOd vstupu k hlavní budově směřuje podél obou stran cesty alej kaštanů koňských (\"Aesculus hippocastaneum\"), která tak postupně odkrývá pohled na dům. Miller nechtěl, aby budova byla významným objektem viditelným z okolní krajiny, nebo dominovala výhledu ze sousedních domů. Krátké živé ploty ze stálezených dřevin, z tůjí, jsou na trávníku dále na východ. Nejvýchodnější okraj pozemku je osázen odstupňovanými bloky z tůje, vytvářejícími živý plot, který slouží jako prodyšný okraj pozemku. Oblasti zahrady na sever od domu byly původně osázeny zmarlikou (\"Cercis\"), která byla později nahrazena okrasnými jabloněmi. V jihozápadním rohu se nachází bazén obklopený také živým plotem z tůje.\n\nJedním z nejpozoruhodnějších rysů této výsadby jako zahradní architektury je alej stromů dřezovce trojtrnného, která vede podél západní strany domu, kde výhled z aleje rámuje pohled na louku a řeku za ní. Alej je ukončena na obou koncích významnými prvky. Na severním konci artefaktem Henryho Moora představujícího ležící ženu (\"Draped Reclining Woman\"), a basreliéfem Jacquese Lipchitze na jižním konci. Jako součást rekonstrukce úpravy vedené Michael Van Valkenburgh Associates, Inc Cambridge, MA, Honey byla alej dřezovců na jaře roku 2008 znovu vysázena. Kultovní socha Henryho Moora byla prodána a odstraněna ze zahrady po smrti majitelky Xenie Millerové v roce 2008.\n\n"}
{"id": "934886", "url": "https://cs.wikipedia.org/wiki?curid=934886", "title": "Římskokatolická farnost u kostela sv. Jiljí, Brno-Líšeň", "text": "Římskokatolická farnost u kostela sv. Jiljí, Brno-Líšeň\n\nŘímskokatolická farnost u kostela sv. Jiljí, Brno-Líšeň je územním společenstvím římských katolíků v rámci děkanátu Brno brněnské diecéze s farním kostelem svatého Jiljí.\n\nFara v Líšni byla již ve 14. století, k roku 1374 se připomíná farář Jindřich. V 16. století se v Líšni rozšířila nekatolická víra a Líšeň byla přifařena ke katolické faře ve Šlapanicích. Roku 1630 byla obnovena samostatná líšeňská farnost. V roce 1715 byla k líšeňské farnosti přifařena Slatina, která dosud v duchovní správě spadala pod Šlapanice. \n\nČinnost salesiánů ve farnosti Brno-Líšeň začala v roce 1990 na přání biskupa Vojtěcha Cikrle. Nejdříve se mládež scházela na faře, v roce 1993 se utvořila skupina animátorů, kteří se podíleli na práci s dětmi v tzv. oratoři. Ve stejném roce začaly přípravy na stavbu střediska mládeže a kostela. Od roku 1995 začali působit salesiáni v „likusáku“ (bývalém zařízení staveniště pro dělníky) v líšeňském sídlišti. Dne 23. června 1999 vznikla samostatná samostatná komunita Nejsvětější Trojice. Mezníkem v práci bylo otevření nové haly Salesiánského střediska mládeže 13. října 1999. \n\nFarnost od roku 1990 spravují salesiáni. Současným farářem je od září 2005 P. Mgr. František Vavruša, SDB. \n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 9. leden. Adorační den připadá na 27. říjen. Farní kostel je možné si prohlédnout během každoroční Noci kostelů. Velmi úzký kontakt farnost udržuje se Salesiánským střediskem mládeže.\n\nVe farnosti funguje pastorační a ekonomická rada, působí pěvecký sbor a dětský sboreček. Každou neděli mají návštěvníci bohoslužeb možnost navštívit farní kavárnu. Farnost vydává časopis Kukátko.\n\nVe farnosti se pravidelně koná tříkrálová sbírka. Při sbírce v roce 2016 se vybralo v Líšni 17 493 korun a ve Slatině 27 305 korun.\n"}
{"id": "934891", "url": "https://cs.wikipedia.org/wiki?curid=934891", "title": "Zrození lásky", "text": "Zrození lásky\n\nZrození lásky (ve francouzském originále La naissance de l'amour) je francouzský dramatický hraný film režiséra Philippe Garrela z roku 1993. Garrel je rovněž spolu s Marcem Cholodenkem a Muriel Cerf autorem scénáře. Hudbu k filmu složil velšský hudebník a hudební skladatel John Cale, který s režisérem spolupracoval i v pozdějších letech na filmech \"Le Vent de la nuit\" (1999) a \"Un été brûlant\" (2011). Hlavní role ve filmu hrají Lou Castel, Jean-Pierre Léaud, Johanna ter Steege a další.\n\n"}
{"id": "934892", "url": "https://cs.wikipedia.org/wiki?curid=934892", "title": "Ferdinand Lehmann", "text": "Ferdinand Lehmann\n\nFerdinand Lehmann (5. května 1832 Verneřice – 15. února 1883 Verneřice) byl rakouský a český politik německé národnosti, v 70. letech 19. století poslanec Českého zemského sněmu, starosta Verneřic.\n\nProfesně působil jako obchodník. Byl aktivní ve veřejném a politickém životě. Po tři roky byl radním v rodných Verneřicích a pak po patnáct let starostou tohoto města. Od dubna 1878 byl předsedou místní spořitelny. Opakovaně byl volen do obecního zastupitelstva a zasedal též v okresním zastupitelstvu.\n\nV 70. letech 19. století se zapojil i do zemské politiky. Ve volbách v roce 1870 byl v kurii venkovských obcí (obvod Děčín – Benešov – Česká Kamenice) zvolen do Českého zemského sněmu. Mandát obhájil za týž obvod ve volbách v roce 1872.\n\n18. prosince 1882 byl za své zásluhy jmenován čestným občanem Verneřic. Zemřel v únoru 1883 po delší nemoci.\n\n"}
{"id": "934893", "url": "https://cs.wikipedia.org/wiki?curid=934893", "title": "Lehmann", "text": "Lehmann\n\nPříjmení Lehmann nosí tyto osobnosti:\n\n"}
{"id": "934897", "url": "https://cs.wikipedia.org/wiki?curid=934897", "title": "Ernst Mayer (poslanec Říšské rady)", "text": "Ernst Mayer (poslanec Říšské rady)\n\nErnst Mayer (21. ledna 1815 Prachatice – 12. března 1891 Prachatice) byl rakouský a český lékař a politik německé národnosti, v 60. a 70. letech 19. století poslanec Českého zemského sněmu a Říšské rady, dlouholetý starosta Prachatic.\n\nPocházel ze rodu lékařů, který původně sídlil ve Vorarlbersku. Do Prachatic se přestěhoval jeho děd. Lékařem byl i otec Martin Mayer (později v letech 1820–1836 i prachatický purkmistr). Ernst Mayer vystudoval medicínu na Vídeňské univerzitě. Působil zde pak coby asistent a suplující profesor na lékařské fakultě. Počátkem 50. let 19. století se přestěhoval zpět do domovských Prachatic. S manželkou Ernestinou měli šest dětí.\n\nV únoru 1861 byl zvolen prachatickým purkmistrem a do funkce byl opakovaně volen v následujících letech. Starostou města byl celkem po třicet let, do své smrti. V čele městské samosprávy dokázal prosadit zřízení reálného gymnázia. Ve městě došlo k výstavbě divadla, rozhledny na Libíně. Snažil se též pro Prachatice zajistit železniční spojení (provedeno až po jeho smrti).\n\nV 60. letech 19. století se zapojil i do zemské a později i celostátní politiky. Ve volbách v roce 1861 byl v městské kurii (obvod Vimperk – Prachatice – Volary) zvolen do Českého zemského sněmu. Znovu se do sněmu vrátil za týž obvod ve volbách v roce 1870. Mandát zde obhájil i ve volbách v roce 1872.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Složil slib 7. května 1872. Uspěl i v přímých doplňovacích volbách do Říšské rady roku 1874, kdy byl zvolen za kurii venkovských obcí, obvod Prachatice, Sušice, Horní Planá atd. poté, co v řádných volbách předtím zvolený poslanec Johann Jungbauer nezískal potvrzení své volby. Poslanecký slib složil 4. března 1874.\n\nByl členem německé liberální strany (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel v březnu 1891 na rakovinu žaludku. Pohřben byl na prachatickém hřbitově.\n"}
{"id": "934899", "url": "https://cs.wikipedia.org/wiki?curid=934899", "title": "Lotkův zákon", "text": "Lotkův zákon\n\nLotkův zákon je ve scientometrii empirické zjištění, které formuloval v roce 1926 Alfred Lotka. Jde o jednu z aplikací Zipfova zákona.\n\nLotkův zákon popisuje publikační aktivitu autorů v daném oboru v určitém období. \nTvrdí, že počet autorů, kteří publikovali \"n\" článků, je zhruba roven formula_1-násobku počtu těch, kteří publikovali jeden článek. Konstanta \"a\" je blízká číslu 2.\n\nJinak řečeno: počet autorů, kteří publikují určitý počet článků, je v pevném poměru k počtu autorů, kteří publikují jeden článek.\n\nNa každých 100 autorů publikujících jeden článek tak připadá 25 autorů publikujících dva články, 11 autorů publikujících 3 články, 6 autorů publikujících 4 články, atd.\n"}
{"id": "934900", "url": "https://cs.wikipedia.org/wiki?curid=934900", "title": "Memorial Van Damme 2013", "text": "Memorial Van Damme 2013\n\nMemorial Van Damme 2013 byl lehkoatletický mítink, který se konal 6. září 2013 v belgickém městě Bruselu. Byl součástí série mítinků Diamantová liga. \n"}
{"id": "934901", "url": "https://cs.wikipedia.org/wiki?curid=934901", "title": "Třída Le Fantasque", "text": "Třída Le Fantasque\n\nTřída Le Fantasque byla třídou „supertorpédoborců“ francouzského námořnictva postavených před druhou světovou válkou. Svými parametry se blížily lehkým křižníkům. Třídu tvořilo šest jednotek. Dvě byly za války ztraceny.\n\nŠest jednotek této třídy bylo dokončeno v letech 1935–1936. Dostaly jména \"Le Fantasque\", \"Le Malin\", \"Le Terrible\", \"L'Indomptable\", \"L'Audacieux\" a \"Le Triomphant\".\n\nJednotky třídy \"Le Fantasque\":\n\nOd předcházející třídy francouzských supertorpédoborců \"Vauquelin\" se tato třída vizuálně lišila tím, že neměla čtyři, nýbrž dva komíny. Měla také větší výtlak, výkonnější pohonný systém a hlavní děla nového typu. Výzbroj tvořilo pět 138,6mm kanónů umístěných v jednodělových věžích. Ty doplňovaly čtyři 37mm kanóny, čtyři 13,2mm kulomety a devět 550mm torpédometů. K ničení ponorek sloužily dvě skluzavky hlubinných pum. Mohly nést až 50 min. Pohonný systém tvořily dvě turbínová soustrojí a čtyři kotle. Lodní šrouby byly dva. Nejvyšší rychlost výrazně přesahovala 40 uzlů.\n"}
{"id": "934904", "url": "https://cs.wikipedia.org/wiki?curid=934904", "title": "Bob Kulick", "text": "Bob Kulick\n\nBob Kulick (* 16. ledna 1950 New York) je americký rockový kytarista. V letech 1991 až 1995 hrál ve skupině W.A.S.P., s níž nahrál alba \"The Crimson Idol\" (1992) a \"Still Not Black Enough\" (1995). Spolupracoval s řadou dalších hudebníků, mezi které patří Paul Stanley, Alice Cooper nebo Lou Reed. Jeho mladším bratrem je kytarista Bruce Kulick, který dvanáct let působil ve skupině Kiss a od roku 2000 hraje s Grand Funk Railroad. Sám Bob Kulick již v sedmdesátých letech s Kiss spolupracoval (Bruce ke skupině nastoupil až v roce 1984). Hrál například na jejich albu \"Alive II\". Roku 1976 odehrál turné s velšským hudebníkem a skladatelem Johnem Calem. V roce 2017 vydal své vůbec první sólové album nazvané \"Skeletons in the Closet\". Podíleli se na něm například jeho bratr Bruce, Dee Snider, Rudy Sarzo či Vinny Appice.\n\n"}
{"id": "934907", "url": "https://cs.wikipedia.org/wiki?curid=934907", "title": "Rojetínský hadec", "text": "Rojetínský hadec\n\nRojetínský hadec je přírodní památka ev. č. 5777 poblíž obce Rojetín v okrese Brno-venkov.\n\nPředmětem ochrany je kapradina sleziník nepravý a její biotop, reprezentovaný výchozy hadcových skalek s vegetací silikátových skal a drolin a okolními lesními porosty.\n"}
{"id": "934912", "url": "https://cs.wikipedia.org/wiki?curid=934912", "title": "Jana Krejcarová", "text": "Jana Krejcarová\n\nJana Krejcarová (provdaná Jana Černá, 14. srpna 1928, Praha – 5. ledna 1981, Praha) byla česká básnířka, prozaička a výtvarnice. Byla dcerou architekta Jaromíra Krejcara a novinářky Mileny Jesenské a dlouholetou partnerkou Egona Bondyho.\n\nStudovala od roku 1938 gymnázium. V letech 1942–1944 studovala na grafické škole. Ve školním roce 1946–1947 absolvovala jeden ročník konzervatoře u Františka Maxiána. Po uvěznění a smrti matky vyrůstala pod dohledem dědečka Jana Jesenského. Po jeho smrti v roce 1947 zdědila značný finanční obnos, rozhodla se však pro bohémský život bez trvalého zaměstnání – její příjmy pocházely z psaní a příležitostných prací. Z politických důvodů byla odsouzena na půl roku podmíněně. Doslov k prvotině \"Hrdinství je povinné\" uvádí, že získala osobní zkušenost se stavbou mládeže.\n\nÚčastnila se aktivit surrealistů kolem Karla Teigeho a Vratislava Effenbergera. Po roce 1950 spolupracovala s Ivo Vodseďálkem, Mikulášem Medkem, Zbyňkem Sekalem a Egonem Bondym.\n\nV 70. letech se živila užitou výtvarnou tvorbou, šila a batikovala tuniky a haleny, odlévala ze sádry figurální reliéfy jako kopie dlaždic či kachlů, obojí prodávala s velkou obchodní zdatností.\n\nZahynula v autě řízeném svým manželem Danielem při dopravní nehodě – srážce s nákladním autem vezoucím klády.\n\nKrátce byla manželkou herce Pavla Gabriela. Později se provdala za sociologa Miloše Černého. Byla matkou pěti dětí – Jan (jeho otcem byl možná Egon Bondy), Martin (* 1952), František (jeho otcem byl malíř Mikuláš Medek), Terezie a Štěpán. O děti se ale většinou ani jeden z rodičů nestaral, a tak skončily v dětském domově. V roce 1961 se provdala za Ladislava Lipanského. V šedesátých letech byla odsouzena na jeden rok nepodmíněně za zanedbání rodičovské péče. Počtvrté se provdala za výtvarníka Daniela Ladmana. Žili v Raspenavě.\n\nV roce 1949 přispěla do surrealistického sborníku \"Židovská jména\" pod pseudonymy Sarah Silberstein a Gala Mallarmé.\nV 60.letech přispívala do časopisu Divoké víno a do Literárních novin.\n\nVe své prvotině \"Hrdinství je povinné\" se pokusila o jiný pohled na stavbu mládeže, než prezentovala tzv. budovatelská próza, s motivy absurdity a odcizení. Emigraci otce hlavního hrdiny popsala bez odsudku.\n\n\n\nLaureát Ceny Revolver Revue za rok 1990.\n\n"}
{"id": "934913", "url": "https://cs.wikipedia.org/wiki?curid=934913", "title": "Vlad II. Dracul", "text": "Vlad II. Dracul\n\nVlad II. Dracul (* 1390 – † 1447) byl kníže Valašského knížectví a vazal uherského krále Zikmunda Lucemburského. Svou přezdívku Dracul (česky: drak) dostal díky příslušnosti k rytířskému Dračímu řádu, kam ho přizval právě Zikmund, uherský král.\n\nByl nemanželským synem Mircea I. Starého. Vyrůstal na dvoře Zikmunda Lucemburského, který ho v roce 1431 jmenoval guvernérem Sedmihradska, kde se v témže roce narodil i jeho syn Vlad III. Vlad II. aspiroval na valašský trůn, který se mu v roce 1436 podařilo obsadit s pomocí Uherska a sesadit z něj Alexandra I. Aldea, svého nevlastního bratra. O rok později (1437) byl přinucen uznat nadvládu Osmanů nad svým územím a v roce 1438 společně s nimi napadl Uhersko. Během jeho krátké nepřítomnosti na trůně Valašského knížectví zaviněné zajetím a uvězněním v Konstantinopoli, ho na trůnu na rok (1442) vystřídal jeho syn Mircea II.\n\nByl zavražděn na objednávku Vladislava v roce 1447, který dal o rok dříve zavraždit také jeho syna Mirceu II.\n\nZ prvního manželství:\n\nZ druhého manželství:\n"}
{"id": "934919", "url": "https://cs.wikipedia.org/wiki?curid=934919", "title": "Pokrývač", "text": "Pokrývač\n\nPokrývač je řemeslník, který pokrývá střechu, to znamená že pokládá krytinu na dřevěnou konstrukci střechy vytvořenou tesařem. Podle konstrukce střechy může být použita buď tvrdá krytina skládaná (keramická: např. tašky, kamenná: např. břidlice, nebo ze syntetického materiálu, např. eternit), dále plátová krytina (například měděný plech), kterou připravuje s klempířem, a konečně měkká krytina např. štípaný dřevěný šindel, rákosový nebo slaměný došek), v mimoevropském lidovém stavitelství také např. kravské lejno se slámou.\nMěstští pokrývači se v minulosti sdružovali do cechů. Pracovali buď samostatně, nebo ve společném cechu se zedníky, tesaři, klempíři a bednáři.\nVe znaku, na pečetích i na praporu cechu pokrývačů bývala vyobrazena jejich dvě (dnes už historicky) typická nářadí: kružidlo pro rozměření pokládky krytiny a pokrývačské kladívko, sloužící pro lámání krytiny a prorážení otvorů.\n\nPatrony pokrývačů jsou\n\nV době normalizace mezi léty 1970–1989 se termín užíval v přeneseném slova smyslu pro osoby, které v publikacích nebo ve scénářích propůjčovaly své autorské jméno zakázaným spisovatelům, zejména chartistům, a tak je skryly/pokryly.\n\n\n"}
{"id": "934923", "url": "https://cs.wikipedia.org/wiki?curid=934923", "title": "Mircea I.", "text": "Mircea I.\n\nMircea I., zvaný Starý nebo Velký (1355 – 31. ledna 1418, Călimănești-Căciulata, Olténie) patřil mezi nejdůležitější knížata Valašského knížectví. Přídomek Velký dostal po smrti, aby ho bylo možné rozlišit od jeho vnuka Mircea II. Mladého.\n\nZa jeho vlády dosáhlo Valašské knížectví největšího rozmachu. Jeho hranice sahaly z jihu od Dunaje k řece Olt na sever a na východ až k Černému moři. Panovník razil mince, které se dostaly do oběhu i v zahraničí, obnovoval staré pevnosti v okolí Dunaje a stavěl nové, vedl úspěšnou zahraniční politiku.\n\n"}
{"id": "934924", "url": "https://cs.wikipedia.org/wiki?curid=934924", "title": "Dan I.", "text": "Dan I.\n\nDan I. (* 1354 – † 23. září 1386, Vidin, Bulharsko) byl kníže Valašského knížectví. Okolnosti jeho nástupu na trůn nejsou známy.\n\nBěhem své vlády začal razit nové valašské mince – dukáty – s hmotností 0,50 gramů. Dohady se vedou i kolem jeho smrti. Pravděpodobně umřel 23. září 1386 ve Vidině v boji proti bulharskému carovi Ivanovi Sracimirovi.\n\n"}
{"id": "934926", "url": "https://cs.wikipedia.org/wiki?curid=934926", "title": "Dan II.", "text": "Dan II.\n\nDan II. (rumunsky: \"Dan al II-lea\", † 1. červen 1432) byl kníže Valašského knížectví a vazal Uherska. Tento velmi šikovný vojenský velitel si díky své šikovnosti dokázal až čtyřikrát vydobýt místo na trůnu v průběhu sedmi let. Svou obratnost a pomoc Uherska využíval i v bojích proti Osmanské říši (23. únor 1423, 1425 a 3. červen 1428). V roce 1425 vyhrál důležitou bitvu, do které poprvé zapojil i žoldáky a množství bulharských vojáků.\n\nPoslední bitva proti Turkům dne 3. června 1428 skončila podepsáním příměří, které garantovalo panovníkovi trůn na další čtyři roky (1432). V roce 1432 do Valašska vtrhla osmanská armáda a Dan II. padl v boji.\n\n"}
{"id": "934928", "url": "https://cs.wikipedia.org/wiki?curid=934928", "title": "Radu", "text": "Radu\n\nRadu je rozšířené rumunské mužské křestní jméno praslovanského původu.\n\n\n"}
{"id": "934929", "url": "https://cs.wikipedia.org/wiki?curid=934929", "title": "Kostel Všech svatých (Butovice)", "text": "Kostel Všech svatých (Butovice)\n\nKostel Všech svatých ve Studénce-Butovicích je barokní kostel postavený v letech 1775–1781 (věž v roce 1830). Nalézá se na severozápadním okraji města Studénka, v části Butovice. Vlastní a využívá jej Římskokatolická církev jakožto farní kostel místní farnosti, od 50. let 20. století spravované společně s farností Studénka. Dne 3. května 1958 byl prohlášen za kulturní památku č. 16201/8-2106.\n\nKostel byl zřejmě součástí plánu vsi Butovice již při její lokaci a stál zde ve 14. století, doložen je spolehlivě až k roku 1434. Původní dřevěný kostel byl zasvěcen Neposkvrněnému Početí Panny Marie a při jeho bourání roku 1775 prý našel tehdejší duchovní správce Butovic, bartošovický farář Karel Fuchs, ve věžičce pergamenovou listinu, nyní nezvěstnou, datovanou k roku 1372, v níž si butovický farář stěžoval na místního fojta, že mu neplatí desátek.\n\nV 16. a počátkem 17. století byli v Butovicích protestantští faráři. Za třicetileté války farnost zanikla a Butovice byly přifařeny k Bartošovicím. V 17. století je již dosvědčeno zasvěcení kostela Všem svatým, kostelík však chátral; podle popisu z roku 1672 byl zcela dřevěný a měl jen chudé vybavení: jeden, a to znesvěcený oltář, jeden pozlacený stříbrný kalich, čtyři kasule, křtitelnici a tři zvony. Roku 1667 byl vykraden a zloději odnesli i písemnosti a cennosti, které v něm uchovávala obec. Proto také byla roku 1668 založena dochovaná kostelní registra, zachycující majetek kostela; ten byl ale velmi skrovný a zahrnoval pouhé dvě zahrady.\n\nOd poloviny 18. století usilovala vrchnost a obec o zřízení samostatné duchovní správy. K tomu bylo ale potřeba postavit nový kostel, neboť starý dřevěný byl zchátralý a nedostačoval počtu obyvatel (byl i menší než poutní kaple svaté Anny v Butovicích. V ní se také konaly bohoslužby, zejména v době stavby nového kostela, jež proběhla v letech 1775–1781. Vedle vlastních zdrojů se na zbudování finančně podílela obec i vrchnost, hrabě František Xaver z Harrachu. Stavba byla zděná a zahrnovala zprvu pouze loď a kněžiště kostela. Až roku 1830 byla nákladem náboženské matice přistavěna i věž; z této doby pochází definitivní podoba průčelí a původní šindelová střecha byla nahrazena plechovou. Roku 1784 byla obnovena butovická farnost a z konce 18. století pocházejí také nejcennější části kostelního mobiliáře.\n\nVýznamnější opravy kostela se týkaly vesměs věže a střechy a konaly se v polovině 20. let 20. století, po druhé světové válce, v níž byl kostel poškozen, a v letech 1998–2000.\n\nKostel Všech svatých v Butovicích je jednolodní barokní stavba. Stojí na návrší nad původním centrem obce, a to na vysoké podnoži vyrovnávající svažitost terénu. Není orientován. Na obdélníkovou loď navazuje vzadu užší, ale stejně vysoké, půlkruhově uzavřené kněžiště, vpředu pak obdélníková empírová předsíň s hranolovou věží. Dolní částí věže prochází hlavní vchod do kostela, k němuž stoupá široké jednoramenné schodiště. Po stranách kněžiště se nacházejí jednak pobočná kaple s křtitelnicí, jednak sakristie s oratoří kněze v patře.\n\nStřecha lodi a kněžiště je sedlová, se sanktusovou věžičkou, střechy kaple a sakristie jsou mansardové, věž je završena cibulovou bání s lucernou. Boční fasády lodi jsou tříosé, okna mají půlkruhové záklenky a uprostřed bočních zdí se nacházejí pravoúhlé boční vchody (z nichž jeden je nyní využíván k běžnému vchodu do kostela). Podobná dvě okna jsou v kněžišti, na věži se nacházejí tři menší půlkruhově zaklenutá okna a hodiny. Fasáda je hladká, jen s prostými lisénovými rámci a profilovanou římsou.\n\nLoď je zaklenuta třemi poli pruské klenby, pilíře mají konkávně vybrané boční strany a zepředu je flankují pilastry zakončené kompozitními hlavicemi. Rovněž v kněžišti tvoří klenbu jedno pole pruské placky a v závěru pak koncha se třemi výsečemi. Kaple a sakristie mají valenou klenbu a štukovou výzdobu. V lodi proti kněžišti je zděná hudební kruchta nesoucí varhany, pod ní je podkruchtí navazující na předsíň pod věží. V roce 2015 byly všechny vchody nově zrenovovány a nyní se používají pro běžný vchod do kostela, v předsíni předních dveří se využívá místa v období velikonoc či adventu pro instalaci Božího hrobu nebo Betléma.\n\nMalba na stropě v kněžišti znázorňuje ve více polích Povýšení sv. Kříže. Vitráž ve dvou oknech kněžiště znázorňuje svaté Cyrila a Metoděje; byla pořízena po druhé světové válce, na jejímž konci byla zničena původní okenní výzdoba.\n\nV kostele je cenný soubor barokního mobiliáře, zejména hlavní stolový oltář, dva vysoké vyřezávané boční oltáře a kazatelna vrcholně barokních tvarů s polychromovanou sochařskou výzdobou (andělé, Tři králové, sv. Řehoř…). Na oltářích se nacházejí tři obrazy od fulneckého malíře Johanna Georga Frömmela z let 1788 a 1799: na hlavním oltáři obraz Všech svatých a na bočních obrazy Ukřižování a Narození Páně. V kostele se nacházejí další volně umístěny dřevěné, zčásti polychromované sochy (sv. Filip, sv. Jakub, P. Marie Lurdská, sv. Antonín z Padovy, sv. František z Assisi, sv. Josef s Ježíškem…) a obrazy (Křížová cesta) z různých období od konce 18. století.\n\nV 19. století měl kostel tři zvony datované lety 1583, 1658 a 1763 a menší zvony z let 1808 a 1840. Tři z nich však byly rekvírovány za první světové války a tři zvony, které je v roce 1928 nahradily, byly zabaveny za druhé světové války. Dodnes se dochoval zvon odlitý roku 1658 Hansem Knauffem v Opavě, pořízený obcí Butovice a nesoucí nápis se jmény jejích tehdejších představitelů: faráře Moritze Gerschmana, rychtáře Georga Kuntze a starosty Michela Ulricha.\n\nPůvodní hřbitov v bezprostřední blízkosti kostela byl odstraněn, zachovaly se jen některé náhrobky; na hroby původních německých obyvatel upomíná pamětní deska na vnější zdi kostela. Současný hřbitov se nachází v odstupu za kostelem. Přístup k čelnímu vstupu vede branou, k bočnímu vstupu vedou z údolí betonové schody, při jejichž patě se nachází budova bývalé fary, nyní sídla Charity Studénka.\n"}
{"id": "934935", "url": "https://cs.wikipedia.org/wiki?curid=934935", "title": "Mistrovství Evropy v judu 1951", "text": "Mistrovství Evropy v judu 1951\n\nMistrovství Evropy se konalo v Vélodrome d'Hiver v Paříži, Francie ve dnech 5.-6. prosince 1951. Šlo o první velký podnik Evropské judistické unie (EJU).\n\n\n"}
{"id": "934936", "url": "https://cs.wikipedia.org/wiki?curid=934936", "title": "Zvonek rozkladitý", "text": "Zvonek rozkladitý\n\nZvonek rozkladitý (\"Campanula patula\") je druh rostliny z čeledi zvonkovité (\"Campanulaceae\").\n\nDvouletá, někdy až vytrvalá bylina, vysoká zpravidla 25–70 cm.\nLodyha je hranatá až oblá, lysá nebo chlupatá, rozkladitě větvená. Lodyžní a přízemní listy jsou odlišné. Přízemní jsou řapíkaté, s čepelí v obrysu obvejčitou, na okraji vroubkovanou, lodyžní listy jsou celokrajné, dolní krátce řapíkaté, s čepelí eliptickou až vejčitě podlouhlou, střední a horní listy jsou přisedlé, podlouhle čárkovitě kopinaté.\nKvěty jsou uspořádány do květenství ve volné chocholičnaté latě, jsou na dlouhých stopkách se dvěma listenci Kalich je srostlý z 5 lístků, kališní cípy jsou úzce trojúhelníkovité. Koruna je široce nálevkovitá až zvonkovitá, srostlá také z 5 korunních lístků, nejčastěji dlouhá 15–25 mm, řidčeji až 40 mm, světle až tmavě fialová, členěná v cípy do poloviny až dvou třetin. Tyčinek je 5. Semeník je lysý nebo chlupatý, trojpouzdrý, blizna je trojramenná.\nPlodem je dlouhá tobolka, kožovitá. Počet chromozómů je 2n = 20, 40 nebo 60 (diploidi, tetraploidi, hexaploidi).\nKvete v květnu až v červenci, někdy až do září.\n\nZvonek rozkladitý roste ve velké části Evropy, na východ po evropské Rusko. Jen v jižní Evropě je vzácný nebo chybí, stejně jako v nejsevernějších oblastech.\n\nV ČR velmi hojný druh, typický zvláště pro mezofilní louky svazu \"Arrhenatherion\". Je běžný od nížin do hor, chybí jen ve vyšších horských polohách.\n\n \n"}
{"id": "934939", "url": "https://cs.wikipedia.org/wiki?curid=934939", "title": "2 Socky", "text": "2 Socky\n\n2 Socky (stylizováno jako 2 $ocky, v anglickém originále 2 Broke Girls) je americký televizní sitcom vytvořený pro Warner Bros. Television od Michaela Patricka Kinga a Whitney Cummingse. Premiérově byl vysílán na americké stanici CBS od 19. září 2011 do 17. dubna 2017. V Česku se seriál vysílá od 2. září 2013 na televizi Smíchov (nyní Nova 2). Seriál se odehrává v newyorské čtvrti Brooklyn. Zápletka seriálu sleduje životy spolubydlících Max Blackové (Kat Denningsová) a Caroline Channingové (Beth Behrs), které na tom nejsou finančně nejlépe, ale snaží se začít podnikat s dortíky.\n\nSeriál po premiéře obdržel smíšené recenze, ve kterých byla zmíněna chemie mezi oběma hlavními postavami a bodem kritiky byly sexuální vtipy. Seriál obdržel tři nominace na cenu Emmy, z nichž jednu vyhrál.\n\nSeriál zachycuje životy dvou servírek: Max Blackové (Kat Denningsová), dítě chudé matky a neznámého otce, a Caroline Channingové (Beth Behrsová), která se narodila v bohatých poměrech, ale díky svému otci Martinu Channingovi zůstala bez peněz. Obě společně pracují v bistru Williamsburg Diner v Brooklynu, později se z nich stávají kamarádky, které spolu bydlí v jednom bytě a jdou tvrdě za svým snem, otevřít si obchod s dortíky. Společně s nimi pracují: majitel bistra Han Lee (Matthew Moy), perverzní ukrajinský kuchař Oleg Golishevsky (Jonathan Kite) a pětasedmdesátiletý pokladní Earl (Garrett Morris). V příběhu se objevuje také jejich sousedka z Polska, která provozuje čisticí firmu Sophiina volba, Sophie Kachinsky (Jennifer Coolidge).\n\nBěhem první řady dělala Max na částečná úvazek chůvu dvojčatům Peach Landisové (Brooke Lyons), která v průběhu řady adoptuje Carolinčina koně Kaštana. Na konci každého dílu se objevuje aktuální částka peněz, kterou si vydělaly k jejich cíli 250 000 dolarů. V druhé řadě dívkám půjčuje 20 tisíc dolarů, což jim stačí k začátku podnikání.\n\nNicméně, obchod nevyjde a dívky jsou nuceny v osmnáctém díle obchod zavřít a z vydělaných peněz vrátit Sophii půjčku. Na konci dílu se objeví aktuální stav v hodnotě 1 dolaru. Ve třetí řadě si dívky otevřou nový obchod v zadní části bistra.\n\n\n\n\nPřed tím než byl seriál objednán stanici CBS, stal se pilotní díl součástí nabídkové války, kterou vyhrála stanice CBS, která se s tvůrci dohodla 10. prosince 2010. První řadu pak stanice objednala 13. května 2011. Jednalo se o jeden ze dvou seriálů, jejíchž součástí byl v televizní sezóně 2011–12 Whitney Cummings. Druhým seriál byl seriál Whitney od stanice NBC.\n\nDne 18. února 2011 byla Denningsová obsazena do role Max. O týden později, dne 25. února 2011, byla na základě castingu obsazena Behrs do role Caroline. Moy, Morris a Kite byli obsazeni do svých rolí jako poslední.\n\nSeriál byl natáčený před živým publikem s doplněním umělého smíchu.\n"}
{"id": "934944", "url": "https://cs.wikipedia.org/wiki?curid=934944", "title": "Mistrovství Evropy v judu 1952", "text": "Mistrovství Evropy v judu 1952\n\nMistrovství Evropy se konalo v Palais des Sports v Paříži, Francie ve dnech 9.-10. prosince 1952.\n\n\n"}
{"id": "934945", "url": "https://cs.wikipedia.org/wiki?curid=934945", "title": "Mistrovství Evropy v judu 1953", "text": "Mistrovství Evropy v judu 1953\n\nMistrovství Evropy se konalo v Royal Albert Hall v Londýně, Spojené království v 30. října 1953.\n\n\n"}
{"id": "934946", "url": "https://cs.wikipedia.org/wiki?curid=934946", "title": "Volební kalkulačka", "text": "Volební kalkulačka\n\nVolební kalkulačka (\"voting advice application\") je zpravidla internetová aplikace, která má voličům napomáhat v rozhodování ve volbách. Nápad pochází z Nizozemska, projekt se postupně rozšířil do řady dalších zemí. Každá země má obvykle pro aplikaci vlastní originální název. Jejich doslovné překlady vzájemně neodpovídají. Jedná se většinou o krátký online kvíz, v němž uživatel odpovídá na několik otázek a po jehož skončení volič zjistí, do jaké míry se jeho názory shodují s názory (kandidujících) politických stran (např. při parlamentních volbách) či jednotlivých politiků (např. při přímé volbě prezidenta).\n\nOtázky se obvykle týkají nejrůznějších témat občanského života a politických názorů. Volební kalkulačka následně vypočítává shodu mezi voličem a politickou stranou či kandidátem. Odpovědi stran či kandidátů na otázky v kalkulačce mohou tvůrci kalkulačky určovat sami na základně vlastního zhodnocení, programových dokumentů stran či mediálních vystoupení politiků, nebo se mohou dotázat přímo stran či kandidátů pomocí dotazníků, což je bezpochyby nejefektivnější.\n\nSpecifickým typem volební kalkulačky je inventura hlasování, která porovnává odpovědi uživatele s již uskutečněným hlasováním v určitém zákonodárném sboru. Existují i kalkulačky, které se nevztahují k žádným konkrétním volbám, např. mohou ukazovat zařazení voliče k určité ideologii nebo názorovou shodu se slavnými osobnostmi.\n\nDo roku 2012 neexistovalo v českém jazyce jednoznačné pojmenování tohoto jevu. V anglickém jazyce se víceméně ustálily dva pojmy: \"voting advice application\" a \"voting aid application\". Druhý výraz je ovšem zejména v americké angličtině primárně spojený s pomůckami popisujícími jak volit, kde se nachází volební místnosti a tak podobně. V povědomí občanů napříč různými (zejména demokratickými) zeměmi se ustálily i jiné výrazy nejpopulárnějších v jiných jazycích, např. nizozemský projekt \"stemwijzer\", či v Německu fungující \"wahl-o-mat\".\n\nDo roku 2012 se v ČR pro označení volebních kalkulaček používali nejednoznačné pojmy, mezi něž se řadil např. \"volební test\" či \"názorový test\". Před krajskými a senátními volbami na podzim roku 2012 se víceméně ustálilo slovní spojení \"volební kalkulačka\". Zejména díky velkému počtu uživatelů volební kalkulačky před prvním kolem prezidentských voleb v roce 2013 se tento pojem stal v českém jazyce obecným označením pro aplikaci.\n\nPřed volbami do Poslanecké sněmovny v roce 2013 použil zpravodajský server pojem \"volební kalkulačka\" pro aplikaci, která vypočítává rozdělení mandátů mezi politické strany na základě podílů hlasů zadaných uživatelem.\n\nVolební kalkulačky jsou zpravidla vnímány jako nástroje, jejichž cílem je napomáhat uživateli při rozhodování se nad otázkou koho volit ve volbách. Doporučení volby pro politickou stranu či jednotlivce ovšem nemusí být jediným, a dokonce ani hlavním cílem volební kalkulačky. Kromě něj volební kalkulačky mohou plnit i další funkce:\n\n\n\nVolební kalkulačky jsou z definice spojeny s konáním určitých voleb. Může se jednat o volby, jejichž cílem je obsazení jednoho mandátu (např. prezidentské volby), nebo zastupitelského sboru (např. parlamentní volby). Volební kalkulačky vznikají pro volby politických reprezentantů na všech úrovních volební soutěže, od voleb do nadnárodních institucí, jako je Evropský parlament, přes volby prezidentské, volby do federálních a lokálních parlamentů až po volby do zastupitelských sborů samospráv (regionální, krajské, obecní). Existují i volební kalkulačky pro volby konané do jiných než státních institucí, např. pro volby do samosprávných orgánů univerzit nebo pro primární volby uvnitř politických stran.\n\nVolební kalkulačky lze kategorizovat podle řady parametrů. Vzhledem k pojmové neujasněnosti v této oblasti neexistuje žádná univerzálně přijímaná klasifikace. Lze rozlišovat například mezi inventurou hlasování a názorovým či volebním testem, a to na základě zdroje použitých dat. Inventura hlasování používá reálná hlasování z uplynulého funkčního období zastupitelského sboru, k němuž se vztahuje, je tedy retrospektivní. Ukazuje shodu s minulými členy či stranami daného zastupitelského sboru. Názorový test používá odpovědi politických stran či kandidátů na sadu otázek vytvořených autory testu. Je tedy orientovaný do budoucnosti, k budoucímu funkčnímu období. Ukazuje shodu s kandidujícími stranami nebo jednotlivci.\n\nNutno podotknout, že existuje velké množství podobných testů, které ale nelze označit za volební kalkulačky, protože se nevztahují k žádným konkrétním volbám. Jedná se např. o aplikace, které ukazují shodu uživatele se známými osobnostmi, nebo ho umisťují na ideologických škálách (např. liberalismus–konzervatismus, levice–pravice). Příkladem obou těchto funkcionalit je webová stránka \"Political Compass\".\n\nVolební kalkulačky lze dále dělit na obecné a tematické. Tematické kalkulačky záměrně obsahují otázky týkající se pouze určitého tématu. Jsou známy např. environmentální nebo genderové volební kalkulačky.\n\nVolební kalkulačky vypočítávají procentuální názorovou shodu uživatele s politickými stranami či jednotlivými kandidáty na základě odpovědí na sérii otázek. Tyto otázky mohou být formulovány buď jako tázací, nebo jako oznamovací věty. Uživatel má možnost vybrat si ze dvou odpovědí („Ano“ / „Ne,“ případně „Souhlasím“ / „Nesouhlasím“), nebo z více než dvou odpovědí, kdy má uživatel při rozhodování k dispozici jemněji rozdělenou škálu možností (např. „Určitě ano“ / „Spíše ano“ / „Spíše ne“ / „Určitě ne“). V některých případech uživatel vybírá z několika delších tezí týkajících se určitého tématu tu, s níž nejvíce souhlasí. Zpravidla existuje možnost otázku přeskočit či odpovědět „Nevím“. Otázky mohou být doprovázeny vysvětlujícím textem různé délky, jehož cílem je uvést uživatele do kontextu.\n\nOtázky vybírají a formulují prakticky výhradně autoři volební kalkulačky. Přitom existuje několik tendencí, které autoři do větší či menší míry implicitně dodržují.\n\n\nOdpovědi na otázky ve volební kalkulačce mohou být vytvořeny přímo autory, nebo naopak mohou pocházet z vnějšího zdroje. Autoři mohou otázky formulovat čistě na základě vlastní představy o postojích daných politických aktérů, nebo za použití určitých informací o těchto postojích. Těmito informacemi mohou být dokumenty produkované politickými stranami či jednotlivci (zejména volební programy, nebo jejich veřejně dohledatelné výstupy. Je nutné dbát na relevanci zdrojů.\n\nOdpovědi pocházející z vnějšího zdroje lze rozdělit podle druhů těchto zdrojů. V inventuře hlasování jednotlivé otázky odpovídají hlasováním, která proběhla v zastupitelském sboru, k němuž se volební kalkulačka vztahuje. Odpověďmi jsou v tomto případě výsledky hlasování jednotlivých členů sboru (a tím nepřímo a částečně i politické strany, z níž zástupce pochází/pocházel). V názorovém testu poskytují odpovědi na otázky formulované autory volební kalkulačky samotné politické strany či jednotlivci. V neposlední řadě může odpovědi poskytnout jiný externí aktér, např. akademik či expert na danou problematiku, který je schopen kvalifikovaně odhadnout postoje stran či jednotlivců.\n\nTvůrci volebních kalkulaček někdy různé způsoby sběru odpovědí na otázky kombinují. Např. britská organizace \"Unlock Democracy\", která vyvíjí volební kalkulačku \"vote match\", nejprve určí odpovědi politických stran na otázky podle vlastního uvážení. Poté sadu těchto odpovědí zašle politickým stranám k připomínkování. Pokud strana neodpoví v požadovaném termínu, je to vnímáno tak, že s odpovědmi souhlasí.\n\nŘada volebních kalkulaček dává uživateli možnost stanovit míru, do jaké je pro něj určitá otázka nebo skupina otázek důležitá. Důležitost lze označit na škále, nebo lze vybrat z několika různých stupňů. Důležitost otázky může uživatel označit zpravidla buď přímo při zodpovídání otázky, nebo po vyplnění celé volební kalkulačky. Otázky s větší důležitostí dostávají větší váhu při výpočtu shody.\n\nRůzné volební kalkulačky používají různé algoritmy pro výpočet shody uživatele s politickými stranami či jednotlivci. Obvykle je každému politickému subjektu ve volební kalkulačce přiřazena jediná hodnota shody na určitém intervalu (zpravidla -100 % až 100 % nebo 0 % až 100 %). V takových případech je zpravidla uplatněn jednoduchý princip přičítání a odečítání bodů kombinovaný s vážením důležitosti otázek.\n\nOtázka, u níž uživatel neodpoví „Ano“ či „Ne“, se do výpočtu nezahrnuje. Pokud na otázku odpoví „Ano“, strany či kandidáti, kteří rovněž odpověděli „Ano“, získávají jeden bod. Strany či kandidáti, kteří odpověděli „Ne“, jeden bod ztrácejí. Pokud uživatel odpoví „Ne“, získávají jeden bod strany či kandidáti, kteří rovněž odpověděli „Ne“. Ti, kteří odpověděli „Ano“, naopak jeden bod ztrácejí. Strany či kandidáti, kteří na otázku neodpověděli „Ano“ ani „Ne“ nezískávají ani neztrácí žádné body. Následně se každé straně či kandidátovi sečtou body za všechny otázky, u nichž uživatel odpověděl „Ano“ či „Ne“, a výsledek se vydělí počtem takových otázek. Tím je získána shoda v rozmezí -100 % až 100 %.\n\nExistují i volební kalkulačky, které na výpočet shody zcela rezignují a zobrazují pouze tabulku odpovědí uživatele a politických stran či jednotlivců.\n\nZpůsoby zobrazení shody postojů uživatele se stranami či kandidáty lze rozdělit podle dvou hlavních kritérií: podle úplnosti poskytnutých informací o shodě a podle způsobu vizualizace shody. Úplné poskytnutí informace o shodě obsahuje číselné vyjádření míry shody u každého politického aktéra obsaženého ve volební kalkulačce a tabulku odpovědí všech aktérů na všechny otázky.\n\nRůzné volební kalkulačky se tomuto stavu blíží v různé míře. V některých případech je uživatel informován pouze o tom, která strana či jednotlivec se s ním shoduje nejvíce, bez dalších podrobností. Někdy si uživatel musí vybrat pouze několik aktérů, jejichž shodu chce zobrazit. Toto omezení může být dáno buď příliš vysokým počtem aktérů, nebo jde o reflexi skutečnosti, že existují i jiné faktory pro volbu strany, než je názorová shoda. Například volební kalkulačka \"Vote Match\" vyzývá uživatele, aby nezobrazoval shodu s politickou stranu, pro niž by nikdy nevolil.\n\nNěkteré volební kalkulačky nezobrazují číselný údaj o shodě, ale popisují shodu slovně. V určitých případech je uživatel informován pouze o pořadí shody a nikoli o její velikosti. Volební kalkulačka v neposlední řadě může a nemusí obsahovat přehled odpovědí aktérů na všechny otázky.\n\nPokud jde o vizualizaci míry shody, velmi běžným způsobem je její vynesení do sloupcového či pruhového grafu. Častou alternativu představuje umístění uživatele do hypotetického politického prostoru. Jedná se zpravidla o dvourozměrný prostor, v němž jednotliví političtí aktéři zaujímají určitou pozici. Souřadnice uživatele a politických aktérů v tomto prostoru jsou určeny dvěma způsoby: Buď pomocí některé z metod vícerozměrného škálování odpovědí, nebo bodováním odpovědí podle předem stanovených kritérií.\n\nPři použití vícerozměrného škálování jsou na základě vzájemných korelací mezi odpověďmi politických aktérů na otázky zahrnuté ve volební kalkulačce vytvořeny dvě latentní proměnné, jež odpovídají dimenzím politického prostoru. Do tohoto prostoru je pak vynášen uživatel. Stejnou pozici v prostoru, jakou uživatel zaujímá, by zaujímala politická strana, která by na všechny otázky odpověděla zcela shodně. Latentní proměnné mohou být zpětně pojmenovány (např. liberalismus – konzervatismus, levice – pravice). Při bodování odpovědí uživatele autoři volební kalkulačky už předem stanoví každé otázce příslušnost k jedné z dimenzí. Odpovědi uživatele ho pak posunují po této dimenzi.\n\nJe-li shoda zobrazována pomocí politického prostoru, uživatel by měl hlasovat pro politické strany či jednotlivce, kteří se v tomto prostoru nachází v jeho blízkosti.\n\nVolební kalkulačky se vyskytují i ve formě papírových testů. První volební kalkulačky vytvářené před rozšířením internetu měly právě tuto podobu. Nejčastějším principem fungování papírových kalkulaček je tzv. bloková metoda založená na vynášení politických aktérů do dvojrozměrného prostoru. Při vyplňování této volební kalkulačky začíná uživatel uprostřed šachovnice reprezentující politický prostor, v němž se nachází politické strany. Každá odpověď na každou otázku je doprovázena instrukcí, kam se má uživatel v tomto prostoru pohnout (např. o jedno pole doleva). Pokud uživatel nedokáže na nějakou otázku odpovědět nebo ji nepovažuje za důležitou, nepohne se. Po vyplnění testu se uživatel nachází v bodu prostoru, kde by ležela politická strana s naprosto shodnými odpověďmi.\n\nV posledních více než dvou desítkách let se volební kalkulačky ze své kolébky v Nizozemsku rozšířily do většiny zemí v Evropě, k nimž se připojily také Spojené státy americké, Kanada, Mexiko, Izrael, Austrálie a Nový Zéland. Nejčastěji jsou volební kalkulačky provozovány buď vládními agenturami, veřejnými vysokými školami nebo nevládními neziskovými organizacemi. Volební kalkulačky také nejsou tvořeny pouze pro celostátní volby, ale vznikají i pro volby regionální (např. v Nizozemsku) nebo stranické (např. kalkulačka pro stranické primárky Republikánské strany v USA v roce 2012). U členských zemí Evropské unie se objevují různé kalkulačky pro volby do Evropského parlamentu.\n\nMyšlenka volební kalkulačky se zrodila v Nizozemsku, kde byl na půdě \"Instiuutu (voor) Publiek en Politiek\" již v roce 1989 pro všechny druhy voleb v zemi zrealizován projekt nesoucí název \"stemwijzer\". Ve své původní formě neměl kvíz elektronickou, ale papírovou podobu. Do internetové aplikace byl převeden až s postupem času, na konci 90. let, je vytvářen organizací \"ProDemos\", která se v zemi zaměřuje na šíření občanské uvědomělosti.\n\n\"Stemwijzer\" není jedinou úspěšnou nizozemskou kalkulačkou, která se rozšířila do dalších částí Evropy. Projekt nesoucí název \"Kieskompas\" vznikl na půdě Univerzity v Amsterdamu, na Katedře politologie, která se na přípravě kalkulaček aktivně podílí. Na stejném principu a se stejným designem jako v Nizozemsku funguje \"Kieskompas\" také v v Belgii, Švédsku, Portugalsku a Turecku.\n\nSpolková republika Německo se řadí k zemím, kde jsou volební kalkulačky vytvářeny státními agenturami. Od roku 2002 aplikaci \"wahl-o-mat\" zajišťuje \"Bundeszentrale für politische Bildung\". Kromě celostátních voleb jsou vytvářeny také kalkulačky pro jednotlivé spolkové země a volby do Evropského parlamentu.\n\nRakouská \"Wahlkabine\" byla poprvé spuštěna roku 2002 a od té doby je používána pro každé volby včetně jednotlivých zemských. Od roku 2008 funguje i italská verze, vytvářená převážně pro občany jižního Tyrolska. Rakouské kalkulačky vyvíjí \"Universität Innsbruck\" (Univerzita v Innsbrucku) a \"Institut für Neue Kulturtechnologien\", což je nevládní organizace zabývající se demokracií, společností a kulturou.\n\nVe Spojeném království je pravidelně spouštěna aplikace s názvem \"vote match\", kterou zajišťuje nevládní organizace \"Unlock Democracy\" a je postavena na podobném základu jako nizozemský \"stemwijzer\". Zajímavostí je, že organizace nevytváří pouze britské a dokonce ani pouze politické kalkulačky. V roce 2011 vznikla aplikace pro parlamentní volby v Irsku. Populární se staly také kalkulačky pro volby do studentských rad na několika britských univerzitách.\n\nŘecko: aplikace používaná v Řecku je do určité míry ojedinělá použitím několika možností zobrazení výsledků. Na výběr je sloupcový graf, paprskový graf nebo politický prostor zanesený v kartézské soustavě souřadnic. Kalkulačka je spravována nevládní iniciativou z několika vysokých škol neomezujících se pouze na Řecko ale zahrnujících i Kypr, Švýcarsko, Velkou Británii nebo Nizozemsko.\n\nŠpanělsko: podobně jako v Nizozemsku i ve Španělsku působí dvě velké volební kalkulačky. Jedna z nich byla vypracována španělským národním deníkem El Mundo pro volby v roce 2008. Druhá svým designem připomíná střelecký terč, kde se během odpovídání mění pozice jednotlivých stran, jejichž identitu se volič dozví až na konci vyplňování.\n\nKanada a Austrálie: Volební kalkulačky těchto dvou členů Commonwealthu pracují obě na velmi podobném principu. Tzv. Vote Compass je v obou zemích vytvářen nevládní organizací, kterou vede síť nezávislých akademiků z celého světa.\n\nNový Zéland: novozélandská aplikace pro pomoc voličům v rozhodování se od ostatních poněkud liší, a to především svým neobvyklým designem. Nejedná se o klasické odpovídání na otázky, jako tomu je u většiny ostatních kalkulaček, volič zde krmí ovci posazenou na plotě. Aplikace vychází z anglického idiomu “na plotě”, které je výrazem pro nerozhodnost. Jedná se příklad humorného pojetí zcela vážných záležitostí, jakými jsou volby.\n\nPůvodním tvůrcem švýcarské volební kalkulačky \"Smart Vote\", která podobně jako nizozemská aplikace inspirovala další země, do nichž se postupem času rozšířila (např. Skotsko či Bulharsko) je Univerzita v Bernu. Nyní tuto kalkulačku provozuje nevládní organizace \"Politools Network\". nebo také polské \"Centrum Edukacji Obywatelskiej\", které spravuje svoji kalkulačku \"Latarnik wyborczy\". Mezi další volební kalkulačky populární v řadě zemí patří např. nizozemský \"Kieskompas\" či kanadský \"Vote Compass\".\n\nDalší volební kalkulačky ve světě: Kromě nejznámějších kalkulaček s velkou tradicí se volební kalkulačky vyskytují v řadě dalších zemí. Pro zajímavost stojí za zmínku Izrael a Mexiko, ale kalkulačka se vyskytuje i na méně exotických místech, např. ve Francii, Bulharsku, Estonsku, Rumunsku, Maďarsku nebo Dánsku.\n\nOba zbývající sousedé České republiky, Polsko a Slovensko, používají taktéž své aplikace. Slovenská je zřizovaná občanským sdružením KohoVolit.eu, které je asi nejvýznamnějším tvůrcem volební kalkulačky v ČR. V Polsku se jedná o tzv. Laternik wyborczy, vytvářený Centrem občanské vzdělanosti (Centrum Edukacji Obywatelskiej). Ze zemí střední Evropy se kalkulačka používá taktéž v Maďarsku, kde je rovněž zřizována nevládní organizací.\n\nV České republice volební kalkulačku zajišťuje sdružení KohoVolit.eu, které začalo na projektu pracovat v roce 2006. Sdružení zajišťuje volební kalkulačky i na Slovensku. Prozatím nejvyšší počet uživatelů využil volební kalkulačku vytvořenou pro první kolo prezidentských voleb v roce 2013, kdy byl zaznamenán více než milion unikátních uživatelů, kteří aplikaci použili. Sdružení vytvořilo také kalkulačku k předčasným parlamentním volbám 2013. Poslední aplikací KohoVolit.eu je volební kalkulačka k prezidentským volbám 2018. Z devíti kandidátů ale potřebné odpovědi odevzdalo pouze osm, Miloš Zeman se odmítl zúčastnit.\n\nKromě sdružení KohoVolit.eu vytváří české volební kalkulačky skupina \"Democracy Toolbox\" působící v Dublinu, a to pod názvem \"Volbomat\", který byl v ČR naposledy spuštěn při přímé volbě prezidenta v roce 2013. Pro předčasné parlamentní volby 2013 nebyla aplikace připravena, skupina se tak v současnosti primárně soustřeďuje na zahraniční projekty, přičemž v Irsku a Velké Británii pravidelně spouští kalkulačku pod názvem \"votomatic\", dále ve Spojených státech amerických pod označením \"votomate\". Na webové stránce \"Signaly.cz\", která se označuje za sociální síť pro mladé křesťany, existuje názorový test označený jako \"politická hra\". Ten se ovšem nevztahuje k žádným konkrétním volbám, nejde tedy o volební kalkulačku v pravém slova smyslu.\n\nPřed volbami do Poslanecké sněmovny v roce 2013 vytvořila svoji verzi volební kalkulačky Strana svobodných občanů. Její \"svobodometr\" ukazuje pouze shodu s programem této politické strany. Zpravodajský server Aktuálně.cz vytvořil pro parlamentní volby 2010 inventuru hlasování a pro parlamentní volby 2013 názorový test pojmenovaný \"volební automat\". Server použil v roce 2013 pojem \"volební kalkulačka\" pro označení aplikace, která uživateli umožňuje vypočítat rozdělení sněmovních mandátů mezi stranami na základě zadaných podílů hlasů.\n"}
{"id": "934973", "url": "https://cs.wikipedia.org/wiki?curid=934973", "title": "Metro v Singapuru", "text": "Metro v Singapuru\n\nSingapurské metro (anglicky \"Mass Rapid Transit\" nebo \"MRT\", čínsky 大众 快速 交通 nebo 地铁, malajsky \"Sistem Pengangkutan Gerak CEPA\", tamilsky சிங்கை துரிதக் கடவு ரயில்) je systém podzemní rychlodráhy v Singapuru. První linka byla otevřena v roce 1987, čímž se systém stal druhým nejstarším v jihovýchodní Asii.\n\nSíť se rychle rozrůstala, což byl výsledek snahy Singapuru o vybudování rozvinuté železniční sítě jako nosného systému městské hromadné dopravy. V roce 2005 systém přepravil denně 1,338 milionu cestujících. V porovnání s počtem cestujících autobusovou dopravou, což je 2,785 milionu, je to méně, byl to však 76% nárůst ve srovnání s rokem 1995, kdy metro přepravilo 0,76 milionu cestujících, zatímco autobusová doprava poklesla o 8,1 procenta. Očekává se, že tento trend bude pokračovat.\n\nMetro má 64 stanic a délka sítě je 109,4 km se standardním rozchodem. MRT doplňuje síť regionální lehké železnice, \"Light Rapid Transit\" nebo LRT, která se napojuje na stanice metra. Síť funguje od 5.30 do 1.00 denně s intervalem asi 5 minut.\n\n"}
{"id": "934979", "url": "https://cs.wikipedia.org/wiki?curid=934979", "title": "Miralem Pjanić", "text": "Miralem Pjanić\n\nMiralem Pjanić (* 2. dubna 1990, Tuzla, SFR Jugoslávie nebo Zvornik, Jugoslávie) je bosenský fotbalový záložník a reprezentant, který hraje v italském klubu Juventus FC. Má bosenské i lucemburské občanství. Je popisován jako klasický playmaker („špílmachr“) s velkou technickou kvalitou. Účastník Mistrovství světa 2014 v Brazílii.\n\nJeho rodina se i s ním odstěhovala kvůli válce v Bosně a Hercegovině z vlasti do Lucemburska, kde Miralem začal s fotbalem. Ve svých 14 letech se stal hráčem francouzského klubu FC Metz (Méty) a rychle postupoval mládežnickými týmy. V 17 letech debutoval v A-mužstvu Mét (v sezóně 2007/08). Po úspěšné sezóně jej v červnu 2008 získal za 7,5 milionu eur (plus bonusy) popřední francouzský klub Olympique Lyon, který s ním podepsal pětiletou smlouvu. S Lyonem si zahrál i Ligu mistrů, v sezóně 2009/10 pomohl klubu k postupu do semifinále, kde Lyon vypadl s německým Bayernem Mnichov.\n\n31. srpna 2011 před koncem letního přestupního období souhlasil s přestupem do italského klubu AS Řím. 18. října 2013 vstřelil dva góly v zápase s SSC Neapol a zařídil tak výhru 2:0. AS Řím tahal šňůru neporazitelnosti od začátku sezóny 2013/14. Po několika sezónách strávených v AS Řím se 13. června 2016 upsal italskému Juventusu na 5 let. Italský mistr za něj utratil přibližně 38 milionů eur.\n\nMiralem Pjanić byl členem lucemburských mládežnických výběrů, neboť v zemi vyrůstal. Zúčastnil se Mistrovství Evropy hráčů do 17 let 2006, které Lucembursko pořádalo (a mělo tak jistou účast). Zde mladí Lucemburčané skončili bez bodu na posledním čtvrtém místě základní skupiny A se záporným skóre 1:13. Jejich jediný gól vstřelil právě Pjanić v zápase se Španělskem (prohra 1:7). Ve stejném roce vstřelil 4 góly v utkání proti Belgii, které skončilo divokou remízou 5:5.\n\nAčkoli se jej snažila získat Francie, Pjanić se rozhodl reprezentovat svou rodnou zemi, Bosnu a Hercegovinu. Nejprve působil v bosenském mládežnickém týmu U21 a po zisku občanství se mohl představit i v seniorské reprezentaci této balkánské země.\n\nV bosenském reprezentačním A-mužstvu debutoval na domácím stadionu Bilino Polje v Zenici proti Bulharsku 20. srpna 2008, kde nastoupil v základní sestavě a odehrál celé střetnutí. Bosna a Hercegovina prohrála tento přátelský zápas 1:2.\n\n6. září 2013 nastoupil opět na Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Celkem v kvalifikaci na MS 2014 nastřílel 3 góly, čímž přispěl k historicky prvnímu postupu Bosny a Hercegoviny na mundial.\n\nZúčastnil se Mistrovství světa 2014 v Brazílii. Bosna obsadila se 3 body nepostupové třetí místo v základní skupině F, Pjanić vstřelil jednu branku v utkání proti Íránu (výhra 3:1).\n\n"}
{"id": "934985", "url": "https://cs.wikipedia.org/wiki?curid=934985", "title": "Sanitka 2", "text": "Sanitka 2\n\nSanitka 2 je český třináctidílný televizní seriál z roku 2013 produkovaný Českou televizí, který natočil režisér Filip Renč. Děj je zasazen do prostředí pražské zdravotnické záchranné služby a navazuje na původní seriál \"Sanitka\" z 80. let 20. století.\n\nRoku 2010 byl oznámen záměr natočit další díly seriálu, tentokrát s režisérem Filipem Renčem. Natáčení třináctidílného novodobého pokračování populárního seriálu \"Sanitka 2\" začalo 12. září 2011. Během 171 natáčecích dní natočili tvůrci mnoho náročných záchranářských scén v exteriérech včetně produkčně nejnáročnějšího zachycení výbuchu rockového klubu. Poslední klapka seriálu padla 29. června 2012 v Praze.\n\nPokračování \"Sanitky\" se začalo připravovat po téměř třiceti letech od premiéry legendárního seriálu. Ivan Hubač napsal \"Sanitku 2\" jako zcela nový, sevřený příběh, který však v mnohém navazuje na první řadu. Stejně jako jedenáctidílná \"Sanitka\" i třináctidílná \"Sanitka 2\" má tvar a rozměr velkého televizního románu, posouvá ho však do současnosti.\n\nNovodobé pokračování legendárního seriálu dle skutečných příběhů se vyznačuje řadou akčních scén, které ukazují práci záchranářů a lékařů v největším nasazení.\n\n"}
{"id": "934987", "url": "https://cs.wikipedia.org/wiki?curid=934987", "title": "Sejad Salihović", "text": "Sejad Salihović\n\nSejad Salihović (* 8. října 1984, Gornji Šepak, SFR Jugoslávie) je bosenský fotbalový záložník a reprezentant, který hraje v německém klubu TSG 1899 Hoffenheim. Je specialistou na volné přímé kopy, má kvalitní střelu levou nohou.\n\nJeho rodina se i s ním odstěhovala kvůli hrozící válce v Bosně a Hercegovině v roce 1992 z vlasti do Berlína, kde Sejad začal s fotbalem. Nejprve hrál za lokální kluby Minerva 93 Berlin a Hertha 03 Zehlendorf, později přešel do Herthy Berlin, kde hrál v mládežnických týmech a rezervě. Později v roce 2004 se propracoval do prvního týmu.\n\nV roce 2006 přestoupil do TSG 1899 Hoffenheim, kde hrál až do léta 2015. V červnu 2015 se dohodl na kontraktu s čínským klubem Guizhou Renhe FC.\n\nSejad Salihović byl členem bosenského mládežnického výběru U21. V barážovém dvojzápase kvalifikace na Mistrovství Evropy hráčů do 21 let 2007 v Nizozemsku proti České republice vstřelil oba góly svého týmu (první zápas prohra 1:2 a druhý remíza 1:1).\n\nV bosenském reprezentačním A-mužstvu debutoval proti domácímu Řecku 13. října 2007, kde nastoupil na hřiště v 82. minutě. Bosna a Hercegovina prohrála tento kvalifikační zápas 2:3.\n\n6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G.\n\n"}
{"id": "934990", "url": "https://cs.wikipedia.org/wiki?curid=934990", "title": "Mistrovství Evropy v judu 1954", "text": "Mistrovství Evropy v judu 1954\n\nMistrovství Evropy se konalo v Bruselu, Belgie ve dnech 10.-11. prosince 1954.\n\n\nJe velmi obtížně doložitelný systém turnaje mistrovství Evropy do roku 1965. Judisté byli nalosováni do klasického pavouku, ze kterého dva postoupili do finále. Poražení semifinalisté se mohli právem pyšnist děleným třetím místem. Je tu však potíž právě s pravidly jednotlivých turnajů do roku 1965. V některých ročnících jsou zmínky o utkání o třetí místo mezi poraženými semifinalisty. Kvůli absenci oficiálních výsledků jsou věškéré informace čerpány z novin a různých časopisů a ty se v tomto směru liší. Z tohoto důvodu poražení semifinalisté nejsou uvedeni. Budou doplněni v případě doložení oficiálními výsledky nebo fotografií ze stupně vítězů.\n\n"}
{"id": "934991", "url": "https://cs.wikipedia.org/wiki?curid=934991", "title": "1 Douar", "text": "1 Douar\n\n1 Douar je devatenácté studiové album francouzského harfisty Alana Stivella, vydané v roce 1998 u vydavatelství Disques Dreyfus. Na albu se podílelo více producentů, jsou to Simon Emmerson a Martin Russel (skladby 1, 2, 6, 12), Pascale Le Berre-Pascal (3, 4, 7), Robert Le Gall (5, 9, 10, 11) a John Cale (8), který v jím produkované písni („Ever“) rovněž hrál na baskytaru.\n\n"}
{"id": "934996", "url": "https://cs.wikipedia.org/wiki?curid=934996", "title": "Zlatý míč 1956", "text": "Zlatý míč 1956\n\nZlatý míč, cenu pro nejlepšího fotbalistu Evropy dle mezinárodního panelu sportovních novinářů, v roce 1956 získal anglický fotbalista Stanley Matthews. Šlo o první ročník ankety, organizoval ho časopis \"France Football\" a výsledky určili sportovní publicisté ze 16 zemí Evropy.\n\n"}
{"id": "934997", "url": "https://cs.wikipedia.org/wiki?curid=934997", "title": "Robert Nittinger", "text": "Robert Nittinger\n\nRobert Nittinger (19. května 1838 Řenčov – 19. června 1906 Roudnice nad Labem) ,byl rakouský a český právník a politik, v 70. letech 19. století poslanec Českého zemského sněmu a Říšské rady, jeden z prvních zvolených zákonodárců za mladočeskou stranu.\n\nProfesně působil jako advokát v Praze a Roudnici nad Labem. Publikoval právní studie. Zasedal v pražském obecním zastupitelstvu a radě. Na post rezignoval roku 1883.\n\nV 70. letech 19. století se zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Rakovník – Křivoklát – Nové Strašecí – Louny). Mandát obhájil za týž obvod i ve volbách roku 1872. V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně opět zvolen v doplňovacích volbách roku 1873. Opět bojkotoval sněm a přišel o mandát. V doplňovacích volbách roku 1874 byl na sněm zvolen znovu. Nyní reprezentoval nově vzniklou mladočeskou stranu (Národní strana svobodomyslná), která odmítala pokračující bojkot zemského sněmu a sedm jejích zvolených zákonodárců (včetně Nittingera) se proto 15. září 1874 aktivně ujalo výkonu svých mandátů.\n\nV prvních přímých volbách do Říšské rady roku 1873 byl zvolen i do Říšské radě (celostátní zákonodárný sbor) za kurii venkovských obcí, obvod Smíchov, Rakovník atd. Vůči vídeňskému parlamentu ale pasivní rezistence trvala. Z politických důvodů se tedy nedostavil do sněmovny, čímž byl jeho mandát prohlášen za zaniklý.\n\nKoncem 70. let odešel z politického života a přestěhoval se nejprve do Štětí, později do Roudnice nad Labem. Tam také zemřel 19. června 1906. Pohřben byl na roudnickém hřbitově.\n"}
{"id": "934998", "url": "https://cs.wikipedia.org/wiki?curid=934998", "title": "Senad Lulić", "text": "Senad Lulić\n\nSenad Lulić [senad lulič] (* 18. ledna 1986, Mostar, Jugoslávie) je bosenský fotbalový záložník/obránce a reprezentant, který hraje v italském klubu SS Lazio. Účastník Mistrovství světa 2014 v Brazílii.\n\nJeho rodina se i s ním odstěhovala kvůli válce v Bosně a Hercegovině z vlasti do Švýcarska, kde Senad začal s fotbalem. Postupně hrál za švýcarské kluby FC Chur 97, AC Bellinzona, Grasshopper Club Zürich a BSC Young Boys.\n\nV červnu 2011 přestoupil za 3 miliony eur do Lazia Řím, kde podepsal pětiletý kontrakt.\n\nV bosenském reprezentačním A-mužstvu debutoval proti hostujícímu Ázerbájdžánu 1. června 2008, který se kvůli odvolání trenéra Mehmeda Kodra rozhodla řada etablovaných bosenských reprezentantů bojkotovat. Bosna a Hercegovina vyhrála tento přátelský zápas 1:0. Na další nominaci si musel počkat více než dva roky, do srpna 2010.\n\n6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Celkem v kvalifikaci na MS 2014 vstřelil 1 gól (proti Lotyšsku) a přispěl k historicky prvnímu postupu Bosny a Hercegoviny na mundial.\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F.\n\n"}
{"id": "935000", "url": "https://cs.wikipedia.org/wiki?curid=935000", "title": "The Greenhornes", "text": "The Greenhornes\n\nThe Greenhornes je americká garagerocková skupina, založená v roce 1996 ve městě Cincinnati v americkém státě Ohio. Původní sestavu tvořili zpěvák a kytarista Craig Fox, kytarista Brian Olive, baskytarista Jack Lawrence, klávesista Jared McKinney a bubeník Patrick Keeler. Olive ze skupiny odešel v roce 2000 a nahradil jej Eric Stein. O rok později odešel i McKinney a v následujícím roce i Stein. Od té doby skupiny hraje v triu v sestavě Fox, Lawrence a Keeler. Své první studiové album skupiny vydala v roce 1999 a neslo název \"Gun for You\"; následovala tři další alba a v roce 2012 jedno společné EP se zpěvákem Erikem Burdonem.\n\n\n"}
{"id": "935002", "url": "https://cs.wikipedia.org/wiki?curid=935002", "title": "Károly Ferenc Palma", "text": "Károly Ferenc Palma\n\nKároly Ferenc Palma 18. srpna 1735, Ružomberok na Liptově - 10. února 1787, Pešť. Jezuita, probošt, biskup. Působil, mimo jiné, v Uhrách jako biskup v Kalocsi, kde bylo zřízeno roku 1000 první biskupství v Uherském království.\n\nV roce 1750 vstoupil do jezuitského řádu, vystudoval jezuitské gymnázium v Košicích a poté teologii ve Vídni a pak působil v centru jezuitské vzdělanosti v Horních Uhrách v Trnavě, kde vyučoval do roku 1771 v semináři. Poté učil na Tereziáně ve Vídni. Po zrušení řádu v roce 1773 působil jako soukromý učitel a knihovník u arcivévody Albrechta Habsburského, ale především se začal věnovat uherským dějinám a historii Maďarů, jakožto největší a nejvýznamnější národní entitě v rámci Uher. Od roku 1780 byl pak pomocným biskupem v Kalocsi. Jeho bratr Adam Palma byl též knězem, působil také v Trnavě, dosáhl hodnosti arcibiskupa.\n\nK Palmovým hlavním dílům patří:\n\n\n"}
{"id": "935003", "url": "https://cs.wikipedia.org/wiki?curid=935003", "title": "Miroslav Antonov", "text": "Miroslav Antonov\n\nMiroslav Antonov (bulharskou cyrilicí Мирослав Антонов; * 10. března 1986) je bulharský fotbalový útočník, momentálně působící v bulharském týmu PFK Montana.\n\nS fotbalem začínal v Montaně, odkud v lednu 2008 přestoupil do Sportistu Svoge. Tady vydržel 2 roky a zamířil do Levski Sofia. Na začátku sezony 2010/11 se formou půlročního hostování vrátil\ndo Montany a v únoru 2011 přestoupil do Ludogorce Razgrad. V něm se však nikdy nedokázal prosadit a formou dvou půlročních hostování se podruhé vrátil do Montany.\nNa konci ledna 2013 přestoupil na půl roku do Slavie Sofia a odtud červenci téhož roku zpátky do Montany. V září pak odešel na testy do českého prvoligového týmu FC Vysočina Jihlava, která se tak mohl stát jeho prvním zahraničním klubem. Na testech ovšem neuspěl, takže se vrátil do Bulharska. V lednu 2014 přestoupil do izraelského týmu Maccabi Yavne. Za něj ale do žádného zápasu nezasáhl a po půl roce se vrátil do Montany. V Montaně však v prosince téhož roku skončil a v létě 2015 se vrátil do Izraele.\n\n"}
{"id": "935007", "url": "https://cs.wikipedia.org/wiki?curid=935007", "title": "Josef Pražák", "text": "Josef Pražák\n\nJosef Pražák (2. června 1836 Choroušky – 7. ledna 1886 Choroušky) byl rakouský a český politik, v 70. a 80. letech 19. století poslanec Českého zemského sněmu, jeden z prvních zvolených zákonodárců za mladočeskou stranu.\n\nProfesně působil původně jako sedlák na Mělnicku. Po dobu dvaceti let byl členem okresního zastupitelstva v Mělníku a dva roky i okresním starostou. Do této funkce byl zvolen roku 1884. Jako okresní starosta se uvádí i v roce 1886, kdy zemřel. Inicioval zřízení vinařské školy, reálného gymnázia a železného mostu přes Labe v Mělníku. Jeho zásluhou je také založení okresní hospodářské záložny, kterou zpočátku sám vedl.\n\nSám byl odborníkem na hydrozoologii (studoval listonoha letního), geologii, paleontologii (byly po něm pojmenovány tři zkaměněliny) a botaniku (sestavil herbář z místních rostlin). Byl spolupracovníkem přírodovědce dr. Antonína Friče. Přispíval do časopisů Živa a Vesmír. Psal rovněž verše a překládal z němčiny.\n\nV 70. letech 19. století se zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Mělník – Roudnice). Mandát obhájil za týž obvod i ve volbách roku 1872. V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně opět zvolen v doplňovacích volbách roku 1873. Opět bojkotoval sněm a přišel o mandát. V doplňovacích volbách roku 1874 byl na sněm zvolen znovu. Nyní reprezentoval nově vzniklou mladočeskou stranu (Národní strana svobodomyslná), která odmítala pokračující bojkot zemského sněmu a sedm jejích zvolených zákonodárců (včetně Pražáka) se proto 15. září 1874 aktivně ujalo výkonu svých mandátů. Za mladočechy uspěl ve svém obvodu i ve volbách roku 1878 a volbách roku 1883. Na sněmu prosadil krácení pozemkové daně, zrušení školného a novelu zákona o honitbě.\n"}
{"id": "935008", "url": "https://cs.wikipedia.org/wiki?curid=935008", "title": "Alena Plháková", "text": "Alena Plháková\n\nAlena Plháková (* 27. února 1954, Vsetín) je česká psycholožka působící na Katedře psychologie Univerzity Palackého v Olomouci. Je autorkou \"Učebnice obecné psychologie\", sloužící často jako učebnice základních kurzů psychologického studia.\n\nV letech 1969–1973 navštěvovala gymnázium ve Zlíně. Od roku 1973 studovala psychologii na Filozofické fakultě Univerzity Palackého v Olomouci. V průběhu let 1978–2000 získala postupně tituly PhDr. a doc. v Olomouci a v Brně na Masarykově univerzitě získala titul CSc. 2. března 2009 byla jmenována profesorkou v oboru klinické psychologie tehdejším prezidentem České republiky Václavem Klausem.\n\nV rámci postgraduálního studia absolvovala kurz hypnózy pod vedením prof. Stanislava Kratochvíla.\n\nMezi léty 1978–1981 pracovala v Pedagogicko-psychologické poradně ve Zlíně a poté působila v Psychiatrické léčebně v Kroměříži jako klinická psycholožka do roku 1985 u prof. Kratochvíla. Následující čtyři roky se zabývala poradenstvím v Manželské a předmanželské poradně v Kroměříži. Od roku 1995 působí v Olomouci, nejprve rok na Katedře psychologie a patopsychologie Pedagogické fakulty a poté na Katedře psychologie Filozofické fakulty. Přednáší obecnou a kognitivní psychologii, dějiny psychologie a psychodynamické teorie osobnosti. Také vede studentské práce, zabývá se výzkumem a působí ve studentské poradně. Je autorkou publikací \"Učebnice obecné psychologie\", \"Dějiny psychologie\" a dalších monografií. Jejími oblastmi zájmu jsou především psychodynamická teorie a výklad snů, inteligence a kreativita. Věnovala se také psychologii maskulinity a feminity, psychologii vědy a českým dějinám psychologie, především osobností Vladimíra Tardyho.\nMá ráda staré filmy, například z Hitchcockovy produkce; chov psů, fotografování a rodinu.\n\n\nMimo jiné přispívá prof. Alena Plháková do odborných časopisů. V budoucnu by ráda napsala knihu o inteligenci a tvořivosti a feministické psychologii a přepracovala \"Dějiny psychologie\" a \"Učebnici obecné psychologie\".\n\n"}
{"id": "935019", "url": "https://cs.wikipedia.org/wiki?curid=935019", "title": "The Kills", "text": "The Kills\n\nThe Kills je britsko-americká rocková skupina, založená v roce 2000 britským kytaristou Jamie Hincem a americkou zpěvačkou Alison Mosshart. Své první album skupina vydala v roce 2003 a neslo název \"Keep on Your Mean Side\"; následovala alba \"No Wow\" (2005), \"Midnight Boom\" (2008), \"Blood Pressures\" (2011) a zatím posledním je \"Ash & Ice\" z roku 2016. Jejich píseň „Cheap and Cheerful“ byla použita v epizodě „Šťastná třináctka“ seriálu \"Dr. House\", písně „Future Starts Slow“ a „No Wow“ zazněly v seriálu \"Lovci zločinců\". Pro změnu jejich velký hit „Doing It To Death“ zazněl v sedmé epizodě sedmé řady populárního amerického seriálu \"Shameless\". V květnu 2017 vystoupilo duo jako jeden z hostů při koncertu velšského hudebníka Johna Calea v Liverpoolu.\n\n\n"}
{"id": "935022", "url": "https://cs.wikipedia.org/wiki?curid=935022", "title": "Strada", "text": "Strada\n\nStrada (ital. silnice) může znamenat:\n\n\n"}
{"id": "935025", "url": "https://cs.wikipedia.org/wiki?curid=935025", "title": "Clare Groganová", "text": "Clare Groganová\n\nClare Patricia Groganová (* 17. března 1962, Glasgow) je skotská herečka a zpěvačka.\n\nPůvodně pracovala jako servírka v baru, kde ji objevil Bill Forsyth a obsadil ji do hlavní ženské role v romantické komedii \"Gregory's Girl\". Nejznámější postavou, kterou hrála, je Kristina Kochanská v první řadě seriálu \"Červený trpaslík\". Hrála také v seriálech \"Taggart\", \"EastEnders\" a \"Skins\" a ve filmu \"Druhá šance na lásku\". V letech 1981—1983 zpívala ve skupině Altered Images, která byla významným představitelem novovlnné hudby ve Skotsku. Jejím manželem je hudebník Steve Lironi, v roce 2005 adoptovali dceru Lucii.\n\n"}
{"id": "935031", "url": "https://cs.wikipedia.org/wiki?curid=935031", "title": "Hypacrosaurus", "text": "Hypacrosaurus\n\nHypacrosaurus (\"téměř nejvyšší ještěr\") byl rod ptakopánvého ornitopodního dinosaura z období svrchní křídy (geologický věk kampán až maastricht, asi před 72 až 67 miliony let).\n\nZkameněliny tohoto dinosaura byly objeveny v USA (Montana) a v Kanadě (provincie Alberta). Jednalo se o poměrně velkého hadrosaurida, dosahujícího délky přes 8 metrů a hmotnosti až kolem 3400 kg. V současnosti známe i kostřičky mláďat a zkamenělá vejce i hnízdiště hypakrosaurů. Nálezy také dokazují, že se tito býložravci stávali příležitostnou kořistí velkých tyranosauridů.\n\nTypový druh \"H. altispinus\" formálně popsal paleontolog Barnum Brown v roce 1913. Další druh, \"H. stebingeri\", byl pak popsán roku 1994 paleontology Philipem J. Curriem a Jackem Hornerem. Blízkými příbuznými tohoto lambeosaurina jsou zejména rody \"Lambeosaurus\" a \"Corythosaurus\". Druh \"H. altispinus\" je znám ze souvrství Horseshoe Canyon a rozpětí jeho existence činí dle moderního datování dobu před 71,5 až 69,6 milionu let.\n\n\n"}
{"id": "935034", "url": "https://cs.wikipedia.org/wiki?curid=935034", "title": "József Bozsik", "text": "József Bozsik\n\nJózsef Bozsik (28. listopad 1925, Budapešť – 31. květen 1978, Budapešť) byl maďarský fotbalista a později trenér. Hrával na pozici záložníka. Měl přezdívku \"Cucu\".\nS maďarskou fotbalovou reprezentací vybojoval stříbrnou medaili na mistrovství světa roku 1954., na tomto turnaji byl též zařazen do all-stars týmu. Získal rovněž zlatou medaili na fotbalovém turnaji letních olympijských her v Helsinkách roku 1952. Hrál též na světovém šampionátu roku 1958.. Maďarsko reprezentoval ve 101 zápasech, což je maďarský rekord. Nastřílel 11 reprezentačních branek.\n\nCelou svou fotbalovou kariéru (1943–1962) strávil v jediném klubu: Honvédu Budapešť (jež původně nesl název Kispesti AC). Na jeho počest byl stadion Honvédu v roce 1986 přejmenován na stadion Józsefa Bozsika.\n\nV anketě Zlatý míč, která hledala nejlepšího fotbalistu Evropy, skončil v roce 1956 šestý.\n\n"}
{"id": "935035", "url": "https://cs.wikipedia.org/wiki?curid=935035", "title": "Krtovce", "text": "Krtovce\n\nKrtovce jsou obec na Slovensku. Leží v okrese Topoľčany v Nitranském kraji, asi 12 kilometrů západně od Topoľčan. V roce 2011 zde žilo 303 obyvatel.\n\nPrvní písemná zmínka pochází z roku 1156, kdy je obec doložena jako \"Kortouc\". Obec patřila k nitranskému hradu, mezi lety 1349–1554 pak ke zoborskému klášteru, později pánům na Levici, v 19. století pak rodům Benickovců a Berényiovců.\n\nNachází se zde římskokatolický kostel Panny Marie Růžencové, jenž byl postaven i vysvěcen v roce 1869. V roce 1971 proběhla jeho generální oprava.\n"}
{"id": "935037", "url": "https://cs.wikipedia.org/wiki?curid=935037", "title": "Libor Halík", "text": "Libor Halík\n\nLibor Serafim Halík (* 30. prosince 1966 Praha) byl knězem Pravoslavné církve v českých zemích a na Slovensku a je známý svým veřejným vystupováním proti umělým potratům a imigrantům. Bývá hostem různých televizních pořadů na toto téma, ale největší pozornosti médií vzbuzuje pro jeho veřejný občanský protest před brněnskou porodnicí na Obilním trhu. Od r. 2003 sám nebo se skupinou sympatizantů zde hlasitě zpívají žalmy, modlí se a rozdávají informační letáky. Za tyto aktivity je kritizován především z důvodů vysoké hlasitosti projevu svobodného názoru. Při protestech používá i megafon.\n\nLibor Halík usiluje o zákaz umělých potratů a jde tedy o pro-life aktivistu. Vystupoval také proti uzákonění registrovaného partnerství, což někteří označili jako šikanu a jeho výroky jako militantní a nepravdivé.\n\nJeho dvouhodinový téměř každodenní protest budí smíšené reakce. Brněnští občané na něj podali stovky stížností a spor s městem došel až k soudu. Za své postoje byl urážen, napaden a bylo mu vyhrožováno zabitím. Mezi lety 2003 a 2006 byl třikrát v konfliktu s anarchisty. Libor Halík je účastníkem Pochodů pro život.\n\nO knězi byl natočen krátký dokumentární film Pulec, králík a Duch svatý, který v r. 2007 odvysílala i Česká televize.\n\nEkumenický křesťanský portál Grano Salis, na který sám přispíval, mu udělil v r. 2008 anticenu Zlatá slza za sérii homofobních článků na tomto portále.\n\nNarodil se 30. prosince 1966 v Praze. Matce prý narození syna sdělil anděl. Přesto byl vychováván v ateismu. Dětství prožil v Horních Počernicích. V Boha uvěřil v r. 1984. Ještě než se stal členem pravoslavné církve, navštěvoval coby věřící Církev bratrskou. V r. 1988 byl na vojně (po neznámou dobu). Roku 1995 byl v Olomouci ustanoven (vysvěcen) pravoslavným biskupem Kryštofem na presbytera (kněze).\nTitul philosophiae doctor (Ph.D.) získal na Pravoslávnej bohosloveckej fakulte Prešovské univerzity na Slovensku v roce 2002. Svou disertační práci měl na téma „Nepřátelé rodiny“ (o úpadku rodin a vymírání kdysi křesťanského národa v souvislostech s umělými potraty, rozvody, nekladení důrazu na mateřství, předmanželský sex, stejnopohlavní sex apod.). V České republice pracoval řádný duchovní správce olomoucko-brněnské eparchie. Je ženatý a má šest dětí (čtyři syny a dvě dcery). V roce 2004 Pravoslavná církevní obec v Brně se od Halíka distancuje v prohlášení o neslučitelnosti jeho činnosti s povoláním pravoslavného duchovního Pravoslavné církve v českých zemích a na Slovensku. Umí ruský jazyk.\n\nHalíkův duchovní vzor je svatý Serafim Sarovský.\n\nVedle občanský protestů v Brně byl také několikrát v Praze „U Apolináře“ (Gynekologicko-porodnická klinika VFN).\n\nSvé osobní přesvědčení proti umělým potratům dal také najevo poslancům Parlamentu ČR v r. 2004 rozesíláním emailů s výzvami k podpoře zákona o Omezení provádění umělých potratů v ČR.\n\nJeho veřejné protesty proti umělým potratům schvaluje a uděluje mu požehnání biskup Simeon. Protesty provádí vždy ve svém kněžském rouchu (klerice). Dle svých slov protesty mají smysl — více než deseti ženám rozmluvil umělý potrat (údaj k r. 2006).\n\nHalík se také ohradil proti textu knihy „Čítanka 8 pro ZŠ a víceletá gymnázia“. Čítanka s texty známého satirika François Cavanna prý uráží a hanobí jméno Ježíše Krista. Nakladatelství Fraus, které tuto čítanku vydalo, zvažovalo žalobu na Libora Halíka, ale nakonec k ní nedošlo.\n\nOrganizuje také modlitební pochody od kostela na porodnici na Obilním trhu.\n\n"}
{"id": "935041", "url": "https://cs.wikipedia.org/wiki?curid=935041", "title": "Zvjezdan Misimović", "text": "Zvjezdan Misimović\n\nZvjezdan Misimović (srbskou cyrilicí Звјездан Мисимовић; * 5. června 1982, Mnichov, Západní Německo) je bosenský fotbalový záložník a reprezentant, který hraje v čínském klubu Guizhou Renhe FC. Je aktuálně fotbalistou s nejvíce starty za bosenský národní tým. Účastník Mistrovství světa 2014 v Brazílii.\n\nNarodil se v Mnichově do rodiny bosenských Srbů, kteří sem přišli za prací koncem 60. let 20. století.\n\nV Německu hrál za kluby Bayern Mnichov, VfL Bochum, 1. FC Norimberk a VfL Wolfsburg. Ve Wolfsburgu vytvořil bosenskou dvojici s Edinem Džekem (který je bosenský muslim) v úspěšné sezóně 2008/09, ve které Wolfsburg získal bundesligový titul.\n\nMezi jeho další angažmá patří turecké Galatasaray SK (2010–2011), ruské Dynamo Moskva (2011–2012) a čínský klub Guizhou Renhe FC.\n\nZvjezdan Misimović byl do roku 2002 členem jugoslávských mládežnických výběrů U18 a U21. Zúčastnil se Mistrovství Evropy hráčů do 19 let 2001 ve Finsku, kde mladí Jugoslávci obsadili čtvrté místo. V reprezentaci U21 odehrál několik závěrečných minut v jediném zápase v listopadu 2002 proti Francii, poté mu trenér Vladimir Petrović sdělil, že má nadváhu, je pomalý a arogantní.\n\nKoncem roku 2003 a začátkem 2004 Misimović stále nehrál v žádné seniorské reprezentaci. V klubové tělocvičně Bayernu Mnichov jej oslovil tehdejší spoluhráč Hasan Salihamidžić, zda by nechtěl reprezentovat Bosnu a Hercegovinu. Zvjezdan souhlasil.\n\nV bosenském reprezentačním A-mužstvu debutoval pod trenérem Blažem Sliškovićem proti domácímu týmu Makedonie 18. února 2004, kde nastoupil na hřiště v 61. minutě. Bosna a Hercegovina prohrála tento přátelský zápas 0:1.\n\nMisimović patří mezi nemnoho bosenských hráčů, kteří v národním dresu docílili hattricku (mj. Elvir Bolić, Elvir Baljić, Zlatan Muslimović, Vedad Ibišević, Edin Džeko). Podařilo se mu to 10. září 2008 v domácím kvalifikačním utkání proti Estonsku. Svými brankami pomohl k drtivému vítězství 7:0.\n7. září 2012 vstřelil dva góly domácímu Lichtenštejnsku, Bosna rozstřílela v kvalifikačním utkání domácí celek 8:1. 6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Celkem v kvalifikaci na MS 2014 nastřílel 5 gólů, čímž přispěl k historicky prvnímu postupu Bosny a Hercegoviny na mundial.\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F. Po světovém šampionátu ukončil v srpnu 2014 reprezentační kariéru.\n\n"}
{"id": "935046", "url": "https://cs.wikipedia.org/wiki?curid=935046", "title": "Jaheim", "text": "Jaheim\n\nJaheim Hoagland (* 26. května 1978, New Brunswick, New Jersey, USA) je americký R&B zpěvák.\n\nVyrůstal v rámci 176 Memorial Parkway Homes (projekt veřejného bydlení). Jeho otec zemřel v roce 1981, když mu byly jen dva roky. Pochází z hudební rodiny. Jeho dědeček, Victor Hoagland, zpíval s mnoha top skupinami, včetně The Drifters a jejich rodinné oslavy byly vždy velkými songfesty. Zpívání na rodinných oslavách a místních talentových festivalů jej přivedlo až do divadla Apollo do talentové show. Zpěvák, jehož hlas se podobal mixu Teddy Pendergrasse a Luther Vandrosse, zvítězil v soutěži když mu bylo 15 let.\n\nV roce 1993 mu zemřela matka. V roce 1997 vytvořil první demo snímky, které vedly k smlouvě s Divine Mill, což byla divize Warner. \"Ghetto love\" jeho první album, představovalo hvězdné složení spolutvůrců, které zahrnovala RL z Next, Blackstreet a Darren a Cliff Lightyho. Úspěch R&B/hip-hop singlu 'Could it be\" dosáhlo pozice devět v hitparádě Billboard 200. Jeho druhé album \"Still Ghetto\"vyšlo v listopadu 2002. Dalším hitem první desítky byly dva singly v Top 40, \"Fabulous\" a 'Anything\". Album \"Ghetto Classics\" následovala na počátku roku 2006 a stalo se jeho prvním albem Number One. Album \"The making of man\" které vyšlo v prosinci 2007 je ve znamení nahrávek klasických R&B songů od Bobby Womacka a dalších klasických hvězd Atlantic. Na konci roku 2009 vydal singl \"Ain´t leavin you\", což znamenalo blízké vydání alba \"Another round\" které následovalo v únoru 2010. Byl to jeho páté Top Ten R&B album. Jeho šesté album \"Apprication day\" vyšlo v září 2013.\n\n"}
{"id": "935048", "url": "https://cs.wikipedia.org/wiki?curid=935048", "title": "Trnávka (přítok Hasinského potoka)", "text": "Trnávka (přítok Hasinského potoka)\n\nTrnávka je potok a pravostranný přítok Hasinského potoka v okrese Mladá Boleslav ve Středočeském kraji. Délka jeho toku činí zhruba 5,4 km. Plocha jeho povodí měří 6,8 km².\n\nPotok pramení jižně od Lhotek, poblíž \"Telibského dvora\", na Chloumeckém hřbetu. Teče převážně jihovýchodním směrem. Ze hřbetu odtéká prohlubujícím se údolím. Krátce po vývěru napájí \"Hluboký rybník\", první ze soustavy sedmi většinou menších rybníků na svém toku. Třetí rybník v pořadí je napájen také levostranným přítokem, který předtím sám napájí vedlejší rybník. Poslední dva rybníky jsou pojmenované \"Plíhal\" a větší \"Pilový rybník\" (jižně od něj je ještě další rybníček na pravostranném přítoku), který je již v zástavbě obce Ujkovice. Po opuštění obce se potok stáčí k severovýchodu a ústí do velkého \"Borečovského rybníka\", a tím do Hasinského potoka.\n"}
{"id": "935053", "url": "https://cs.wikipedia.org/wiki?curid=935053", "title": "Get Real", "text": "Get Real\n\nGet Real (tj. \"Buď sám sebou\") je britský hraný film z roku 1999, který režíroval Simon Shore. Scénář napsal Patrick Wilde podle své knihy \"What's Wrong With Angry?\" z roku 1992. Hlavním hrdinou filmu je teenager Steven, který se vyrovnává se svou homosexualitou.\n\nŠestnáctiletý student Steven Carter je gay, což o sobě ví od svých jedenácti let. V malém anglickém městě Basingstoke v hrabství Hampshire je to pro něj zásadní problém. O jeho tajemství ví pouze jeho kamarádka Linda. Ačkoliv je pohledný a inteligentní, nesportuje a je introvert, takže je ve škole terčem útoků starších spolužáků. Jednoho dne náhodou zjistí, že John Dixon, idol dívek na celé škole a sportovec je také gay a zamilují se do sebe. Protože si John buduje svou macho fasádu, musejí se scházet naprosto utajeně a John ve škole předstírá, že Stevena vůbec nezná. Na jedné školní párty se o Stevena začne zajímat spolužačka Jessica, se kterou se zná z redakce školního časopisu. Jessice posléze řekne, že je gay, ale nesmí prozradit, s kým chodí. Jessica se dovtípí, že tím člověkem je John. Steven anonymně donese do školního časopisu článek o problémech homosexuální mládeže, ale ředitel jej zakáže otisknout. Steven na výročním předávání cen nejlepším žákům veřejně řekne, že článek napsal on a že je gay. John ani přesto nenajde odvahu ke coming outu, proto se spolu rozcházejí.\n\n"}
{"id": "935054", "url": "https://cs.wikipedia.org/wiki?curid=935054", "title": "SPJ-1", "text": "SPJ-1\n\nSPJ-1 (odvozeno od \"Sinclair Professional Joystick\"), označovaný také jako Sinclair SPJ-1, je joystick pro počítač Sinclair PC 200. Joystick byl společně s počítačem Sinclair PC 200 uveden na trh v listopadu 1988. Na rozdíl od joysticků SJS-1 a SJS-2 se jedná o analogový joystick se dvěma potenciometry pro ovládání pohybu ve směru os X a Y. K tomu má tři nezávislá tlačítka pro tři různé akce.\n\nJoystick byl součástí balíčku \"Sinclair PP201\" (\"Sinclair Professional Promotion Pack\"), který kromě joysticku SPJ-1 obsahoval profesionální organizér a čtyři hry pro porčítač Sinclair PC 200.\n\nJoystick je možné připojit k počítačům Amstrad 464plus, Amstrad 6128plus a herní konzoli Amstrad GX4000, které mají port pro analogový joystick.\n\n"}
{"id": "935055", "url": "https://cs.wikipedia.org/wiki?curid=935055", "title": "Seznam kulturních památek v Klášterci nad Ohří", "text": "Seznam kulturních památek v Klášterci nad Ohří\n\n"}
{"id": "935056", "url": "https://cs.wikipedia.org/wiki?curid=935056", "title": "Amstrad CPC 464", "text": "Amstrad CPC 464\n\nAmstrad CPC 464 je počítač z rodiny počítačů Amstrad CPC. Jedná se o první počítač z této řady. Počítač existuje i ve vylepšené verzi označené jako Amstrad 464plus (u označení plusové řady nebyla používaná zkratka CPC). Kvůli podmínkám na španělském trhu v době uvedení počítače na trh se počítač vyráběl ve speciální variantě pro tento trh ve variantě označované jako Amstrad CPC 472.\n\nPočítač má tři grafické režimy\n\nPočítač má nastavitelnou barevnou paletu, je možné nastavit, které barvy jsou aktuálně používány. Stejně tak je možné nastavit barvu okraje. Teoreticky je možné vybírat z palety 32 barev, fakticky je barev pouze 27, zbývající jsou pouze duplikáty v paletě již existujících barev. Barvy jsou určeny nastavením jednotlivých složek RGB, kdy každá složka je buď vypnutá, zapnutá s poloviční intenzitou nebo zapnutá s plnou intenzitou.\n\nAmstrad 464plus má barevnou paletu o rozsahu 4096 barev, kdy intenzita každé složky RGB může být nastavena na jednu z 16 možných intenzit. Amstrad 464plus má navíc podporu sprajtů, scrollování a rozdělování obrazu.\n\n\nV prvních návrzích byl počítač navrhován s procesorem 6502, ke změně na procesor Z80 došlo až v průpběhu vývoje.\n\nK počítači je možné připojit dva joysticky prostřednictvím jediného konektoru. K připojení dvou joysticků je tak nutné buď použít rozdvojovací kabel nebo v případě digitálního joysticku joystick JY-2, který obsahuje konektor pro připojení druhého joysticku.\n\nAmstrad 464plus má navíc ještě port pro analogové joysticky. Má také zvláštní konektor pro druhý digitální joystick, nicméně připojení dvou joysticků do jednoho konektoru jako u CPC 464 je také možné.\n\nProtože procesor Z80 umožňuje adresovat pouze 64 KiB paměti, je celá paměť o velikosti 96 KiB rozdělena na stránky o velikosti 16 KiB, do kterých se v případě potřeby připíná paměť ROM místo paměti RAM.\n\nOd adresy 0 do adresy 16383 je možné připojit jednu stránku paměti ROM (ROM D), druhou část paměti ROM (ROM H) je možné připojit od adresy 49152 do adresy 65535. Technicky je umožněna existence až 256 stránek paměti ROM H připojitelných od adresy 49152, které mohou být využity periferiemi.\n\nKe stránkování paměti je použity porty 7Fxx a DFxx (šestnáctkově). Port DFxx slouží k nastavení čísla stránky ROM H připojované do paměťového prostoru od 49152 do 65535. Význam jednotlivých bitů hodnoty odeslané na port 7Fxx je následující:\n\nVideopaměť může být umístěna do kterékoliv části paměti.\n\nNastavení barvy k příslušnému barevnému indexu a nastavení barvy okraje se provádí pomocí portu 7Fxx (stejný port jako pro stránkování paměti a výběr grafického režimu).\n\nPočítač bez připojených dalších periférií sám o sobě využívá následující porty:\n\"Pozn.:\" bity označené jako AA určují konkrétní port z daného rozsahu.\n\nRozšířené registry hardware počítače 464plus nejsou mapovány na porty, ale do paměťového prostoru do oblasti od adresy 32768 do adresy 49151.\n\nS příchodem počítačů Amstrad CPC 6128 vznikaly rozšíření paměti pro počítače Amstrad CPC 464 o 64 KiB, o 128 KiB až o 512 KiB. Připojování přídavné paměti vycházelo ze stránkování počítačů Amstrad CPC 6128. Výrobu těchto rozšíření paměti začala jako první firma DK'tronics.\n\nKe stránkování rozšířené paměti se používal port 7Fxx:\nKvůli poplatkům za počítače s pamětí RAM 64 KiB na počítače dovážené do Španělska, vyráběl Amstrad speciální verzi počítače Amstrad CPC 464 pro španělský trh. Tato verze obsahovala navíc 8 KiB paměti RAM, která ale nebyla elektricky připojena, a počítač byl označován jako Amstrad CPC 472.\n\n"}
{"id": "935057", "url": "https://cs.wikipedia.org/wiki?curid=935057", "title": "Seznam kulturních památek v Libědicích", "text": "Seznam kulturních památek v Libědicích\n\n"}
{"id": "935061", "url": "https://cs.wikipedia.org/wiki?curid=935061", "title": "Inves Spectrum+", "text": "Inves Spectrum+\n\nInves Spectrum+ je počítač vyráběný společností Investrónica, která se podílela na vývoji počítače Sinclair ZX Spectrum 128K+. Počítač Inves Spectrum+ začala společnost vyrábět po té, co Clive Sinclair prodal práva k výrobě počítačů Sinclair společnosti Amstrad.\n\nPočítač je podobný počítači Sinclair ZX Spectrum+ a má vestavěný interface pro Kempston joystick., Klávesnice počítače je plně španělská a chybová hlášení počítače jsou přeložena do španělštiny. Paměť ROM počítače ale není shodná s pamětí ROM španělské verze počítače Sinclair ZX Spectrum+. Odlišnosti v obsahu paměti ROM způsobují nekompatibilitu s některými programy. Problémy s kompatibilitou se vyskytují např. u her Commando, Bomb Jack či Top Gun.<ref name=\"alchnews33/z88user7_sendintheclones\"></ref> Kvůli problémům s autorskými právy má počítač místo obvodu ULA od firmy Ferranti obvod ULA navržený společností Texas Instruments.\n\nPaměť počítače je tvořena dvěma čipy 4464, počítač tedy obsahuje 64 KiB paměti RAM, ovšem 16 KiB není přístupných. Počítač obsahuje chybu, která umožňuje zablokovat odeslání hodnot na port 254.\n\nPočítač se neprodával příliš dobře, neboť v době jeho uvedení na trh už existovaly počítače se 128 KiB paměti a objevovaly se první počítače Amiga.\n\n\n"}
{"id": "935062", "url": "https://cs.wikipedia.org/wiki?curid=935062", "title": "Amstrad", "text": "Amstrad\n\nAmstrad Plc je britský výrobce elektroniky. Společnost byla založena v roce 1968 Alanem Sugarem. Název firmy je odvozen od \"Alan Michael Sugar Trading\".\n\nSpolečnost vstoupila i na trh počítačů s počítačem Amstrad CPC 464, který byl následován počítači Amstrad CPC 664, Amstrad CPC 6128. V roce 1987 společnost Amstrad koupila od Cliva Sinclaira práva k výrobě počítačů Sinclair ZX Spectrum. V době kolem převzetí autorských práv se spekulovalo o tom, že by Amstrad mohl vyrábět ZX Spectrum se dvěma integrovanými mechanikami ZX Microdrive v obalu od počítače Sinclair QL nebo počítač \"Amstrad CPC 464+\", který by měl režim práce kompatibilní se ZX Spectrem. Amstrad řadu ZX Spectrum zachoval jako nezávislou řadu počítačů s tím, že řada Amstrad CPC byla určena pro profesionální použití a řada Sinclair ZX Spectrum pro zábavu. Prvním počítačem z řady ZX Spectrum vyráběný společností Amstrad je počítač Sinclair ZX Spectrum +2 s integrovaným magnetofonem. Později ho následovaly počítače Sinclair ZX Spectrum +3 a Sinclair ZX Spectrum +2A. Amstrad vyráběl tyto počítače místo ve Velké Británii na Tchaj-wanu, což znamenalo zvýšení kvality počítačů této řady. Později byla výroba počítačů přesunuta do Číny a počítače Sinclair ZX Spectrum +2A začaly být označovány jako Sinclair ZX Spectrum +2B. Po převzetí počítačové divize Sinclair Research Amstradem španělská společnost Investrónica, která se podílela na vývoji počítače Sinclair ZX Spectrum 128K+, vypustila na trh počítač Inves Spectrum+.<ref name=\"alchnews33/z88user7_sendintheclones\"></ref>\n\n\n\n\n"}
{"id": "935063", "url": "https://cs.wikipedia.org/wiki?curid=935063", "title": "Okolo Slovenska", "text": "Okolo Slovenska\n\nOkolo Slovenska je etapový závod v silniční cyklistice, nejdůležitější na Slovensku. Mezinárodní cyklistická unie ho od roku 2002 řadí do kategorie 2.2. Jezdí se od roku 1954 s přestávkou v letech 1961 až 1963. Původně se konal v červnu, pak byl posunut na konec léta kvůli přípravě na mistrovství světa v silniční cyklistice, v poslední době se organizátoři vrátili k červnovému termínu. Vítězem 57. ročníku v roce 2013 se stal český závodník Petr Vakoč.\n\n"}
{"id": "935064", "url": "https://cs.wikipedia.org/wiki?curid=935064", "title": "Gyula Grosics", "text": "Gyula Grosics\n\nGyula Grosics (4. února 1926 Dorog − 13. června 2014 Budapešť) byl maďarský fotbalista, brankář.\nS maďarskou fotbalovou reprezentací vybojoval stříbrnou medaili na mistrovství světa roku 1954. Na tomto turnaji byl též zařazen do all-stars týmu. Získal rovněž zlatou medaili na fotbalovém turnaji letních olympijských her v Helsinkách roku 1952. Hrál též na světovém šampionátu roku 1958 a 1962. Maďarsko reprezentoval v 86 zápasech. To je třetí největší počet startů v historii maďarské reprezentace.\n\nV anketě Zlatý míč, která hledala nejlepšího fotbalistu Evropy, skončil v roce 1961 desátý. Mezinárodní federace fotbalových historiků a statistiků ho roku 1999 vyhlásila 18. nejlepším brankářem 20. století.\n\nMěl přezdívku \"Fekete Párduc\" (\"Černý panter\").\n\n"}
{"id": "935066", "url": "https://cs.wikipedia.org/wiki?curid=935066", "title": "The Great American Eagle Tragedy", "text": "The Great American Eagle Tragedy\n\nThe Great American Eagle Tragedy je druhé a poslední studiové album amerického psychedelické rockové skupiny Earth Opera, vydané v roce 1969 u vydavatelství Elektra Records. Na albu již nehraje Bill Stevenson. Jeho producentem byl stejně jako u předchozí desky Peter K. Siegel a mimo členů kapely na něm hráli například John Cale a Bill Keith.\n\n"}
{"id": "935067", "url": "https://cs.wikipedia.org/wiki?curid=935067", "title": "Radu II.", "text": "Radu II.\n\nRadu II., zvaný \"Plešatý\", (rumunsky: \"Radu al II-lea Prasnaglava\"; † 1427) byl kníže Valašského knížectví.\n\nNa trůn se dostal díky podpoře Osmanské říše, kde působil jako vazal. Je považován za panovníka, který ustanovil kontrolu Osmanské říše nad Valašským knížectvím. O jeho životě se mnoho neví a ani příbuzní (bratranec Dan II.) o něm hodně nemluvili. Jisté je jen to, že během jeho vlády se často měnily hranice jeho knížectví.\n\n"}
{"id": "935068", "url": "https://cs.wikipedia.org/wiki?curid=935068", "title": "Michal I. (Valašsko)", "text": "Michal I. (Valašsko)\n\nMichal I. (rum. Mihail I. ; † 1420) byl kníže Valašského knížectví, který se na jeho trůn dostal po smrti svého otce. Jeho vláda byla sice krátká, ale velmi pohnutá. Během ní navazoval kontakty s Uherskem a moldavským knížectvím, čímž si však znepřátelil Osmanskou říši, která v roce 1419 na Valašsko zaútočila. Nájezdy Osmanů však panovník s pomocí Uherska úspěšně odrážel. O rok později (1420) Osmanská říše opět podnikla nájezd na Valašsko, Sedmihradsko, Banát a moldavské knížectví. Tento nájezd už nedokázal odvrátit a v boji padl. Na trůnu ho vystřídal syn Dana I. – Dan II., který však o moc soupeřil s Radem II., který se vrátil z Osmanské říše, kde byl vazalem.\n\nMichal I. byl posledním valašským knížetem, který spravoval region Banátu a Dobrudže.\n"}
{"id": "935069", "url": "https://cs.wikipedia.org/wiki?curid=935069", "title": "Poločesaná příze", "text": "Poločesaná příze\n\nPoločesaná příze (angl.: \"semiworsted yarn\", něm.: \"Halbkammgarn\") je mykaný výrobek zhotovený s použitím některých prvků z technologie česané vlny. \n\nK výrobnímu zařízení patří (na rozdíl od přádelny česané vlny) \"jednobubnový\" válcový mykací stroj, dvě pasáže protahovacích strojů s hřebenovým ústrojím, (pro jemnější příze) evtl. křídlový stroj a dopřádání na prstencovém nebo rotorovém stroji. \n(Vyčesávání krátkých vláken se neprovádí).\nJako surovina se používají hrubé kříženecké vlny, směsí vlny s umělými vlákny (5-13 dtex), směsí umělých vláken (např. polyester/viskóza) a ve zvláštních případech také směsi s kašmírskou vlnou nebo s angorou. \n\nVýrobky v jemnostech cca 25-1000 tex jsou stejnoměrnější a pevnější než mykané příze (poměrně stejnoměrná délka a méně krátkých vláken), ale jakostní hodnoty česaných přízí nikdy nedosahují. Používají se na ruční pletení, koberce, přikrývky, dekorační tkaniny aj. \n\nPříze vyráběné tzv. \"konvertorovou technologií\" jsou velmi podobné s poločesanými produkty. Pramen vláken předkládaný protahovacím strojům zde přichází od konvertoru (namísto od mykacích strojů), technologie se dá použít jen pro umělá vlákna, v ostatním je shodná se shora popsaným procesem. \n"}
{"id": "935070", "url": "https://cs.wikipedia.org/wiki?curid=935070", "title": "Tonio Borg", "text": "Tonio Borg\n\nTonio Borg (* 12. května 1957) je maltský a evropský politik, evropský komisař pro oblast zdraví.\n\nV minulosti působil jako maltský ministr vnitra, ministr spravedlnosti, ministr zahraničních věcí a vicepremiér (2004–2012). \n"}
{"id": "935074", "url": "https://cs.wikipedia.org/wiki?curid=935074", "title": "Sparklehorse", "text": "Sparklehorse\n\nSparklehorse byla americká rocková skupina, kterou v roce 1995 založil hudebník Mark Linkous. Sestava skupiny byla velmi proměnlivá, jediným stálým členem byl jen Linkous. První album skupina vydala v srpnu 1995 a neslo název \"Vivadixiesubmarinetransmissionplot\". Následovala alba \"Good Morning Spider\" (1998) a \"It's a Wonderful Life\" (2001), na kterém hostovali mj. PJ Harvey, Nina Persson nebo Tom Waits. Dalším albem bylo \"Dreamt for Light Years in the Belly of a Mountain\" (2006), které spolu s Linkousem produkoval Danger Mouse. Sparklehorse a Danger Mouse později vytvořili projekt \"Dark Night of the Soul\". Na zvukové části tohoto projektu se dále podíleli mj. Suzanne Vega, Iggy Pop, Frank Black, Julian Casablancas, Wayne Coyne, nebo David Lynch. Lynch měl na starosti i vizuální část projektu. Poslední album skupina nahrála spolu s rakouským elektronickým hudebníkem Christianem Fenneszem, jako patnáctou část projektu \"In the Fishtank\" nizozemského vydavatelství Konkurrent vydanou roce 2009. Skupina zanikla v roce 2010, poté co Mark Linkous spáchal sebevraždu.\n\n"}
{"id": "935076", "url": "https://cs.wikipedia.org/wiki?curid=935076", "title": "Třída Vauquelin", "text": "Třída Vauquelin\n\nTřída Vauquelin byla třídou „supertorpédoborců“ francouzského námořnictva postavených před druhou světovou válkou. Třídu tvořilo šest jednotek. Všechny byly za války ztraceny.\n\nŠest jednotek této třídy bylo dokončeno v letech 1933–1934.\n\nJednotky třídy \"Vauquelin\":\nPlavidla měla typickou čtyřkomínovou siluetu. Výzbroj tvořilo pět 138,6mm kanónů umístěných v jednodělových věžích. Ty doplňovaly čtyři 37mm kanóny, čtyři 13,2mm kulomety a sedm 550mm torpédometů. K ničení ponorek sloužily dvě skluzavky hlubinných pum. Mohly nést až 50 min. Pohonný systém tvořily dvě turbínová soustrojí a čtyři kotle. Lodní šrouby byly dva. Nejvyšší rychlost dosahovala 37 uzlů.\n"}
{"id": "935077", "url": "https://cs.wikipedia.org/wiki?curid=935077", "title": "Neven Mimica", "text": "Neven Mimica\n\nNeven Mimica (* 12. října 1953 Split Jugoslávie) je chorvatský politik a diplomat, od listopadu 2014 eurokomisař pro mezinárodní spolupráci a rozvoj v Junckerově komisi.\n\nV letech 2001 až 2003 zastával post chorvatského ministra pro integraci do Evropské unie ve vládě Ivici Račana. \n\nOd prosince 2011 do srpna 2013 působil jako vicepremiér zodpovědný za oblast vnitřní, zahraniční a evropské politiky ve vládě Zorana Milanoviće. \n\nMezi červencem 2013 až listopadem 2014 působil v roli evropského komisaře pro ochranu spotřebitele ve druhé Barrosově komisi. \n"}
{"id": "935079", "url": "https://cs.wikipedia.org/wiki?curid=935079", "title": "Třída Aigle", "text": "Třída Aigle\n\nTřída Aigle byla třídou „supertorpédoborců“ francouzského námořnictva postavených před druhou světovou válkou. Třídu tvořilo šest jednotek. Pět bylo za války zničeno, jedna dosloužila na konci 50. let.\n\nŠest jednotek této třídy bylo dokončeno v letech 1931–1932.\n\nJednotky třídy \"Aigle\":\nPlavidla měla typickou čtyřkomínovou siluetu. Výzbroj tvořilo pět 138,6mm kanónů umístěných v jednodělových věžích. Ty doplňovaly čtyři 37mm kanóny, čtyři 13,2mm kulomety a sedm 550mm torpédometů. K ničení ponorek sloužily dvě skluzavky hlubinných pum. Pohonný systém tvořily dvě turbínová soustrojí a čtyři kotle. Lodní šrouby byly dva. Nejvyšší rychlost dosahovala 36 uzlů.\n"}
{"id": "935081", "url": "https://cs.wikipedia.org/wiki?curid=935081", "title": "Seznam kulturních památek v Radonicích (okres Chomutov)", "text": "Seznam kulturních památek v Radonicích (okres Chomutov)\n\n"}
{"id": "935082", "url": "https://cs.wikipedia.org/wiki?curid=935082", "title": "Seznam kulturních památek v Jirkově", "text": "Seznam kulturních památek v Jirkově\n\n"}
{"id": "935083", "url": "https://cs.wikipedia.org/wiki?curid=935083", "title": "Streets of Laredo", "text": "Streets of Laredo\n\n„Streets of Laredo“ (nebo také „Cowboy's Lament“) je americká kovbojská píseň. Slovo Laredo v názvu písně odkazuje na město v americkém státě Texas. Nahrála jí řada hudebníků, mezi které patří John Cale (album \"Honi Soit\", 1981), Jane Siberry (\"Hush\", 2000) nebo Johnny Cash (\"\", 2002). Pod číslem 23650 je píseň zařazena v seznamu Roud Folk Song Index.\n\n"}
{"id": "935084", "url": "https://cs.wikipedia.org/wiki?curid=935084", "title": "Dušan Pařízek", "text": "Dušan Pařízek\n\nDušan Pařízek (* 10. srpna 1971, Brno, Československo) je český divadelní režisér. Do povědomí publika se zapsal především jako ředitel Divadla Komedie a hlavní režisér souboru Pražského Komorního Divadla, který řídil od roku 2002 do roku 2012. Pařízek do České republiky přinesl díla současných středoevropských dramatiků jako například Thomase Bernharda, Wernera Schwaba, George Taboriho či Elfriede Jelinekové. Po odchodu z Prahy se Pařízek uvedl v Curychu moderně zpracovaným Faustem a jedna z jeho posledních her Směšná samota opanovala několik německých divadelních cen. \n\nVystudoval divadelní vědu v Německu a poté pražskou DAMU. V roce 1997 inscenoval pro Divadlo Na Zábradlí hru Wernera Schwaba \"Prezidentky\" a poté několik dalších her téhož autora. Od roku 2002 působil jako ředitel a kmenový režisér pražského Divadla Komedie. \n\nJeho matka je stavební inženýrka, otec vystupoval jako mim v Malé pantomimě brněnské Reduty. V roce 1968 mu komunistický režim zakázal pracovat v tuzemsku, ale výměnou za odevzdávání honorářů jej nechal jezdit po zahraničních festivalech. Cestovat musel vždy sám, rodina na otce čekala ve Zlíně u rodičů matky Dušana D. Pařízka. To se změnilo v první polovině sedmdesátých let, kdy patrně díky byrokratické chybě nebyla z výjezdní doložky vyškrtnuta manželka ani syn. Rodina se stěhovala po svobodné části střední Evropy. Nejprve bydleli ve Vídni, poté v Dortmundu a Stuttgartu. Pařízek nejprve studoval divadelní vědu v Mnichově, později DAMU v Praze. Do Prahy se vrátil v první polovině devadesátých let. \n\nOvlivnila jej německá divadlení reforma \"regietheater\" probíhající v sedmdesátých a osmdesátých letech, jenž definovala podobu angažovaného a politického divadla. V Praze spolupracoval s Janem Grossmanem, divadlem na Zábradlí a Čihoherním klubem. V Komedii se mu podařilo vybudovat svébytnou divadelní scénu, na které vyrostla řada excelentních herců, mezi které se řadí Martin Finger, Ivana Uhlířová, Martin Pechlát, Roman Zach nebo Stanislav Majer. \n\nPařízek se ve své tvorbě nevyhýbá kritice konzumní společnosti a konfrontaci elit. Často se při tom opíral o texty Petera Handkeho, Wernera Schwaba nebo Rainera W. Fassbindera. Kontroverzi vyvolala například inscenace Antiklimax nebo hra Odpad, město, smrt. Činnost jeho působení v Divadle Komedie symbolicky ukončila hra Hodina, ve které jsme osobě nevěděli. \n\nNásledně vyvolala značný zájem jeho inscenace hry \"Zahradní slavnost\" Václava Havla v Národním divadle v Praze. V zahraničí působil zejména v německy mluvících zemích, např. v divadlech v Darmstadtu, Kolíně nad Rýnem, v Curychu, Düsseldorfu, v Brémách či ve Vídni. Jeho inscenace Směšná temnota získala v roce 2015 řadu ocenění časopisu Theater heute - inscenace roku, text roku, nejlepší scénografie a za herecký výkon byla oceněna Stefanie Reinsperger v hlavní roli.\n\nPoslední hra, kterou Pařízek do České republiky přivezl se jmenuje Kauza Schwejk\\Der Fall Švejk. \n\nHodina, ve které jsme o sobě nevěděli (Peter Handke)\n\nProces (Franz Kafka)\n\nSvětanápravce (Thomas Bernhard)\n\nOdpad, město, smrt (Rainer W. Fassbinder)\n\nPodzemní Blues (Peter Handke)\n\nSpílání Publiku (Peter Handke)\n\nNadváha, neforemnost: Nedůležité (Werner Schwab)\n\nAntiklimax (Wener Schwab)\n\nZahradní slavnost (Václav Havel)\n\nKauza Švejk \n\n"}
{"id": "935086", "url": "https://cs.wikipedia.org/wiki?curid=935086", "title": "Asmir Begović", "text": "Asmir Begović\n\nAsmir Begović (* 20. června 1987 Trebinje, SFR Jugoslávie, Bosna a Hercegovina) je bosenský fotbalový brankář a reprezentant, od července 2017 hráč klubu AFC Bournemouth. V současné době je na hostování v italském klubu AC Milán. Účastník Mistrovství světa 2014 v Brazílii.\n\nJeho rodina se i s ním odstěhovala kvůli válce v Bosně a Hercegovině z vlasti do Německa, když mu byly 4 roky. V jeho deseti letech se rodina přestěhovala do kanadského Edmontonu a později se vrátila do Německa, aby se Asmir mohl fotbalově vyvíjet. Nyní je ženatý, jeho manželka Nicolle pochází z Mountain City, Tennessee, USA.\n\nZa sezónu 2012/2013 získal ocenění \"Idol Nacije\" (v překladu \"Idol národa\"), což je cena udělovaná fotbalistovi roku v Bosně a Hercegovině.\n\nV dresu Stoke City FC v anglické Premier League 2. listopadu 2013 odpálil ve 14. sekundě utkání míč po přihrávce vlastního obránce daleko za půlící čáru, odkop skončil v síti za zády soupeřova brankáře Artura Boruce, který jej podcenil (míč jej přeskočil). Zápas Stoke City FC – Southampton FC skončil remízou 1:1, Begović se stal teprve pátým brankářem, jenž v Premier League skóroval. Před ním dali gól brankáři Peter Schmeichel, Tim Howard, Brad Friedel a Paul Robinson.\n\nV červenci 2015 přestoupil do Chelsea FC, odkud v témže období odešel Petr Čech. Debutoval 8. srpna 2015 v zápase proti Swansea City, když v 54. minutě vystřídal Oscara, aby nahradil brankáře Thibauta Courtoise, který byl vyloučen po zákroku ve vlastním vápně na Gomise. Nařízenou penaltu se mu chytit nepodařilo a zápas skončil remízou 2:2. V sezóně 2015/2016 odehrál celkem 25 soutěžních zápasů, ve kterých dostal 29 gólů a osmkrát udržel čisté konto. S Chelsea vyhrál v sezóně 2016/2017 ligový titul.\n\nV červenci 2017 přestoupil do klubu AFC Bournemouth, kde již v minulosti působil.\n\nAsmir Begović byl v letech 2004–2007 členem kanadského mládežnického výběru U20. Zúčastnil se Mistrovství světa hráčů do 20 let 2007 v Kanadě, kde jeho tým skončil bez bodu na poslední čtvrté příčce základní skupiny A. Následovaly nominace do reprezentačního A-týmu Kanady, kde ale neodchytal ani minutu, neboť přednost dostával Lars Hirschfeld.\n\nPoté dostal nabídku od fotbalového svazu Bosny a Hercegoviny a po určitých peripetiích ji přijal. V bosenském reprezentačním A-mužstvu debutoval pod trenérem Miroslavem Blaževićem proti domácímu Estonsku 10. října 2009, kde nastoupil na hřiště v 92. minutě. Bosna a Hercegovina vyhrála tento kvalifikační zápas 2:0.\n\n6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Měl podíl na historicky prvním postupu Bosny a Hercegoviny na mundial (definitivní jistota nastala po posledním kvalifikačním utkání s Litvou).\n\nZúčastnil se Mistrovství světa 2014 v Brazílii, kde byl brankářskou jedničkou. Bosna obsadila se 3 body nepostupové třetí místo v základní skupině F.\n\n\n\n\n\n"}
{"id": "935091", "url": "https://cs.wikipedia.org/wiki?curid=935091", "title": "Libor Grubhoffer", "text": "Libor Grubhoffer\n\nLibor Grubhoffer (* 30. dubna 1957 Polička) je český vědec a pedagog, v letech 2012 až 2016 rektor Jihočeské univerzity v Českých Budějovicích.\n\nVystudoval biochemii na Přírodovědecké fakultě Univerzity Karlovy v Praze. Poté pracoval ve Výzkumném ústavu organických syntéz v Rybitví u Pardubic, pak přesídlil do Českých Budějovic do Parazitologického ústavu Československé akademie věd, v letech 1994 až 2002 byl jeho ředitelem. Na začátku 90. let stál u zrodu Biologické fakulty Jihočeské univerzity, v letech 2004–2011 byl jejím děkanem. Během jeho funkčního období došlo k transformaci fakulty na Přírodovědeckou fakultu. V roce 2001 byl jmenován profesorem v oboru molekulární a buněčná biologie a genetika. V roce 2012 se stal rektorem Jihočeské univerzity v Českých Budějovicích.\n\nV prosinci 2015 se zúčastnil prvního termínu volby rektora Jihočeské univerzity v Českých Budějovicích na období let 2016 až 2020. Ve všech třech kolech volby sice získal více hlasů oproti soupeři Miloslavu Šochovi (děkanovi Zemědělské fakulty), nikdo ale zvolen nebyl. Později se rozhodl přihlásit i do druhého termínu volby, který proběhl v lednu 2016. Ani v tomto kole však nebyl nikdo zvolen, a proto proběhlo v únoru 2016 kolo třetí, ale opět neúspěšné. Po třech neúspěšných pokusech obhajobu svého postu vzdal, jeho nástupcem byl ve čtvrté volbě zvolen teolog Tomáš Machula. Mandát rektora mu vypršel na konci března 2016.\n\nVe své vědecké práci se zabývá klíšťaty.\n\nJe podruhé ženatý, má tři děti.\n\n"}
{"id": "935095", "url": "https://cs.wikipedia.org/wiki?curid=935095", "title": "Třída Guépard", "text": "Třída Guépard\n\nTřída Guépard byla třídou „supertorpédoborců“ francouzského námořnictva postavených před druhou světovou válkou. Třídu tvořilo šest jednotek. Všechny byly za války zničeny.\n\nŠest jednotek této třídy bylo dokončeno v letech 1929–1931.\n\nJednotky třídy \"Guépard\":\nPlavidla měla typickou čtyřkomínovou siluetu. Výzbroj tvořilo pět 138,6mm kanónů umístěných v jednodělových věžích. Ty doplňovaly čtyři 37mm kanóny, čtyři 13,2mm kulomety a sedm 550mm torpédometů. K ničení ponorek sloužily dvě skluzavky hlubinných pum. Pohonný systém tvořily dvě turbínová soustrojí a čtyři kotle. Lodní šrouby byly dva. Nejvyšší rychlost dosahovala 35,5 uzlu.\n"}
{"id": "935096", "url": "https://cs.wikipedia.org/wiki?curid=935096", "title": "Mezinárodní automobilová výstava", "text": "Mezinárodní automobilová výstava\n\nMezinárodní automobilová výstava (německy \"Internationale Automobil Ausstellung\"), známý též jako Frankfurtský autosalon nebo pod zkratkou IAA, je mezinárodní akce, která se koná každé dva roky na přelomu září a října ve Frankfurtu nad Mohanem. Veletrh se koná vždy v lichých letech, sudé ročníky probíhají v obdobném termínu v Paříži. Autosalon se řadí k největším a nejdůležitějším akcím motoristického světa a v minulosti si na něm odbylo světovou premiéru mnoho významných aut, zejména německé provenience.\n\nStánky největších vystavovatelů – domácích prémiových značek. Každá z následující trojice mívá samostatnou výstavní halu:\n\n"}
{"id": "935098", "url": "https://cs.wikipedia.org/wiki?curid=935098", "title": "Cache-oblivious algoritmus", "text": "Cache-oblivious algoritmus\n\nV informatice, cache-oblivious algoritmus, česky asi kešově průhledný algoritmus, je algoritmus navržený tak, aby využil výhod CPU cache bez toho, aby znal její velikost a charakteristiky. Algoritmus je navržený tak, aby se choval dobře na strojích s různou velikostí keše nebo když má paměťová hierarchie různý počet úrovní.\n\nCache-oblivious algoritmy jsou dávány do protikladu k algoritmům s dělením na bloky, které problém dělí na bloky vhodné pro danou velikost keše.\n\nTyto algoritmy jsou obvykle navrhovány pomocí rekurzivního dělení (rozděl a panuj). Na určité úrovni se celý vstup vejde do keše a výpočet probíhá v ní. Jako optimální cache-oblivious byly navrženy například algoritmy: rychlá Fourierova transformace, násobení matic, třídicí algoritmus, transpozice matice a další.\n"}
{"id": "935101", "url": "https://cs.wikipedia.org/wiki?curid=935101", "title": "Třída Chacal", "text": "Třída Chacal\n\nTřída Chacal byla třídou „supertorpédoborců“ francouzského námořnictva postavených před druhou světovou válkou. Třídu tvořilo šest jednotek. Všechny byly za války ztraceny. Jedna po opravách sloužila do 50. let.\n\nŠest jednotek této třídy bylo dokončeno v letech 1926–1927.\n\nJednotky třídy \"Chacal\":\nVýzbroj tvořilo pět 130mm kanónů umístěných v jednodělových věžích. Ty doplňovaly dva 75mm kanóny a šest 550mm torpédometů. Výzbroj byla během služby upravována. V roce 1940 ji tvořily čtyři 130mm kanóny, osm 132mm kulometů, šest 550mm torpédometů, přičemž k ničení ponorek sloužily dvě skluzavky a čtyři vrhače hlubinných pum. Pohonný systém tvořily dvě turbínová soustrojí a čtyři kotle. Lodní šrouby byly dva. Nejvyšší rychlost dosahovala 35 uzlů.\n"}
{"id": "935102", "url": "https://cs.wikipedia.org/wiki?curid=935102", "title": "Belew", "text": "Belew\n\nPříjmení Belew nosí více osobností:\n\n"}
{"id": "935103", "url": "https://cs.wikipedia.org/wiki?curid=935103", "title": "Seraphimite Church", "text": "Seraphimite Church\n\nSeraphimite Church byla první nezávislá ukrajinská církev v Severní Americe. Tvořili ji přívrženci biskupa Serafima a vznikla samostatně ve Winnipegu.\n\nJejí první a hlavní kostel byla tzv. Tin Can Cathedral (ukrajinsky Bľašana Katedra – Бляшaна Катедра) ve Winnipegu, v kanadské provincii Manitoba.\n\nUkrajinští emigranti začali přicházet do Kanady v roce 1891, hlavně z rakousko-uherských území, z regionů Bukovina a Halič. Noví přistěhovalci z Bukoviny byli východní pravoslavní křesťané, z Haliče pocházeli východní katolíci. V obou případech se řídili byzantským obřadem. V roce 1903 již byla ukrajinská přistěhovalecká populace v západní Kanadě dostatečně velká na to, aby lákala pozornost vůdců z náboženských, politických a vzdělávacích kruhů.\n\nÚstřední postavou ukrajinské komunity ve Winnipegu byl Kyrylo Genyk (1857–1925). Pocházel z Haliče, maturoval na Ukrajinském akademickém gymnáziu ve Lvově a krátce studoval právo na Černovické univerzitě. Genyk byl přítelem Ivana Franka, ukrajinského autora díla Liška Mykyta, který byl nominován na Nobelovu cenu za literaturu. Genyk pravděpodobně sdílel Frankovu uštěpačnou satiru, směrovanou na tehdejší kněžstvo a jeho socialistické učení, protože se zúčastnil i jeho svatby jako Frankův svědek. Osvobození obyvatelstva od kněžského stavu, spolu s pozemkovou reformou, byl způsob, jak osvobodit rolníky od statkářů (nežijících na svých pozemcích), kteří měli v moci půdu, spolu s hierarchií kněžstva. Po příchodu do Kanady se Genyk stal prvním Ukrajincem, jehož zaměstnala kanadská vláda; pracoval jako zaměstnanec imigračního úřadu, uvádějící nové usedlíky na jim přidělenou půdu. Genykův bratranec Ivan Bodrug (1874–1952) a Bodrugův přítel Ivan Negrič (1875–1946) také pocházeli z vesnice Bereziv v okrese Kolomija a měli kvalifikaci jako učitelé na základní škole v Haliči. Tito tři muži tvořili základ inteligence ukrajinské komunity a byli známí pod názvem Berezivská trojka. Genyk, nejstarší z nich, byl jediný z trojice, který byl již ženatý. Jeho manželka Paulina (za svobodna Tsurkowská) byla dcerou kněze, byla to vzdělaná žena a měli spolu tři syny a tři dcery.\n\nDalší hlavní postavou byl biskup Serafim, jehož skutečné jméno bylo Stefan Ustvoľskyj. Ustvolského nakonec zbavila Svatá synoda ruské pravoslavné církve v Petrohradě kněžství. Ale jeho příběh začal, když z osobních důvodů cestoval na Athos, kde byl vysvěcen za biskupa svatým Anphimem, který tvrdil, že je biskupem. Existovalo podezření, že svatý Anphim vysvětil Ustvoľského, aby popudil ruského cara, protože v té době existoval konflikt mezi Svatým synodem a carem o ovládnutí ruské pravoslavné církve. Po vysvěcení biskupem cestoval Serafim do Severní Ameriky a krátký čas setrval u ukrajinských kněží ve Filadelfii. V době, kdy přišel do Winnipegu, neměl žádný vztah k ruské pravoslavné církvi, ani k nikomu jinému. Ukrajinci v prériích ho přijali jako potulného svatého muže, což je tradice, která má kořeny v počátcích křesťanství.\n\nDalší postavou, která byla součástí a přispěla ke vzniku Tin Can Cathedral, byl Serafimův asistent Makarij Marčenko. Marčenko působil jako kantor, pomáhal Serafimovi s kostelními obřady, které dobře ovládal. Přišel se Serafimem ze Spojených států. Arcibiskup Langevin, který sídlil v St. Boniface, byl hlavou římskokatolické diecéze v západní Kanadě, přičemž byl v přímém kontaktu s papežem v Římě. Domníval se, že jeho kněží jsou více než adekvátní pro potřeby ukrajinského obyvatelstva. Dalšími „hráči“ byli např. Dr. William Patrick, ředitel Manitoba College, presbyteriánské školy ve Winnipegu, Liberální strana Manitoby a ruští pravoslavní misionáři.\n\nPokud některý z incidentů způsobil následující drama, mohl to být ten, když člen manitobského parlamentu Joseph Bernier představil návrh zákona z roku 1902, kterým se přenášely „majetky řecké rusínské církve spojené s Římem pod kontrolu právnických osob Římské církve“. Arcibiskup Langevin prohlásil: „Rusíni musí dokázat, že jsou katolíci, tím, že odevzdají majetek církve, a ne jako protestanti ... jednotlivcům nebo výboru laiků, nezávislým od kněze či biskupa. Velikost ukrajinského obyvatelstva na prériích zaujala i ruské pravoslavné misionáře. V té době ruská pravoslavná církev vynakládala 100 000 dolarů ročně na misionářské práce v Severní Americe. I presbyteriánská církev se začala o věc zajímat a zvala mladé muže z ukrajinské komunity k navštěvování Manitoba College, kde byly zřízeny speciální třídy pro Ukrajince, kteří se chtěli stát školními učiteli (a později nezávislými faráři v řeckokatolické církvi). Dr. King, který plynule mluvil německy a byl ředitelem Manitoba College, vedl pohovory s Bodrugem a Negričem v němčině. Genyk přeložil jejich školní dokumenty z polštiny do angličtiny. Stali se prvními ukrajinskými studenty na univerzitě v Severní Americe; Manitoba College byla v té době součástí manitobské univerzity.\n\nGenyk, Bodrug, a Negrič jednali rychle s cílem zajistit svou komunitu. Do věci zapojili Serafima. Přišel do Winnipegu v dubnu 1903 založit církev nezávislou na církvích v Evropě a náboženských zájmových skupinách, usilující o přízeň nových ukrajinských přistěhovalců na prériích. K jejich spokojenosti Serafim založil Pravoslavnou ruskou církev (ne Ruskou pravoslavnou církev) a prohlásil se za jejího vedoucího; k uspokojení Ukrajinců se církev jmenovala i Serafimova církev. Farníkům poskytl východní obřad, který byl přistěhovalcům znám, začal vysvěcovat kantory a jáhny a „...13. prosince 1903 Serafim oficiálně požehnal a pro modlitby otevřel malou budovu na východní straně ulice McGregor Street mezi Manitoba a Pritchard Avenue, která se jmenovala Kostel svatého ducha.“ V listopadu 1904 začal\nstavět svou známou „tin can cathedral“ na rohu King Street a Stella Avenue. Serafim vysvětil kolem 50 kněží a mnoho jáhnů (z nichž mnozí byli jen částečně gramotní), kteří vykonávali své kněžské povinnosti v usedlostech, kde kázali nezávislé pravoslaví a svěřenecké vlastnictví majetku církve. O dva roky později tato církev tvrdila, že má téměř 60 000 přívrženců.\n\n„Z důvodu různých indiskrétností a problémů s alkoholem“ ztratil důvěru inteligence, která ho přivedla do Winnipegu. Došlo k puči, při kterém se ho zbavili, aniž ztratili i jeho kongregaci. Serafim odešel do Petrohradu, aby tam dosáhl uznání a další financování od Ruské svaté synody pro serafimovskou církev. Během jeho nepřítomnosti Ivan Bodrug a Ivan Negrič, mezitím už studenti teologie na Manitoba College a zároveň kněží v serafimské církvi, byli schopni získat záruky presbyteriánského financování Serafimovy církve pod podmínkou, že se církev časem změní na presbyteriánský model církve. Na konci podzimu 1904 se Serafim vrátil z Ruska, ale nepřinesl s sebou žádné „posobije“. Po návratu objevil výše uvedenou zradu a hned exkomunikoval kněze, kteří se na ní podíleli. Publikoval jejich fotografie v lokálních novinách s jejich jmény vytištěnými přes jejich hrudě, jako by byli kriminálníky. Jeho pomsta však byla krátká, protože se dozvěděl, že on sám byl exkomunikován z Ruské svaté synody: „Když Svatá synoda exkomunikovala Serafima a všechny jeho kněze, odešel v roce 1908 a nikdy se nevrátil.“\n\nPlodem tohoto sociálního a spirituálního požáru, který se přehnal prérií, byl vznik ukrajinsko-kanadské komunity.\n\nIvan Bodrug, jeden z rebelů v Serafimově církvi, se stal ředitelem nové nezávislé církve a byl poměrně charismatickým knězem, hlásajícím evangelické křesťanství z důvodu vlivu presbyteriánů. Žil až do 50. let 20. století. Budovy nezávislé církve se nacházely na rohu Pritchard Avenue a McGregor Street, a přestože první už je zbořena (ta, kterou Serafim používal pro svou první církev), druhá budova, postavena za presbyteriánské finance, stále stojí křížem od Labour Temple v North Endu ve Winnipegu.\n\nArcibiskup Langevin zvýšil své úsilí o asimilaci ukrajinské komunity do římskokatolické. Založil baziliánský kostel sv. Mikuláše s belgickými kněžími, otcem Delaerem a jinými, kteří vedli mše v staroslověnštině, oblečeni podle řeckého rituálu, a vedli obřady v polštině. Tento kostel se nacházel na druhé straně ulice naproti nezávislé ukrajinské katolické katedrály sv. Vladimíra a Olgy na McGregor Street v North Endu ve Winnipegu. Taková konkurence poskytla ukrajinsko-kanadským dětem více možností naučit se mluvit ukrajinsky.\n\nLiberální strana, vědoma si toho, že Ukrajinci nebyli už spojenci arcibiskupa Langevina a římských katolíků, kteří byli spojeni s Konzervativní stranou, financovala první ukrajinské noviny v Kanadě, „Kanadiskyi Farmer“, jejichž prvním šéfredaktorem nebyl nikdo jiný než Ivan Negrič.\n\nSerafim zmizel v roce 1908, ale jsou o něm zmínky v novinách „Ukrainskyj Holos“ (Ukrajinský hlas – noviny, které se vydávají dodnes ve Winnipegu), kde se uvádí, že prodával bible dělníkům na železnici, v provincii Britská Kolumbie, v roce 1913.\n\nKyrylo Genyk se přestěhoval se svou nejstarší dcerou a jedním ze svých synů do Spojených států, do Severní Dakoty. Pak se vrátil zpět a zemřel v roce 1925.\n\nMakarij Marčenko se po Serafimově odchodu prohlásil nejen za nového biskupa Serafimské církve, ale i za arcipatriarchu, arcipapeže, arcihejtmana a arciknížete. Pro jistotu exkomunikoval papeže a Ruskou svatou synodu. Existují zprávy, že ještě v 30. letech 20. století cestoval do venkovských oblastí a byl pastorem Ukrajincům, kteří upřednostňovali svůj východní ritus.\n\n\n\n\n\n\n\n\n\n\n\n\n\n\n\n\n\n"}
{"id": "935105", "url": "https://cs.wikipedia.org/wiki?curid=935105", "title": "Vedad Ibišević", "text": "Vedad Ibišević\n\nVedad Ibišević (* 6. srpna 1984, Vlasenica, Jugoslávie) je bosenský fotbalový útočník a reprezentant, který hraje v německém klubu Hertha BSC. V roce 2008 získal ocenění \"Idol Nacije\" (v překladu \"Idol národa\"), což je cena udělovaná fotbalistovi roku v Bosně a Hercegovině. Účastník Mistrovství světa 2014 v Brazílii.\n\nVedad Ibišević byl v letech 2004–2006 členem bosenského mládežnického výběru U21.\n\nV bosenském reprezentačním A-mužstvu debutoval pod trenérem Fuadem Muzurovićem proti domácímu Norsku 24. března 2007, kde nastoupil na hřiště v základní sestavě a odehrál kompletní utkání. Bosna a Hercegovina vyhrála tento kvalifikační zápas 2:1.\n\nIbišević patří mezi nemnoho bosenských hráčů, kteří v národním dresu docílili hattricku (mj. Elvir Bolić, Elvir Baljić, Zlatan Muslimović, Zvjezdan Misimović, Edin Džeko). Podařilo se mu to 7. září 2012 proti domácímu Lichtenštejnsku, Bosna rozstřílela v kvalifikačním utkání domácí celek 8:1. 6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. 15. října 2013 rozhodl svým gólem o výhře 1:0 nad domácí Litvou, Bosna a Hercegovina si tak zajistila první místo ve skupině a přímý postup na mundial. Celkem v kvalifikaci na MS 2014 nastřílel 8 gólů.\n\nZúčastnil se Mistrovství světa 2014 v Brazílii. Bosna obsadila se 3 body nepostupové třetí místo v základní skupině F, Ibišević vstřelil jednu branku v úvodním utkání proti Argentině (prohra 1:2).\n\n"}
{"id": "935110", "url": "https://cs.wikipedia.org/wiki?curid=935110", "title": "Blahuš", "text": "Blahuš\n\nČeské příjmení Blahuš (a jeho varianta Blahůš) je domáckou podobou jmen Blahoslav, Blahomír, Blahomil, Blahorád apod. a nosí jej více osobností:\n\n\nNositelkou přechýlené podoby příjmení Blahušová je:\n\nVýzkumu tohoto příjmení z pohledu genetické genealogie se věnuje Marek Blahuš.\n\nPříjmení Blahous (původně Blahouš) vzniklé odvozením z příjmení Blahuš v USA nosí:\n\nNěmeckým pravopisem tohoto příjmení je Blahusch. Tuto podobu používal:\n\nJinými odvozenými příjmeními jsou Blahůšek, resp. Blahušek.\n\n"}
{"id": "935115", "url": "https://cs.wikipedia.org/wiki?curid=935115", "title": "Adnan Zahirović", "text": "Adnan Zahirović\n\nAdnan Zahirović (* 23. března 1990, Banja Luka, Jugoslávie) je bosenský fotbalový záložník a reprezentant, který hraje v německém klubu VfL Bochum.\n\nZahirović začal svou profesionální fotbalovou kariéru v bosenském klubu Čelik Zenica, odkud v lednu 2011 přestoupil do ruského celku Spartak Nalčik. Ten jej v únoru 2013 pustil na půlroční hostování do běloruského týmu Dinamo Minsk. V červenci 2013 přestoupil do německého druholigového klubu VfL Bochum.\n\nV bosenském reprezentačním A-mužstvu debutoval pod trenérem Safetem Sušićem 10. prosince 2010 proti Polsku, kde nastoupil na hřiště ve druhém poločase (hrálo se v tureckém městě Antalya). Bosna a Hercegovina zremizovala tento přátelský zápas 2:2.\n\nNastoupil v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Měl podíl na historicky prvním postupu Bosny a Hercegoviny na mundial (definitivní jistota nastala po posledním kvalifikačním utkání s Litvou).\n\n"}
{"id": "935116", "url": "https://cs.wikipedia.org/wiki?curid=935116", "title": "Anna Strunecká", "text": "Anna Strunecká\n\nAnna Strunecká (* 24. ledna 1944, Dolní Měcholupy) je bývalá pedagožka a vědecká pracovnice Univerzity Karlovy, v současnosti kontroverzní publicistka v oblasti medicíny, především imunologie, autismu a zdravého životního stylu. Od její publikační činnosti se Univerzita Karlova distancuje.\n\nAbsolvovala Přírodovědeckou fakultu Univerzity Karlovy v oboru biologie a chemie , kde získala doktorát v oboru přírodním věd, později se (tamtéž) stala docentkou a 1. února 1989 byla jmenována profesorkou. Od roku 1981 do roku 2006 působila na Katedře fyziologie a vývojové biologie Přírodovědecké fakulty Univerzity Karlovy.\n\nV roce 1995 získala ocenění České neuropsychofarmakologické společnosti jako spoluautorka práce „Postreceptorové signální systémy u schizofrenie“. \n\nV roce 2003 byla oceněna spolu s kolektivem autorů vedených doktorkou Danielou Řípovou cenou Aloise Alzheimera, kterou uděluje nadace Academia Medica Pragensis. Ocenění získali za práci z oblasti diagnostiky a terapie Alzheimerovy demence.\n\nV roce 1998 získala anticenu Českého klubu skeptiků Sysifos (stříbrný Bludný balvan) za „transcendentálně-holistický pohled na fyziologii člověka“. V roce 2018 získala diamantový Bludný balvan za „mimořádný celoživotní přínos pseudovědě\". \n\nProf. Strunecká je autorkou řady populárních knih a také odborných prací. Její kniha Doba Jedová vévodila prodejnímu žebříčku serveru Booknet za rok 2011 a 2012.\n\n\nGoogle Scholar indexoval v listopadu 2019 142 prací. \n\nDatabáze biomedicínských vědeckých MEDLINE indexovala 40 vědeckých článků, u kterých je Anna Strunecká uvedena jako autorka nebo spoluautorka. Publikovala v následujících časopisech (v závorce uveden Impakt Faktor, pokud časopis má, platný v roce 2019):\n\nKlub skeptiků Sisyfos na adresu knihy prohlásil, že \"„paní profesorka Strunecká šíří falešný obraz vědy, ale nejen to. Nabízí veřejnosti líbivé pseudovědecké představy, jako by mělo jít o hodnověrná, objektivní fakta.“\"\n\n\n\nV roce 1998 získala Strunecká od Českého klubu skeptiků Sisyfos anticenu Bludný balvan za „zapojení vesmírného vědomí do výuky studentů Přírodovědecké fakulty UK v Praze“. Ve skriptech používá teorie tzv. 6. proudu v psychologie – Transpersonální psychologie amerického psychologa českého původu Stanislava Grofa. Ve skriptech „Integrativní fyziologie člověka pro přírodovědce“ popisuje otevírání čaker, příjem vesmírné energie, například masáží kostrče. Za výuku dle těchto skript jí byla udělena děkanská důtka.\n\n"}
{"id": "935121", "url": "https://cs.wikipedia.org/wiki?curid=935121", "title": "Potopení francouzské floty v Toulonu", "text": "Potopení francouzské floty v Toulonu\n\nPotopení francouzské floty v Toulonu dne 27. listopadu 1942 je historickou událostí z období druhé světové války. Admiralita vichistického námořnictva dala rozkaz k potopení válečných lodí francouzského námořnictva kotvících na jejich hlavní námořní základně v Toulonu v reakci na německý pokus o jejich násilné ukořistění. Stalo se tak v průběhu Operace Anton – okupace zbytku dosud neobsazeného francouzského území německou a italskou armádou. Celkem 77 válečných lodí bylo potopeno, pouze čtyři ponorky unikly. Některá plavidla Němci a Italové vyzvedli, většinou je ale nestihli opravit.\n\nPro Němce překvapivá spojenecká invaze v severní Africe vyprovokovala řadu opatření, mezi nimi vedla ke spuštění operace Anton, ke kterému došlo 11. listopadu 1942. Cílem operace byla okupace dosud formálně nezávislé části Francie spravované vládou ve Vichy. Německá a italská armáda operaci úspěšně provedly a dne 27. listopadu 1942 jednotky wehrmachtu dosáhly Toulonu – hlavní základny francouzského loďstva. Německé oddíly podporované tanky se dostaly až do samotného přístavu, kde se přes odpor námořníků, bránících se palbou lodních děl, pokusily francouzské floty zmocnit. V případě úspěchu by totiž velmi výrazně posílilo jejich válečné loďstvo. Jelikož obrana přístavu mohla Němce jen zpomalit, francouzský velitel Jean de Laborde vydal rozkaz ke zničení vlastních lodí potopením, nebo vyhozením do vzduchu. Vlastní posádky potopily 77 válečných lodí a ponorek, další čtyři ponorky unikly. Němci a Italové část lodí vyzvedli, ale opravit a zařadit do vlastního loďstva stihli pouze několik z nich.\n\n\n\n"}
{"id": "935124", "url": "https://cs.wikipedia.org/wiki?curid=935124", "title": "Libkovice (rozcestník)", "text": "Libkovice (rozcestník)\n\nNázev Libkovice nese více obcí:\n"}
{"id": "935141", "url": "https://cs.wikipedia.org/wiki?curid=935141", "title": "Mistrovství Evropy v judu 1955", "text": "Mistrovství Evropy v judu 1955\n\nMistrovství Evropy se konalo v Stade Pierre de Coubertin v Paříži, Francie ve dnech 3.-4. prosince 1955.\n\n\nPoprvé na turnaji mimo Japonska se začala používat japonská terminologie:\n\n"}
{"id": "935142", "url": "https://cs.wikipedia.org/wiki?curid=935142", "title": "Quentin Durward", "text": "Quentin Durward\n\nQuentin Durward (1823) je dobrodružný historický román skotského spisovatele Waltra Scotta odehrávající se ve Francii za vlády Ludvíka XI. v době jeho soupeření s burgundským vévodou Karlem Smělým.\n\nRomán se odehrává ve středověké Francii roku 1468 a jeho hlavním hrdinou je skotský rytíř Quentin Durward, který po vyvraždění celé své rodiny kmenovými nepřáteli odešel ze Skotska a vstoupil jako lučištník do skotské gardy francouzského krále Ludvíka XI., kde již slouží jeho strýc La Balafré. Králi dokonce na lovu divočáka zachrání život.\n\nHistorickým pozadím příběhu je soupeření Ludvíka XI. s jeho vazalem, burgundským vévodou Karlem Smělým. Aby oslabil jeho postavení, podněcuje Ludvík XI. tajně města Gent, Lutych a Mechelen ke vzpouře proti vévodovi.\n\nBurgundská šlechtična Isabela de Croye hledá na Ludvíkově dvoře ochranu, před vévodou, který jí chce provdat za svého oblíbence Campo-Basse, jenž je Isabele odporný. Ludvík se rozhodne, že jí provdá za svého spojence. loupeživého hraběte Viléma de La Marck, zvaného Divoký kanec ardenský, a pošle jí do Lutychu pod záminkou její ochrany ze strany lutyšského biskupa Louise de Bourbon, který je vévodový švagrem. Na cestě je doprovázena Quentinem Durwardem, který ji zachrání před přepadením, získá její lásku a bezpečně jí do Lutychu dopraví.\n\nV Lutychu však následně k dojde povstání, při kterém je pod vedením La Marcka biskup zavražděn. La Marck totiž doufá, že na biskupovo místo dosadí vlastního syna. Quentinovi Durwardovi se podaříi s Isabelou prchnout, Isabela se rozhodne, že se vrátí k vévodovi Karlovi.\n\nV době povstání a vraždy biskupa je Ludvík XI. hostem u Karla v Péronne, kam přijel pod falešnou záminkou nabídnout vévodovi přátelství. Karel však Ludvíkovu masku prohlédne, nařkne jej z podvodu a podněcování vzpoury proti němu, a uvězní jej. Vezme jej na milost pod podmínkou, že se zúčastní útoku na Lutych, čímž dokáže svou nevinu. Isabelu chce nyní provdat za vévodu z Orleansu, Isabela chce však raději do kláštera. Vévoda pak rozhodne, že její ruku dostane ten, kdo mu přinese hlavu Divokého kance ardenského.\n\nLutych byl dobyt a La Marck byl zabit Durwardovým strýcem, který tak přinesl vévodovi jeho hlavu. Svého nároku na Isabelu se však vzdal ve prospěch svého synovce Quentina Durwarda, čemuž se již Isabela nebránila.\nPodle románu napsal roku 1888 belgický skladatel François-Auguste Gevaert stejnojmennou operu (libreto Eugène Cormon a Michel Carré).\n\n\n"}
{"id": "935143", "url": "https://cs.wikipedia.org/wiki?curid=935143", "title": "Nesvětice", "text": "Nesvětice\n\nNesvětice je před rokem 1500 zaniklá středověká vesnice na pomezí mosteckého a teplického okresu v k. ú. \"Libkovice u Mostu\". Vesnice se nachází mezi obcí Mariánské Radčice a zaniklými obcemi Libkovice a Jenišův Újezd v prostoru hnědouhelného lomu Bílina 500 m od těžební jámy (situace ze září 2012). Těžební jáma se k Nesvěticím přibližuje o 50-100 m ročně a nakonec je plánovitě pohltí nejpozději v roce 2022.\n\nV 60. letech 20. století byly na místě vesnice lokalizovány archeologické nálezy a při výzkumu z let 1984 až 1988 zde bylo objeveno rozsáhlé středověké pohřebiště spolu se zbytky dvou zděných staveb, z nichž jedna byla pokládána za kostel. Podle závěrů publikovaných v 80. letech se mělo jednat o farní kostel ve vsi Nesvětice (též Nespěšice), která byla historickými zprávami doložena z rozmezí let 1238-1409, a k němu příslušný hřbitov. Archeologický výzkum však probíhal na relativně malé ploše a na spoustu otázek neodpověděl. \n\nV roce 2011 se na lokalitu archeologové vrátili v rámci terénního projektu Archeologického ústavu AV ČR v Praze a Severočeských dolů. V průběhu dvou sezón (2011-2012) se podařilo znovu lokalizovat pohřebiště, překryté zčásti deponií ornice. Zároveň došlo (díky geofyzikálním průzkumům) nedaleko od pohřebiště k objevu pozůstatků protiletadlové obrany chemických závodů z druhé světové války. Od roku 2013 byl zahájeny plošné výzkumy obou lokalit, které se postupně rozšířily na další polohy v okolí. Výzkum dělostřeleckých baterií z druhé světové války a jejich zázemí se stal v průběhu dvou let největší českou archeologickou výzkumnou akcí svého druhu. V případě pohřebiště a kostela se ukázalo, že jejich datování spadá do 11.-13. století. Dále se očekává, že budou identifikovány také hroby ze 14.-15. století, avšak prozatím nebyly doloženy (stav 2019). Doposud bylo prozkoumáno přes tisíc hrobů žen, mužů a dětí, datovatelných do rozmezí od poloviny 11. do poloviny 13. století - z hlediska počtu pohřbených jde o zatím o největší známý raněstředověký hřbitov v Čechách. Samotná vesnice, hledaná již od 80. let, byla spolehlivě lokalizována až v roce 2018. Zůstaly po ní zbytky základů domů, případně suterénů.\n\nPrvní zmínka o obci je z roku 1238, kdy byla v držení Ludvíka z Nesvětic. Nejpozději v roce 1341 se však stala majetkem oseckého kláštera. Písemné zprávy se až na výjimky se dotýkají zdejší fary, která podle odváděných desátků (v letech 1352-1405) poskytovala duchovní správu přibližně stejnému počtu farníků jako blízké kostely v Libkovicích a Mariánských Radčicích. Krátce před husitskými válkami záznamy o Nesvěticích mizí. V novověku zůstala uchována tradice o její existenci v pověstech a v pomístním názvu \"Missplitz\" či \"Nissplitz\", který vznikl zkomolením z původního pojmenování \"Nespěšice\".\n\nDalší nedaleké zaniklé středověké obce:\n\n"}
{"id": "935144", "url": "https://cs.wikipedia.org/wiki?curid=935144", "title": "Andy Gill", "text": "Andy Gill\n\nAndy Gill (1. ledna 1956 Manchester – 1. února 2020) byl britský kytarista a hudební producent. V roce 1977 spoluzaložil skupinu Gang of Four; ta se rozpadla v roce 1983, po vydání čtyř studiových alb. Od roku 1987 byla deset let znovu aktivní a od roku 2004 vystupovala až do Gillovy smrti. Gill produkoval alba dalších skupin, mezi které patří Red Hot Chili Peppers, The Stranglers, Therapy? a The Jesus Lizard.\n\nZemřel 1. února 2020 na onemocnění dýchacího systému ve věku 64 let.\n"}
{"id": "935149", "url": "https://cs.wikipedia.org/wiki?curid=935149", "title": "Richard Berry", "text": "Richard Berry\n\nJméno a příjmení Richard Berry nosí více osobností:\n\n"}
{"id": "935152", "url": "https://cs.wikipedia.org/wiki?curid=935152", "title": "Richard Berry (herec)", "text": "Richard Berry (herec)\n\nRichard Berry (* 31. července 1950 Paříž) je francouzský divadelní a filmový herec, režisér a scenárista.\n\nStudoval na lyceu Lycée Janson-de-Sailly v Paříži. Už v mladém věku se nadchl pro divadlo, pak vystudoval pařížskou konzervatoř CNSAD, načež začal hrát se souborem Comédie-Française. Působil v něm sedm let, od roku 1973 do roku 1980.\n\nV roce 1972 získal svou první malou filmovou roli ve filmu \"Absences répétées\" a hned ve svém druhém filmu \"Facka\" se setkal s několika významnými herci, mimo jiné s Linem Venturou nebo Annie Girardotovou. První větší roli dostal v roce 1978 ve filmu \"Mon premier amour\". Později hrál hlavní role v mnoha dalších filmech a během kariéry hrál celkem ve více jako 100 filmech. K významnějším nebo známějším snímkům patří například \"Le Petit prince a dit\" (1992), \"Un grand cri d'amour\" (1998), komerčně úspěšná komedie \"Drž hubu!\" (\"Tais-toi!\") z roku 2003 nebo další komedie, \"Dablér\" z roku 2006.\n\nV roce 2001 se začal věnovat také filmové režii. Zatím nejúspěšnějším snímkem se stal film \"22 výstřelů\" z roku 2010, se Jeanem Renem v hlavní roli.\n\nZe vztahu s herečkou Catherine Hiegel se mu v roce 1976 narodila dcera. Se sňatku s francouzsko-britskou herečkou Jessiccou Forde se mu v roce 1992 narodila další dcera, herečka Joséphine Berry. Jeho bratr Philippe Berry je sochařem a bývalým manželem herečky Josiane Balasko.\n\nŽije na Montmartru v osmnáctém pařížském obvodu.\n\n\n"}
{"id": "935154", "url": "https://cs.wikipedia.org/wiki?curid=935154", "title": "Elvir Rahimić", "text": "Elvir Rahimić\n\nElvir Rahimić (* 4. dubna 1976, Živinice, Jugoslávie) je bývalý bosenský fotbalový záložník a reprezentant, který hrál od roku 2001 v ruském klubu CSKA Moskva, kde po sezoně 2013/14 ukončil kariéru. V CSKA plnil i roli hrajícího trenéra.\n\nRahimić zahájil svou fotbalovou kariéru v regionálním bosenském klubu NK Slaven Živinice, odkud v lednu 1995 přestoupil do prvoligového celku NK Bosna Visoko. Odtud v lednu 1997 odešel do slovinského týmu NK Interblock Lublaň. V červenci 1998 přestoupil do rakouského klubu SK Vorwärts Steyr. Již v lednu 1999 přišel transfer do ruského týmu Anži Machačkala a v červenci 2001 přestup do CSKA Moskva.\n\nS CSKA získal řadu trofejí, mj. v ruské lize, ruském poháru a především v Poháru UEFA v sezóně 2004/05. V klubu si také získal přezdívku „Željeznyj“ (železný) díky své stabilní výkonnosti. V roce 2013 se zde stal hrajícím trenérem.\n\nV bosenském reprezentačním A-mužstvu debutoval pod trenérem Fuadem Muzurovićem 2. června 2007 proti hostujícímu Turecku, kde nastoupil na hřiště v základní sestavě a odehrál kompletní utkání. Bosna a Hercegovina vyhrála tento kvalifikační zápas 3:2.\n\n"}
{"id": "935156", "url": "https://cs.wikipedia.org/wiki?curid=935156", "title": "Kurz von Senftenau", "text": "Kurz von Senftenau\n\nKurz von Senftenau byla v 16. a 17. století rakouská rodina dvorské šlechty, která měla statky i v Čechách. \n\nV roce 1536 obdrželi Zikmund, Šimon a Jindřich a Šebestian, syn Zikmundův, potvrzení šlechtictví za služby prokázané císaři Karlovi V., které bylo v roce 1544 rozšířeno na rakouské země.\n\n\n"}
{"id": "935162", "url": "https://cs.wikipedia.org/wiki?curid=935162", "title": "Jakub Kohák", "text": "Jakub Kohák\n\nJakub Kohák (* 10. října 1974 Praha) je český filmový a reklamní režisér, herec, komik, moderátor, spisovatel, sportovec, bavič a porotce.\n\nVystudoval produkci na FAMU. Režíroval televizní reklamy například pro Vodafone, Kofolu, Pepsi, T-Mobile nebo pro Nadaci Terezy Maxové. Hrál například ve filmech \"Čert ví proč\", \"U mě dobrý\", \"Hlídač č. 47\", \"Eurotrip\", \"Na cestě,\" \"Okresní přebor – Poslední zápas Pepika Hnátka,Vejška\", nebo hlavní roli ve filmu Instalatér z Tuchlovic. Režíroval a hrál ve skečovém seriálu České televize Pečený sněhulák.\n\nKaždý všední den účinkuje v ranní show rádia Evropa 2, kde hájí práva posluchačů jako \"Bombucman\".\n\nOd roku 2016 je porotcem show \"Tvoje tvář má známý hlas.\"\n\n"}
{"id": "935166", "url": "https://cs.wikipedia.org/wiki?curid=935166", "title": "Krychlová kost", "text": "Krychlová kost\n\nKrychlová kost (latinsky \"\") je jedna z kostí lidské dolní končetiny, přesněji jedna ze zánártních kostí lidské nohy. Směrem dozadu přiléhá k patní kosti, směrem k vnitřní straně nohy přiléhá k vnější klínové kosti (a často také k loďkovité kosti) a směrem dopředu k IV. a V. nártní kosti.\n"}
{"id": "935169", "url": "https://cs.wikipedia.org/wiki?curid=935169", "title": "Velké egyptské muzeum", "text": "Velké egyptské muzeum\n\nVelké egyptské muzeum (anglicky \"The Grand Egyptian Museum\") se má v budoucnu stát hlavním centrem, které bude přechovávat a vystavovat cenné artefakty z historie Egypta. Vyrůstá nedaleko pyramid v Gíze a hlavního města Káhiry. Výstavbě muzea, které bude zaujímat plochu asi 50 ha a bude obehnáno mohutnou zdí, předcházela nejrozsáhlejší architektonická soutěž v historii. O prvenství v ní usilovalo 1557 návrhů z 82 zemí. Zvítězilo irské architektonické studio Heneghan Peng Architects z Dublinu.\n\nV současnosti jsou památná díla starověku v Egyptě soustředěna v muzeu v Káhiře, jehož kapacita však již není dostačující.\n\nSoutěž byla vyhlášena 7. ledna 2002. Z historicky rekordního množství návrhů jich 20 postoupilo do užšího výběru, posuzování bylo dokončeno 2. června 2003. Vítězná firma Heneghan Peng Architects byla založena v roce 1999 v New Yorku, ale v roce 2001 přesídlila do Dublinu. Jejími zakladateli jsou Roisin Heneghan and Shi Fu Peng. V době konání soutěže v ní pracovalo jen pět lidí. Při další práci na projektu muzea začala spolupracovat s britskou firmou Buro Happold.\n\nMezi dvacítku nejlepších se dostal i projekt českých architektů Martina Roubíka a Reginy Loukotové. Spolu s dalšími šesti projekty nakonec získali čestné uznání.\n\nStavba má být částečně zapuštěná do země s výhledem na pyramidy. Obehnána bude zdí z trojúhelníků, která má být složena z půl milionu kamenů. Návštěvníci by v něm měli mít možnost vidět i sochu Ramsese II., která je přibližně 3200 let stará. \n\nTermín realizace se několikrát posunul. Podle původních plánů měl být projekt dokončen již v roce 2008. Poté se hovořilo o zahájení na začátku roku 2009 a dokončení v roce 2010. Výstavba však byla zahájena až v březnu 2012, hotova by údajně měla být během roku 2018. \n\nOdhadovaná cena výstavby v roce 2008 dosahovala 550 milionů dolarů (asi 10,7 mld. Kč), v roce 2012 se již udávalo 63 mld. jenů (asi 12,3 mld. Kč) či 5 mld. EGP (asi 13,9 mld. Kč). Značná část stavby má být přitom financována z japonských půjček.\n\n\"V tomto článku byly použity informace z článků a na anglické Wikipedii.\"\n"}
{"id": "935172", "url": "https://cs.wikipedia.org/wiki?curid=935172", "title": "Zemský okres Aichach-Friedberg", "text": "Zemský okres Aichach-Friedberg\n\nZemský okres Aichach-Friedberg (německy \"Landkreis Aichach-Friedberg\") je německý zemský okres ležící ve vládním obvodu Švábsko. Jeho správním centrem je měst Aichach. Sousedními zemskými okresy jsou: na severu zemský okres Neuburg-Schrobenhausen, na severovýchodě zemský okres Pfaffenhofen an der Ilm, na východě zemský okres Dachau a zemský okres Fürstenfeldbruck, na jihu zemský okres Landsberg am Lech, na západě město Augsburg a zemský okres Augsburg a na severozápadě zemský okres Donau-Ries.\n\nArcheologické nálezy dokazují, že kraj je osídlen nejméně 10 tisíc let. Časté nálezy zbraní naznačují, že zde často docházelo k bojům.\n\nZa římských časů byl okres hlavně „dvorkem“ pro Augustu Vindelicorum, hlavní město provincie Raetie. Především zde byly k nalezení zemědělské usedlosti, které zásobovaly město, a několik předměstských vil bohatých měšťanů.\n\nS koncem římského panství v Raetii na přelomu 5. a 6. století osídlili zdejší oblast Alamani a Bavoři. První písemná zmínka o obci v kraji je z roku 782, kdy je zmíněn Adelzhausen jako \"Adalhemelshusir\".\n\nV roce 1124 přemístil hrabě Ota V. ze Scheyernu rodové sídlo z hradu Scheyern u Dachau do Wittelsbachu u Aichachu. Jeho rod, od té doby známý jako Wittelsbachové, získal roku 1180 titul bavorských vévodů a vládl kraji (a Bavorsku) až do roku 1918. Samotný hrad byl roku 1209 zcela srovnán se zemí a jediným pozůstatkem původní zástavby je památní kámen. Roku 1264 byl vystavěn hrad Friedberg, který měl zabezpečit přechod řeky Lech. Ani tato stavba se nedochovala, neboť v 16. století vyhořela.\n\nDíky své poloze u hranic tvořených řekou Lech a díky blízkosti svobodného říšského města Augsburgu byl dnešní okres častým dějištěm prudkých bojů, tak jako např. v roce 1420, za třicetileté války nebo v 18. století během válek dědictví rakouské a o dědictví bavorské či za francouzských revolučních a napoleonských válek.\n\nÚzemí dnešního zemského okresu bylo nejprve rozděleno mezi okresní soudy Aichach, Friedberg a Mering. Po sloučení okresů Friedberg a Mering v roce 1799 a správní reformě na počátku 19. století patřil Friedberg od roku 1817 k okresu Isar a Aichach se sousedním Rainem k okresu Oberdonau. V roce 1837 byla tato města přiřazena k Hornímu Bavorsku a roku 1862 byli Aichach a Rain sloučeni pod okresní úřad v Aichachu, přičemž z okresního soudu Friedberg vznikl stejnojmenný okresní úřad. Roku 1880 byl soudní obvod Rain odtržen od Aichachu a přičleněn pod okresní úřad Neuburg an der Donau.\n\nV roce 1939 bylo provedeno přejmenování bavorských okresních úřadů na zemské okresy. Zemský okres Friedberg byl roku 1944 přidělen k vládnímu obvodu Švábsko. Roku 1972 se i převážná většina zemského okresu Aichach stala součástí Švábska, kde byla sloučena se zemským okresem Friedberg a jednotlivými obcemi sousedících zeských okresů do provizorního zemského okresu Augsburg-Ost. O rok později se okresní sjezd usnesl na přeložení zemského úřadu do Aichachu a dal tomuto zemskému okresu jeho dnešní název zemský okres Aichach-Friedberg.\n\n\"V závorce obyvatelstvo k 31. prosinci 2012.\"\n"}
{"id": "935174", "url": "https://cs.wikipedia.org/wiki?curid=935174", "title": "Now, Now", "text": "Now, Now\n\nNow, Now, dříve známá jako Now, Now Every Children, je americká indie rocková skupina založená v roce 2003 v městečku Blaine, Minnesota, momentálně sídlící ve městě Minneapolis. Skupinu tvoří Cacie Dalager (zpěv, kytara, klávesy), Bradley Hale (bicí, doprovodný zpěv) a Jess Abbott (kytara, zpěv).\n\nSkupina byla založena přibližně v roce 2003. Spolužáci Cacie Dalager a Bradley Hale se seznámili ve středoškolské pochodové kapele, když bylo oběma 16 let. Zanedlouho společně začali skládat písně, nejdříve akustické povahy, které byly věnované společnému příteli. Jméno kapely byla podle Dalager chybou, která vznikla během online konverzace s kamarády na starých webových stránkách skupiny. Původně bylo toto pojmenování vtipně zvažováno jako název budoucího EP, ale nakonec se natolik ujalo, že kapele zůstalo až do té doby, než kapelu oficiálně rozjeli. Dalager a Hale doplnili pro natočení jejich prvního EP a pro několik prvních koncertů v okolí Minneapolis Bradova sestra Britty (klávesy) a kamarád ze školních lavic, Justin Shweim (basová kytara). Krátce předtím, než skupina začala nahrávat své první album, Schweim kapelu opustil a na jeho místo nastoupila Christine Sako. Jess Abbott se ke skupině připojila až v létě roku 2009 poté, co se do Minnesoty přestěhovala z Maine, původně jen na období léta, než měla nastoupit na vysokou školu, ale nakonec se stala stálou členkou kapely.\n\nV roce 2007 podepsali Now, Now smlouvu s lokálním nezávislým hudebním vydavatelstvíml Afternoon Records, které založil jejich přítel Ian M. Anderson. S tímto vydavatelstvím kapela natočila na začátku roku 2008 dvě EP nazvaná \"Not One, But Two\" a \"In The City\". V září roku 2008 Now, Now předskakovali v Minneapolis kapele Mates of State, tento koncert poté Dalager označila za \"jednoduše můj nejoblíbenější koncert, který jsme kdy hráli.\" Anderson produkoval jejich debutové studiové album \"Cars\", které bylo digitálně vydáno 15. prosince 2008, na CD vyšlo až 9. července 2009. 3. května 2009 vystupovali na festivalu The Bamboozle a v prosinci vyjeli na společné turné po Evropě se skupinou Paramore.\n\nPo třech a půl letech strávených u Afternoon Records, Now, Now toto vydavatelství opustili, což na svém oficiálním blogu oznámili 16. dubna 2010. Od té doby používá kapela zkrácený název \"Now, Now\", které zůstalo z původního \"Now, Now Every Children\". O změně názvu kapely Dalager řekla: ,Cítili jsme, že se potřebujeme zbavit jakékoliv dětské image, kterou jsme měli. Byla to cesta jak začít nanovo a prostě si zjednodušit práci.\" Již pod novým jménem vydali EP s názvem \"Neighbors\", které si sami produkovali a které digitálně vyšlo 7. září 2010. 140 fyzických kopií EP, které posléze vyšlo, se za necelých 8 minut vyprodalo. 7. prosince bylo album znovu vydáno prostřednictvím vydavatelství No Sleep Records. Skupina poté poprvé vystoupila na festivalu Popsickle, který uspořádala skupina Motion City Soundtrack\n\nNow, Now v roce 2011 odjeli na zimní turné s kapelami Hellogoodbye, Jukebox the Ghost, You, Me, and Everyone We Know a Gold Motel. Kapela měla zároveň naplánované turné s kapelou Fake Problems, ale kvůli přípravě nového materiálu pro nadcházející album a také kvůli \"vyčistění [svých] hlav po mnoha měsících neustálého koncertování\" svoji účast zrušili. 3. května 2011 Now, Now vydali kolekci remixů skladeb z alba \"Neighbors\", kterou pojmenovali \"Neighbors: The Remixes\". Stejný den také ohlásili natáčení nového alba, které svěřili producentu Howardu Redekoppovi.\n\nSkupina si získala větší pozornost poté, co jejich skladba \"Neighbors\" zazněla v epizodě populárního amerického seriálu Chirurgové (\"It's a Long Way Back\"), která se vysílala 28. dubna 2011. Na podzim roku 2011 vystupovali na turné kapely All Get Out a na 2 koncertech společně s kapelou Mansions.\n\n8. prosince 2011 bylo prostřednictvím Facebooku oznámeno, že podepsali smlouvu s nahrávací společností Trans Record Label (odnož Atlantic Records), jejíž zakladatelem je Chris Walla (Death Cab for Cutie) a dále, že jejich třetí album \"Threads\" bude vydáno 6. března 2012.\n\nPo vydání alba \"Threads\" Now, Now otevírali koncerty pro skupinu The Naked and Famous na jejich americkém jarním turné a v květnu doprovázeli kapelu fun. na jejich letním turné. V září vyjeli na samostatné turné po Británii a společně s kapelou Motion City Soundtrack koncertovali v USA a UK.\n\n7. listopadu 2012 vystupovali v televizní show Late Night with Jimmy Fallon, kde představili píseň \"Thread\".\n\nNa začátku roku 2013 se Now, Now připojili ke kapele To Write Love on Her Arms na jejich \"Heavy and Light US tour\".\n\nJess Abott, kytaristka a zpěvačka, svůj sólový projekt Tancred nazvala podle oblíbené postavy z knih Charlie Bone. Pod jménem Tancred vydává akustický indie rock. V roce 2011 vydala svůj debut \"Capes\", které vydalo No Sleep Records a později toho roku vydala ve vlastním nákladu EP \"String & Twine\". 1. října 2013 vyjde její třetí, eponymní album, které vydá Topshelf Records.\n\nBubeník a doprovodný zpěvák skupiny, Bradley Hale, vlastní projekt nazvaný Sombear rozjel v roce 2012. Jeho electro/popové debutové album, \"Love You In The Dark\", vyšlo 23. července 2013 prostřednictvím Trans Records.\n\n\n\n"}
{"id": "935175", "url": "https://cs.wikipedia.org/wiki?curid=935175", "title": "Kilija", "text": "Kilija\n\nKilija (ukrajinsky '; rusky ' – \"Kilija\"; rumunsky \"\") je město v Oděské oblasti na Ukrajině. Leží na jihu země, v deltě Dunaje, přesněji na severním břehu Kilijského ramene Dunaje, které se po něm jmenuje a které zde tvoří hranici s Rumunskem. Z historického hlediska bylo město součástí Besarábie.\n\nV roce 2004 žilo v Kiliji bezmála třiadvacet tisíc obyvatel.\n"}
{"id": "935181", "url": "https://cs.wikipedia.org/wiki?curid=935181", "title": "Kilijské rameno", "text": "Kilijské rameno\n\nKilijské rameno (; ) je nejsevernější ze třech hlavních ramen delty Dunaje (zbylé dvě jsou Sulinské rameno a Svatojiřské rameno). Odpojuje se od zbylé části Dunaje ještě nad Tulceou a teče obloukem do Černého moře, přičemž vymezuje hranici mezi Ukrajinou na severu a Rumunskem na jihu. Je dlouhé zhruba 111 kilometrů a je z ramen nejvodnější, teče jím totiž zhruba 60 % vody z Dunaje.\n\nKilijské rameno je pojmenováno po dnes ukrajinském městě Kilija, další významnější města na jeho ukrajinském břehu jsou Izmajil a Vylkove.\n"}
{"id": "935191", "url": "https://cs.wikipedia.org/wiki?curid=935191", "title": "Poison Was the Cure", "text": "Poison Was the Cure\n\n„Poison Was the Cure“ je pátá skladba alba \"Rust in Peace\" z roku 1990 skupiny Megadeth. Text skladby pojednává o závislosti na heroinu, kterou v té době zpěvák a kytarista skupiny Dave Mustaine trpěl.\n\nSkladba má celkem dvě sloky. V této skladbě se vyskytuje jeden z nejsložitějších riffů skupiny vůbec. Začíná intrem, ve kterém hrají bicí a baskytara. Postupně se napojí kytary a z pomalejšího tempa se stane typicky thrashová skladba. Skladba končí dvěma kytarovými sóly. První hraje Dave Mustaine a druhé Marty Friedman.\n"}
{"id": "935193", "url": "https://cs.wikipedia.org/wiki?curid=935193", "title": "Thomas Byberg", "text": "Thomas Byberg\n\nThomas Hedvin Byberg (18. září 1916 Hommelvik – 13. října 1998 Trondheim) byl norský rychlobruslař.\n\nZávodil za kluby Hommelvik Idrettslag a Trondhjems Skøiteklub. Startoval na neoficiálním Mistrovství Evropy 1946, kde se umístil na 12. místě. Zúčastnil se závodu na 500 m na Zimních olympijských hrách 1948, ve kterém získal stříbrnou medaili.\n"}
{"id": "935198", "url": "https://cs.wikipedia.org/wiki?curid=935198", "title": "Peter Carter (trenér)", "text": "Peter Carter (trenér)\n\nPeter Carter (9. srpna 1964 Adelaide – 9. srpna 2002) byl australský profesionální tenista a trenér. V kariéře vyhrál na okruhu ATP Tour jeden turnaj ve čtyřhře.\n\nNa žebříčku ATP byl ve dvouhře nejvýše klasifikován v červenci 1978 na 173. místě a ve čtyřhře pak v dubnu 1986 na 113. místě. Trénoval ho Peter Smith.\n\nV australském daviscupovém týmu neodehrál žádné utkání.\n\nNa nejvyšší grandslamové úrovni se ve dvouhře nejdále probojoval do druhé kola mužské čtyřhry na Australian Open 1985 a 1988. Ve dvouhře si na melbournském majoru zahrál úvodní kolo v roce 1982, v němž nestačil na jedenáctého nasazeného Američana Jeffa Borowiaka po setech 3–6, 4–6 a 3–6.\n\nJediný titul na okruhu ATP získal v prosinci 1985 na Melbourne Outdoor, kde s krajanem Darrenem Cahillem vyhráli čtyřhru poté, co ve finále zdolali americko-argentinský pár Brett Dickinson a Roberto Saad 7–6 a 6–1. Do semifinále se v roce 1989 probojoval po boku MacPhersona na jeruzalémském turnaji, společně s Lewisem pak v Singapuru a Jakartě, stejně jako s Borwickem v řeckém Thessaloniki.\n\nNejvyšší výdělek za jednu sezónu dosáhl v roce 1987, když jeho finanční odměny činily 15 744 dolarů.\nCarter, jenž ve Švýcarsku žil od roku 1993, začal trénovat devítiletého Rogera Federera. Zdokonalil jeho techniku hry i chování na dvorci a přivedl jej do mezinárodního tenisu. Spolupráci ukončili ve věku hráčových osmnácti let.\n\nKe konci roku 2001 došlo ke vzpouře hráčů švýcarského daviscupového družstva proti nehrajícímu kapitánu Jakobu Hlaskovi, který byl z pozice odvolán. Na jeho místo nastoupil Carter, jenž však stále nevlastnil švýcarské občanství (a které měl obdržet v září 2003). První mezistátní utkání proti Rusku v únorovém úvodním kole Světové skupiny 2002 tak musel sledovat z hlediště moskevského olympijského stadionu. Dle pravidel Mezinárodní tenisové federace smí na lavičce týmu sedět pouze občan daného státu. Oficiálně tak byl uveden jako nehrající kapitán Ivo Heuberger.\n\nNarodil se roku 1964 v jihoaustralském Adelaide. Tenis začal hrát v sedmi letech. Během aktivní kariéry bydlel v Nuriootpe u Adelaide.\n\nZemřel při silniční dopravní nehodě, ke které došlo 1. srpna 2002. Spolu s manželkou Silvií von Arxovou, která měla den před incidentem narozeniny, trávili dovolenou v jihoafrickém Krugeruvě národním parku. Zahynul jako spolujezdec v Land Roveru, poté, co vozidlo vyjelo ze silnice, aby se vyhnulo čelnímu střetu s vanem. Následně prorazilo mostní zábradlí a dopadlo do řečiště na střechu. Federer se zprávu o úmrtí dozvěděl v nočních hodinách na turnaji Canada Masters, kde se s ní psychicky obtížně vyrovnával, protože trenérovi jako Jihoafričan sám destinaci doporučil. Pohřeb se uskutečnil v Basileji.\n\nFederer pak v zářijové baráži Davis Cupu 2002 na půdě Maroka nastoupil do utkání s nášivkou „CARTER“ na triku a tým zápas odehrál v památce za zemřelého bývalého kapitána.\n\n"}
{"id": "935201", "url": "https://cs.wikipedia.org/wiki?curid=935201", "title": "Kenneth Bartholomew", "text": "Kenneth Bartholomew\n\nKenneth Eldred „Ken“ Bartholomew (10. února 1920 Leonard, Severní Dakota – 9. října 2012) byl americký rychlobruslař.\n\nS rychlobruslením začal v roce 1929. Startoval na Zimních olympijských hrách 1948, kde v závodě na 500 m získal stříbrnou medaili. Mezi lety 1945–1960 vyhrál celkem 14 amerických šampionátů.\n"}
{"id": "935205", "url": "https://cs.wikipedia.org/wiki?curid=935205", "title": "Peter Carter", "text": "Peter Carter\n\nJméno a příjmení Peter Carter nosí více osobností:\n\n"}
{"id": "935206", "url": "https://cs.wikipedia.org/wiki?curid=935206", "title": "Robert Fitzgerald", "text": "Robert Fitzgerald\n\nRobert Emmett „Bobby“ Fitzgerald (3. října 1923 Minneapolis, Minnesota – 22. dubna 2005) byl americký rychlobruslař.\n\nNa Zimních olympijských hrách 1948 dosáhl svého největšího úspěchu, když získal stříbrnou medaili v závodě na 500 m, kromě toho se umístil na 28. místě na trati 1500 m. O několik týdnů později startoval také na Mistrovství Evropy, které dokončil na 22. příčce. Zúčastnil se také zimní olympiády 1952, kde dobruslil v závodě na 500 m jako patnáctý.\n"}
{"id": "935209", "url": "https://cs.wikipedia.org/wiki?curid=935209", "title": "Finn Helgesen", "text": "Finn Helgesen\n\nFinn Helgesen (25. dubna 1919 Drammen – 3. září 2011 Lørenskog) byl norský rychlobruslař.\n\nNa Zimních olympijských hrách 1948 startoval v závodě na 500 m, ve kterém získal zlatou medaili, což byl největší úspěch jeho sportovní kariéry. O čtyři roky později, na zimní olympiádě 1952, skončil na této distanci na pátém místě, takže cenný kov neobhájil. Mezi lety 1946 a 1953 se zúčastňoval norských šampionátů či menších mezinárodních závodů, poslední start absolvoval v roce 1956.\n\n"}
{"id": "935210", "url": "https://cs.wikipedia.org/wiki?curid=935210", "title": "Římskokatolická farnost Čečelice", "text": "Římskokatolická farnost Čečelice\n\nŘímskokatolická farnost Čečelice je územním společenstvím římských katolíků v rámci mladoboleslavského vikariátu litoměřické diecéze.\n\nFarnost v Čečelicích je prvně připomínána v roce 1369. Původně gotický kostel byl přebudován barokně v letech 1694-1711 dle návrhu Marka Antonia Canevalleho. Z původní gotické stavby zůstala stát pouze hranolová věž.\n\n\n"}
{"id": "935211", "url": "https://cs.wikipedia.org/wiki?curid=935211", "title": "Fotbalista roku (Bosna a Hercegovina)", "text": "Fotbalista roku (Bosna a Hercegovina)\n\nV Bosně a Hercegovině se ocenění Fotbalista roku jmenuje od roku 2008 Idol Nacije (v překladu Idol národa) a je udělováno každoročně nejlepšímu fotbalistovi země. Vyhlašování je organizováno sportovním websitem \"SportSport.ba\" a je vysíláno bosenskou televizí Hayat TV. Mimo hlavní ceny jsou udělovány ocenění i v dalších kategoriích (např. Trenér roku, Trenér roku bosenské ligy, Fotbalista roku bosenské ligy, Zahraniční fotbalista roku bosenské ligy, Rozhodčí roku, Fotbalistka roku, Brankář roku atd.)\n\nOd roku 2011 je ocenění udělováno na konci června po ukončení fotbalové sezóny, dříve se udělovalo na začátku roku (čili za předchozí kalendářní rok).\n\nAktuálním vítězem je Asmir Begović z anglického klubu Stoke City FC (za sezónu 2012/13).\n"}
{"id": "935213", "url": "https://cs.wikipedia.org/wiki?curid=935213", "title": "Edin Višća", "text": "Edin Višća\n\nEdin Višća (* 17. února 1990, Olovo, Jugoslávie) je bosenský fotbalový záložník a reprezentant, který hraje v tureckém klubu İstanbul BBSK. Účastník Mistrovství světa 2014 v Brazílii.\n\nVišća začal svou fotbalovou dráhu v bosenském klubu Budućnost Banovići, z něhož odešel v roce 2009 do předního týmu Bosny Željezničar Sarajevo. V Željezničaru zahájil svou profesionální fotbalovou kariéru a odehrál zde dvě sezóny. V srpnu 2011 přestoupil za cca 400 000 eur do tureckého celku İstanbul BBSK. Zde podepsal pětiletou smlouvu.\n\nV bosenském reprezentačním A-mužstvu debutoval pod trenérem Safetem Sušićem 10. prosince 2010 proti Polsku, kde nastoupil na hřiště v základní sestavě a odehrál kompletní utkání (hrálo se v tureckém městě Antalya). Bosna a Hercegovina zremizovala tento přátelský zápas 2:2.\n\n6. září 2013 nastoupil na domácím stadionu Bilino Polje v Zenici v kvalifikačním utkání na MS 2014 proti Slovensku, který Bosna prohrála 0:1. Šlo o první porážku bosenského týmu v tomto kvalifikačním cyklu. Nastoupil i v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. Měl podíl na historicky prvním postupu Bosny a Hercegoviny na Mistrovství světa ve fotbale (definitivní jistota nastala po posledním kvalifikačním utkání s Litvou).\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F.\n\n"}
{"id": "935214", "url": "https://cs.wikipedia.org/wiki?curid=935214", "title": "Svetlana Toma", "text": "Svetlana Toma\n\nSvetlana Toma (nar. jako Svetlana Fomičeva; * 24. května 1947, Chișinău, Moldavská SSR) je moldavská herečka. Debutovala v roce 1966, pracovala kromě Moldavska také v Rusku.\n\nPo střední škole studovala práva na Kišiněvské univerzitě. Setkání s režisérem Emilem Loteanu jí však změnilo život – obsadil ji do snímku \"Rudé stráně\" (\"Красные поляны\"). Po úspěchu filmu vystudovala herectví na Kišiněvském institutu umění a získala angažmá v divadlech. Vedle herectví se věnovala i zpěvu.\n\nJejí patrně nejznámější filmovou postavou je ústřední role nespoutané Cikánky Rady ve filmu Cikáni jdou do nebe (\"Табор уходит в небо\") z roku 1975, který vznikl na motivy povídky Maxima Gorkého \"Makar Čudra\".\n\nV českém filmu Písně by neměly umírat o životě Josefa Navrátila Ratili z roku 1983 ztvárnila jednu z hlavních rolí, pěvkyni Enriche Masaccio.\n\nJejím partnerem je herec Oleg Latchin, dcera Irina Latchina (* 1972) je rovněž herečkou. Její příjmení je pseudonym, který si zvolila po prababičce pocházející z Francie.\n\n"}
{"id": "935216", "url": "https://cs.wikipedia.org/wiki?curid=935216", "title": "Kříž u kostela (Butovice)", "text": "Kříž u kostela (Butovice)\n\nKříž u kostela v Butovicích je volně stojící kamenný krucifix ve městě Studénka, části Butovice. Nachází se před ohradní zdí hřbitova u kostela Všech svatých na parcele č. 1053. Byl postaven roku 1835.\n\nPodle zápisu v kronice Butovic byl první kříž před kostelem, ještě dřevěný, postaven na náklady obce Butovice 24. července 1786. Roku 1835 (22. července) byl nahrazen stávajícím kamenným křížem, jenž byl o rok později vysvěcen.\n\nNa nízkém odstupněném soklu s pravoúhlými rohy, na jehož zadní straně je vytesáno datum postavení kříže (MDCCCXXXV DIE 22 JULY), stojí podstavec kříže. Má tvar hranolu ukončeného v dolní části prohýbaně, v horní části pravoúhle profilovanou římsou. Po stranách podstavce jsou volutová křídla , na jeho čelní ploše je druhotně (po roce 1945) osazená deska s českým nápisem „Pochválen buď Ježíš Kristus“. Na podstavci se nachází užší hranolová podnož, z níž vyrůstá svislé břevno kříže, které se směrem nahoru mírně zužuje a v dolní části je zdobeno třemi kanelurami. Ramena kříže mají liliovité zakončení a Kristovo tělo je provedeno v hlubokém reliéfu v tradiční poloze: hlava je pokleslá k pravému rameni, rouška ponechává přední část nohou odkrytou, po stranách dosahuje až ke kolenům.\n\nZe šesti (či sedmi) křížů existujících v Butovicích před rokem 1945 se dochovaly tři, z nichž tento je nejstarší. \n\nDne 3. května 1958 byl prohlášen za kulturní památku č. 47131/8-1685.\n"}
{"id": "935218", "url": "https://cs.wikipedia.org/wiki?curid=935218", "title": "Sulinské rameno", "text": "Sulinské rameno\n\nSulinské rameno (rumunsky \"\") je prostřední ze třech hlavních ramen, kterými Dunaj ve své deltě vtéká do Černého moře. Je celé na území Rumunska. Jižněji položené Svatojiřské rameno se od něj odděluje pod Tulceou, naopak severní Kilijské rameno vedoucí po hranici s Ukrajinou se od něj odděluje ještě nad Tulceou. Ze tří zmíněných ramen je nejméně vodné, protéká jím jen necelých 19 % vody z Dunaje.\n\nSulinské rameno se jmenuje podle města Sulina, které leží blízko jeho ústí do Černého moře.\n"}
{"id": "935220", "url": "https://cs.wikipedia.org/wiki?curid=935220", "title": "Jairzinho", "text": "Jairzinho\n\nJairzinho, rodným jménem Jair Ventura Filho (* 25. prosinec 1944, Rio de Janeiro) je bývalý brazilský fotbalista. Hrával na pozici útočníka.\nS brazilskou fotbalovou reprezentací vyhrál mistrovství světa roku 1970, přičemž skóroval ve všech utkáních, která Brazílie na tomto turnaji hrála. To se v historii povedlo již jen Alcidesovi Ghiggiovi a Just Fontainovi. Na tomto turnaji byl též zařazen do all-stars týmu. Hrál též na světovém šampionátu roku 1966 a 1974, kde Brazilci skončili čtvrtí. Brazílii reprezentoval v 81 zápasech, v nichž vstřelil 33 branek.\n\nVětšinu své kariéry (1959–1974) strávil v brazilském klubu Botafogo. Odehrál za něj 413 ligových utkání, v nichž vstřelil 186 branek.\n\nNa konci 20. století byl v mnoha anketách zařazen mezi nejlepší fotbalisty tohoto století: Britský časopis \"World Soccer\" ho vyhlásil 27. nejlepším hráčem 20. století, brazilský \"Placar\" 66. nejlepším, mezi 50 nejlepších ho zařadil i francouzský časopis \"Planète Foot\" a nizozemský \"Voetbal International\".\n\nMěl přezdívku \"Furacão\" (\"Hurikán\").\n\n"}
{"id": "935221", "url": "https://cs.wikipedia.org/wiki?curid=935221", "title": "US Open 2013 – čtyřhra juniorek", "text": "US Open 2013 – čtyřhra juniorek\n\nObhájcem titulu ve čtyřhře juniorek na newyorském US Open 2013 byl americký pár Gabrielle Andrewsová a Taylor Townsendová, jehož členky se rozhodly v soutěži nestartovat.\n\nRoli favoritek potvrdila nejvýše nasazená dvojice sedmnáctiletých Češek Barbory Krejčíkové a Kateřiny Siniakové, která ve finále přehrála švýcarsko-španělské turnajové trojky Belindu Bencicovou se Sarou Sorribes Tormovou po dvousetovém průběhu 6–3 a 6–4. Po výhře zatančily šampiónky tanec připravený pro tuto příležitost. V juniorské kategorii tak český pár ještě ani jednou neprohrál. \n\nObě české tenistky získaly třetí grandslamový titul v řadě, když v červnu nejdříve triumfovaly na French Open a v červenci pak ve Wimbledonu.\n\n\n"}
{"id": "935222", "url": "https://cs.wikipedia.org/wiki?curid=935222", "title": "Brána zemědělského dvora (Butovice)", "text": "Brána zemědělského dvora (Butovice)\n\nBrána zemědělského dvora (Meierhofu) v Butovicích je nevelká klasicistní brána bývalého panského statku ve Studénce, části Butovice, a to v ulici Na Vyhlídce u č. p. 836. Dne 3. května 1958 byla prohlášena za kulturní památku č. 41226/8-2108.\n\nPrvní panský dvůr v Butovicích vznikl na místě usedlosti patřící do 16. století dědičnému fojtství, na křižovatce hlavní ulice (dnes ul. Butovická) a tzv. Moravské volské cesty (dnes ul. Moravská), poblíž kaple svaté Anny. Stísněná poloha statku v intravilánu obce a nevhodná poloha vzhledem k panským pozemkům na druhé straně obce vedla na konci 18. století vrchnost (Františka Xavera hraběte z Harrachu) k postavení nového panského dvora („Meierhofu“) na návrší na severovýchodě vsi, poblíž kostela Všech svatých. S návsí, potažmo se starým dvorem, jenž zůstal v majetku vrchnosti, nový dvůr spojovala příjezdová cesta, dnes ulice Na vyhlídce. Z původního statku, který dnes (2013) slouží k průmyslové činnosti, zůstala zachována celková dispozice a polozapuštěné klenuté suterény, detailní podoba staveb však byla vícekrát upravena pro zemědělské či průmyslové užití. Výrazným zachovaným architektonickým prvkem je původní příjezdová brána na jihozápadě areálu.\n\nNad vlastním obdélným obrysem brány, ukončeným profilovanou římsou, se zvedá štít ve dvou segmentech: lichoběžníkovém s konkávně prohnutými rameny a trojúhelníkovém. Brána je kryta taškami, a to i podél římsy. Průjezd brány je půlkruhově zaklenut, původní dřevěná vrata se nedochovala a byla nahrazena novodobými. Z příjezdové strany průjezd z každé strany lemuje dvojice pilastrů opticky podepírajících římsu, nad průjezdem a rovněž ve štítu jsou vavřínové festony. Na zbytky původní ohradní zdi brána navazuje dvěma nižšími, rovněž taškami krytými sloupky.\n\nPlocha před vjezdem do statku byla ve 20. století rozparcelována pro rodinné domy a nový vjezd byl vytvořen z jihovýchodní strany. Původní ohradní zeď i s bránou tak v současnosti tvoří hranici mezi areálem bývalého statku a zahradami soukromých domů, do jedné z nichž nyní zdobené průčelí brány směřuje. Ze strany statku byla brána kolem roku 2010 omítnuta, vsazeny nové dveře a opravena krytina.\n"}
{"id": "935223", "url": "https://cs.wikipedia.org/wiki?curid=935223", "title": "Tochisaurus", "text": "Tochisaurus\n\nTochisaurus (\"pštrosí ještěr\") byl rod menšího teropodního dinosaura, žijícího v období svrchní křídy na území dnešního Mongolska. Tento dravý troodontid byl vědecky popsán roku 1991. Zkameněliny byly objeveny již ve 40. letech sovětskou paleontologickou expedicí v poušti Gobi. Pochází ze souvrství Nemegt a mají stáří kolem 69 milionů let (geologický stupeň/věk maastricht). Jedná se v podstatě o jediný zachovaný (levý) metatarsus (\"PIN 551-224\") o délce 242 mm. Jednalo se tedy o poměrně velkého troodontida, s délkou možná přes 3 metry (přesnější rozměry však nejsou známé). Zřejmě šlo o rychle běhajícího dravce, lovícího menší obratlovce.\n\n\n"}
{"id": "935224", "url": "https://cs.wikipedia.org/wiki?curid=935224", "title": "Salamis (Kypr)", "text": "Salamis (Kypr)\n\nSalamis (starořecky: Σαλαμίς; ) byl starověký řecký městský stát na východním pobřeží Kypru. Jeho trosky leží v ústí řeky Pedieos, 6 km severně od současného města Famagusta. Podle tradice byl zakladatelem města Teukros, syn Telamóna, který se nemohl vrátit domů z Trójské války, protože se mu nepodařilo pomstít svého bratra Aiáse.\n\nNejstarší archeologické nálezy pocházejí z 11. století př. n. l. (pozdní doba bronzová). Kyperská měděná ruda se stala základní komoditou v prvních obchodních vztazích mezi Řeckem a Kyprem. Archeologické nálezy v přístavu a v dětských hrobech z té doby naznačují i fénickou přítomnost. Město je zmíněno v asyrských nápisech jako jedno z království \"Iadnana\". Poprvé dosáhla asyrská vojska břehů Středozemního moře v roce 877 př. n. l.. V roce 708 se králové Kypru podrobili asyrskému vládci Sargonu II.. První mince zde byly raženy v 6. století př. n. l., podle perských vzorů.\n\nKypr byl v této době pod kontrolou Asyřanů, ale městské státy ostrova se těšily poměrně značné nezávislosti, pokud asyrskému vládci platily stanovené poplatky. To umožnilo králům měst hromadit značné bohatství a moc. Některé pohřební zvyky, o nichž vyprávějí nálezy v královských hrobkách, se přímo vztahují k obřadům známým z Homéra, jako je např. oběť koně na počest mrtvých či nabídka pohárů olivového oleje. Někteří vědci vykládají tento jev jako důsledek vlivu homérských eposů na Kypr. Většina nejdůležitějšího zboží byla dovážena z Levanty nebo z Egypta.\n\nPodle zakladatelského mýtu byl zakladatelem města Teukros, syn Telamóna, který se nemohl vrátit domů z Trójské války, protože se mu nepodařilo pomstít svého bratra Aiáse. Existují však důkazy, že oblast byla obydlena dlouho před údajným příchodem Achájců do blízkého Enkomi a rozvoj města Salamis nastal, když přístav v Enkomi byl oddělen od moře. Kromě toho neexistují přímé důkazy na podporu zakladatelského mýtu.\n\nV roce 450 př. n. l. byl Salamis dějištěm současné pozemní a námořní bitvy mezi athéňany a peršany. (Nezaměňovat s bitvou mezi Řeky a Peršany, která proběhla v roce 480 př. n. l. u ostrova Salamis v Attice.)\n\nHistorii Salamis během archaického a klasického období známe zejména z díla řeckého historika Hérodota a z pozdějších projevů řeckého řečníka Isokrata. Město bylo tehdy hlavním městem ostrova a vedlo další kyperská města v jejich úsilí o osvobození z perské nadvlády. Nejvýznamnějším vládcem království byl Evagoras (410-374 př. nl), který se stal vládcem celého ostrova a podařilo se mu získat nezávislost na perské říši. Salamis byl poté obléhán a dobyt perským vládcem Artaxerxem III.. Nicméně Evagoras zůstal vládcem ostrova, musel však Peršanům odevzdávat pravidelný roční poplatek.\n\nPod králem Evagorasem vzkvétala ve městě řecká kultura a umění. Památkou, která ilustruje konec klasického období v království Salamis, je mohyla, s kenotafem krále Nicocreona, jednoho z posledních králů Salamis, který zahynul v roce 311 př. n. l. Na jeho monumentálním základu se nachází několik hliněných hlav, z nichž některé jsou patrně portréty členů královské rodiny.\n\nArcheoložka Marguerite Yon uvádí, že „literární texty a nápisy ukazují, že v období klasicismu, byl \"Kition\" (dnešní \"Larnaka\") jedním z hlavních místních sídel moci, spolu se svým sousedem Salamis“. \nPoté, co Alexandr Veliký zničil perskou říši, převzal vládu nad ostrovem egyptský faraon Ptolemaios I. Sótér. Přinutil Nicocreona, který byl Ptolemaiovým guvernérem ostrova, spáchat sebevraždu, protože ztratil jeho důvěru. Na jeho místo přišel král Menelaus , který byl Ptolemaiovým bratrem. Nicocreon je údajně pohřben v jedné z velkých mohyl blízko Enkomi . V Salamidě zůstalo sídlo guvernéra.\n\nV roce 306 př. n. l. se u Salamis konala další námořní bitva, tentokrát mezi flotilami Demetria I. Makedonského a Ptolemaia. Demetrius bitvu vyhrál a podmanil si ostrov.\n\nV římských dobách bylo Salamis součástí římské provincie Kilíkie. Sídlo guvernéra bylo přemístěno do Pafos. Město velmi utrpělo během židovského povstání (116–117 n. l.). Ačkoli Salamis přestalo být hlavním městem Kypru, jeho bohatství a význam se nijak nesnížil. Město bylo obzvláště oblíbené u římských císařů Trajana a Hadriána, kteří je obnovili a postavili řadu nových veřejných budov.\n\nApoštol Pavel zde přistál na své první cestě a kázal v místních synagogách (Skutky 13:5). Na Kypru se narodil Svatý Barnabáš a na svůj rodný ostrov přinesl křesťanství již v 1. stol. Tradice říká, že Barnabáš kázal v Alexandrii a Římě a v Salamis byl ukamenován kolem roku 61. Je považován za zakladatele církve na Kypru. Jeho ostatky jsou údajně uloženy v klášteře po něm pojmenovaném.\n\nNa počátku 4. století postihlo město několik zemětřesení a bylo z podstatné části zničeno. Císař Konstantin II. (337–361) jej vybudoval znovu pod názvem \"Constantia\" a učinil jej sídlem biskupa. Nejslavnějším místním biskupem se stal Epifanius ze Salaminy (cca 310–403), který byl později prohlášen za světce.\n\nZanášení přístavu vedlo k postupnému úpadku města. Definitivně bylo opuštěno po arabských invazích v 7. století a po zničení chalífou Mu'ávijou I.. Obyvatelé se přestěhovali do Arsinoe, dnešní Famagusty.\n\n\n"}
{"id": "935229", "url": "https://cs.wikipedia.org/wiki?curid=935229", "title": "Svatojiřské rameno", "text": "Svatojiřské rameno\n\nSvatojiřské rameno () je nejjižnější ze tří hlavních ramen, kterými Dunaj ve své deltě vtéká do Černého moře. Leží celé na území Rumunska a je dlouhé přibližně 112 kilometrů. Od prostředního Sulinského ramene se odděluje pod Tulceou (největší Kilijské rameno se od nich odděluje ještě nad Tulceou). Jediným městem u ramene je Sfântu Gheorghe, které leží u jeho ústí.\n\nSvatojiřským ramenem protéká jen zhruba 21 % dunajské vody, rameno silně meandruje a jeho význam pro vodní dopravu je omezený, protože je nepoužitelné pro větší lodě.\n"}
{"id": "935231", "url": "https://cs.wikipedia.org/wiki?curid=935231", "title": "Arboretum Wojsławice", "text": "Arboretum Wojsławice\n\nArboretum Wojsławice představuje jednu z nejvýznamnějších dendrologických zahrad v Dolním Slezsku (v Polsku). Nachází se v blízkosti města Niemcza, nedaleko silničního tahu z Prahy do Wrocławi, v lokalitě Wojsławice. \n\nArboretum zabírá plochu přes 65 hektarů, rozkládá se v nadmořské výšce 250 - 275 metrů n. m. Zahradu obývá zhruba okolo 2500 druhů dřevin a 3500 druhů jiných rostlin. Zahrada disponuje velkou kolekcí rododendronů, lilií, a zimostrázů. \n\nWojsławické arboretum má dlouhou tradici; již v roce 1821 byl na jeho místě zřízený romantický park. O šedesát let později byl přeměněn na rododendronovou zahradu, kterou udržoval Fritz von Oheimb, který nashromáždil přes několik tisíc odrůd pěnišníků. Po roce 1946 byla zahrada znárodněna, řízena po nějakou dobu jako státní statek a nakonec upravena do současné podoby. \n\n"}
{"id": "935234", "url": "https://cs.wikipedia.org/wiki?curid=935234", "title": "Onomaziologie", "text": "Onomaziologie\n\nOnomaziologie (z řec. \"onomazein\", pojmenovat) je jazykovědná nauka o pojmenování jevů, věcí, atd. jazykovými znaky (slovy). Vychází od pojmu jakožto odrazu jevu skutečnosti a zkoumá, jakými jazykovými znaky je vyjádřen.\nOpakem onomaziologie je semaziologie.\n\n"}
{"id": "935235", "url": "https://cs.wikipedia.org/wiki?curid=935235", "title": "Miroslav Provod", "text": "Miroslav Provod\n\nMiroslav Provod (* 28. června 1956) je bývalý podnikatel, syn Miroslava Provoda staršího (* 3. října 1930) a Jarmily Provodové (* 20. února 1931). Jeho manželkou je Dana Provodová (* 6. září 1956), s níž má děti Miroslava Provoda nejmladšího (* 20. září 1984) a Markétu Provodovou (* 11. března 1992).\n\nPřed rokem 1989 vydělal desítky milionů prodejem pašovaných digitálních hodinek. Po roce 1989 podnikal oficiálně. V roce 1993 založil společnost CENTRUM CZ, která v následujícím roce koupila od Podnikatelské banky řízené Pavlem Sehnalem a společnosti Vakam řízené Michaelem Klimentem 70 % podíl v akciové společnosti Orlík, jež má od státu dlouhodobě pronajatý rekreační areál Vystrkov. V roce 1994 měl společně s Tomášem Pitrem ze státu vylákat vrácení DPH ve výši 51 milionů korun a byl za to odsouzen k trestu odnětí svobody na 2 roky a 9 měsíců. Provod spolupracoval i se zavražděným podnikatelem Františkem Mrázkem. Založil Nadaci Karla Gotta Interpo, která pomáhala pozůstalým po policistech, kteří zahynuli při výkonu služby.\n\n\n"}
{"id": "935247", "url": "https://cs.wikipedia.org/wiki?curid=935247", "title": "Stéphane Hessel", "text": "Stéphane Hessel\n\nStéphane Frédéric Hessel (20. října 1917 Berlín – 26. února 2013, Paříž) byl francouzský diplomat, filozof a spisovatel německého původu.\n\nNarodil se v Německu, ale před nacistickým režimem utekl do Francie, kde v roce 1939 získal francouzské občanství. Zapojil se protinacistického hnutí odporu a přežil věznění v nacistickém koncentračním táboře. Jako diplomat se v roce 1948 se podílel na sepisování Všeobecné deklarace lidských práv.\n\nProslavil se zejména knihou \"Vzpouzejte se\", která byla přeložena do mnoha jazyků, včetně češtiny. V roce 2006 získal francouzský Řád čestné legie.\n\nByl pohřben na pařížském hřbitově Montparnasse.\n\n"}
{"id": "935258", "url": "https://cs.wikipedia.org/wiki?curid=935258", "title": "Římskokatolická farnost – děkanství Chorušice", "text": "Římskokatolická farnost – děkanství Chorušice\n\nŘímskokatolická farnost – děkanství Chorušice je územním společenstvím římských katolíků v rámci mladoboleslavského vikariátu litoměřické diecéze.\n\nFarnost byla v Chorušicích založena neznámo kdy. Farní kostel Nanebevzetí Panny Marie byl v dnešní podobě vybudován v letech 1714–1716. V roce 1760 byla povýšena na děkanství.\n\n\n"}
{"id": "935270", "url": "https://cs.wikipedia.org/wiki?curid=935270", "title": "Římskokatolická farnost Liběchov", "text": "Římskokatolická farnost Liběchov\n\nŘímskokatolická farnost Liběchov je územním společenstvím římských katolíků v rámci mladoboleslavského vikariátu litoměřické diecéze.\n\nPrvní zmínka o farnosti v Liběchově je z roku 1352. V pozdější době zanikla. Obnovena byla v roce 1732. Farní kostel sv. Havla byl zbudován podle projektu F. M. Kaňky v letech 1738-1741.\n\n\n"}
{"id": "935271", "url": "https://cs.wikipedia.org/wiki?curid=935271", "title": "Przerzeczyn-Zdrój", "text": "Przerzeczyn-Zdrój\n\nPrzerzeczyn-Zdrój (do roku 1945 Bad Dirsdorf) je obec v okrese Dzierżoniów, v Dolnoslezském vojvodství, na silnici spojující Náchod a Wrocław. Jedná se o lázeňskou obec; nachází se zde celkem 4 sanatoria.\n\nObec byla po roce 1945 předáno Polsku, vysídlena a znovuobydlena Poláky, kteří byli vystěhováni z oblastí, připojených k SSSR. Mezi místní památky patří kromě kostela Matky Boží i místní zámeček z roku 1896.\n\nSoučasný název má obec od roku 1946. Do té doby nesla polský název \"Zdrojówek\", především díky faktu, že jsou místní prameny léčebné.\n"}
{"id": "935313", "url": "https://cs.wikipedia.org/wiki?curid=935313", "title": "Neonikotinoidy", "text": "Neonikotinoidy\n\nNeonikotinoidy je označení skupiny pesticidů chemicky podobných nikotinu.\n\nPro svůj silný účinek na nervový systém hmyzu se používají jako systémové insekticidy.\n\nV dubnu 2013 rozhodla Evropská komise, že dočasně zakáže používání některých pesticidů z této skupiny, které se mohou podílet na masivním úhyn včel. Zákaz by měl vstoupit v platnost v prosinci 2013 a měl by trvat dva roky. Americká agentura EPA se rozhodla k podobným opatřením v roce 2016.\n\nEvropská regulace se týká těchto látek: imidakloprid, thiametoxam, klothianidin.\n\nPROVÁDĚCÍ NAŘÍZENÍ KOMISE (EU) č. 485/2013 ze dne 24. května 2013, kterým se mění prováděcí nařízení (EU) č. 540/2011, pokud jde o podmínky schválení účinných látek klothianidin, thiamethoxam a imidakloprid, a kterým se zakazuje použití a prodej osiva ošetřeného přípravky na ochranu rostlin obsahujícími uvedené účinné látky\n"}
{"id": "935314", "url": "https://cs.wikipedia.org/wiki?curid=935314", "title": "Ribeauvillé", "text": "Ribeauvillé\n\nRibeauvillé je francouzská obec v departementu Haut-Rhin v regionu Grand Est. V roce 2010 zde žilo 4 843 obyvatel.\n\n\"Počet obyvatel\"\n\n"}
{"id": "935319", "url": "https://cs.wikipedia.org/wiki?curid=935319", "title": "Fiad", "text": "Fiad\n\nFiad je obec v maďarské župě Somogy.\n\nV roce 2011 zde žilo 156 obyvatel.\n"}
{"id": "935322", "url": "https://cs.wikipedia.org/wiki?curid=935322", "title": "Hažín", "text": "Hažín\n\nHažín je obec na Slovensku, v okrese Michalovce v Košickém kraji. V roce 2011 zde žilo 466 obyvatel.\n\nObec leží v severní části Východoslovenské nížiny, jižně od Zemplínské Šíravy, v aluviální nivě Čierné vody. Jihovýchodní část území zasahuje až do chráněné přírodní oblasti a chráněného ptačího území Senianských rybníků. Nadmořská výška se pohybuje v rozmezí 101 až 146 m n. m., střed obce je ve výšce 120 m.\n\nArcheologické nálezy na území obce dokládají osídlení v 9. – 10. století. První písemná zmínka o obci pochází z roku 1336, kde je uváděn jako Kysgesun. Hažín byl v majetku šlechtického rodu z Michalovců. Na začátku 18. století se obec vylidnila. V roce 1828 bylo v obci 67 domů a 652 obyvatel.\n\nKolem roku 1786 vznikl řeckokatolický farní úřad a při něm byla založena i škola. V roce 1891 byla postavena nová školní budova. Výuka probíhala až do roku 1977. Mateřská školka byla otevřena v roce 1957 a její činnost byla ukončena v roce 2001.\n\nHlavní obživou bylo zemědělství a chov dobytka.\n\nPo roce 1960 je Hažín administrativně zařazen pod okres Michalovce ve Východoslovenském kraji.\n\n\n\n"}
{"id": "935324", "url": "https://cs.wikipedia.org/wiki?curid=935324", "title": "Něharelaje", "text": "Něharelaje\n\nNěharelaje ( \"Негарэлае\") je vesnice v Bělorusku, ležící 48 km západně od Minska. Administrativně je součástí Dzeržinského rajónu Minské oblasti. V roce 2010 zde žilo 971 obyvatel.\n\nZdejší nádraží bylo v letech 1921 až 1939 jediným oficiálním hraničním přechodem mezi druhou Polskou republikou a SSSR.\n\n"}
{"id": "935328", "url": "https://cs.wikipedia.org/wiki?curid=935328", "title": "Nashorn (javascriptový engine)", "text": "Nashorn (javascriptový engine)\n\nNashorn je javascriptový engine napsaný v programovacím jazyce Java. \nJe založený na Da Vinci Machine (JSR 292) a je součástí Javy 8.\nProjekt byl oznámen na \"JVM language summit\" v červenci 2011, a potvrzen na konferenci JavaOne v říjnu 2011.\n\nDne 21. listopadu 2012 Oracle oficiálně oznámil plán otevření zdrojových kódů v repozitáři OpenJDK.\nCílem projektu je pomocí JavaScriptu v Java aplikaci umožnit vývoj samostatným javascriptovým aplikacím.\nZdrojové kódy byly přidány 21. prosince 2012.\n\n\n"}
{"id": "935329", "url": "https://cs.wikipedia.org/wiki?curid=935329", "title": "Útěchovický Špičák", "text": "Útěchovický Špičák\n\nÚtěchovický Špičák (499 m n. m.) je neovulkanický vrch v okrese Česká Lípa Libereckého kraje, ležící asi 1 km ssv. od Útěchovic, na katastrálním území Hamr na Jezeře a Břevniště pod Ralskem.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Žibřidické části.\n\nAutomobilem se dá nejblíže dopravit do Útěchovic. Pěší přístup je po zelené turistické stezce z Hamru na Jezeře, přes Útěchovice, a vede po východním úpatí vrchu (na samotný vrchol nevede žádná výrazná cesta). Stezka dále pokračuje na sever k vrchu Stříbrník a dále do Žibřidic.\n"}
{"id": "935333", "url": "https://cs.wikipedia.org/wiki?curid=935333", "title": "Nándor Hidegkuti", "text": "Nándor Hidegkuti\n\nNándor Hidegkuti (3. března 1922, Budapešť - 14. února 2002, Budapešť) byl maďarský fotbalista. Hrával na pozici útočníka či záložníka.\nS maďarskou fotbalovou reprezentací vybojoval stříbrnou medaili na mistrovství světa roku 1954., na tomto turnaji byl též zařazen do all-stars týmu. Získal rovněž zlatou medaili na fotbalovém turnaji letních olympijských her v Helsinkách roku 1952. Hrál též na světovém šampionátu roku 1958.. Maďarsko reprezentoval v 69 zápasech, v nichž vstřelil 39 branek.\n\nS MTK Budapešť se stal třikrát maďarským mistrem (1951, 1953, 1958).\n\nItalský list \"Guerin Sportivo\" ho vyhlásil 49. nejlepším fotbalistou 20. století.\n\nPo skončení hráčské kariéry se stal trenérem. S Fiorentinou v sezóně 1960/61 vyhrál Pohár vítězů pohárů.\n\n"}
{"id": "935335", "url": "https://cs.wikipedia.org/wiki?curid=935335", "title": "MSB Legal", "text": "MSB Legal\n\nMSB Legal v.o.s. (do března 2012 Šachta & Partners v.o.s., do prosince 2004 LEGATE v.o.s.) je veřejná obchodní společnost, pražská advokátní kancelář.\n\nPartnery kanceláře jsou Mgr. Bc. David Michal a Mgr. Karolína Babáková. Dříve v kanceláři působil i Mgr. Marek Stubley, svoji činnost v kanceláři ukončil 1.1.2016. S Davidem Michalem byl zakladatelem kanceláře JUDr. Drahomír Šachta, ten však v kanceláři od konce roku 2011 nepůsobí a ani se s bývalými kolegy nestýká. Po jeho odchodu se kancelář přejmenovala na MSB Legal, protože původní jméno jeho odchodem ztratilo smysl (některá média to interpertovala jako pokus o mediální očištění)\n\nNejznámějším klientem kanceláře je kontroverzní podnikatel Ivo Rittig – JUDr. Drahomír Šachta býval v minulosti označován za jeho dvorního právníka. \n\nDalším veřejně známým klientem kanceláře je Marek Čmejla. Právníci MSB Legal Marek Stubley a Ján Gajdoš doprovázeli jako součást jeho právního teamu v květnu 2013 obviněného bývalého manažera Mostecké uhelné Marka Čmejlu u švýcarského soudu v Bellinzoně v procesu, který řeší praní špinavých peněz, podvody, korupci a další trestné činy.\n\nV létě 2014 se klientem kanceláře stal Radovan Krejčíř. Jeho obhajobu převzala od advokáta Tomáše Sokola Mgr. Karolína Babáková. V kauze jde o přípravu vraždy, organizaci zločinecké skupiny a další trestné činny.\n\nV roce 2017 Mgr. Karolína Babáková obhajovala dalšího mediálně slavného obviněného – Pavla Šrytra, který byl obžalován z vraždy romského bosse Antonína Běly, těsně před vypršením 20leté promlčecí lhůty. Šrytr byl zprostěn obžaloby. Zajímavostí je, že zprostění obžaloby navrhovala i státní zástupkyně.\n\nNadační fond proti korupci upozornil v prosinci 2011 na kauzu předražených jízdenek a uvedl, že společnost Neograph získala zakázku na dodání jízdenek pro DPP na podmínky, že vztah mezi ní a dopravním podnikem bude zajišťovat zprostředkovatelská firma Cokeville Assets Inc. z Britských Panenských ostrovů, které se zavázala platit 17 haléřů z každé jízdenky. Přitom existuje konzultační a poradenská smlouva mezi ní a lobbistou Rittigem, kterému zajišťovala právní služby právě advokátní kancelář Šachta & Partners.\n\nV roce 2013 si MSB Legal stěžovala České advokátní komoře na Václava Lásku za to, že v médiích uvedl, že na trestné činnosti, která se dle jeho názoru odehrávala v Dopravním podniku hl. m. Prahy, se podíleli advokáti z AK Šachta & Partners. Komora za toto prohlášení udělila Láskovi pokutu ve výši 200 tis. Kč, když tímto podle ní snižoval důstojnost advokátního stavu a nedodržel pravidla profesionální etiky.\nDne 13. února 2014 byli při policejní razii zatčeni a obviněni dva partneři MSB Legal – David Michal a Marek Stubley. Spolu s nimi byl mj. zatčen a obviněn Ivo Rittig. Podle státní zástupkyně by mělo jít o trestný čin legalizace výnosů z trestné činnosti související s pražským dopravním podnikem. Následný vývoj v roce 2014 nasvědčoval tomu, že bude velice obtížné prokázat výši škody, na které je značně závislý i případný trest.\n\nV červnu 2015 bylo ve věci zahájeno trestní stíhání, když jde o podezření z trestného činu legalizace výnosů z trestné činnosti v souvislosti s tendry na SMS jízdenky, prodej papírových kuponů v metru a tisk papírových jízdenek (viz výše). Mezi 14 obviněnými jsou všichni tři partneři kaneláře (Michal, Stubley i Babáková), ale také Ivo Rittig či bývalý ředitel dopravního podniku Martin Dvořák.\n\nV květnu 2019 bylo všech již 17 obžalovaných osvobozeno. Soud konstatoval že skutky se částečně staly, ale nelze je označit za trestný čin.\nStátní zástupce se na místě odvolal a kauzu tedy bude projednávat Vrchní soud.\nObhájce Jiří Matzner poukazuje na fakt, že některá média i přes rozsáhlé dokazování nebyla schopna respektovat závěr soudu a i po zprošťujícím rozsudku informují neobjektivně. \nKompletní kauzu zdokumentoval, včetně všech článků v médiích, záznamů výpovědí svědků, závěrečných řečí a dalšího, zřejmě někdo z účastníků, na adrese www.17h.info\n\nČeská televize v únoru 2012 zveřejnila informaci, že podle smlouvy mezi dopravním podnikem a advokátní kanceláří z let 2007 až 2010 dostávala advokátní kancelář zhruba půl milionu měsíčně, přestože DPP měl k dispozici vlastní právní odbor. Dle smlouvy z roku 2010 vyplácel DPP advokátům měsíční paušál 672 tisíc korun a dále smluvní odměnu 3,5 tisíce korun za hodinu práce. Podle Davida Ondračky z Transparency International šlo o „mimořádně lukrativní kontrakt“, který „ukazuje nadstandardní vztah této advokátní kanceláře k dopravnímu podniku“. Advokátní kancelář je kromě jízdenek spojována i dalšími zakázkami od DPP – provoz SMS jízdenek, nákup pohonných hmot, pronájem reklamních panelů či studie o zavedení turniketů.\n\nV srpnu 2012 Dopravní podnik hl. m. Prahy v čele s tehdejším ředitelem Vladimírem Lichem podal trestní oznámení na Radovana Šteinere a na dva právníky advokátní kanceláře Davida Michala a Karolínu Babákovou. Lich byl den poté na návrh politiků z dozorčí rady DPP odvolán a o další den později byl přestal být i generálním ředitelem. Podle Davida Ondračky z české pobočky Transparency International, která se podílela na právní analýze nevýhodných smluv, se tito lidé podíleli na zakázkách tunelujících jeho hospodaření dopravního podniku. V kancelářích dopravního podniku následně policisté hledali dokumenty související s nevýhodnými smlouvami. Za služby advokátní kanceláře v letech 2007 až 2010 inkasovala od dopravního podniku asi 160 milionů korun. Podle Vladimíra Liche „právní služby nebyly nikdy součástí žádné veřejné zakázky, limit na ni přitom je objem plnění deset milionů korun ročně. To znamená, že veškeré právní služby byly poskytovány dopravnímu podniku v rozporu se zákonem“.\n\nNadační fond proti korupci upozornil na případ Nemocnice Na Homolce, která za působení bývalého ředitele Vladimíra Dbalého dala vydělat na pro ni nevýhodném pronájmu vlastních skladů soukromé společnosti napojené na kancelář Šachta & Partners a Iva Rittiga. Fond odhaduje, že nemocnice tratila na přenechání provozování skladů kolem 8 milionů korun měsíčně ve prospěch společnosti ALSEDA, tedy ročně kolem 100 milionů korun. V červnu 2013 v této souvislosti v kanceláři MSB Legal v pražských Stodůlkách protikorupční policie hledala dokumenty týkající se Nemocnice Na Homolce. V červnu 2013 Nemocnice Na Homolce oznámila, že vypověděla kontroverzní smlouvy s advokátní kanceláří MSB Legal a firmou KTH (dříve Alseda) spojené s předchozím vedením nemocnice.\n\nNa jaře roku 2015 byl David Michal obviněn v kauze veřejných zakázek na poradenské, účetní, medicínsko-právní a právní služby v Nemocnici na Homolce z trestných činů přijetí úplatku, porušení povinnosti při správě cizího majetku, sjednání výhody při zadání veřejné zakázky, pletichy při veřejné soutěži a veřejné dražbě a podplácení. V letech 2009 až 2011 nemocnice zaplatila kanceláři Šachta & Partners 25 milionů korun za právní služby a ředitel Dbalý dostal podle policie od Šachta & Partners úplatky 2,3 milionu korun, přičemž v roce 2015 kvůli tomu nemocnice zaplatila pokutu od finančního úřadu ve výši 28,7 milionu korun za porušení rozpočtové kázně. Nemocnici hrozí, že bude muset zaplatit přes 350 milionů korun kvůli opakovanému porušování zákonů. Spolu s Michalem byl obviněn in ředitel nemocnice Vladimír Dbalý, hlavní účetní Emilie Bialešová a poradcí Zdeněk Čáp, Josef Kantůrek a Roman Žďárek.\n\nV říjnu 2019 byl David Michal nepravomocně v této kauze odsouzen městským soudem na 4 roky vězení a byl mu uložen peněžitý trest ve výši 2.4 milionu.\nV prosinci 2015 obdržel pražský vrchní soud návrh kanceláře MSB Legal na zrušení Nadačního fondu proti korupci. Advokátní kancelář argumentovala tím, že činnost fondu údajně nenaplňuje podstatu obecně prospěšného cíle, účelově si vybírá kauzy, které jsou v jeho zájmu mediálně prezentovat a zaměřuje se prý na okruh klientů kanceláře. Soud však návrh zamítl s tím, že „nepochybuje o tom, že boj proti korupci je účelem a cílem společensky užitečným. Z provedených důkazů vyplynulo, že nadační fond plní účel, pro který byl zřízen“.\n\nDalší kauzou vyšetřovanou policií jsou dodávky bionafty do pražského dopravního podniku od společnosti Oleo Chemical. V souvislosti s touto kauzou byli v září 2014 zadrženi David Michal a Karolína Babáková, úkony v rámci trestního řízení se týkaly i Ivo Rittiga.\n\nV roce 2017 soud rozhodl o zproštění obžaloby pro všechny tři uvedené. Během soudního líčení vypynulo na povrch spoustu faktických pochybení policie a velice špatná práce státního zástupce. Na denním pořádku byly manipulace s odposlechy, účelová úprava místní příslušnosti , pokus o uplácení svědků ze strany policie, spolupracující svěděk, který se nebyl schopný kvalifikovaně udat a další perličky.\n\nV souvislosti s tzv. kauzou Nagyové obvinila roce 2014 policie kvůli úniku informací z Bezpečnostní informační služby (BIS) Iva Rittiga, Janu Nečasovou (Nagyovou), Tomáše Jindru a Davida Michala. Obžalobu podanou v roce 2015 vrátil soud k došetření. V roce 2017 byli obžalovaní podnečně odsouzeni a následně se úspěšně odvolali u odvolacího soudu, který vrátil celou kauzu k dalšímu prodejnání.\n\nPrávníci kanceláře také působí a působili v dozorčí radě a představenstvu společnosti Amun.Re a.s., která vydělala více než 1 mld. Kč na transakcích s Fotovoltaickou elektrárnou Ralsko Ra 1. Také s těmi transakcemi je spojován podnikatel Ivo Rittig.\n\n"}
{"id": "935339", "url": "https://cs.wikipedia.org/wiki?curid=935339", "title": "Daan De Cooman", "text": "Daan De Cooman\n\nDaan De Cooman [Dán deKóman], (* 17. duben 1974 Zottegem, Belgie) je bývalý reprezentant Belgie v judu. Je vlámského původu.\n\nVýkonnostně šel nahoru především ve spolupráci s bývalým reprezentantem Sovětského svazu Alexandrem Jackevičem. Během 3 let se z průměru zařadil do vybrané společnosti středních vah. V roce 1999 získal titul mistra Evropy. Jeho tělo však zvýšenou tělesnou zátěž postupně přestávalo snášet. Nedokázal se kvalitně připravit na olympijskou sezónu 2000 a výsledkem bylo první nepostupové místo ne olympijské hry v Sydney. V následujících letech pouze objížděl mezinárodní turnaje a v roce 2004 se s vrcholovou kariérou rozloučil.\n\n"}
{"id": "935342", "url": "https://cs.wikipedia.org/wiki?curid=935342", "title": "Kaysersberg", "text": "Kaysersberg\n\nKaysersberg je sídlo ve Francii, bývalá obec v departementu Haut-Rhin (jižní Alsasko) v regionu Grand Est. V roce 2013 zde žilo 2 701 obyvatel. K 1. lednu 2016 byla sloučena s obcemi Kientzheim a Sigolsheim do nově vzniklé obce Kaysersberg-Vignoble. Do roku 2015 byla obec centrem kantonu Kaysersberg.\n\nVýznamným zdejším rodákem je Albert Schweitzer.\n\n\"Počet obyvatel\"\n"}
{"id": "935344", "url": "https://cs.wikipedia.org/wiki?curid=935344", "title": "Pavel Skála", "text": "Pavel Skála\n\nPavel Skála (* 7. února 1957 Plzeň) je český hudebník a kytarista, bývalý člen hudební skupiny Marsyas, dnes nezbytná součást kapely Etc... Rodák z Plzně, kde začínal v amatérských kapelách a v roce 1978 nastoupil na profesionální dráhu se skupinou Marsyas. Pusobil zde do roku 1985, kdy odešel k Ivanovi Hlasovi do kapely Nahlas. Od roku 1989 zahajuje své působení ve skupině Etc, kde je členem dodnes. Zároveň hraje na kytaru ve skupině Bratří Ebenů, se kterými běžně vystupuje.\n\nInstrumentalista na elektrickou či akustickou kytaru. Hudební producent, koproducent a hudební skladatel. Působil a působí jako hostující hráč v různých hudebních projektech a uskupeních.\n\nV dětství tři roky výuka na housle od otce a dědy. Dále jeden rok přípravky pro sbor Plzeňského rozhlasu. V letech 1971−1975 docházel na ZUŠ Plzeň Slovany v oboru kytara a 1985−1988 v pražské Lidové konzervatoři ve skladatelsko-dirigentském oddělení. Má dvě děti.\n\nV roce 1978 nastoupil do skupiny Marsyas, kde hrál do roku 1986; ještě během členství v Marsyas nastoupil v roce 1981 do skupiny Blues Session a od roku 1986 působil ve skupině Ivana Hlase nazvané Nahlas, odkud v roce 1989 ke skupině Etc... zpěváka Vladimíra Mišíka. Od roku 2002 hraje se skupinou Bratří Ebenů a v letech 2009−2013 doprovázel Jiřího Schmitzera.\n\nKrátce po sametové revoluci vystupoval s Etc… mimo Československo také v Německu, Rakousku a ve Francii. V roce 2000 hrál na festivalu Wisconsin Dells Czech Rock Fest ve Spojených státech amerických a s bratry Ebeny v roce 2009 v Belgii. 2013 Canada tour v Torontu a Vancouveru.\n\nV roce 2012 spolu s některými dalšími členy Etc… vystupoval u příležitosti čtyřicátého výročí vydání alba \"Kuře v hodinkách\". V roce 2013 se podílel na dokumentu \"Jsem slavná, tak akorát\" o zpěvačce Marsyas Zuzaně Michnové.\n\nJe autorem nebo spoluautorem přibližně třiceti písní zejména pro Marsyas, Etc… nebo Ivan Hlase a Nahlas. Věnoval se také produkci a mixu pro bratry Ebeny, DVD k šedesátým narozeninám Vladimíra Mišíka, skupiny Divoký srdce Michala Ambrože, album \"25 let v tom\" Olina Nejezchleby a částečně také DVD skupiny Marsyas z roku 2012.\n"}
{"id": "935345", "url": "https://cs.wikipedia.org/wiki?curid=935345", "title": "Algimantas Merkevičius", "text": "Algimantas Merkevičius\n\nAlgimantas Merkevičius (* 3. ledna 1969 Pavejuonis, Sovětský svaz) je bývalý litevský zápasník–judista a sambista.\n\nSe sambem/judem začínal ve třinácti letech v Kaunasu. Připravoval se pod vedením Petrase Vinciūnasa. Litvu reprezentoval od jejího přijetí do mezinárodní judistické federace v roce 1992. V roce 1996 startoval na olympijských hrách v Atlantě. V úvodním kole porazil na ippon technikou ura-nage Čecha Petra Lacinu a probojoval se do čtvrtfinále, kde nestačil na Uzbeka Armena Bagdasarova. V roce 1999 jako úřadující mistr Evropy neuspěl na mistrovství světa, které bylo zároveň prvním kolem kvalifikace na olympijské hry a v olympijském roce 2000 nezískal dostatečný počet bodů pro účast na olympijských hrách v Sydney. V dalších letech se judu vrcholově nevěnoval především z finančních důvodů. V roce 2003 objel několik turnajů světového/evropského poháru a startoval na mistrovství světa. Sportovní kariéru ukončil v roce 2004.\n\nAlgimantas Merkevičius byl levoruký, silově disponovaný judista s osobní technikou ippon-seoi-nage a te-guruma.\n\n\n\n"}
{"id": "935367", "url": "https://cs.wikipedia.org/wiki?curid=935367", "title": "Arne Johansen", "text": "Arne Johansen\n\nArne Johansen (3. dubna 1927 Oslo – 25. října 2013 Ørland) byl norský rychlobruslař.\n\nStartoval na Zimních olympijských hrách 1952, kde v závodě na 500 m získal bronzovou medaili, což byl největší úspěch jeho sportovní kariéry. Od roku 1948 se účastnil norských rychlobruslařských šampionátů, poslední závod absolvoval v roce 1955.\n\nZemřel 25. října 2013 ve věku 86 let v Ørlandu v kraji Sør-Trøndelag, kde dlouho žil.\n"}
{"id": "935389", "url": "https://cs.wikipedia.org/wiki?curid=935389", "title": "Gordon Audley", "text": "Gordon Audley\n\nGordon Vernon Audley (20. dubna 1928 Winnipeg, Manitoba – 12. října 2012) byl kanadský rychlobruslař.\n\nRychlobruslení se věnoval od dětství, v letech 1947, 1949 a 1951 vyhrál kanadské mistrovství. Startoval na Zimních olympijských hrách 1948, kde ve sprintu na 500 m skončil patnáctý a na patnáctistovce se umístil na 32. místě. Největšího mezinárodního úspěchu, bronzové medaile v závodě na 500 m, dosáhl na zimní olympiádě 1952. Zúčastnil se také ZOH 1956, zde dobruslil na 25. příčce na pětistovce a na 53. místě na trati 1500 m. Téhož roku startoval také na Mistrovství světa. Sportovní kariéru ukončil v roce 1957.\n"}
{"id": "935417", "url": "https://cs.wikipedia.org/wiki?curid=935417", "title": "Donald McDermott", "text": "Donald McDermott\n\nDonald Joseph „Don“ McDermott (* 7. prosince 1929 New York, New York) je bývalý americký rychlobruslař.\n\nNa mezinárodních závodech startoval poprvé v roce 1952. Největšího úspěchu dosáhl na Zimních olympijských hrách 1952, kde získal v závodě na 500 m stříbrnou medaili; kromě toho se na trati 1500 m umístil na 28. místě. O několik týdnů později se zúčastnil Mistrovství světa (26. místo). Na dalším světovém šampionátu startoval v roce 1955, kde si o jednu příčku v celkovém hodnocení polepšil. Na zimní olympiádě 1956 dosáhl nejlépe 25. místa na distanci 500 m, patnáctistovku zvládl v 37. nejrychlejším čase. Na mezinárodní scéně naposledy závodil před Zimními olympijskými hrami 1960.\n"}
{"id": "935421", "url": "https://cs.wikipedia.org/wiki?curid=935421", "title": "Ken Henry", "text": "Ken Henry\n\nKenneth Charles „Ken“ Henry (7. ledna 1929 Chicago, Illinois – 1. března 2009 Lake Bluff, Illinois) byl americký rychlobruslař.\n\nPrvní mezinárodní starty absolvoval v roce 1948. Na Zimních olympijských hrách 1948 skončil v závodě na 500 m na pátém místě, patnáctistovku dokončil na 22. příčce a na distanci 5000 m byl osmnáctý. Téhož roku startoval také na Mistrovství Evropy (14. místo). O rok později byl na Mistrovství světa čtvrtý, tutéž příčku obhájil i na světovém šampionátu 1950. Ze zimní olympiády 1952 si přivezl zlatou medaili za vítězství v závodě na 500 m (další tratě: 1500 m – 17. místo, 5000 m – 29. místo). V letech 1952 a 1955 se zúčastnil mistrovství světa a víceboj dokončil na 15. a 28. místě. Startoval také na ZOH 1956, kde se na pětistovce umístil na 17. příčce.\n"}
{"id": "935452", "url": "https://cs.wikipedia.org/wiki?curid=935452", "title": "Kašgarský hřbet", "text": "Kašgarský hřbet\n\nKašgarský hřbet ( ) je pohoří v západní Číně, v autonomní oblasti Sin-ťiang, při hranici s Tádžikistánem. Někdy je pokládáno za východní konec Pamíru, někdy za západní výběžek Kchun-lunu. Táhne se v délce asi 100 km mezi řekami Gezdarija a Taškurgan. Nejvyššími horami je Kongur (7719 m) a Muztagh Ata (7546 m). Je budováno převážně rulami, žulami a kvarcity. Kašgarský hřbet se vyznačuje ostrými hřebeny, strmými skalnatými svahy a hlubokými dolinami. Ledovce pokrývají plochu asi 600 km. Na severu převládají horské stepi, na jihu a východě polopouště a pouště a v údolích řek lužní lesy.\n\n"}
{"id": "935561", "url": "https://cs.wikipedia.org/wiki?curid=935561", "title": "12-12-12: The Concert for Sandy Relief", "text": "12-12-12: The Concert for Sandy Relief\n\n12-12-12: The Concert for Sandy Relief byl benefiční koncert, který se odehrál 12. prosince 2012 v Madison Square Garden v New Yorku.\n\nKoncert se organizoval v reakci na hurikán Sandy, který na konci října 2012 zdevastoval část severovýchodu Spojených států a způsobil škodu odhadem 60 miliard dolarů. Koncert byl živě vysílán v televizi, rádiu, kinech a na internetu. Zisk z koncertu byl věnován na pomoc obětem v New Yorku, New Jersey a Connecticutu.\n\nNa tomto benefičním koncertu vystoupilo mnoho známých interpretů, například The Who, Bruce Springsteen, Alicia Keys, Bon Jovi, Eric Clapton, Billy Joel, The Rolling Stones, Roger Waters, Chris Martin, Michael Stipe, Kanye West, Eddie Vedder, Dave Grohl, Krist Novoselic, Pat Smear nebo Paul McCartney.\n\nKoncert proběhl od 19:30 do 1:20.\n\n\n\n"}
{"id": "935562", "url": "https://cs.wikipedia.org/wiki?curid=935562", "title": "Nemocnice Na Homolce", "text": "Nemocnice Na Homolce\n\nNemocnice Na Homolce je pražské zdravotnické zařízení sídlící v Praze 5-Motole, které bylo vybudované v 80. letech 20. století pro funkcionáře komunistického režimu, kdy bylo známé také jako Sanopz.\n\nKlinická činnost nemocnice je zaměřena třemi hlavními směry, a to na 1) léčbu onemocnění mozku, lebeční spodiny, míchy, páteře a periferní nervové soustavy (neuroprogram), 2) léčbu onemocnění srdce a cév (kardiovaskulární program) a 3) vyšetřování pacientů pomocí nejmodernějších technologií (diagnostický program). Kromě toho nemocnice zajišťuje ambulantní péči a chirurgickou léčbu v dalších oborech medicíny. Nemocnice má status vědecko-výzkumného pracoviště a je držitelem akreditací, které pacientům garantují vysokou odbornou kvalitu péče a velmi vysokou míru bezpečí. \n\nNemocnice byla postavena v letech 1984 až 1989, byla otevřena 15. července 1989 jako účelové zdravotnické zařízení pro vysoké komunistické funkcionáře pod oficiálním názvem \"Státní ústav národního zdraví\", ale známější byl název Sanopz (původní název – Sanatorium poštovních zaměstnanců, původní sídlo v Praze 5, poliklinika v ulici Na Cihlářce č. 6 a lůžkové oddělení ve starší budově dnešní Rehabilitační kliniky Na Malvazinkách). V nových prostorách fungovalo jako nemocnice pro prominenty jen krátce. 25. listopadu 1990 byla rozhodnutím ministra zdravotnictví zřízena státní příspěvková organizace Nemocnice Na Homolce a zařízení bylo zpřístupněno veřejnosti (zřizovací listina). Postupně byla otevřena specializovaná pracoviště neurologická, neurochirurgická, cévněchirurgická, kardiologická a kardiochirurgická. \n\nV roce 1992 zde vzniklo unikátní pracoviště Leksellova gama nože. První Leksellův gama nůž instalovaný v Nemocnici Na Homolce byl v pořadí 37. na světě a teprve 8. v Evropě. Nemocnice ho měla propůjčený od Nadace Charty 77, která ho zakoupila za sto milionů korun získaných v celonárodní sbírce. V roce 2009 nemocnice gama nůž Nadaci Charty 77 vrátila a pořídila si nový typ Perfexion, který byl v roce 2019 upgradován na nejmodernější model Icon. Technologie je v ČR dostupná stále pouze na Homolce. \n\nVe druhé polovině 90. let zde bylo založeno první PET centrum v ČR. Homolka ho vybudovala ve spolupráci s Ústavem jaderného výzkumu Řež a bylo unikátní tím, že šlo o modelový projekt podporovaný Mezinárodní agenturou pro atomovou energii. Tím, že se osvědčilo v klinické praxi, otevřelo cestu pro další rozšiřování PET technologie do zdravotnických zařízení u nás i v zahraničí. První vyšetření pacienta pomocí PET (pozitronové emisní tomografie) provedli zdejší lékaři 25. srpna 1999 a jednalo se o vůbec první využití této metody nukleární medicíny v postkomunistické Evropě. \n\nV roce 2005 Homolka získala jako první nemocnice v republice operačního robota Da Vinci, na kterém lékaři provedli téměř jeden a půl tisíce operací. Byly mezi nimi i světově unikátní výkony. V roce 2016 nemocnice pořídila modernější typ, robota druhé generace – Da Vinci Xi. Zařízení se stalo součástí nově vybudovaného multioborového pracoviště se dvěma operačními sály. Robotické zařízení je v na Homolce využíváno chirurgy z oddělení urologie, cévní chirurgie, kardiochirurgie, všeobecné chirurgie a gynekologie. Homolka je také školicím centrem v robotické chirurgii.\n\nV roce 2018 měla nemocnice 1 787 zaměstnanců a disponovala 357 lůžky. Za rok hospitalizovala 20 790 pacientů, provedla 15 591 operací a 1 192 860 ambulantních vyšetření.\n\nV souvislosti s nákupem gama nože byl v roce 2014 bývalý ředitel nemocnice Vladimír Dbalý a jeho bývalý náměstek Michal Toběrný obviněni z přijetí úplatku ve výši 5,7 miliónu korun. V září 2018 byl odsouzena skupina obviněných v čele s Dbalým v toto kauze Městským soudem v Praze. Vladimír Dbalý byl odsouzen k 9 letem odnětí svobody a propadnutí majetku, Michal Toběrný na 8 let a k pokutě 5 milionů korun, Petr Kutil na 6 let a k pokutě 4 miliony korun, Pavel Kocourek na 5 let a k pokutě milion korun, Tomáš Kadlec na 6 let a k pokutě 300 tisíc korun, Josef Veselý na 4 roky a k pokutě 60 tisíc korun, Jozef Kalavský na 5 let a k pokutě 2 miliony korun.\n\nV červnu 2014 roku poslal Dbalého soud do vazby kvůli podezření ze zmanipulování zakázky na digitalizaci chorobopisů, kvůli níž nemocnici vznikla škoda nejméně 57 milionů korun; byl obviněn z praní špinavých peněz a sjednání výhody při zadání veřejné zakázky. Dbalý si podle deníku, který si vedl v letech 2006 až 2011, chodil pro úplatky a úkoly k Ivo Rittigovi a advokátům Šachta & Partners. V dubnu 2015 byl Dbalý z vazby propuštěn na kauci.\n\nNa jaře 2015 byli v souvislosti s veřejnými zakázkami na poradenské, účetní, medicínsko-právní a právní služby obviněni z trestných činů přijetí úplatku, porušení povinnosti při správě cizího majetku, sjednání výhody při zadání veřejné zakázky, pletichy při veřejné soutěži a veřejné dražbě a podplácení ředitel Dbalý, někdejší ekonomka nemocnice Bialešová, advokát kanceláře MSB Legal David Michal, exporadce ředitele nemocnice Zdeněk Čáp, poradce Josef Kantůrek a externí právník nemocnice Roman Žďárek. Za právní služby nemocnice zaplatila kanceláři Šachta & Partners 25 milionů korun, za což v roce 2015 musela zaplatit pokutu od finančního úřadu ve výši 28,7 milionu korun kvůli porušení rozpočtové kázně v letech 2009 až 2011. Nemocnici hrozí, že bude muset zaplatit přes 350 milionů korun kvůli opakovanému porušování zákonů.\n\nV listopadu 2015 bylo zveřejněno, že Finanční úřad pro hlavní město Prahu uložil Nemocnici Na Homolce pokutu ve výši téměř tří miliard korun za obcházení zákona o veřejných zakázkách. Nemocnice veškerý zdravotnický materiál nakupovalo prostřednictvím dceřiné společnosti Holte Medical. Vedení nemocnice se proti pokutě odvolalo.\n"}
{"id": "935564", "url": "https://cs.wikipedia.org/wiki?curid=935564", "title": "Carlos Duarte Costa", "text": "Carlos Duarte Costa\n\nCarlos Duarte Costa (21. července 1888, Rio de Janeiro, Brazílie – 26. března 1961, tamtéž) byl někdejší římskokatolický biskup. Usiloval o hluboké církevní reformy, které byly v jeho době odmítnuty. Některé změny, které už tehdy navrhoval, však vstoupily v platnost po Druhém vatikánském koncilu.\n\nJeho politický aktivismus v kombinaci s názory, které byly v rozporu s učením a legislativou církve, jej ještě před vypuknutím 2. světové války připravil o aktivní pozici v církvi. Jeho postavení dále zhoršila tvrdá kritika jednání katolické církve ve válečném období, takže nakonec byl papežem Piem XII. exkomunikován. Vzápětí poté založil na Římu nezávislou Brazilskou katolickou apoštolskou církev, ke které se v Brazílii hlásí asi půl milionu věřících. \n\nCarlos Duarte Costa se narodil v domě svého strýce, budoucího biskupa Eduarda Duarte de Silva. Vyrostl ve zbožném katolickém prostředí. První svaté přijímání tak v devíti letech přijal v katedrále ve městě Uberaba právě z rukou svého strýce, který se mezitím již stal biskupem. Téhož roku jej strýc vzal do Říma, aby zde studoval na jezuitské internátní škole. V 17 letech se do Brazílie ze zdravotních důvodů vrátil a vstoupil do augustiniánského semináře v Uberabě, kde svá filozofická a teologická studia dokončil. V místní katedrále, tedy opět u svého strýce, pak zastával funkci jáhna. Dne 4. května 1911 zde byl vysvěcen na kněze. \n\nVrátil se pak do Říma, kde na univerzitě Gregoriana získal doktorát z teologie. Po návratu do Brazílie pracoval opět u strýce v Uberabě jako sekretář diecéze. Získal tituly monsignore a protonotarius apostolicus a byl jmenován generálním sekretářem arcidiecéze Rio de Janeiro. Tuto funkci zastával až do roku 1923.\n\nPapež Pius XI. 4. července 1924 jmenoval Duarte Costu biskupem diecéze Botucatu. Vysvěcen byl 8. prosince téhož roku za účasti kardinála Sebastiana da Silveira Cintra v katedrále v Riu de Janeiru. \n\nVe 30. letech se Duarte Costa začal hluboce angažovat ve společenských a politických změnách v Brazílii. Ekonomika země se v roce 1929 v důsledku Velké hospodářské krize zhroutila. Vlády se v roce 1930 na základě vojenského puče zmocnil populistický režim reprezentovaný novým prezidentem Getúlio Vargasem. V roce 1932 se Duarte Costa stal hlavním mluvčím Katolické volební ligy (port. \"Liga Eleitoral Católica\"), což byla politická nátlaková skupina zaštítěná katolickou církví. Fungovala v letech 1932 až 1937 a zrodila se jako součást snah o posílení křesťanských principů v Brazílii po období zvýšeného sekularismu a liberalismu následujícího v důsledku první světové války.\n\nRovněž v roce 1932 se Duarte Costa aktivně účastnil revoluce, která byla marným pokusem o návrat ústavního pořádku. Podporoval konzervativce usilující o znovunastolení ústavy a povstání pomáhal financovat prodejem diecézního i vlastního majetku. Podporou revoluce si vysloužil dlouholeté nepřátelství prezidenta Vargase. \n\nV roce 1936 byla před Duarte Costou druhá návštěva Ad limina, během níž se ve Vatikánu setkal s papežem Piem XI. Téměř 30 let před Druhým vatikánským koncilem předložil papeži seznam v dané době naprosto radikálních požadavků na změny týkající se života kněžích i věřících. Požadoval například:\n\nPočátkem roku 1937 prezident Vargas nehodlal déle snášet Duarte Costovo veřejné odsuzování vlády, a požádal proto Svatý stolec o jeho odvolání z diecéze Botucatu. Vatikán se zdráhal tak přímo učinit, nakonec byl však Duarte Costa donucen k rezignaci. Papež Pius XI. ji přijal 6. října 1937. Duarte Costa se tak ve své diecézi stal biskupem emeritním, k tomu dostal coby titulární biskup označení po zaniklé africké diecézi Maura.\n\nDuarte Costa měl však ochránce v kardinálu da Silveira Cintra. Ten mu udělil povolení využívat soukromou kapli a také dispens, na jehož základě mohl oddávat, sloužit mše nebo udělovat svátost biřmování ve farnostech, do nichž byl místním knězem pozván. \n\nDuarte Costa se nicméně brzy vrátil k hlasité kritice vlády i brazilského vedení církve, které vnímal jako spoluviníka špatného zacházení s chudými. Otevřeně rovněž kritizoval některé papežské encykliky, včetně Rerum Novarum papeže Lva XIII. nebo Quadragesimo Anno a Divini Redemptoris Pia XI.\n\nJeště známějším se stal poté, co v roce 1944 napsal oslavnou předmluvu k překladu knihy \"Sovětská moc\" anglikánského děkana Hewletta Johnsona, pro podporu Sovětského svazu známého jako „Rudý děkan\".\n\nDokud byl pod ochranou kardinála da Silveira Cintry, politický aktivismus mu procházel. Kardinál však v říjnu 1942 zemřel. Později tak byl Duarte Costa brazilskou vládou obviněn ze sympatií ke komunismu. Dne 6. června 1944 byl zatčen a uvězněn. Ve vězení zůstal až do 6. září téhož roku, kdy byl propuštěn na naléhání amerických a mexických diplomatů.\n\nBrzy po propuštění měl Costa opět potíže. Tentokrát obvinil vatikánský státní sekretariát z toho, že vydal pasy některým vysoce postaveným německým nacistům, a napomohl jim tzv. krysí stezkou k útěku před spravedlností do Jižní Ameriky. V květnu 1945 Duarte Costa v novinovém interview dále obvinil brazilskou papežskou nunciaturu ze špionáže pro nacisty a Řím z toho, že pomáhal Adolfu Hitlerovi. Oznámil navíc plány na založení Brazilské katolické apoštolské církve, v níž se kněží budou moci ženit a zastávat běžná zaměstnání, v níž bude zrušena tradiční zpověď a růženec a kde biskupové budou voleni věřícími.\n\nOdpovědí Vatikánu byla 2. července 1945 exkomunikace.\n\nBrazilskou katolickou apoštolskou církev založil Costa v řádu několika dní. V srpnu 1945 vysvětil prvního biskupa, dalšího o tři roky později. Tito tři biskupové pak zakládali obdobné katolické apoštolské církve v dalších latinskoamerických zemích. Duarte Costa tuto církev a její zahraniční organizace vedl 16 let až do své smrti v roce 1961. \n\nV roce 1970 byl Brazilskou katolickou apoštolskou církví prohlášen za svatého. V roce 1973 tato církev udávala, že se k ní hlásí asi 20 tisíc věřících a patří k ní 34 biskupů a 200 kněží. Dělí se na 58 diecézí. V roce 2000 měla zhruba 0,5 milionu členů. \n"}
{"id": "935565", "url": "https://cs.wikipedia.org/wiki?curid=935565", "title": "César pro nejlepšího herce", "text": "César pro nejlepšího herce\n\nCésar pro nejlepšího herce je jedna z kategorií francouzské filmové ceny \"César\". Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "935569", "url": "https://cs.wikipedia.org/wiki?curid=935569", "title": "Bombardování Rotterdamu", "text": "Bombardování Rotterdamu\n\nBombardování Rotterdamu, někdy označované jako Rotterdam Blitz, bylo letecké bombardování Rotterdamu německou Luftwaffe 14. května 1940, během německé invaze do Nizozemska ve druhé světové válce. Cílem byla podpora německých vojenských jednotek bojujících ve městě, rozbití holandského odporu a silou donutit Holanďany, aby se vzdali. Ačkoli předcházející vyjednávání měla za následek zastavení palby, nálet se přesto uskutečnil a zničil téměř celé historické centrum města, bylo zabito skoro devět set civilistů a 30000 lidí se ocitlo bez domova. Psychologický a fyzický úspěch bombardování z německé perspektivy vedl vrchní velení letectva (OKW) k hrozbě, že zničí i město Utrecht, pokud se holandská vláda nevzdá. Holanďané kapitulovali druhý den brzy ráno.\n\nNizozemí během druhé světové války mělo strategickou polohu mezi Velkou Británií a Německem, bylo ideální jako plánovaná německá vzdušná a námořní základna během operace Seelöwe, což byla invaze na Britské ostrovy, která měla následovat po letecké bitvě o Británii. Nizozemí však zvolilo za první světové války neutralitu a plánovalo stejný krok učinit i pro druhou světovou válku. To vedlo k odmítnutí vyzbrojování od Francie, aby nevzniklo žádné spojení mezi oběma státy. Zbrojní výroba byla mírně zvýšena po invazi Německa do Dánska v dubnu 1940, kdy Nizozemí mělo 35 moderních kolových lehkých obrněných vozidel, ale žádná lehká pásová obrněná vozidla, 135 letadel a 280 000 vojáků. Německo mělo vyčleněno jen pro útok na Holandsko 159 tanků, 1200 moderních letadel a kolem 150 000 vojáků.\n\nS významnou vojenskou převahou zamýšleli Němci zamýšleli urychlit dobytí země zabráním a kontrolou nad klíčovými armádními a strategickými cíli, jako letiště, mosty a cesty a potom převzít kontrolu nad zbytkem země. Invaze do Nizozemí byla nejdříve plánována na 9. říjen 1939, kdy Hitler vydal rozkaz k přípravným pracím, které by měly vést k útoku na severní křídlo západní fronty přes Lucembursko, Belgii a Holandsko. Tento útok měl být uskutečněný hned a s důrazem, jakmile to bude možné. Příprava byla zahájena Hitlerovým rozkazem pro německé armádní důstojníky k získání holandských uniforem a jejich užití k získání interních informací o holandské obranné taktice.\n\nWehrmacht nakonec zaútočil na Nizozemí v prvních hodinách 10. května 1940. Útok začínal přelety německých letadel přes holandský vzdušný prostor, což mělo vést k dojmu, že konečným cílem je Británie. Nad Severním mořem se však letadla obrátila a zaútočila ze západu, provedením výsadku parašutistů na letiště Valkenburg a Ockenburg, blízko holandského sídla vlády a královského paláce v Haagu a tím začala bitva o Haag. Zatímco Německo plánovalo obsazení použitím této taktiky, Holanďané zastavili jejich postup na hlavní oblast u holandských pevností a tím německou invazi zpomalili.\n\nSituace v Rotterdamu ráno 13. května 1940 byla po posledních třech dnech patová. Holandské síly pod velením plukovníka Scharroo držely severní břeh řeky Nieuwe Maas, která protéká městem a bránily Němcům v přechodu přes řeku. Německé síly zahrnovaly letecký výsadek vzdušných sil pod velením generála Studenta a nově dorazily pozemní síly generála Schmidta, tvořené 9. pancéřovou divizí a motorizovaným SS plukem Leibstandarte Adolf Hitler. Holandský protiútok vedený námořní pěchotou s cílem znovu dobýt dopravní most Willemsbrug, klíčovou křižovatku, selhal. Selhalo také úsilí holandské letecké brigády most zničit.\n\nRáno 14. května vydal Hitler rozkaz č. 11, ve kterém bylo ve vztahu k holandskému operačnímu prostoru uvedeno: \"\"Schopnost holandské armády klást odpor se ukázala být silnější, než se očekávalo. Politické, stejně jako vojenské důvody žádají, aby tento odpor byl co možná nejdříve zlomen. Je úkolem armády na jihu, aby získala holandskou pevnost v kombinaci s útokem na východní frontu. Kromě toho se k oslabení holandských sil musí použít letectvo, které dosud podporovalo 6. armádu, a tím pomoci k rychlému pádu holandské pevnosti.\"\"\n\nGenerál Schmidt naplánoval kombinovaný útok na další den, 14. května, s použitím tanků 9. pancéřové s podporou plamenometů, vojenských jednotek SS a ženistů. Výsadkářské jednotky měly vytvořit obojživelnou křižovatku proti proudu řeky a potom zaútočit z boku přes čtvrť Kralingen. Útoku předcházela dělostřelecká příprava, zatímco generál Schmidt požadoval podporu od Luftwaffe ve formě skupiny (asi 25 letadel) střemhlavých bombardérů Ju 87, určených pro přesné bombardování.\n\nSchmidtova žádost o leteckou podporu byla zaslána do Berlína, na štáb Luftflotte 2. Namísto přesných bombardérů dostal Schmidt Heinkely He 111, určené pro kobercové bombardování a dále skupinu štuk, určených pro ničení strategických cílů.\n\nSchmidt použil hrozbu zničení města k tomu, aby se pokusil donutit plukovníka Scharroo kapitulovat. Měl být bombardován Rotterdam, největší průmyslový cíl v Nizozemí a hlavní strategický cíl pro Němce. Scharroo odmítal a protahoval vyjednávání. Začátek bombardování byl určen na 13:20 (holandského času, 13:40 MET).\n\nSchmidt začátek odložil a druhé ultimátum stanovil na 16:20. Přesto, právě když holandský vyjednávač na mostu Willemsbrug překládal tuto informaci, bylo již slyšet hluk bombardérů: celkem 90 bombardérů Kampfgeschwader 54 bylo vysláno nad město.\n\nGenerál Student rádiem odkládal útok. Když hlášení dosáhlo velitelské stanoviště KG 54, velitel eskadry, plukovník Walter Lackner, se již blížil k Rotterdamu a jeho letadlo mělo smotané dálkové antény. Opar a dým halily cíl a proto, aby zjistil, zda byla zasažena holandská opevnění, Lackner navedl svou formaci na hladinu 2300 stop (700 metrů). Německé síly na Noordereilandu vystřelovaly rakety, aby zabránily přátelské palbě, poté, co tři letadla jižní formace již vysypala svůj náklad, zbývajícím 24 letounům jižní bombardovací formace pod vedením nadporučíka Otto Höhneho se útok nezdařil. Větší formace přiletěla ze severovýchodu, mimo pozici, ze které by mohla spatřil červené rakety, vypuštěné na jižní straně města, o pokračovala v útoku. Padesát čtyři He-111 kleslo nízko, aby mohlo uvolnit 97 tun bomb, ve většině případů na střed města.\nProč formace nepřijala rozkaz přerušit úkol dříve zůstává kontroverzní otázkou. Plukovník Lackner z největší formace tvrdil, že jeho posádka nebyla schopná si všimnout červených raket kvůli špatné viditelnosti, způsobené vlhkem a hustým kouřem z hořících staveb a následně potřebovala snížit letovou hladinu na 2000 stop. Ale červené rakety, které Lackner v mlze neviděl, možná používala německá armáda k tomu, aby lokalizovala své pozice ve městě a vyhnula se tak přátelské palbě. Jakýsi oficiální německý formulář určoval k tomuto účelu červenou barvu.\n\nCelkem bylo shozeno 1150 50kg a 158 250kg bomb, hlavně v obytné čtvrti Kralingen a na středověké centrum města. Většina z těchto zasažených a hořících budov měla za následek nekontrolovatelné požáry, které se zhoršily druhého dne, kdy se zvedl vítr, který způsoboval ohnivé bouře. Ve čtvrti Hooton způsobily bomby požár tanků s rostlinným olejem, které stály v přístavišti, a tento se následně rozšířil do středu města, kde způsobil masivní devastaci. Ačkoli přesná čísla nejsou známá, bylo zabito skoro 1000 lidí a 85 000 lidí ztratilo střechu nad hlavou. Kolem 2,6 čtverečních kilometrů města bylo téměř srovnáno se zemí. Bylo zničeno 24 978 domů, 24 kostelů, 2320 obchodů, 775 skladů a 62 škol. Schmidt poslal smířlivé hlášení holandskému veliteli generálu Winkelmanovi, který brzy poté kapituloval u Rijsoordu, vesnice jihovýchodně od Rotterdamu. Škola, kde Holanďané podepsali svoji kapitulaci, se později stala malým muzeem.\n\nHolandská armáda neměla efektivní způsob, jak zastavit bombardéry (holandské vojenské letectvo prakticky přestalo existovat a jeho protiletadlová děla byla přesunuta do Haagu), takže když dostala další podobné ultimátum, ve kterém Němci vyhrožovali, že zničí bombardováním město Utrecht, holandská vláda se rozhodla kapitulovat, než by riskovala zničení dalšího města. Západní tiskové kanceláře hrubě přehnaly událost pro účely propagandy, portrétujíc Rotterdam jako město nemilosrdně zničené terorem bombardování bez ohledu na civilisty, s vylhanými 30 000 mrtvých pod rozvalinami. Počet ztrát na životech pod rozvalinami byl relativně malý, protože tisíce civilistů uprchly v předchozích čtyřech dnech před válkou a bombardováním do bezpečnějších částí Rotterdamu nebo do dalších měst. Německý týdeník Die Mühle uvedl, že holandská vláda byla vinna přeměnou Rotterdamu na pevnost, navzdory vícenásobným výzvám k evakuaci města. Také uváděl, že staré město bylo zapáleno holandskými pumami a žhářskými útoky.\n\nVelká Británie zastávala do této doby politiku bombardování jednotlivých armádních cílů a infrastruktury, jako přístavů a železnic, které měly vojenský význam. Protože bylo uznáváno, že bombardování Německa by mohlo způsobit civilní ztráty na životech, britská vláda se vzdala úmyslného bombardování civilního majetku vně bojových zón (kterými po pádu Polska byly míněny německé oblasti na východ od Rýna) jako armádní taktiky. Tato politika byla opuštěna 15. května 1940, jeden den po bombardování Rotterdamu, kdy RAF byla nasměrována k útočným cílům na Ruhr, včetně naftových polí a dalších civilních průmyslových cílů, které podporovaly německý válečný program, například vysoké pece, které osvětlovaly v noci samy sebe. První nálet RAF uvnitř Německa byl proveden v noci z 15. na 16. května 1940.\n"}
{"id": "935572", "url": "https://cs.wikipedia.org/wiki?curid=935572", "title": "Seznam kulturních památek v Plánici", "text": "Seznam kulturních památek v Plánici\n\n"}
{"id": "935573", "url": "https://cs.wikipedia.org/wiki?curid=935573", "title": "Maarten Arens", "text": "Maarten Arens\n\nMaarten Johannes Arens [Márten Arens], (* 20. květen 1972 Diemen, Nizozemsko) je bývalý reprezentant Nizozemska v judu.\n\nJeho sportovní začátky do velké míry ovlivnila rivalita s krajanem Hajzinchou. Po zisku titulu mistra Evropy si nepotvrdil kvalifikaci na olympijské hry na mistrovství světa v roce 1995. V olympijském roce do jeho střední váhové kategorie (−86kg) přišel právě Huizinga, s nímž nominaci na olympijské hry v Atlantě prohrál.\n\nV roce 1998 se změnily váhové limity a tato situace se mu hodila. V polostřední váhové kategorii se zvýšil limit na −81kg. Opět se začal účastnit velkých podniků a 7. místem na mistrovství světa si zajistil kvalifikaci na olympijské hry.\n\nV roce 2000 startoval na olympijských hrách v Sydney, ale doplatil na zápasovou zákonitost se stejně silným soupeře. V prvním kole proti němu stál Francouz Buras, kterého ten rok porazil před domácím publikem na pařížském turnaji. Jenže Buras mu nyní prohru vrátil i s úroky. V opravách již nenašel dost sil pro zisk bronzové medaile.\n\nPo roce 2001 se začal plně soustředit na trenérskou činnost a v současné době je jedním z nejrespektovanějších trenérů v zemi.\n\n"}
{"id": "935575", "url": "https://cs.wikipedia.org/wiki?curid=935575", "title": "Seznam kulturních památek v Kolinci", "text": "Seznam kulturních památek v Kolinci\n\n"}
{"id": "935576", "url": "https://cs.wikipedia.org/wiki?curid=935576", "title": "Seznam kulturních památek v Nýrsku", "text": "Seznam kulturních památek v Nýrsku\n\n"}
{"id": "935577", "url": "https://cs.wikipedia.org/wiki?curid=935577", "title": "Zoltán Czibor", "text": "Zoltán Czibor\n\nZoltán Czibor Suhai (23. srpen 1929, Kaposvár – 1. září 1997, Győr) byl maďarský fotbalista. Hrával na pozici útočníka či záložníka.\nS maďarskou fotbalovou reprezentací vybojoval stříbrnou medaili na mistrovství světa roku 1954. Na tomto turnaji byl též zařazen do all-stars týmu. Získal rovněž zlatou medaili na fotbalovém turnaji letních olympijských her v Helsinkách roku 1952. Maďarsko reprezentoval ve 43 zápasech, v nichž vstřelil 17 branek.\n\nS FC Barcelona získal v sezóně 1958/60 Veletržní pohár. Třikrát se stal mistrem Maďarska, jednou Ferencvárosem (1949), dvakrát s Honvédem Budapešť (1954, 1955). S Barcelonou vyhrál též dvakrát španělskou ligu (1959, 1960).\n\nBrazilský časopis \"Placar\" ho vyhlásil 58. nejlepším fotbalistou 20. století.\n\nRoku 1956, po vpádu sovětských vojsk, z Maďarska emigroval.\n"}
{"id": "935579", "url": "https://cs.wikipedia.org/wiki?curid=935579", "title": "Urbania (film)", "text": "Urbania (film)\n\nUrbania je americký hraný film z roku 2000, který režíroval Jon Shear podle vlastního scénáře. Snímek v prolínajících se časových liniích popisuje mladého muže z New Yorku, který pátrá po neznámém muži. Snímek měl světovou premiéru na filmovém festivalu Sundance 24. ledna 2000, v ČR byl uveden v roce 2001 na filmovém festivalu Febiofest. Film obsahuje množství odkazů na tzv. městské legendy, které se prolínají s příběhem hlavního hrdiny.\n\nCharlie bydlí v New Yorku a v noci nemůže spát od té doby, co už nežije se svým přítelem Chrisem. V noci chodí po ulicích a hledá muže, kterého viděl před několika měsíci. Přitom se snaží dovolat Chrisovi a nechává mu na záznamníku vzkazy. Při svých vycházkách má chvilkové záblesky a halucinace, ve kterých se mu zjevuje muž v košili potřísněné krví. Po sérii setkání (se svými sousedy z bytu nad ním, kterým vypráví o tom, jak masturboval, když slyšel, jak spolu mají sex, s bezdomovcem, s číšníkem v baru), potká konečně muže, kterého hledá. Jmenuje se Dean, který je ostentativně rasistický, sexistický a homofobní. Charlie předstírá, že je hetero, koupí si Deanem láhev vodky a kouří s ním jointa. Dean vede Charlieho na místo, kde se scházejí gayové k anonymnímu sexu, aby zde někoho přepadl, ale Charlie mu to rozmluví. Dean je téměř otupělý alkoholem a drogou a Charlie ho odveze autem do odlehlé bažinaté oblasti za město. Teprve když jsou sami, Charlie Deanovi řekne, proč ho hledal. On a dva jeho kamarádi o několik měsíců dříve napadli Charlieho a znásilnili a zavraždili Chrise a Charlie se chce pomstít. Chce Deana zabít, ale když Dean dostane epileptický záchvat, Charlie odjede a nechá ho na místě. Teprve poté je Charlie schopen zase klidně spát.\n\nCharlieho příběh se prolíná s městskými legendami, na které film odkazuje. Jsou to pověsti, které zažívají lidé kolem něj nebo mu je vyprávějí. Např. o muži, kterému odebrali nelegálně ledvinu (legenda zvaná \"černá sanitka\"), o ženě, která dala sušit psa do mikrovlnky, o ženě, která položila dítě na střechu auta, zapomněla na něj a odjela, o narkomanech, kteří vkládají u automatů použité injekční jehly do výdajových schránek vracejících mince apod.\n\n"}
{"id": "935581", "url": "https://cs.wikipedia.org/wiki?curid=935581", "title": "Run Away (píseň)", "text": "Run Away (píseň)\n\n\"Run Away\" je píseň, se kterou vystupovali a reprezentovali SunStroke Project s Oliou Tirou Moldavsko na Eurovision Song Contest 2010 v květnu stejného roku, v norském Oslu. Píseň vyhrála národní finále nazvané \"O melodie pentru Europa 2010\", které se konalo 6. března. Získala maximální počet bodů od poroty i hlasujících.\n\nV soutěži Eurovize vystoupila v 1. semifinále se startovní pozicí číslo 1.\n\nPo soutěži se píseň \"\"Run Away\"\" stala předmětem velkého internetového meme obklopujícího saxofonové sólo provedené saxofonistou Sergejem Stepanovem, který je podobným fenoménem jako Rickroll a Trololo a byl ve videích na YouTube nazván Epic Sax Guy.\n\nPravidla soutěže zakazují hrát na pódiu na hudební nástroje, což znamená, že Sergej Stepanov vůbec na saxofon nehrál, ale synchronizoval pohyby s předem nahranou stopou.\n\n"}
{"id": "935582", "url": "https://cs.wikipedia.org/wiki?curid=935582", "title": "Václav Choc", "text": "Václav Choc\n\nVáclav Choc (23. září 1860 Nová Huť u Berouna - 22. května 1942 Praha) byl český politik, publicista a právník, počátkem 20. století poslanec Říšské rady.\nV roce 1885 absolvoval Právnickou fakultu Univerzity Karlovy v Praze.\n\nPočátkem 20. století se zapojil i do celostátní politiky jako člen České strany národně sociální. V doplňovacích volbách do Říšské rady roku 1901 získal mandát za všeobecnou kurii, obvod Smíchov, Kladno, Slaný atd. Nastoupil 7. května 1901 místo Václava Klofáče. Mandát obhájil i v řádných volbách do Říšské rady roku 1907, konaných již podle všeobecného a rovného volebního práva, kdy uspěl za obvod Čechy 10. Usedl do poslaneckého klubu Sjednocení českých národně sociálních, radikálně pokrokových a státoprávních poslanců. Za týž obvod byl zvolen i ve volbách do Říšské rady roku 1911, po kterých se stal členem poslanecké skupiny Český národně sociální klub. Poslancem byl do 30. května 1917, kdy ztratil mandát na základě pravomocného rozsudku z 28. října 1916.\n\nKromě toho byl v zemských volbách v roce 1908 zvolen do Českého zemského sněmu v kurii venkovských obcí (volební obvod Karlín, Brandýs, Král. Vinohrady, Žižkov). Zvolen byl za formaci Spojené české státoprávní strany, v jejichž rámci reprezentoval Českou stranu národně sociální.\n\nOd září 1914 po vypuknutí první světové války účastnil domácího odboje a stal členem tajného výboru Maffie. V lednu 1916 byl zatčen v rámci razie rakousko-uherských úřadů proti předním politikům národních sociálů. Společně s ním byl zatčen i Josef Netolický a Jan Vojna, od pár měsíců dříve i František Buříval. 3. srpna 1916 byl vynesen rozsudek a Choc byl odsouzen k šesti letům vězení. Důvodem byl nález jmen dotčených politiků v poznámkách T. G. Masaryka o poradách s domácím protirakouským odbojem. V letech 1916 až 1917 byl vězněn v Komárně pro velezradu, ale v červenci 1917 byl amnestován.\n\nPo vzniku republiky založil vlastní \"Slovanskou stranu sociální\", která neúspěšně kandidovala v parlamentních volbách v roce 1920 a která roku 1923 zanikla. Redigoval a vydával v letech 1920 - 1924 \"týdeník Slovan\". Poté byl vedoucí živnostenského odboru na ministerstvu obchodu.\n\nJe autorem populárních a politických spisů a projevů.\n"}
{"id": "935584", "url": "https://cs.wikipedia.org/wiki?curid=935584", "title": "Patrick Reiter", "text": "Patrick Reiter\n\nPatrick Reiter, (* 17. srpen 1972 Schwarzach, Rakousko) je bývalý reprezentant Rakouska v judu.\n\nS přechodem mezi seniory prodělal vážné zranění kotníku, se kterým se dokázal vypořádat. Pravidelně sbíral medaile v Evropě i ve světě a byl hlavním favoritem na jednu medailí na olympijských hrách v Atlantě v roce 1996. V prvním kole narazil na Uzbeka Šmakova, který ho senzačně vyřadil ve druhé minutě zápasu technikou o-soto-gari. Uzbek se do čtvrtfinále nepodíval a tím pro něho padla možnost oprav.\n\nV roce 1998 se změnily váhové limity a prakticky celou sezonu vynechal.\n\nV roce 2000 startoval na olympijských hrách v Sydney, ale podobně jako před čtyřmi roky mu nebyl přán úspěch. Prohrál v prvním kole s Němcem Wannerem na body (juko). Tento neúspěch a především špatná komunikace s Rakouským judistickým svazem ho přiměla v roce 2001 přerušit sportovní kariéru. Měl v úmyslu doléčit zranění, ale nakonec se vrátit nedokázal.\n\n"}
{"id": "935586", "url": "https://cs.wikipedia.org/wiki?curid=935586", "title": "Swansonova výprava", "text": "Swansonova výprava\n\nSwansonova výprava (1949) je dobrodružný vědeckofantastický román českého spisovatele Františka Běhounka vyprávějící o výpravě do džungle Belgického Konga, která zde nalezne ztracený svět s obrovskými plazy a gorilami a fanatické nacistické vědce. \n\nRomán byl připraven k vydání již roku 1949 v nakladatelství Alois Hynek, ovšem v rámci znárodňování soukromých podniků byl při zavření Hynkova nakladatelství až na pár zachráněných výtisků celý náklad knihy zničen. Proto je možno vydání z roku 2001 v nakladatelství Albatros vlastně považovat za první.\n\nPříběh románu se odehrává na konci druhé světové války a jeho hlavním hrdinou je český chlapec Vašek Bartoš, který je s rodinou v Teheránu v Íránu, kde jeho otec pracuje na stavbě cukrovaru. Rodinu však postihne neštěstí. Otec zemře na úplavici a Vašek se s matkou a mladší sestrou Jitkou musí vrátit do osvobozeného Československa.\n\nLoď, na které plují, však narazí na námořní minu a Vašek je společně s arabským dělníkem Selimem uvězněn v lodním skladišti pod vodou. Zbytek posádky i ostatní cestující se zachrání v člunech, ale Vaška se Selimem považují za mrtvé. Později norský parník narazí do vraku lodi a ten se převrátí tak, že Vašek i Selim mohou ze skladiště uniknout. Z vraku je pak zachrání britský křižník \"Dido\".\n\nVašek se brzy spřátelí se členy výpravy nadporučíka Johna Swansona, který hodlá v Africe prozkoumat naleziště uranové rudy smolince. Tajně pronikne do letadla, se kterou výprava odletí do Belgického Konga. Pak v pralese zabloudí, seznámí se s domorodcem Dindžim a oba jsou zajati kmenem Batusiů. Podaří se jim uprchnout a zamíří ke „kouřové hoře“ (dýmající sopce), kam se chce dostat i Swansonova výprava.\n\nPři cestě k sopce pronikne Swansonova výprava přes pohoří ze smolince do pralesa, který je silně radioaktivní. Jde vlastně o jakýsi ztracený svět, ve kterém rostou plavuně a přesličky a žijí tu obrovští plazi a veliké gorily, které se podobají King Kongovi. \nNakonec je Swansonova výprava uvězněna v nacistickém podzemním městě v „kouřové hoře“, díky kterému vydává sopka kouř. Fanatičtí němečtí vědci zde pracují na vynálezu, který má zničit nepřátele Německa radioaktivním plynem. Vašek s Dindžim pomohou členy výpravy osvobodit a jeden z nich, Dick Burton, odpálí atomové zařízení, takže je nacistický vynález zkázy zničen.\n"}
{"id": "935588", "url": "https://cs.wikipedia.org/wiki?curid=935588", "title": "Cars (album)", "text": "Cars (album)\n\nCars je debutové album americké indie rockové skupiny Now, Now, které bylo vydáno v roce 2009 ještě pod původním jménem skupiny, \"Now, Now Every Children\". Album bylo vydáno 15. prosince 2008 pouze v digitální podobě, 9. července 2009 jej vydavatelství Afternoon Records vydalo na CD. V době, kdy bylo album nahráváno, byla skupina Now, Now tvořena pouze dvěma členy, Cacie Dalager a Bradleym Halem, třetí členka, Jess Abbott, se ke kapele připojila až v létě roku 2009.\n"}
{"id": "935591", "url": "https://cs.wikipedia.org/wiki?curid=935591", "title": "Oleg Krecul", "text": "Oleg Krecul\n\nOleg Krecul (: Олег Крецул), (* 21. únor 1975, Kišiněv, Sovětský svaz) je bývalý reprezentant Moldavska v judu. Od své vážné automobilové nehody v roce 1997 reprezentuje Rusko na soutěžích pro zrakově postižené lidí. Je majitel zlaté a stříbrné medaile z paraolympijských her.\n\nDruhým místem na mistrovství Evropy v roce 1996 si zajistil účast na olympijských hrách v Atlantě. V prvním kole se utkal s Jihokorejcem Čo a prohrál minutu před koncem v boji na zemi držením (osaekomi-waza). V opravách nestačil na Gruzínce S. Lipartelianiho.\n\nV roce 1997 se oženil a 9 dní na to měl vážnou automobilovou nehodu, při které jeho manželka zemřela a on ztratil vidění.\n\nV roce 1999 se dokázal vrátit a v roce 2001 na mistrovství Evropy zrakově postižených v Ufě vyhrál zlatou medaili. Kvůli lepším podmínkám v Rusku zůstal. V roce 2004 vybojoval jako reprezentant Ruska stříbrnou medaili na paralympijských hrách v Athénách. Za čtyři roky vyhrál dokonce zlatou paralympijskou medaili v Pekingu. Na paralympijských hrách v Londýně v roce 2012 skončil na 5. místě.\n\n"}
{"id": "935593", "url": "https://cs.wikipedia.org/wiki?curid=935593", "title": "Threads (album, Now, Now)", "text": "Threads (album, Now, Now)\n\nThreads je druhé studiové album americké indie rockové skupiny Now, Now, které vyšlo 6. března 2012. Jde o jejich první album, které bylo vydané prostřednictvím vydavatelství Trans Records, jehož zakladatel Chris Walla (Death Cab for Cutie) je dobrým přítelem a zároveň mentorem kapely.\n"}
{"id": "935595", "url": "https://cs.wikipedia.org/wiki?curid=935595", "title": "Albert Redlhammer", "text": "Albert Redlhammer\n\nAlbert Redlhammer byl rakouský a český podnikatel a politik německé národnosti, v 70. letech 19. století poslanec Českého zemského sněmu a Říšské rady.\n\nProfesí byl podnikatelem v textilním průmyslu. Pocházel z podnikatelské rodiny Redlhammerových, která od přelomu 18. a 19. století působila v Čechách, zpočátku v Praze, pak na Liberecku. V polovině století převzal spolu s bratrem Eduardem Redlhammerem (1829–1916) textilní firmu \"Gebrüder Redlhammer\". V roce 1867 z ní ale vystoupil a podnik později vedli Eduardovi synové Eduard Ludwig Redlhammer a Albert Redlhammer mladší. V roce 1871 se uvádí jako fabrikant, bytem v Praze.\n\nV 70. letech 19. století se krátce zapojil i do zemské a celostátní politiky (podobně jako předtím jeho bratr). V zemských volbách v roce 1870 byl zvolen v kurii obchodních a živnostenských komor (obvod Liberec) na Český zemský sněm. Zasedal také v Říšské radě (celostátní zákonodárný sbor), kam ho vyslal zemský sněm roku 1871 (tehdy ještě Říšská rada nevolena přímo, ale tvořena delegáty jednotlivých zemských sněmů).\n"}
{"id": "935596", "url": "https://cs.wikipedia.org/wiki?curid=935596", "title": "Albert Redlhammer mladší", "text": "Albert Redlhammer mladší\n\nAlbert Redlhammer (15. listopadu 1858 Liberec – 15. prosince 1937 Jablonec nad Nisou) byl rakouský a český podnikatel v sklářském a bižuterním průmyslu německé národnosti.\n\nProfesí byl obchodníkem v sklářském a bižuterním průmyslu. Pocházel z podnikatelské rodiny Redlhammerových, která od přelomu 18. a 19. století působila v Čechách, zpočátku v Praze, pak na Liberecku. Jeho otec Eduard Redlhammer (1829–1916) převzal v polovině století spolu s bratrem Albertem Redlhammerem textilní firmu \"Gebrüder Redlhammer\". Roku 1882 ji přeložil do Jablonce nad Nisou, přičemž jeho synové Eduard Ludwig Redlhammer a Albert Redlhammer mladší ji přeorientovali na obchod se sklem a bižuterií. Podnik prosperoval a rozhodl se zaměřit na bižuterii ze skloporcelánové frity, kterou předtím vyráběla jen jedna továrna z Paříži. Nejpočetnějším sortimentem pak byla orientální perla, která se úspěšně prodávala v muslimských zemích. Albert vedl pobočku firmy v Berlíně. Oba bratři si roku 1885 ve Vratislavicích nad Nisou pronajali menší tovární areál a prováděli tam pokusy o výrobu skloporcelánové frity. Albert se jako odborník na chemii kvůli tomu v roce 1888 vrátil trvale z Berlína na Liberecko. Experimenty byly nakonec úspěšné a podnik rychle expandoval. V roce 1893 se většina výroby soustředila do Jablonce nad Nisou. Na přelomu století měla firma 350 zaměstnanců a asi 1000 domácích dělníků.\n\nZemřel v prosinci 1937. Smuteční rozloučení se konalo v libereckém krematoriu.\n"}
{"id": "935597", "url": "https://cs.wikipedia.org/wiki?curid=935597", "title": "Nová Horka (zámek)", "text": "Nová Horka (zámek)\n\nZámek Nová Horka je komplex památkově chráněných staveb ve městě Studénka, části Nová Horka. Původně barokní zámek z poloviny 18. století získal novogotické prvky při přestavbě v polovině 19. století. Od postavení až do roku 1945 patřil rodu Vetterů von der Lilie. Kolem zámku se nachází zámecký park s ohradní zdí zdobenou plastikami. Zámecký areál patří Moravskoslezskému kraji a využívá jej k sociálním účelům příspěvková organizace Zámek Nová Horka. Dne 3. května 1958 byl prohlášen za kulturní památku.\n\nZámek Nová Horka se nachází u mírného pahorku na okraji oderské nivy, nad vpádem říčky Sedlničky do Odry. Na tomto místě, kontrolujícím brod přes Odru, se ve 14. století nacházel statek (dvůr) drobné šlechty s lenními povinnostmi k biskupskému hradu Hukvaldy. Poprvé se dvůr Nová Horka zmiňuje v roce 1374, kdy jakýsi Pec z Varty (Peczo de Wart) pohání u biskupského manského soudu pana Voka z Kravař, že bezprávně drží jeho Novou Horku. Nová Horka však zůstala součástí kravařského dominia a byla spravována jako součást panství Štramberk, i když – spolu s některými okolními vesnicemi – zůstala biskupským lénem.\n\nŠtramberské panství po vymření Kravařů (1433) držel krátce Ctibor z Cimburka, poté Puklicové z Pozořic (1434–1471), Černohorští z Boskovic (1471–1478), pánové z Hustopeč (1478–1523) a Žerotínové (1523–1543/44). Od Žerotínů odkoupil panství Fulnek a Novou Horku Oldřich Cetryš z Kynšperka, který záhy zemřel a jeho statky dědila jeho dcera Anna Marie, která je roku 1554 nechala zapsat manželovi Hanuši Haugvicovi z Biskupic. Oba pak Novou Horku roku 1561 prodali držiteli blízké Studénky Bedřichu Herbortovi z Fulštejna, který ji již roku 1563 postoupil svému bratru Karlovi.\nNová Horka tedy byla od konce 14. do poloviny 16. století spravována z jiných panství, teprve pak se stala skutečným šlechtickým sídlem vrchnosti. V roce 1531 se jmenuje jako sídlo komplexu biskupských lén na pravém břehu Sedlničky (patřily k ní Albrechtičky, Mošnov a Skorotín a část Závišic), a při prodeji roce 1561 se poprvé vedle dvora zmiňuje i tvrz. V urbáři z roku 1605 se o ní píše, že „\"je od kamene a dřeva stavěná, s několika čistými světnicemi, komorami a jiné stavení potřebné i také sypanice\"“. \n\nV letech 1565–1579 držel Novou Horku Bernard Petřvaldský z Petřvaldu, poté Václav Sedlnický z Choltic a po jeho smrti roku 1588 přijali léno na Novou Horku jeho synové Jan, Albrecht, Zikmund a Bernard. Z nich Albrecht (zem. 1606) prodal svůj díl Nové Horky roku 1592 bratru Zikmundovi, protože však Jan (zem. 1591), Zikmund (zem. 1602) i Bernard (zem. 1608) zemřeli bez potomků, dědila statek nakonec Albrechtova dcera Anna Kateřina. Ta odkázala Novou Horku svému druhému manželovi Zdeňku Žampachovi z Potnštejna a svým dětem z prvního manželství s Janem Bruntálským mladším z Vrbna. Po smrti své ženy se léna roku 1639 ujal Zdeněk Žampach a roku 1643 hrabě Michael Ferdinand Althann, vdovec po dědičce Anně Elišce Cecílii Bruntálské z Vrbna. Hrabě Althann zemřel roku 1658 a jeho druhá manželka Barbora Kateřina svobodná paní z Trautmannsdorfu, jakožto poručnice svého syna Michaela Františka Ferdinanda, prodala roku 1660 statek Nová Horka za 16 500 zlatých Janu Baltazarovi a jeho synovi Albrechtu Bedřichovi hrabatům Vetterům von der Lilie. V majetku tohoto rodu Nová Horka zůstala do roku 1945.\n\nPo smrti Jana Baltazara (1661) přijal roku 1664 léno na Novou Horku za sebe a tři nezletilé bratry olomoucký kanovník Albrecht Bedřich. Z rodiny se nakonec roku 1671 ujal panství jeden z nich, Ferdinand Fortunát, který zemřel roku 1717. František Josef Schwoy a na něj navazující literatura zde uvádí k roku 1742 jinak neznámého Karla Františka Vettera. Již k témuž roku je tu však uváděn i Karel Josef (10. prosince 1719–4. října 1792), syn Bernharda Vettera (1690–1722) a vnuk Ferdinanda Fortunáta, vrchní dvorský sudí biskupského manského soudu, který zde žil až do své smrti. V roce 1729 byla postavena nejstarší část nynějšího zámku, kaple svatého Kříže (upravena roku 1775), a ve 40. letech 18. století pak stávající budova zámku a upraveno jeho okolí.\nVznik a první rozkvět zámku popisuje ve své kronice Vincenc Janáček (1821–1901): „\"… Když tento hrabě Nelhubel převzal, pozůstával tento ze zámku, dvoru, z mlýna, pivovaru a palírny. Brzy na to zámek (který dřevěný byl) a dvůr vyhořel. Hrabě Karel Vetter byl ale výtečný znalec polního hospodářství a přičiňoval se všemožně, by tento statek s používáním všech prostředků, které tehdá vrchnosti po ruce byly, rozmnožil. Pak se dal do stavby zámku a dvora, které na jiná místa vystavěl. I v tom oboru byl znalec a často i sám v zednické zástěře zároveň s zedníky muroval. Nákres na zámek udělal si sám. Na povrchu zámecké střechy zařídil velkou altanu pro hudbu a tanec. Před zámkem zařídil vodovod, který vodu zároveň z výši jeho do hůry hnal. Pod zámkem vystavěl střelnici. Držel si dvanáct služebníků, z nichtežto každý jedno řemeslo a jeden hudební nástroj ovládal. Tato kapela musela v létě v zámeckém altanu, kde se i tančilo, každý večer vyhrávati. Všechny své čeledíny ve dvoře stravoval v zámku. Protož se každý den tři tabule odbývaly. První pro čeledíny, druhá (officirská) pro zámecké a cizí služebnictvo a třetí panská pro vrchnost a cizí hosté.\"\n\"Nyní si zařídil dvůr, kterýmž se málokterý šlechtic honositi mohl. Brzy se zvěst o těch velkolepých zábavách a plesích, které se tam odbývaly, na vše strany roznesla, hostí táhnouce tam jako kobylky, jedli a pili velebíce pohostinství hraběte. Když panstvo obědvalo, hrála hudba, a večer na balkoně se do půl noci tančilo. Po obědě se obyčejně na střelnici střílelo, kde zase hudba hrála. I velké honitby se odbývaly, a tak brzy se v Nelhubli mluvilo, že to jest „Malá Vídeň“. To vše vzbudilo všeobecný obdív ve světě a každý se tázal, kde hrabě ty prostředky k tomu bere, a protož bylo o něm všeobecné domnění, že jestli kdo z kamene zlato dovede, že to jest hrabě Karel Vetter. Byl on také velký milovník krásných umění. Mělť velikou knihovnu a obrazárnu a vydržoval zlatníka (alchymistu), s kterým v podzemních místnostech pracoval a mnohé drahocenné věci vyráběl. Úmrtím hraběte Karla Vettera nastaly v Nelhubli potom jiné poměry, a jak tam bylo dříve hlučno, tak tam potom bylo ticho.\"“\nV roce 1775, za velkého poddanského povstání, byl v zámku na Nové Horce dislokován početný vojenský oddíl pod velením generála Hohenzollerna. \n\nPo Karlu Josefovi statek drželi jeho synové Josef (1741–1827) a Ferdinand (1747–1821); třetí syn Antonín (1746–1806) se stal olomouckým kanovníkem. Jejich početné potomstvo uvedlo rod do finančních potíží a panství bylo na nějakou dobu vládou pro nezaplacené daně sekvestrováno a pronajato majiteli Hustopečí nad Bečvou baronovi de Baillou. Panství konsolidoval až Josefův vnuk hrabě Felix Vetter von der Lilie, který roku 1856 opustil úspěšnou vojenskou službu a skoupil podíly ostatních dědiců. V roce 1855 navíc zámek vyhořel a v letech 1856–1866 prošel rozsáhlou rekonstrukcí, jež se dotkla především prvního patra a střechy. Obnoven a rozšířen byl rovněž zámecký park v anglickém krajinářském stylu. Hrabě Felix byl významným politikem (mj. moravským zemským hejtmanem). Po jeho smrti roku 1913 vlastnil zámek Nová Horka jeho syn, politik Moritz Vetter von der Lilie. Zemřel v září 1945, to již však byl zámek zabrán a později zkonfiskován podle Benešových dekretů.\n\nZámek byl poté využíván k sociálním účelům, nejprve jako domov pro postižené děti, potom jako domov důchodců. Provozovala ho Česká katolická charita a působily zde nejprve sestry sv. Františka, později sestry svatého Kříže. Od roku 1957 byly do domova důchodců přijímány duševně postižené ženy a roku 1964 byl domov důchodců oficiálně změněn na Ústav sociální péče pro ženy. Jeho zřizovatelem byl od roku 2003 Moravskoslezský kraj. Roku 2007 se ústav transformoval na Zámek Nová Horka, p. o., která zde provozuje domov pro osoby se zdravotním postižením. V roce 2013 zde bylo 22 pacientů.\n\nBudova zámku má barokní dispozici. Na střední trakt navazují na hlavním, jižním průčelí dvě odsazená mělká, avšak široká (čtyřosá) boční křídla vytvářející čestný dvůr; celkem má jižní průčelí patnáct okenních os, severní (zahradní) jedenáct. Zámek je patrový, tříposchoďová je pouze střední část v šířce tří okenních os, kterou vymezuje na zahradní straně mělký, na vstupní straně výraznější rizalit s trojúhelníkovým štítem. K zahradnímu rizalitu byl v třetí čtvrtině 19. století přistavěn portikus s balkonem v patře, jenž má balustrádové zábradlí se čtyřmi sochami puttů. Menší kovaný balkon na volutových konzolách je i uprostřed jižního rizalitu, nad hlavním vchodem v kamenném ostění.\nZámek měl původně vysokou mansardovou střechu s vikýři, ta však byla po požáru roku 1855 nahrazena valbovou.\nFasáda zámku, v současnosti žluté barvy, je členěna architektonickými prvky: lizénami zdobenými v přízemí bosáží a patrovou (kordonovou) a hlavní (korunní) římsou. Pravoúhlá okna jsou lemována profilovanými šambránami s klenáky, v patře mají pod parapetem ozdobné čabraky. Intenzivnější výzdobu mají oba rizality, jejichž horní část byla novogoticky přestavěna po požáru: okna mají segmentové a půlkruhové záklenky, v patře jsou pilastry s kompozitními hlavicemi, korunní římsa je zubově profilována.\n\nV přízemí zůstala zachována barokní dispozice, místnosti jsou zaklenuty většinou valenou klenbou, ve větších místnostech s lunetami a štukovou výzdobou. Vstupní hala má pruskou klenbu (zámek nemá centrální schodiště) a na něj navazuje sala terrena s bohatou freskovou výzdobou z doby kolem roku 1760. Místnosti v patře jsou až na některé chodby plochostropé, stropy jsou zdobeny fabiony a někdy i nebo štukovými zrcadly.\n\nZ původního zařízení zámku se zachovalo pouze vestavěné dřevěné vybavení: obložení stěn včetně některých kusů vestavěného nábytku a dřevěné vřetenové schodiště s balustrádovým zábradlím.\nK západnímu křídlu zámku přiléhá kaple svatého Kříže, barokní budova z roku 1729, která byla přestavěna rozšířena roku 1775 v návaznosti na barokní přestavbu zámku. Jde o obdélnou stavbu s půlkruhovým kněžištěm, jehož stěny jsou prolomeny dvěma půlkruhově zaklenutými okny, boční stěny mají tři okenní osy s podobnými okny (pod středním oknem jižní strany jsou dveře s kamenným ostěním), čemuž odpovídá i vnitřní členění klenby do tří polí pruských placek na pasech a konchy v kněžišti. Fasáda je hladká, členěná lizénami a korunní římskou, okna mají profilované šambrány s klenáky. Na sedlové střeše je štíhlá sanktusová vížka.\n\nUvnitř má kaple proti oltáři panskou oratoř, nyní hudební kruchtu s varhanami. Kruchta byla vytvořena v 19. století, je nesena litinovými sloupky a má dřevěnou vyřezávanou poprseň. Pilastry po stranách lodi původně opticky nesly bohatou barokní freskovou výzdobu klenby, která však byla v roce 1970 zalíčena. Mobiliář kaple tvoří nevelký vyřezávaný oltář se sochou Ukřižovaného, několik soch a obrazy křížové cesty.\n\nNa východ od zámku se nachází areál bývalého hospodářského dvora. Jeho budovy, pokud se dochovaly, jsou zemědělsky využívané. Barokní sýpka a studna byly odstraněny v 50. letech 20. století. K panskému hospodářství patřily i dochované, ale přestavěné budovy mlýna a pivovaru na západ od zámku.\n\nZámek se nachází v přírodně-krajinářském parku. Založen byl ve druhé polovině 18. století a v první polovině století následujícího byl rozšířen o část lužního lesa. Parter zámku před jižním průčelím byl do dnešní podoby obnoven roku 1975. Na východ od zámku se nachází kamenná vyhlídková terasa. \n\nPark má rozlohu 1,3 ha. V roce 1985 jsou v parku uváděny 400 let staré exempláře lip a dubů. Z jehličnanů se vyskytuje jedle \"A. concolor\", zerav \"Thuja orientalis\", borovice limba \"P. cembra\". Z listnáčů Liliovník tulipánokvětý \"L. tulipifera\" (1,75m, 18 m, 16m), buk \"Fagus silvatica\" 'Atropunicea', \"Fagus silvatica\" 'Pendula', javor stříbrný (\"A. saccharinum\"), lípy \"T. euchlora\", \"T. petiolaris\" a topoly (\"P. alba, P x canescens\"). \n\nNa jižní a západní straně park lemuje původní omítaná zeď z 2. poloviny 18. století. Její jižní strana před hlavním průčelím zámku má sochařskou výzdobu, na sloupcích stojí střídavě rokokové sošky puttů a dekorativní kamenné vázy a na pilířích po stranách vstupních mřížových vrat se znakem Vetterů z Lilie stojí dvě ženské alegorické postavy. Podobná brána a pilíře s kamennými vázami prolamuje západní zeď a slouží dnes jako hlavní přístup k zámku.\n\nPřed touto branou se nachází rovněž plastika sv. Jana Nepomuckého, rovněž z 2. poloviny 18. století. Ta byla roku 2009 plně restaurována, přičemž byl obnoven i zcela zvětralý alianční erb Karla Josefa Vettera von der Lilie a Ludowiky Orlíkové z Laziska.\n"}
{"id": "935598", "url": "https://cs.wikipedia.org/wiki?curid=935598", "title": "Dirk Van Tichelt", "text": "Dirk Van Tichelt\n\nDirk Van Tichelt, (* 10. červen 1984 v Turnhoutu, Belgie) je belgický zápasník–judista.\n\nJe rodákem z Sint-Lenaartsu. S judem začal v 7 letech v Brechtu pod vedením Franse Geertsa. Vrcholově se judu začal věnovat v Antverpách. Mezi evropskou špičku se probojoval ve spolupráci s Danny Belmansem a Stefanem Deckxem. Připravuje se v Koksijde. Patří k neoblíbeným soupeřům Jaromíra Ježka.\n\nV roce 2008 vyhrál nečekaně titul mistra Evropy a potvrdil kvalifikaci na olympijských hrách v Pekingu. V úvodním kole dostal nalosovaného vicemistra světa Elnura Mammadliho, kterému podlehl ve třetí minutě na ippon technikou kata-guruma. Přes opravy se probojoval do boje o bronzovou medaili, kde nestačil na pasivní judo Tadžika Bokijeva a obsadil 5. místo. V roce 2012 se kvalifikoval na olympijské hry v Londýně. Ve druhém kole narazil na Američana Nicka Delpopola, který ho vybodoval kontrachvatem uči-mata-gaeši na juko. V roce 2016 se kvalifikoval na své třetí olympijské hry v Riu. V úvodním kole porazil nasazením submise judistu z Kataru a v dalším kole ho čekala nasazená jednička An Čang-im z Koreje. V zápase s ním potvrdil výbornou taktickou přípravu na jeho judo, počkal si na jeho nástup do seoi-nage a úchopem za opasek ho přetočil na wazari. Tento bodový náskok ubránil do konce a postaral se o jedno z překvapení olympijského turnaje. Ve čtvrtfinále se utkal s Rusem Děnisem Jarcevem a koncem první minuty se ujal vedení na wazari technikou seoi-nage. V závěru zápasu sice poprvé v turnaji zaváhal po Jarcevově kontrachvatu, ale jeho bodový náskok mu k vítězství stačil. V semifinále se utkal s Japoncem Šóheiem Ónem. Předchozí náročné duely v kombinaci s pokročilejším věkem se na jeho výkonu podepsaly a od prvních sekund semifinále byl o krok pozadu. Japonec nejprve v polovině zápasu zaútočil technikou tomoe-nage na wazari a minutu před koncem druhým tomoe-nage stylově zápas ukončil na ippon. V souboji o třetí místo nastoupil proti Maďaru Miklósi Ungvárimu po několikahodinové přestávce na jeho výkonu se to projevilo. V polovině zápasu si počkal na Ungváriho osobní techniku ko-uči-gake, dostal ho na zem a nasadil submisi. Získal bronzovou olympijskou medaili. \n\n\n"}
{"id": "935605", "url": "https://cs.wikipedia.org/wiki?curid=935605", "title": "Heinrich Seidemann", "text": "Heinrich Seidemann\n\nHeinrich Seidemann (21. prosince 1826 Jablonec nad Nisou – 10. února 1905 Jablonec nad Nisou) byl rakouský a český politik německé národnosti, v 70. letech 19. století poslanec Českého zemského sněmu a Říšské rady, starosta Jablonce nad Nisou.\n\nProfesí byl obchodníkem působícím v Jablonci. Angažoval se i ve veřejném a politickém životě. V letech 1867–1873 byl členem městské rady a okresního zastupitelstva. V letech 1869–1870 zasedal i v okresním výboru a následně v letech 1870–1873 byl zástupcem okresního starosty. V období let 1873–1874 zastával funkci starosty Jablonce nad Nisou a pak od roku 1874 do roku 1880 radního. Uvádí se jako úředník městské plynárny.\n\nV 70. letech 19. století se krátce zapojil i do zemské politiky. V zemských volbách v roce 1870 byl zvolen v městské kurii (obvod Jablonec – Hodkovice – Smržovka) na Český zemský sněm. Mandát obhájil za tentýž obvod i ve volbách roku 1872. Zasedal také v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Složil slib 10. května 1872. V přímých volbách do Říšské rady roku 1873 mandát obhájil (zvolen za městskou kurii, obvod Jablonec, Hodkovice n. Mohelkou atd.). Slib složil 10. listopadu 1873.\n\nNa Říšské radě zastupoval frakci Sjednocená německá levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel v únoru 1905 po delší nemoci.\n"}
{"id": "935611", "url": "https://cs.wikipedia.org/wiki?curid=935611", "title": "José Higueras", "text": "José Higueras\n\nJosé Higueras (* 28. února 1953 Diezma, Andalusie) je španělský tenisový trenér a bývalý profesionální tenista. Na okruhu ATP Tour vyhrál šestnáct turnajů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v červnu 1983 na 6. místě a ve čtyřhře pak v lednu téhož roku na 169. místě.\n\nNa nejvyšší grandslamové úrovni se ve dvouhře nejdále probojoval do semifinále antukového French Open 1982 a 1983, když v prvním případě prohrál s Argentincem Guillermem Vilasem 1–6, 3–6, 6–7, a v následujícím ročníku nestačil na Švéda Matse Wilandera ve čtyřech setech. Na Roland Garros 1978 si po boku krajana Manuela Orantese také zahrál finále mužské čtyřhry, v níž byl nad jejich síly americký pár Gene Mayer a Hank Pfister.\n\nNa Turnaji mistrů se probojoval do čtvrtfinále dvouhry 1983. Jako sedmý nasazený vyřadil v předkole argentinského hráče Josého Luise Clerca, aby mezi posledními osmi tenisty skončil na raketě světové jedničky Matse Wilandera.\n\nVe španělském daviscupovém týmu debutoval v roce 1973 červencovým semifinále Evropské zóny proti Itálii, v němž prohrál obě dvouhry s Barazzuttim i Zugarellim a spolu s Gisbertem vyhráli čtyřhru. V soutěži nastoupil k sedmnácti mezistátním utkáním s bilancí 15–15 ve dvouhře a 6–3 ve čtyřhře. Na úvodním ročníku Světového poháru družstev 1978 byl členem vítězného španělského družstva.\n\nProfesionální kariéru započatou roku 1973 ukončil v sezóně 1986.\n\nNásledně se stal trenérem spolupracujícím s tenisty světové úrovně. Z pozice kouče vedl Američana Michaela Changa, který v sedmnácti letech získal titul na French Open 1989, jako nejmladší vítěz pařížského grandslamu. Spolu s Bradem Stinem poté připravoval amerického tenistu Jima Couriera, kterému roku 1992 dopomohl stát se světovou jedničkou a vyhrát čtyři majory na French Open 1991, 1992 a také na Australian Open 1992 a 1993.\n\nMezi jeho další svěřence patřili Todd Martin, Sergi Bruguera, Carlos Moyà, Pete Sampras, Dmitrij Tursunov, Guillermo Coria, Robby Ginepri a Šachar Pe'erová. V dubnu 2008 navázal spolupráci se švýcarským tenistou Rogerem Federerem, původně pouze na antukovou část sezóny, když Švýcarovi ve sbírce trofejí stále chyběl Pohár mušketýrů. Koučování bylo prodlouženo do poloviny září téhož roku, než se stal šéftrenérem elitních hráčů Amerického tenisového svazu (USTA) . Do konce roku 2008 začal připravovat Robbyho Ginepriho a pozici šéftrenéra opustil.\n\nDlouhodobě žije v kalifornském Palm Springs, kde založil tenisovou akademii José Higueras Tennis Training Center.\n\n\n"}
{"id": "935619", "url": "https://cs.wikipedia.org/wiki?curid=935619", "title": "Osovští", "text": "Osovští\n\nPřídomek Osovští používalo více rodů:\n"}
{"id": "935621", "url": "https://cs.wikipedia.org/wiki?curid=935621", "title": "Seznam vlajek závislých území", "text": "Seznam vlajek závislých území\n\nToto je abecední seznam vlajek závislých území:\nVlajky seřazeny dle abecedního seznamu\nNa antarktická území jsou dle Smlouvy o Antarktidě pozastaveny veškeré nároky suverénních států (viz Územní nároky na Antarktidu).\n\nČásti zámořského území Spojeného království Svatá Helena, Ascension a Tristan da Cunha mají vlastní vlajku:\n\n"}
{"id": "935625", "url": "https://cs.wikipedia.org/wiki?curid=935625", "title": "Somotor", "text": "Somotor\n\nSomotor ( ) je obec na Slovensku, v okrese Trebišov v Košickém kraji.\n\nV roce 2011 zde žilo 1 561 obyvatel. V roce 2001 se 69 % obyvatel hlásilo k maďarské národnosti..\n"}
{"id": "935627", "url": "https://cs.wikipedia.org/wiki?curid=935627", "title": "Fougères", "text": "Fougères\n\nFougères je francouzské město v departementu Ille-et-Vilaine v regionu Bretaň. V roce 2010 zde žilo 19 779 obyvatel. Je centrem arrondissementu Fougères-Vitré.\n\n\"Počet obyvatel\"\n"}
{"id": "935631", "url": "https://cs.wikipedia.org/wiki?curid=935631", "title": "Antrain", "text": "Antrain\n\nAntrain je francouzská obec v departementu Ille-et-Vilaine v regionu Bretaň. V roce 2010 zde žilo 1 393 obyvatel. Je centrem kantonu Antrain.\n\n\"Počet obyvatel\"\n\n"}
{"id": "935634", "url": "https://cs.wikipedia.org/wiki?curid=935634", "title": "Molinologie", "text": "Molinologie\n\nMolinologie (z latinského molina = mlýn a řeckého logos = nauka, česky nauka o mlýnech) je obor, který se zabývá stavebními objekty mlýnů, jejich technologickým vybavením, provozovanou technologií, používanými pohony včetně převodů, vývojem mlynářství a jeho dějinných mezníků, společenskými souvislosti a kulturou mlýnů.\nZahrnuje mlýny všech druhů pohonu od síly lidské a zvířecí, vodní, větrné, parní a motorové (se spalovacími motory).\n\nPojem molinologie byl vytvořen roku 1965 na prvním symposiu Mezinárodní molinologické společnosti, celosvětově nejvyššího orgánu zabývajícího se naukou o mlýnech.\n"}
{"id": "935637", "url": "https://cs.wikipedia.org/wiki?curid=935637", "title": "Boris Timkanič", "text": "Boris Timkanič\n\nBoris Timkanič (20. ledna 1925 – 8. srpna 2012) byl slovenský fotbalista, záložník. Po skončení aktivní kariéry působil jako trenér. Za Žilinu hrál i hokej.\n\nV československé lize hrál za ŠK Žilina a ATK Praha. Nastoupil ve 219 ligových utkáních a dal 8 gólů.\n\n\n"}
{"id": "935638", "url": "https://cs.wikipedia.org/wiki?curid=935638", "title": "Starobilsk", "text": "Starobilsk\n\nStarobilsk (, do roku 1933 – \"Starobilske\"; – \"Starobelsk\") je město v Luhanské oblasti na Ukrajině. Leží na řece Ajdaru ve vzdálenosti 85 kilometrů na severozápad od Luhansku, hlavního města oblasti. V roce 2013 žilo ve Starobilsku přes osmnáct tisíc obyvatel.\n\nOficiálně byl Starobilsk založen v roce 1686 jako \"Belskij\" (). V roce 1730 byl nově pojmenován \"Staraja Belaja\" () a v roce 1797 \"Starobelsk\".\n\nVe čtyřicátých letech dvacátého století byl Starobilsku zajatecký tábor. Podle rozkazu Lavrentije Beriji z NKVD z 3. října 1939 zde bylo umístěno zhruba 3900 polských vojenských zajatců, z nichž pak byla většina koncem března 1940 zavražděna v rámci Katyňského masakru.\n"}
{"id": "935640", "url": "https://cs.wikipedia.org/wiki?curid=935640", "title": "Fraureuth", "text": "Fraureuth\n\nFraureuth je obec v německé spolkové zemi Sasko, v zemském okrese Cvikov.\n\nV roce 2011 zde žilo 5 304 obyvatel.\n\nObec leží u hranic Saska s Durynskem. Sousední obce jsou: Cvikov, Lichtentanne, Mohlsdorf-Teichwolframsdorf (Durynsko), Neumark a Werdau.\n\n"}
{"id": "935644", "url": "https://cs.wikipedia.org/wiki?curid=935644", "title": "ANTLR", "text": "ANTLR\n\nANTLR (v angličtině se vyslovuje jako antler, toto slovo v českém jazyce znamená paroží) nebo také \"ANother Tool for Language Recognition\" (jiný nástroj pro rozpoznávání jazyka) je v oboru počítačového rozpoznávání jazyka nástroj, který umožňuje generovat vlastní překladač. Využívá bezkontextový jazyk typu LL(*). \n\nANTLR je nástupcem Purdue Compiler Construction Tool Set (PCCTS), který světlo světa spatřil poprvé v roce 1989. Jeho správcem je profesor Terence Parr z Univerzity San Francisco. První verze byla vydána v únoru 1992. Aktuální stabilní verze je 4.1, uvolněna 30. června 2013. Podporované jazyky u verze 4.1 jsou pouze Java a C#. Na podpoře pro jazyk C++ se momentálně pracuje. Předchozí verze 3 podporovala následující jazyky Ada95, ActionScript, C, C#, Java, JavaScript, Objective-C, Perl, Python, Ruby a Standard ML. I nadále probíhá aktivní vývoj.\n\nANTLR umožňuje generovat libovolnou část z prvních třech částí překladače. Dokáže tedy vytvořit lexikální, syntaktický nebo sémantický analyzátor. Poskytuje, na rozdíl od ostatních generátorů, jediný konzistentní zápis, kterým je možné definovat danou část překladače. Díky této vlastnosti je jeho užívaní jednodušší.\n\nVstupem je gramatika v rozvinuté Backus–Naurově formě (EBNF), která určuje jazyk a na výstupu vytváří zdrojový kód, který umí rozpoznávat daný jazyk. \n\nVe výchozím nastavení ANTLR čte gramatiku a generuje analyzátor pro jazyk definovaný gramatikou (tj. program, který přečte vstupní proud a generuje chybu, pokud vstupní proud neodpovídá syntaxi určené v gramatice). Pokud nejsou nalezeny žádné syntaktické chyby, pak výchozí akce je prosté ukončení programu bez tisku jakékoli zprávy. Aby bylo možné s jazykem dělat něco užitečného, lze přidat akce k jednotlivým prvkům gramatiky. Tyto akce jsou napsány v jazyce v kterém je analyzátor generován a jsou přidány na správná místa do zdrojového kódu během jeho vytváření. Tyto akce mohou být používány na budování a kontrolu tabulek symbolů, zároveň také umožňují, v případě překladače, vydávat pokyny v cílovém jazyce.\n\nNěkteré verze ANTLR je možné volně stáhnout jako plugin do vývojového prostředí Eclipse. Existuje také ANTLR Studio jako IDE, které se vkládá do Eclipsu.\n\nZatímco ANTLR samotný je zdarma, tak dokumentace k němu už není. Úplný manuál je vydáván jako kniha za poplatek. Volně dostupná dokumentace je tedy limitována pouze na různé tutoriály, ukázkové kódy a velmi obecný výpis z API.\n\n\n"}
{"id": "935645", "url": "https://cs.wikipedia.org/wiki?curid=935645", "title": "Římskokatolická farnost u kostela sv. Janů, Brno", "text": "Římskokatolická farnost u kostela sv. Janů, Brno\n\nŘímskokatolická farnost u kostela sv. Janů, Brno je společenstvím římských katolíků v rámci děkanátu Brno brněnské diecéze s farním kostelem svatých Janů Křtitele a Evangelisty. Farnost má územní charakter a je vymezena konkrétními brněnskými ulicemi ve středu města. \n\nMinoritský řád přišel do Brna někdy mezi lety 1227 a 1239. Společně se vznikem klášterního provizoria byl postaven i provizorní kostelík svatého Jana Křtitele. V polovině 13. století vznikl definitivní chrám, který byl roku 1257 vysvěcen olomouckým biskupem Brunem ze Schauenburku. O pět let později byl celý areál kláštera postižen požárem. Po klášterní novostavbě a opravách kostela existoval na začátku 14. století minoritský chrám, jenž je v obvodových zdech zachován dodnes. K výrazným úpravám došlo v první polovině 18. století: v sousedství kostela byla postavena loretánská kaple, konvent byl rozšířen a klášterní kostel byl zbarokizován ve dvou etapách Mořicem Grimmem. Nejprve byl v roce 1722 upraven presbytář, který obdržel novou klenbu a nová okna, následně v letech 1729–1733 byla přestavěna hlavní loď. Dne 1. září 1784 se minoritský chrám při reorganizaci farní správy nově stal farním kostelem pro jednu třetinu tehdejšího Brna (dnešního historického centra). Farnost byla později rozšířena do oblasti Cejlu.\nV roce 1872 se do kláštera přestěhovala z brněnského Besedního domu česká škola o počtu 531 žáků. Nacistickou okupaci minoritský areál sice přežil, ale na konci druhé světové války byl vážně poškozen bombardováním. Komunistický režim v roce 1950 klášter zabral. Kostel zůstal farním, konventní budovy byly využívány částečně jako internát a zčásti jako kancelářské zázemí Moravské galerie. Po pádu komunismu se minorité znovu ujali svého kláštera, kde jako jediný řád v Brně na stejném místě působí již téměř 800 let.\n\nFarářem byl od října 2009 až do své smrti v únoru 2016 P. Mgr. Robert Mayer, OFMConv. Jeho nástupcem byl jako administrátor od 1. března 2016 jmenován P. Mgr. Adam Wolny, OFMConv. Novým farářem pak byl od 1. července téhož roku jmenován P. Mgr. Sebastian Gruca, OFMConv.\n\nVe farnosti působí několik společenství - společenství studentů, rodin, dětí, mládeže, Rytířstvo Neposkvrněné, Fatimský apoštolát, hnutí Světlo - život, Přátelé Božího Milosrdenství, společenství Pražského Jezulátka.\n\nV postní době pořádá farnost duchovní obnovu a probíhají pobožnosti na svatých schodech loretánského kostela. \n\n"}
{"id": "935646", "url": "https://cs.wikipedia.org/wiki?curid=935646", "title": "Seznam starostů Jablonce nad Nisou", "text": "Seznam starostů Jablonce nad Nisou\n\nToto je seznam starostů a dalších nejvyšších představitelů města Jablonec nad Nisou od roku 1850. Zahrnuje starosty, předsedy MNV/MěNV a primátory v různých historických obdobích úpravy komunální samosprávy.\n\n\n\n\n\n"}
{"id": "935647", "url": "https://cs.wikipedia.org/wiki?curid=935647", "title": "MusiXTeX", "text": "MusiXTeX\n\nMusiXTeX je soubor maker typografického systému TeX určený pro notovou sazbu. Je uvolněný pod licencí GNU GPL, jedná se tedy o svobodný software. Podobně jako jiné TeXové nástroje je založen na konceptu WYSIWYM, při tvorbě se editují zdrojové kódy a z nich se pak za pomoci TeXu a maker MusiXTeXu vytvoří kvalitní výstup ve formátech typu DVI, PostScript nebo PDF. Vzhledem k přenositelnosti TeXu samotného je vysoce přenositelný i MusiXTeX, který je tak možné používat nejen na Linuxu, Mac OS X a dalších UN*Xových operačních systémech, ale také na Microsoft Windows.\n\nOd projektu MusiXTeX se v roce 1996 oddělil projekt LilyPond, který se jím v mnohých věcech nechal inspirovat.\n\nProtože je zápis v MusiXTeXu poměrně složitý a v současnosti existuje několik (i svobodných) programů pro sazbu not, lze pohlížet na MusiXTeX spíše jako na jedno z rozšíření TeXu, které umožňuje začlenit do dokumentu notové ukázky, než jako na primární nástroj pro notovou sazbu.\n\n\n"}
{"id": "935653", "url": "https://cs.wikipedia.org/wiki?curid=935653", "title": "Kašpar Motěšický", "text": "Kašpar Motěšický\n\nKašpar Motěšický (1651 Těšín – 1689 Žitava) byl spisovatel náboženských knížek a kazatelem české exulantské komunity nejprve v r. 1671 v Adelsdorfě (nedaleko Lehnice) a od roku 1675 až do své smrti v saské Žitavě. Pocházel z rodiny protestantských duchovních působících v Horním Slezsku, už jeho děd byl luterský kazatel na Těšínsku. \n\nPodnikal odvážné tajné misie mezi nekatolíky v českých zemích. Pražským magistrátem byl obviněn r. 1686 z toho, že káže ve sklepích, přisluhuje večeři Páně a vede tajné evangelické schůze v hospodě ve Strašnicích. Mnoha vydání se dočkala jeho \"Ruční knížka\", která sdružovala v jednom svazku modlitby a písně a sehrála důležitou roli v udržení reformačního povědomí mezi českými nekatolíky. Je označována za „bestseller“ pobělohorské nekatolické literatury.\n\n\n"}
{"id": "935656", "url": "https://cs.wikipedia.org/wiki?curid=935656", "title": "Atletika na Letních olympijských hrách 1992 – 5000 metrů muži", "text": "Atletika na Letních olympijských hrách 1992 – 5000 metrů muži\n\nBěh na 5000 metrů mužů na Letních olympijských hrách 1992 se uskutečnil ve dnech 6. a 8. srpna na Olympijském stadionu v Barceloně. Zlatou medaili získal německý běžec Dieter Baumann, stříbrnou Paul Bitok z Keni a bronz Fita Bayissa z Etiopie.\n\n"}
{"id": "935659", "url": "https://cs.wikipedia.org/wiki?curid=935659", "title": "Petr Bulíř", "text": "Petr Bulíř\n\nPetr Bulíř (* 9. listopadu 1966) je bývalý český fotbalista. Po skončení aktivní kariéry působí jako trenér na regionální úrovni. Jeho synem je lední hokejista Michal Bulíř.\n\nV české lize hrál za FC Slovan Liberec. V české lize nastoupil celkem ve 44 utkáních a dal 4 góly.\n\n"}
{"id": "935660", "url": "https://cs.wikipedia.org/wiki?curid=935660", "title": "Ladmovce", "text": "Ladmovce\n\nLadmovce ( ) jsou obec na Slovensku, v okrese Trebišov v Košickém kraji. Leží na břehu řeky Bodrog.\n\nV roce 2011 zde žilo 334 obyvatel. V roce 2001 se 87 % obyvatel hlásilo k maďarské národnosti..\n"}
{"id": "935661", "url": "https://cs.wikipedia.org/wiki?curid=935661", "title": "Pavel Kýček", "text": "Pavel Kýček\n\nPavel Kýček (* 22. listopadu 1971) je bývalý český fotbalista, obránce.\n\nV české lize hrál za SK Slavia Praha a FC Dukla. V české lize nastoupil celkem ve 13 utkáních a dal 1 gól.\n"}
{"id": "935663", "url": "https://cs.wikipedia.org/wiki?curid=935663", "title": "Daniel Němec", "text": "Daniel Němec\n\nDaniel Němec (* 13. listopadu 1974) je bývalý český fotbalista.\n\nV české lize hrál za FC Union Cheb. V české lize nastoupil v 9 utkáních.\n"}
{"id": "935665", "url": "https://cs.wikipedia.org/wiki?curid=935665", "title": "Kyvný prut", "text": "Kyvný prut\n\nKyvný prut, dříve také nazývaný podporový prut je prut, který je na koncích opatřen klouby umožňujícími volné pootáčení. Jde o pojem z mechaniky, využíván je zejména v oboru statiky stavebních konstrukcí jako jeden z typů vazby. Nejčastěji jde o idealizaci představující přímou, dokonale tuhou nehmotnou tyč, s klouby s nulovým třením na obou koncích. Kyvným prutem lze označit i část reálné konstrukce, například ocelovou podpěru opatřenou kloubovými čepy.\n\nKyvný prut je typem vazby, která odebírá připojenému hmotnému bodu jeden stupeň volnosti, a to pohyb ve směru osy kyvného prutu. Váže pohyb hmotného bodu na kulovou plochu se středem v pevné podpoře a poloměrem odpovídajícím délce kyvného prutu. Pokud je uvažován dvojrozměrný prostor, rovina, váže jeho pohyb na odpovídající kružnici. Je tedy ekvivalentní vazbou s posuvným uložením na speciální křivce, v tomto případě kružnici. Pohybu hmotného bodu ve směru osy kyvného prutu brání reakce působící v této ose.\n"}
{"id": "935667", "url": "https://cs.wikipedia.org/wiki?curid=935667", "title": "Elektroinstalační krabice", "text": "Elektroinstalační krabice\n\nElektroinstalační krabice je elektrotechnická součástka používaná v pevných elektrických rozvodech nízkého napětí. Slouží k umístění prvků pro propojení vodičů a kabelů, nebo k připevnění zásuvek (silových, slaboproudých, datových) i ovládacích přístrojů (spínačů a ovládačů všeho druhu). Běžně se tímto názvem označují krabice instalované do svislých stěn nebo na jejich povrch. Krabice pro instalaci do podlahy nebo do stropu mají odlišnou konstrukci a svébytné názvy a nejsou v tomto článku popisovány. V literatuře lze narazit na pojmy krabice rozbočovací (pro umístění svorkovnice) a krabice přístrojová (pro montáž vypínače nebo zásuvky). Současné krabice pod omítku i na povrch ale lze použít jako rozbočovací i přístrojové. Krabice ve zvýšeném krytí (pro venkovní použití) jsou převážně rozbočovací, zásuvky a spínače ve zvýšeném krytí se vyrábějí tak, aby je bylo možné montovat přímo na povrch, nevyžadují použití krabice.\n\nKrabice slouží jako místo k propojení kabelů a vodičů v bodech, kde se elektrický rozvod rozbočuje do několika větví nebo kde se napojuje větev procházející do jiné místnosti. Další funkcí může být zakončení kabelu a napojení instalačního přístroje – zásuvky, spínače, ovladače. Stejné krabice mohou zastávat obě funkce. Například silové zásuvky na 230 V AC mají zdvojené svorky a vedení k nim může být provedeno tzv. smyčkováním, kdy průběžně vedený kabel je přerušen právě v zásuvce. Jsou také dostupné elektronické přístroje (časové spínače, stmívače, přijímače dálkového ovládání) přizpůsobené tvarem a velikostí pro montáž do krabice. Krabice slouží buď pouze pro umístění přístroje a kabel je v krabici přerušen, nebo je elektronický přístroj vložen na dno krabice, na kterou je montován ovladač. Typicky takto může být vložen časový spínač do krabice, na niž je namontovaný spínač – tlačítko. Připojovací rozměry krabic pro umístění instalačních přístrojů jsou normalizované pro celou Evropu a není tak problém kombinovat přístroje (i krabice) různých výrobců. Základní vlastnosti krabic popisuje (září 2013) harmonizovaná norma ČSN EN 60670-1: \"Krabice a úplné kryty pro elektrická příslušenství pro domovní a podobné pevné instalace – Část 1: Všeobecné požadavky.\"\nKrabice můžeme dělit podle způsobu montáže na stěnu nebo do stěny, podle toho zda jsou určeny pro samostatný přístroj nebo skupinu elektroinstalačních přístrojů. Další charakteristikou může být materiál, ze kterého jsou zhotoveny. Krabice mohou mít miskovitý tvar, kdy \"dno\" by mělo být uvnitř stěny nebo doléhat na stěnu a otevřená část je směrována do volného prostoru pro zakrytí instalačním přístrojem nebo k tomu konstruovaným víčkem. Do těchto krabic vstupují kabely zpravidla přes vylamovací otvory, kterých je ve stěnách krabice připraveno několik. Krabice na povrch a se zvýšeným krytím mohou být kompaktní, s utěsněným víkem. Kabely do těchto krabic vstupují přes průchodky nebo kabelové vývodky.\nJde především o krabice k montáži do stěn, krabice pro vkládání do parapetních kanálů jsou pro spojování určeny všechny.\n\nElektroinstalační krabice, v nichž jsou umístěny svorky, svorkovnice nebo drobné elektronické přístroje musí být ze strany volného prostoru zakryty k tomu konstruovaným víčkem. Krabice určené do stěny (pod omítku) měly ve starším provedení uprostřed výstupek, do kterého se šroubovalo víčko s trnem. Při opakované demontáži a montáži hrozilo rozlomení výstupku a následně nutnost celou krabici vysekat ze zdi a nahradit. Další možností je víčko přišroubované šrouby do otvorů připravených pro montáž instalačních přístrojů. Při použití šroubů s nekvalitní povrchovou ochranou ale hrozí nevzhledná koroze díky tomu, že víčka se při malování místností běžně přetírají malířským nátěrem na vodní bázi. Jednou z možností zakrytí jsou i víčka s pružnými vroubkovanými křidélky, která v krabici drží díky pružnosti plastu. Krabice s vyšším krytím, určené pro montáž na povrch jsou konstruovány pro opakovanou montáž víka. Víko bývá přichyceno šrouby v rozích (je-li krabice čtyřúhelníkového tvaru) a z vnitřní strany opatřeno elastickým těsněním.\n\nInstalační přístroje v evropském provedení se upevňují k elektroinstalačním krabicím dvěma základními způsoby:\n\nHistoricky (1. polovina 20. století) byly zhotovovány elektroinstalační krabice z tenkého ocelového plechu s povrchovou úpravou žárovým pozinkováním. Vnitřek krabice byl vyložen izolačním materiálem, což byl často papír (lepenka).\nKdyž se jako izolační materiál prosadily reaktoplasty, konkrétně bakelit, zhotovovaly se elektroinstalační krabice jako výlisky z bakelitu.\nV současnosti se zhotovují elektroinstalační krabice přednostně z termoplastů, některé druhy se zvýšeným krytím a zlepšenou mechanickou odolností se zhotovují jako tlakové odlitky z hliníku. Použité plasty mohou být například: samozhášivý polyvinylchlorid, bezhalogenový PP, ABS, polyamid.\n\n\n\n"}
{"id": "935674", "url": "https://cs.wikipedia.org/wiki?curid=935674", "title": "Boris Pandža", "text": "Boris Pandža\n\nBoris Pandža (* 15. prosince 1986, Mostar, Jugoslávie) je bosenský fotbalový obránce a reprezentant, který hraje v současné době za polský klub Górnik Zabrze.\n\nPandža začal hrát fotbal v bosenském klubu Zrinjski Mostar, odkud později odešel do jiného bosenského klubu Široki Brijeg, v němž zahájil profesionální fotbalovou kariéru.\n\nV lednu 2007 přestoupil do chorvatského celku Hajduk Split, kde působil až do června 2010. Poté přestoupil do belgického týmu KV Mechelen. Na konci června 2013 mu v Mechelenu skončila smlouva. 25. září 2013 podepsal roční smlouvu s možností opce s polským klubem Górnik Zabrze. Dostal dres s číslem 23.\n\nV bosenském reprezentačním A-mužstvu debutoval pod trenérem Fuadem Muzurovićem 2. června 2007 proti Turecku, kde nastoupil na hřiště v 95. minutě. Bosna a Hercegovina vyhrála tento domácí kvalifikační zápas 3:2.\n\n"}
{"id": "935675", "url": "https://cs.wikipedia.org/wiki?curid=935675", "title": "Tonton Macoutes", "text": "Tonton Macoutes\n\nTonton Macoutes byly ozbrojené jednotky, které zřídil haitský diktátor François Duvalier jako svoji soukromou armádu a tajnou policii. Došlo k tomu v roce 1959 po pokusu tradiční mulatské elity a armádních špiček legálně zvoleného prezidenta Duvaliera svrhnout. Ten na to reagoval tím, že se obklopil věrnými černými venkovany, kteří zahájili brutální represe proti všem, kdo se jim nezdáli dostatečně loajální. Zastrašování, vydírání, mučení a popravy bez soudu byly na denním pořádku. Tonton Macoutes se neřídili žádnými zákony, byli odpovědní pouze Duvalierovi. Počet příslušníků se pohyboval okolo 20 000. Název pochází od postavy z haitského folkloru \"Tonton Macoute\" (\"strýček s pytlem\"), což je tulák, který krade děti do pytle; naráželo se tím na skutečnost, že o koho se začali Tonton Macoutes zajímat, ten obvykle zmizel beze stopy.\n\nOd roku 1970 nesli oficiální název \"Milice de Volontaires de la Sécurité Nationale\" (\"Dobrovolnická milice národní bezpečnosti\"). Praktiky Tonton Macoutes obsahovaly prvky vúdú, což jim získávalo respekt u pověrčivých prostých obyvatel. Příslušníci jednotek nosili černé brýle, slaměné klobouky a byli ozbrojeni mačetami. Šéfem milice byl Luckner Cambronne, zvaný \"Karibský upír\". Říkalo se o něm, že vydělává na prodeji orgánů a krve svých obětí do amerických nemocnic. Jindy byly naopak mrtvoly popravených vystaveny veřejně pro výstrahu a pozůstalí museli velitelům Tonton Macoutes platit vysoké částky, aby jim bylo dovoleno své příbuzné řádně pohřbít. Po pádu Duvalierovy dynastie v roce 1986 byly jednotky oficiálně rozpuštěny, mnozí jejich bojovníci se však zapojili do následující občanské války. Počet obětí Tonton Macoutes se odhaduje na 30 000 až 60 000.\n\nSpisovatel Graham Greene popsal teroristické praktiky Tonton Macoutes v románu \"Komedianti\". Velšský hudebník a skladatel John Cale napsal píseň „Ton Ton Macoute“ (1976). Zpěvačka Sinéad O'Connor byla členkou skupiny Ton Ton Macoute.\n\n"}
{"id": "935680", "url": "https://cs.wikipedia.org/wiki?curid=935680", "title": "Raimundo Orsi", "text": "Raimundo Orsi\n\nRaimundo Bibiani \"Mumo\" Orsi (2. prosince 1901, Avellaneda - 6. dubna 1986) byl argentinsko-italský fotbalista. Hrával na pozici útočníka. Ve svém životě reprezentoval dvě země, Argentinu a Itálii.\n\nS italskou fotbalovou reprezentací vyhrál mistrovství světa 1934. FIFA ho později zařadila do all-stars týmu tohoto turnaje. S argentinským národním týmem zase získal stříbrnou medaili na letních olympijských hrách v Amsterdamu roku 1928 a vyhrál Copa América roku 1927. Za Argentinu odehrál 13 utkání a vstřelil v nich 3 góly, za Itálii 35 utkání, v nichž dal 13 branek.\n\nS Juventusem Turín se stal pětkrát mistrem Itálie (1930-31, 1931-32, 1932-33, 1933-34, 1934-35).\n\nČasopis \"Guerin Sportivo\" ho vyhlásil 32. nejlepším fotbalistou 20. století.\n\n"}
{"id": "935683", "url": "https://cs.wikipedia.org/wiki?curid=935683", "title": "Karl August Hermann", "text": "Karl August Hermann\n\nKarl August Hermann (23. září 1851, Võhma küla – 11. ledna 1909, Tartu) byl estonský skladatel, lingvista a encyklopedista.\n\nNarodil se ve vesnici Võhma jako syn kováře. Na stejném místě se učil i na základní škole, kde velmi vynikal. Později odešel do Petrohradu, kde složil maturitu na gymnáziu a poté byl učitelem v Põltsamaa i Petrohradu. V letech 1874–1878 studoval teologii na univerzitě v Tartu. V Lipsku pak v letech 1878–1880 studoval srovnávací jazykovědu a v tomto oboru se stal doktorem filosofie (disertační práce nesla název \"Die einfache Wortstamm und die drei Lautstufen in der estnischen Sprache\"). Poté se přestěhoval do Tartu, kde se roku 1882 stal redaktorem novin Eesti Postimees. Od roku 1889 byl lektorem estonštiny na univerzitě v Tartu. V letech 1885–1898 vydával časopis Laulu- ja mängu-leht, který byl posléze vydáván pod názvem Rahva Lõbu-leht. Roku 1886 odkoupil Perno Postimees, stal se tam redaktorem a pojmenoval jej pouze Postimees. V první polovině 90. let 19. století se Postimees proměnil v obrozenecký estonský časopis a roku 1891 se stal prvním estonskojazyčným deníkem. Roku 1896 jej prodal mladší generaci obrozenců a redaktorem deníku se stal známý estonský buditel Jaan Tõnisson. Hermann byl ženat s Paulou Freyberg a měli spolu čtyři děti.\n\nHermann byl velmi aktivním a různorodým člověkem, zabýval se hudbou, jazykovědou, žurnalistikou a několika dalšími oblastmi. Je považován za prvního, který zkomponoval estonskou operu – ta nese název \"Uku ja Vanemuine\", pokoušel se vypátrat původ Estonců (tvrdil například, že Estonci jsou potomky starých Sumerů), podílel se na vydání první estonskojazyčné encyklopedie (Eesti Üleüldine Teaduse Raamat) a vydal první přehled dějin estonské literatury (Eesti kirjanduse ajalugu esimesest algusest kuni meie ajani, 1989). Zároveň byl propagátorem a skladatelem estonské hudby a sběratelem folklóru.\n\nS Hermannovým jménem je však ponejvíce spojována jeho gramatika (Eesti keele Grammatik). Jednalo se totiž o první ucelenou gramatiku estonského jazyka psanou v estonštině. Ta vyšla roku 1884 v Tartu a nesla podnadpis „Pro školy i samouky a všem, kteří chtějí správně a čistě estonského jazyka užívati i psáti a hlouběji jej poznati a zkoumati, knihu vydal Dr. K. A. Hermann.“ V náhledu na jazyk a jeho uspořádání byl pokračovatelem myšlenky Jakoba Hurta, ale v podstatě o něco extrémnějším. Byl puristou a staromilcem a za čistou estonštinu považoval jen tu, která je očištěna od cizích vlivů a jejímž základem je stará estonština a nářečí. Nelíbilo se mu například vnikání nových vokálů e, o, ö do první slabiky a zastával „staré, dobré“ vokály i, u, ü. Jelikož byl Hermann člověkem hudebně nadaným, v jazyce dával přednost eufonii hlásek, proto se mu zdál vokál „i“ zvukově přijatelnější a krásnější než vokál „e“. Jen pro vědu pak byl ochoten obětovat i krásu, a výjimky respektovat i u nářečí.\n\nNejširší část gramatiky byla určena vesnickým a farním školám, užší část pro farní školy a samouky, kteří si přáli hlouběji studovat a poznávat estonštinu. Ta nejtenčí část, která se věnovala jazykovědě samotné, obsahovala zároveň nejvíce chybných názorů. Na gramatiku se tak sneslo mnoho pádné kritiky, ale též pozitivní pozornosti. Hermann se pokoušel o vytvoření základů estonské jazykovědy, ačkoliv byl jeho pohled na ni značně odlišný od jiných, kteří si za základ spisovné estonštiny zvolili severní variantu a chtěli využít její fonetiky. To se Hermannovi nelíbilo, zdůrazňoval historické tvary a tradici spisovného jazyka, ale též jeho systematičnost. Jeho slova to nicméně dokládají: „Jazyk, který vidíte v gramatice, není mnou vymyšlený, ale je to jazyk lidu, který je slyšet po celém Estonsku. Je pouze očištěn a vyjasněn prostřednictvím vědy.“ (Eesti Postimees 1884).\n\nPrvní část gramatiky byla o fonetice a tvarosloví, další část, která vyšla roku 1896, byla o syntaxi. Hermann byl první, kdo se jí tak výrazně věnoval.\n\nHermann byl tvůrcem mnoha jazykovědných norem, které kromě své gramatiky šířil i ve svých periodikách. V 80. letech 19. století se tak jeho normy celkem úspěšně rozšířily. Zároveň vytvořil základ estonské jazykovědné terminologie. Dodnes jsou zachována slova jako: minevik (minulý čas), tulevik (budoucí čas), ainsus (jednotné číslo), mitmus (množné číslo), häälik (hláska), asesõna (zájmeno), käänamine (skloňování), kääne (pád) – zároveň se zachovala všechna pojmenování estonských pádů, atd. Nebyl tvůrcem jen terminologie jazykovědné, ale zasloužil se i o vznik spousty slov v oblasti hudby, například slova helilooja (skladatel), metssarv (lesní roh), heliredel (stupnice), avamäng (předehra), puhkpill (dechový nástroj), a spoustu dalších. Vytváření nových slov Hermann upřednostňoval skrze nářečí a pomocí derivace a slučování. Benita Brambat předpokládá, že se zasloužil o celých 12 % estonské slovní zásoby, která se ustálila.\n\n\n"}
{"id": "935687", "url": "https://cs.wikipedia.org/wiki?curid=935687", "title": "Vlašín", "text": "Vlašín\n\nPříjmení Vlašín nese více osobností:\n\n"}
{"id": "935689", "url": "https://cs.wikipedia.org/wiki?curid=935689", "title": "Obdulio Varela", "text": "Obdulio Varela\n\nObdulio Jacinto Muiños Varela (20. září 1917, Montevideo – 2. srpna 1996) byl uruguayský fotbalista. Hrával na pozici záložníka.\n\nS uruguayskou fotbalovou reprezentací vyhrál mistrovství světa 1950. FIFA ho později zařadila do all-stars týmu tohoto turnaje. Hrál i na světovém šampionátu roku 1954, kde Uruguayci skončili čtvrtí. Roku 1942 vyhrál mistrovství Jižní Ameriky. Za národní tým odehrál 45 utkání a vstřelil v nich 9 gólů.\n\nS Peñarolem Montevideo se stal šestkrát mistrem Uruguaye (1944, 1945, 1949, 1951, 1953, 1954).\n\nČasopis \"Placar\" ho vyhlásil 47. nejlepším fotbalistou 20. století.\n\n"}
{"id": "935690", "url": "https://cs.wikipedia.org/wiki?curid=935690", "title": "Mensur Mujdža", "text": "Mensur Mujdža\n\nMensur Mujdža (* 28. března 1984, Záhřeb, Jugoslávie) je bosenský fotbalový obránce a reprezentant, který v současné době hraje v německém klubu SC Freiburg. Byl také mládežnickým reprezentantem Chorvatska. Účastník Mistrovství světa 2014 v Brazílii za Bosnu a Hercegovinu.\n\nJeho rodina pochází z města Doboj v Bosně a Hercegovině. Jeho bratr Jasmin Mujdža je bývalým fotbalovým reprezentantem Bosny a Hercegoviny.\n\nMujdža začal hrát fotbal v mládežnických týmech chorvatského klubu NK Záhřeb a posléze se prosadil do prvního týmu.\nV červnu 2009 přestoupil do německého celku SC Freiburg, kde v lednu 2011 prodloužil smlouvu.\n\nS Freiburgem se probojoval do základní skupiny H Evropské ligy 2013/14, kde vedle českého týmu FC Slovan Liberec narazil na portugalský GD Estoril Praia a španělskou Sevillu. Pro Freiburg to bylo vystoupení v evropských pohárech po 12 letech. Ve skupině skončil tým se ziskem 6 bodů na třetím místě a do jarních vyřazovacích bojů nepostoupil.\n\nMujdža reprezentoval Chorvatsko v mládežnické kategorii do 21 let.\n\nV bosenském reprezentačním A-mužstvu debutoval pod trenérem Safetem Sušićem 10. srpna 2010 proti Kataru, kde nastoupil na hřiště v základní sestavě. Bosna a Hercegovina zremizoval tento domácí přátelský zápas 1:1.\n\nNastoupil v odvetném kvalifikačním zápase 10. září 2013 v Žilině, kde Bosna porazila Slovensko 2:1 a uchovala si naději na první místo v základní skupině G. V prvním utkání v Zenici nehrál kvůli zdravotní indispozici.\n\nZúčastnil se Mistrovství světa 2014 v Brazílii, kde Bosna a Hercegovina obsadila se 3 body nepostupové třetí místo v základní skupině F.\n\n"}
{"id": "935701", "url": "https://cs.wikipedia.org/wiki?curid=935701", "title": "Luštěnice (zámek)", "text": "Luštěnice (zámek)\n\nLuštěnice je pozdně barokní zámek v obci Luštěnice 10 km jižně od Mladé Boleslavi. Jde o trojkřídlý dvoupatrový zámek tvaru do U, v zadní části s malým nádvořím. Je chráněn jako kulturní památka České republiky.\n\nZámek byl postaven kolem roku 1760 na místě renesanční tvrze. Ta je zachována ve sklepní části západní poloviny zámku. \n\nVystavěl jej Josef Scherzer z Kleinmühlu. Koncem 18. století jej prodal rodu Gallasů, kteří sídlili v sousedních Horkách. Luštěnický zámek se změnil v kanceláře a začal pomalu chátrat. Částečně opraven byla až po přechodku do majetku státu v 50. letech 20. století; došlo však při tom k několika úpravám, které stavbu znehodnotily. Bylo zde sídlo MNV, pošty a zdravotního střediska. Část zámku byla přestavěna na byty. Po roce 1989 se vrátil do rukou potomků původních majitelů.\n\nV roce 2013 byl zámek ve značně zanedbaném stavu. Nyní (rok 2016) je opravený.\n\n"}
{"id": "935704", "url": "https://cs.wikipedia.org/wiki?curid=935704", "title": "Seth Rogen", "text": "Seth Rogen\n\nSeth Rogen (* 15. dubna 1982, Vancouver, Kanada) je kanadský stand-up komik, herec, producent, režisér, scenárista a dabér. Rogen začal svou kariéru v provedení stand-up komedií, během jeho dospívání. V roce 1998 vyhrál amatérskou komediální soutěž ve Vancouveru . Zatímco stále žil ve svém rodném městě ve Vacouveru, dostal malou roli v \"Machři a Šprti\". Krátce poté, co se Rogen přestěhoval do Los Angeles kvůli jeho roli, byli \"Machři a Šprti\" oficiálně zrušeni po první sérii pro nízkou sledovanost. Později dostal roli na krátkou dobu v \"Kolej základ života\", který si ho také najal jako kmenového autora. Po tom, co se dostal do finální sezóny \"Da Ali G Show\" jako kmenový autor, dostal Seth Rogen a ostatní autoři cenu Emmy. Poté byl Rogen veden Juddem Apatowem směrem k filmové kariéře. Byl obsazen do hlavní vedlejší role v režijním debutu Judda Apatowa \"40 let panic\", kde byl koproducent. Dostal kritickou chválu za svůj výkon, Universal Pictures souhlasili že jej obsadí do celovečerních filmů Judda Appatowa, \"Zbouchnutá\" a \"Komici\". Rogen a jeho komediální partner a přítel od dětství \"Evan Goldberg\" je spoluautorem filmů \"Superbad\", \"Travička zelená\" a \"Apokalypsa v Hollywoodu\". Také pracoval na hlasu pro filmy \"Horton\", \"Kung Fu Panda\", \"Monstra vs Vetřelci\" a \"Paul\".\n\nSeth Rogen (*15.4.1982 Vancouver, Britská Kolumbie) je Žid. Má jednu sestru Danyu. Jeho rodiče jsou radikální židovští socialisté, kteří se seznámili v izraelském kibucu. Jeho matka, Sandy (za svobodna Belogus), je sociální pracovnice a jeho otec, Mark Rogen, pracoval pro neziskové organizace a jako asistent režie v kruhu dělníků. Rogen absolvoval \"Talmud Torah Elementary School\" a \"Point Grey Secondary School\", ačkoli nikdy nepromoval. Už jako dítě věděl, že se nechce věnovat žádné jiné kariéře než komediím. Byl známý pro stand-up komedie. Do showbyznysu se dostal ve věku dvanácti let, po zápisu v komediálním semináři Marka Pooleyho. Jeho rané vtipy byly o jeho bar micva, prarodičích a poradcích z tábora \"Camp Miriam, Habonim Dror camp\" , kde také vystupoval.\n\nSeth začal chodit se spisovatelkou/herečkou Lauren Miller v roce 2004, setkali se když Seth pracoval na \"Da Ali G Show\". Zasnoubili se v září roku 2010 a vzali se 2. října 2011 v Sonomě v Kalifornii . Lauren Miller měla menší role na obrazovce v několika málo Rogenových filmech. Měla také matku s Alzheimerovou chorobou, které se snažila pomáhat a Seth jim oběma byl oporou. Promluvil do \"Larry King Special, Unthinkable\": ‚‚Alzheimrova epidemie, která se vysílala v dubnu 2011.\nRogen je také členem NORML (\"National Organization for the Reform of Marijuana Laws\"- ‚‚Národní Organizace pro Reformu Marihuanových Zákonů‘‘) a je také otevřeným kuřákem marihuany.\n\n"}
{"id": "935705", "url": "https://cs.wikipedia.org/wiki?curid=935705", "title": "Sergej Barbarez", "text": "Sergej Barbarez\n\nSergej Barbarez (* 17. září 1971, Mostar, SFR Jugoslávie) je bývalý bosenský fotbalový útočník. Většinu fotbalové kariéry strávil v Německu, z toho velkou část v klubu Hamburger SV. Jeho primárním postem byla pozice hrotového útočníka, ale mohl nastoupit i jako ofensivní záložník nebo dokonce vypomoci v obraně. Býval kapitánem fotbalové reprezentace Bosny a Hercegoviny.\n\nV letech 2001 a 2003 byl vyhlášen fotbalistou roku v Bosně a Hercegovině.\n\nV Německu hrál za kluby Hannover 96, 1. FC Union Berlin, FC Hansa Rostock, Borussia Dortmund, Hamburger SV a kariéru ukončil v Bayeru Leverkusen. V sezóně 2000/01 se stal v dresu Hamburku společně s Dánem Ebbe Sandem ze Schalke 04 nejlepším střelcem německé Bundesligy (oba nastříleli po 22 gólech).\n\nV bosenském reprezentačním A-mužstvu debutoval 14. května 1998 proti domácímu týmu Argentiny, kde nastoupil na hřiště v základní sestavě a střídal v 84. minutě. Bosna a Hercegovina prohrála tento přátelský zápas 0:5. V říjnu 2006 ukončil své účinkování v národním týmu, v němž byl kapitánem.\n\n"}
{"id": "935708", "url": "https://cs.wikipedia.org/wiki?curid=935708", "title": "Římskokatolická duchovní správa u kostela sv. Maří Magdalény, Brno", "text": "Římskokatolická duchovní správa u kostela sv. Maří Magdalény, Brno\n\nŘímskokatolická duchovní správa u kostela sv. Maří Magdalény, Brno je územním společenstvím římských katolíků v rámci děkanátu Brno brněnské diecéze. Tvoří součást farnosti Brno-svatých Janů.\n\nHistorie kostela svaté Maří Magdalény je spojena s dějinami kláštera františkánů, který stával před městskými hradbami. Klášter vznikl roku 1451 poblíž Židovské brány po vyhnání Židů z Brna za Ladislava Pohrobka, při něm stál kostel svatého Bernarda Sienského a proto se mnichům říkalo bernardini. Když v roce 1643 hrozilo Brnu švédské obležení, byl klášter s kostelem z obranných důvodů stržen a spálen. Řeholníci se přestěhovali do Brna, kde jim byl přidělen kostel svaté Maří Magdalény.\n\nKostel stojí v místech bývalé židovské čtvrti. Na jeho místě stávala ještě v 1. polovině 15. století synagoga. Židé byli nařízením krále Ladislava Pohrobka vykázáni. Opuštěná synagoga byla proto asi roku 1454 přeměněna na kostelík sv. Maří Magdaleny. Ten byl v letech 1651–1654 přestavěn na nynější kostel.\n\nV roce 1656 žilo v klášteře 55 mnichů. Bylo zde františkánské řádové učiliště a bernardini měli pověst výborných kazatelů. Dne 31. května 1787 byl klášter na základě církevních reforem císaře Josefa II. zrušen a kostel povýšen na farní. Klášterní budova připadla z větší části vojsku, menší část sloužila potřebám farnosti. Farnost byla v roce 1914 přesunuta k nově postavenému kostelu Neposkvrněného početí Panny Marie v Křenové ulici.\nV roce 1912 brněnský biskup Pavel Huyn usadil při kostele řeholníky Kongregace Nejsvětější Svátosti – eucharistiány. Ti zde založili pravidelný eucharistický výstav (adoraci) a zůstali ve vedení kostela až do doby vlády komunistů, kteří zakázali jejich přímou činnost, a klášter zrušili. Posledním knězem této kongregace zde působícím, byl P. František Dvořák, který zemřel v roce 1975.\n\nAž do roku 1990 spravovali kostel diecézní kněží. Začátkem 90. let 20. století požádal brněnský biskup Vojtěch Cikrle, aby na působení eucharistiánů navázali petrini. Ti zde působili až do roku 2007. Vyhledávaný byl zejména zpovědník a kazatel P. Vojtěch Antonín Jeniš, který byl také generálním představeným kongregace.\n\nDuchovním správcem (rektorem) byl od října 2011 do listopadu 2014 Mons. František Koutný.Od prosince 2014 je rektorem kostela ICLic.Mgr. Jaroslav Čupr.\n\nV rámci Roku víry byla v kostele v září 2013 zavedena od pondělí do pátku v době od 9.00 do 16.30 stálá zpovědní služba. Věřící se mohou v této době setkat se v nové zpovědní místnosti s knězem a přijmout svátost smíření, nebo využít nabídky k duchovnímu rozhovoru či modlitbě. V kostele zároveň probíhá výstav Nejsvětější svátosti oltářní.\n\nOd pondělí 17. června 2019 bude minimálně do konce srpna kostel z technických důvodů uzavřen. V tomto období zde budou zrušeny obvyklé bohoslužby a některé budou přesunuty do kapucínského kostela Nalezení Svatého kříže v Brně (Kapucínské náměstí), a to takto: ve všední dny v 8.30 hodin, v neděli v 7.00 a v 8.30 hodin. Stálá zpovědní služba a celodenní výstav Nejsvětější svátosti se budou do konce srpna konat v pracovní dny od 9.00 do 16.30 hodin také mimořádně v kostele Nalezení Svatého kříže v Brně (u kapucínů).\n\n"}
{"id": "935709", "url": "https://cs.wikipedia.org/wiki?curid=935709", "title": "Asociace realitních kanceláří ČR", "text": "Asociace realitních kanceláří ČR\n\nAsociace realitních kanceláří České republiky (ARK ČR) občanské sdružení založené v roce 1991, (v souladu s platnou legislativou od 1.1. 2014 registrována jako spolek) sdružující odborníky a podnikatele z realitního trhu České republiky. Asociace se zabývá především legislativní úpravou realitní činnosti a celoživotním vzděláváním obchodníků. Členem asociace se mohou stát fyzické nebo právnické osoby, které provozují činnost v oblasti realit. Členové se musí řídit Etickým kodexem realitního makléře.\n\nČinnost ARK ČR je zaměřena zejména na zákonné úpravy provozování realitní činnosti a profesní vzdělávání makléřů.\n\nVýznamný je přínos pro laickou veřejnost v podobě osvěty a informování o základních atributech realitních transkací a změnách na trhu (Průkaz energetické náročnosti budovy, Daň z nabytí nemovitých věcí atd.).\n\nARK ČR vydává pravidelný měsíčník o aktuální problematice na trhu (Realitní magazín ARK ČR), který je určen pro odbornou i lacikou veřejnost a k dispozici je zdarma v elektronické podobě.\n\n"}
{"id": "935710", "url": "https://cs.wikipedia.org/wiki?curid=935710", "title": "Evžen Vratislav z Mitrovic", "text": "Evžen Vratislav z Mitrovic\n\nHrabě Evžen Vratislav z Mitrovic (8. července 1786 Vlčí Pole/Dolní Bousov – 17. února 1867 Vídeň) byl rakouský důstojník a generál, pocházející z českého šlechtického rodu Vratislavů z Mitrovic.\n\nV roce 1804 vstoupil do armády. Po účasti v bojích v letech 1805–1809 a 1813–1816 dosáhl v roce 1816 hodnosti podplukovníka a byl velitelem 4. pluku hulánů. V roce 1820 byl povýšen do hodnosti plukovníka a v roce 1830 dosáhl hodnosti generálmajor. V roce 1835 byl povolán dvorské válečné rady a stal se 2. majitelem 1. pluku kyrysníků. V roce 1840 se stal generálním adjunktem císaře Ferdinanda a tajným radou, v roce 1847 rytířem řádu zlatého rouna. V roce 1848 sloužil pod polním maršálem Radeckým jako velitel 1. armádní skupiny v Itálii, v roce 1849 měl hodnost generála kavalérie. V roce 1855 se stal kancléřem vojenského řádu Marie Terezie. Zemřel bezdětný v roce 1867.\n"}
{"id": "935711", "url": "https://cs.wikipedia.org/wiki?curid=935711", "title": "Starý Stránov", "text": "Starý Stránov\n\nStarý Stránov (také \"Myškův hrádek\" nebo \"Hrádek nad Zámostím\") je zřícenina nad levým břehem Jizery v nadmořské výšce 240 m n. m. v Pískové Lhotě v Mladá Boleslav. Dochovaly se tři obvodní zdi paláce. Od roku 1967 je chráněn jako kulturní památka. \n\nPrvní zpráva o hradu pochází z roku 1297, kdy jej vlastnil Mikuláš z Hrádku. Jednalo se o menší hrad na ostrohu nad Jizerou. Později se zde střídali příslušníci drobné šlechty. Koncem 14. a v 15. století to byli Myškové z Hrádku, po nichž získal hrad své jméno. Václav Myška z Hrádku jej nechal mezi lety 1404 a 1415 přestavět. Jeho potomci žili na hradě ještě roku 1469, po kterém se vystřídalo několik majitelů z blízkého okolí. Ke konci 15. století připojili hrádek ke svému hradu Stránov Stránovští ze Sovojovic. Od té nebyl trvale obýván a začal chátrat. Později bylo do hradu vestavěno několik domků.\n\nPřistupová cesta vedla z jihu. Vlastní hrad byl ze dvou stran chráněn strmými svahy a zbylé strany zabezpečil mohutný příkop. Nejdelší dochovaná zeď je stěnou plochostropého paláce, do kterého byly vestavěny dva novověké domy. Ostatní budovy a opevnění zanikly.\n\n\n"}
{"id": "935712", "url": "https://cs.wikipedia.org/wiki?curid=935712", "title": "Jiří Kubový", "text": "Jiří Kubový\n\nJiří Kubový (*26. květen 1950, Most, Československo) je současný český malíř, žijící v Ústí nad Labem a věnující se ve své tvorbě především námětu krajiny.\n\nDětství prožil v Roudnici nad Labem, roku 1967 se s rodiči a sestrami přestěhoval do Ústí nad Labem, kde se natrvalo usadil. Roku 1968 dokončil střední školu, nastoupil do zaměstnání a zároveň začal soustavně malovat a vytvářet první olejomalby. V následujících letech se živil jako ekonom, bankovní úředník a vytvářel obrazy nepravidelných formátů vyřezávané z lepenky a později ze sololitu často kombinované s dalšími materiály (dřevěné latě, dráty, písek, zrcadla, zvuk, světlo atd.) Od roku 1978 začal vytvářet obrazy v cyklech (např. cyklus Brány). Od devadesátých let 20. století se věnuje výlučně krajinomalbě, motivy obrazů - mraky, ptáci, voda, moře, tráva, horizonty, kopce, kameny apod. – se s odstupem několika let stále opakují. Roku 2003 opustil zaměstnání v bance a naplno se věnuje výtvarné tvorbě.\n\n\n\n\n\n"}
{"id": "935713", "url": "https://cs.wikipedia.org/wiki?curid=935713", "title": "Ole Madsen", "text": "Ole Madsen\n\nOle Eduard Fischer Madsen (21. prosince 1934, Kodaň, Dánsko - 26. března 2006, Brønshøj, Dánsko) byl dánský fotbalový útočník, účastník mistrovství Evropy ve fotbale 1964.\n\nV národním týmu nastřílel 42 branek v 50 zápasech. V roce 1964 vystřílel svému týmu postup mezi čtyři nejlepší týmy Evropy. V kvalifikaci skóroval čtyřikrát proti Maltě (Dánové vyhráli 6:1 a 3:1), jednou proti Albánii (4:0 a 0:1) a šestkrát proti Lucembursku (3:3, 2:2 a 1:0). Na finálovém turnaji byl kapitánem svého týmu, ale střelecky vyšel naprázdno. Za své výkony v této sezóně byl zvolen dánským hráčem roku a jako první Dán v historii také bodoval v anketě o Zlatý míč (s jediným hlasem skončil na děleném devatenáctém místě).\n\nAčkoliv byl dobrý kanonýr, přesto hrál za druholigový Hellerup IK, odmítal nabídky evropských velkoklubů, protože podle tehdejších pravidel by s profesionální smlouvou nesměl nastoupit za dánskou reprezentaci (pracoval jako řidič náklaďáku). Až v roce 1965 přestoupil do rotterdamské Sparty, s níž získal v roce 1966 nizozemský fotbalový pohár, když vstřelil jediný gól finálového zápasu s ADO Den Haag. Po třech letech se vrátil do Hellerupu, aktivní kariéru ukončil v září 1969 po zranění křížových vazů, které utrpěl v přípravném utkání s Norskem.\n\n"}
{"id": "935724", "url": "https://cs.wikipedia.org/wiki?curid=935724", "title": "Alkáč je největší kocour, aneb několik písní o lásce", "text": "Alkáč je největší kocour, aneb několik písní o lásce\n\nAlkáč je největší kocour, aneb několik písní o lásce je název alba kapely Tři sestry. \nCD bylo nahráno v létě 1991 v Propasti.\n\nTři sestry:\nLou Fanánek Hagen, ing. Magor, Nikotin, Hadr, Sup\n\na hosté:\ning. Jiří Spurný (benžo), František Kacafírek (housle), Petr Neustadt (saxofon), Petr Ackermann (tuba, ředitel symfonického orchestru), Petr Janda st. (zpěv), Petr Janda ml. (louskání), Marta Jandová (zpěv) a hlavně Supův Hanýsek (zpěv) \n\nCD obsahuje 17 skladeb:\n\nStrana 12° Světlé \nStrana 12° Tmavé\n"}
{"id": "935727", "url": "https://cs.wikipedia.org/wiki?curid=935727", "title": "RDF Schema", "text": "RDF Schema\n\nRDF Schema (\"Resource Description Framework Schema\", zkracováno jako RDFS) je jednoduchý ontologický jazyk, vyvinutý pod dohledem konsorcia W3C (World Wide Web Consortium). RDF Schema je součástí rodiny specifikací RDF. \n\nRDF Schema poskytuje mechanismus pro rozlišení typů zdrojů, základní práci s třídami a vlastnostmi.RDF Schema tedy rozšiřuje jazyk RDF o možnost vytvářet vlastní ontologie a RDF slovníky.\n\nPrvní standard popisující jazyk RDF Schema, zvaný \"Resource Description Framework (RDF) Schema Specification\", byl vydán v roce 1998. Aktuální verze standardu \"RDF Vocabulary Description Language 1.0: RDF Schema\" byla vydána roku 2004.\nZdroje mohou být rozděleny do skupin, které se v rámci RDFS terminologie označují jako třídy. Zdroje, které patří do dané třídy jsou označovány jako \"instance\" dané třídy. V rámci RFDS jsou definovány tyto základní třídy:\n\nPříkladem může být třída živočichů, do které spadají savci, hmyz a ryby. Členem (individuálem) třídy savci je pes, členem třídy hmyzu je komár a členem třídy ryb je kapr. Zápis pomocí syntaxe Turtle vypadá takto:\n\ncodice_1\n\nVšechny vlastnosti použité v RDF dokumentu jsou automaticky členy třídy codice_2. Základními vlastnostmi definovanými v RDFS jsou:\n\nJednoduchý příklad popisu vlastností pomocí RDFS v syntaxi Turtle:\n\ncodice_3\n\nTyto RDF trojice nám říkají, že pták je třidou, létat je vlastností a výroky používající vlastnost ex:létat mají instance třídy pták jako objekt. Pokud by se element rdfs:range zaměnil za element rdfs:domain, pak by výroky měly instance třídy pták jako subjekt.\n\nRDF Schema je jednoduchý ontologický jazyk a jako takový má své nedostatky. Některé nedostatky jsou přímo vyjmenované ve specifikacích RDFS. První je neschopnost vyjádřit mohutnost množiny vlastností (tedy to, že určitá vlastnost může být zdroji přidělena pouze N-krát). Další limitací je chybějící vyjádření toho, zda dvě různé třídy (identifikovány odlišnou URI referencí) ve skutečnosti reprezentují stejnou či odlišnou třídu. \nTyto a další problémy řeší ontologické jazyky s větší vyjadřovací schopností. Příkladem může být rodina jazyků \"OWL\" (Web Ontology Language) či jazyk \"DAML+OIL\" (DARPA Agent Markup Language + Ontology Inference Layer), který je nástupcem jazyků DAML a OIL. Oba jazyky jsou jazyky postavené na RDFS a jsou s ním kompatibilní . \n\nZnámými specifickými slovníky postavenými na jazyce RDFS jsou \"DCMS\" (Dublin Core Metadata Element Set), \"FOAF\" (Friend Of A Friend) a \"vCARD\". DCMS je slovník obsahující 15 vlastností použitelných pro popis zdrojů (jako tvůrce, datum, formát, jazyk, atd.). DCMS je pouze jeden z mnoha slovníků produkovaných Dublin Core Metadata Initiative. \n\nSlovník FOAF slouží k popisu lidí, jejich aktivit a vztahů k jiným lidem a objektům. Vytvořen byl v roce 2013 Danem Brickleym a Libby Millerem jako jedna z aktivit podporujících sémantický web. Definované vlastnosti jsou například jméno, přezdívka a e-mailová adresa. \n\nvCARD je specifikace, vyvinutá komisí IETF (Internet Engineering Task Force), pro popis lidí a organizací, která v podstatě simuluje klasické vizitky .\n\n\n\n\n\n\n\n\n\n\n\n\n\n\n"}
{"id": "935734", "url": "https://cs.wikipedia.org/wiki?curid=935734", "title": "Byronosaurus", "text": "Byronosaurus\n\nByronosaurus (\"Ještěr Byrona Jaffeho\") byl rod menšího teropodního dinosaura, žijícího v období svrchní křídy na území dnešního Mongolska. Tento dravý troodontid byl vědecky popsán roku 2000. Zkameněliny byly objeveny v letech 1993 a 1996 paleontologickými expedicemi v poušti Gobi. Pochází ze souvrství Džadochta a mají stáří asi 86 až 71 milionů let. Tento dinosaurus dosahoval délky asi 1,5 až 2 metrů a hmotnosti kolem 20 kilogramů. Objeveni byli také dva jedinci ve stadiu před vylíhnutím nebo těsně po něm. Šlo o lehkonohého dravce, živícího se zřejmě malými obratlovci.\n\nByronosaurus byl vývojově vyspělým troodontidem a mezi jeho blízké příbuzné patřil například geologicky starší raně křídový rod \"Sinornithoides\".\n\n\n"}
{"id": "935741", "url": "https://cs.wikipedia.org/wiki?curid=935741", "title": "Alv Gjestvang", "text": "Alv Gjestvang\n\nAlv Gjestvang (13. září 1937 Østre Toten – 26. listopadu 2016) byl norský rychlobruslař.\n\nNa mezinárodní scéně debutoval v roce 1956, kdy v závodě na 500 m na Zimních olympijských hrách vybojoval bronzovou medaili. Později téhož roku také poprvé startoval na Mistrovství světa (29. místo). Na další velké akci, světovém šampionátu 1959, se umístil na 36. příčce. Bronzovou medaili na zimní olympiádě 1960 neobhájil, tehdy skončil na sprinterské trati 500 m šestý. V následujících letech se účastnil pouze menších závodů a norských šampionátů, největším úspěchem jeho kariéry se však stala stříbrná medaile z pětistovky na ZOH 1964. Poslední starty absolvoval v roce 1965.\n"}
{"id": "935742", "url": "https://cs.wikipedia.org/wiki?curid=935742", "title": "Ludwig Schlesinger", "text": "Ludwig Schlesinger\n\nLudwig Schlesinger (13. října 1838 Horní Litvínov – 24. prosince 1899 Praha) byl rakouský a český historik a politik německé národnosti, v 2. polovině 19. století poslanec Českého zemského sněmu, koncem století předseda klubu německých poslanců na zemském sněmu.\n\nPocházel z rodiny řemeslníka. Studoval na cisterciáckém gymnáziu v Chomutově, pak od roku 1853 na piaristickém gymnáziu v Mostě. V letech 1857–1860 vystudoval filozofii, klasickou filologii, dějiny a matematiku na Karlo-Ferdinandově univerzitě v Praze. Zde se zapojil do činnosti burschenschaftu \"Albia\" a v letech 1858–1859 byl předsedou čtenářského spolku německých studentů. Roku 1862 získal titul doktora filozofie a roku 1863 kvalifikaci učitele. Působil v letech 1865–1868 jako zastupující pedagog na německé reálce v Praze. Roku 1869 byl převeden do Litoměřic, kde se stal ředitelem tamní reálné školy. Byl zde také veřejně aktivní, zasedal v obecním zastupitelstvu. Od roku 1876 zastával funkci ředitele německého dívčího lycea v Praze. V roce 1861 spoluzaložil \"Verein für Geschichte der Deutschen in Böhmen\" (Spolek pro dějiny Němců v Čechách), kterému od roku 1880 (podle jiného zdroje až od roku 1892) předsedal. Dlouhodobě (v letech 1870–1892) redigoval spolkový časopis \"Mitteilungen des Vereines für Geschichte der Deutschen in Böhmen\". V historiografické práci se snažil zdůrazňovat podíl německého elementu na utváření dějin Čech. Vydával edice pramenů městské provenience ze středověkého období.\n\nV 70. letech 19. století se natrvalo zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Karlovy Vary – Loket – Bečov). Mandát obhájil za tentýž obvod i zemských volbách v roce 1872. Do sněmu se po krátké přestávce vrátil i po volbách v roce 1878, nyní za kurii venkovských obcí (obvod Liberec – Jablonec – Tanvald). Jeho volba byla potvrzena v březnu 1880. V řádných volbách v roce 1878 v tomto obvodu uspěl Josef Gahler, ale křesla se musel vzdát, protože zároveň uspěl i v jiné kurii. Na 28. říjen 1878 zde proto byly vypsány doplňovací volby. Schlesinger v tomto okrsku mandát obhájil i v řádných volbách v roce 1883, stejně jako ve volbách v roce 1889 a volbách v roce 1895.\n\nOd roku 1885 byl členem zemského výboru, kde vedl referát finanční. V letech 1886–1889 se ovšem na práci výboru ani sněmu nepodílel, v rámci tehdejší německé politiky pasivní rezistence.\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Coby zastánce zájmů německé populace Čech navrhl v roce 1882 poprvé koncept administrativního rozdělení Čech na českou a německou část. V roce 1890 se podílel na vyjednávání o česko-německém smíru (takzvané punktace). Poté, co zemřel Franz Schmeykal, se roku 1894 stal předsedou poslaneckého klubu německých poslanců na zemském sněmu. V roce 1896 se podílel na vzniku Německé pokrokové strany, která se následujícího roku odtrhla na Říšské radě od střechového klubu Sjednocené německé levice. V rámci strany patřil k umírněnému křídlu a když koncem 90. let vrcholily emoce okolo Badeniho jazykových nařízení, snažil se za sudetoněmeckou populaci zcela nezpřetrhat vztahy s vládou. Badeniho jazyková nařízení ovšem odmítal a v lednu 1898 navrhl jménem německých poslanců na sněmu jejich zrušení.\n\nZemřel v prosinci 1899.\n\n"}
{"id": "935743", "url": "https://cs.wikipedia.org/wiki?curid=935743", "title": "Volodymyr Soroka", "text": "Volodymyr Soroka\n\nVladimir Soroka (: Владимир Сорока) nebo Volodymyr Soroka (: Володимир Сорока), (* 25. prosinec 1982 Kyjev, Sovětský svaz) je reprezentant Ukrajiny v judu.\n\nV reprezentaci nahradil Henadije Bilodida, který se po olympijských hrách v Pekingu v roce 2008 rozloučil s bohatou karierou. Znamenalo to přejít z pololehká váhové kategorie (-66kg) do lehké (-73kg). Tato změna se ukázala být pozitivní. Hned v roce 2009 získal na mistrovství Evropy zlatou medaili. Na rozdíl od svého předchůdce Bilodida ho nezdobí jen pěkné strhy, ale především výborné aši-waza (o-uči gari nebo sasae-curikomi aši).\n\nV roce 2012 se bez větších potíží kvalifikoval na olympijské hry v Londýně. Doplatil však na slabší přípravu ukrajinského týmu. V prvním kole měl za soupeře Portugalce Pinu a minutu před koncem s ním prohrával na dve šida (juko). Jako jediný z celého ukrajinského týmu v Londýně však dokázal najít v sobě dost díly na zvrat. 40s před koncem Portugalce hodil technikou sasae na wazari a tento náskok udržel až do konce. Ve druhém kole se utkal s Mongolem Ňam-Očirem. Vyrovnáný, nervózní zápas zápas rozhodl minutu před koncem rozhodčí. Soroka se mu zdál pasivnější a aby zápas v poslední minutě oživil zvolil jeho k druhému napomenutí (pasivita). Tím dostal Mongola do výhody a ten již náskok nepustil.\n\n"}
{"id": "935744", "url": "https://cs.wikipedia.org/wiki?curid=935744", "title": "John Farnham", "text": "John Farnham\n\nJohn Peter Farnham (*1. července 1949, Dagenham, Essex, Anglie) je australský populární zpěvák.\n\nV roce 1959 se rodina odstěhovala z Anglie do Melbourne v Austrálii. V letech 1964-1979 byl pop idol dospívající mládeže. Svojí sólovou dráhu přerušil v letech 1982-1985, kdy působil ve skupině \"Little River Band\" jako zpěvák. V září 1986 píseň \"You're the Voice\" ovládla australský žebříček sólových zpěváků. Jeho nejprodavanější album \"Whispering Jack\", obsadilo první místo na 25 týdnů.\n\nV roce 1969 byl zvolen čtenáři TV Week jako \"\"King of Pop\"\", po dobu pěti po sobě jdoucích let. V roce 1987 získal titul \"\"Australan roku\"\", v roce 1996 \"\"Důstojník řádu Austrálie\"\". V roce 2003 byl uveden do síně slávy.\n\nAustralský rockový historik Ian McFarlane ho popsal jako \"nejúspěšnějšího sólového umělce v historii australského rocku a popu. Farnham je oblíbený pro svoji vlídnost a smysl pro humor, na veřejnosti vystupuje jako \"obyčejný člověk\" s kouzlem, které z něj dělá jednu z nejuznávanějších osobností v zábavním průmyslu australské historie.\n"}
{"id": "935745", "url": "https://cs.wikipedia.org/wiki?curid=935745", "title": "Kaple svatého Petra a Pavla (Lipnice)", "text": "Kaple svatého Petra a Pavla (Lipnice)\n\nKaple svatého Petra a Pavla v Lipnici je moderní sakrální dílo na návsi obce. Byla postavena v roku 2006 z velké části z darů občanů Spálenopoříčska podle návrhu plzeňského architekta Jana Soukupa. Patří pod správu římskokatolické farnosti Spálené Poříčí. \n"}
{"id": "935747", "url": "https://cs.wikipedia.org/wiki?curid=935747", "title": "Hrouda (příjmení)", "text": "Hrouda (příjmení)\n\nPříjmení Hrouda nosí více osobností:\n\n"}
{"id": "935748", "url": "https://cs.wikipedia.org/wiki?curid=935748", "title": "Ceroferář", "text": "Ceroferář\n\nCeroferář neboli světlonoš je ministrant, který při bohoslužbách nosí rozsvícenou svíčku. Při vstupním průvodu jdou dva ceroferáři vedle krucifera nesoucího procesní kříž (každý z jedné strany). Ceroferář dále v liturgickém průvodu doprovází Nejsvětější svátost oltářní, ostatky světců či evangeliář.\n"}
{"id": "935750", "url": "https://cs.wikipedia.org/wiki?curid=935750", "title": "Viničky", "text": "Viničky\n\nViničky ( ) jsou obec na Slovensku, v okrese Trebišov v Košickém kraji.\n\nPrvní písemná zmínka o obci pochází z roku 1273.\n\nV roce 2011 zde žilo 510 obyvatel. V roce 2001 se 63 % obyvatel hlásilo k maďarské národnosti.\n"}
{"id": "935751", "url": "https://cs.wikipedia.org/wiki?curid=935751", "title": "Josef Theumer", "text": "Josef Theumer\n\nJosef Theumer (18. října 1823 – 23. dubna 1898 Terezín) byl rakouský a český státní úředník a politik německé národnosti, v 70. letech 19. století poslanec Českého zemského sněmu a Říšské rady.\n\nProfesí byl státním úředníkem a politikem. Pocházel z Krušnohoří. Jeho otcem byl chudý venkovský učitel. Po dokončení studií nastoupil do státních služeb jako úředník. Pracoval v Ústí nad Labem, Litoměřicích, Mimoni, Dubé, Vrchlabí a Trutnově. Během prusko-rakouské války roku 1866 si získal uznání za své působení. Byl mu za to udělen Řád Františka Josefa.\n\nV 70. letech 19. století se zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Trutnov – Hostinné – Maršov – Žacléř). Mandát obhájil za tentýž obvod i zemských volbách v roce 1872. Zasedal v četných sněmovních komisích. Zasedal také v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Složil slib 7. května 1872. Uspěl i v přímých volbách do Říšské rady roku 1873, nyní za městskou kurii, obvod Karlovy Vary, Jáchymov atd.\n\nIdentifikoval se s německým národním hnutím. Za své názory byl dočasně zbaven úřední funkce v době vlády Karla von Hohenwarta. Poté, co se k moci dostala vláda Adolfa von Auersperga, byl ovšem opětovně dosazen na post okresního hejtmana. Získal čestné občanství několika měst a byl členem mnoha německých spolků.\n\n"}
{"id": "935758", "url": "https://cs.wikipedia.org/wiki?curid=935758", "title": "Olia Tira", "text": "Olia Tira\n\nOlia Tira (* 1. srpna 1988 Postupim, Braniborsko, Německá demokratická republika, dnes Německo) vlastním jménem Olga Țîra je zpěvačka, televizní moderátorka a modelka se sídlem v Moldavsku. Také je známá pod svým uměleckým jménem Flux Light.\n\nSpolu s triem SunStroke Project reprezentovala Moldavsko na Eurovision Song Contest 2010, která konala v norském Oslu. Z desáté semifinálové pozice jen těsně postoupili do finálové části večera, kde se umístili na 22. místě.\n\nOlia se narodila 1. srpna 1988 do vojenské rodiny v Postupimi, Německé demokratické republice. Později se její rodina přestěhovala na Dálný východ. Poté se usadili v moldavském městě Cahul. Zde v roce 2003 vystudovala střední školu, v současné době je na výběrové škole Dimitrie Cantemir a byla přijata na hudební školu. Prvním pokusem o projevení se ve 13 letech byla účast na Mezinárodním festivale mladých umělců «Лица друзей» (Obličeje přátel), který se konal v Cahulu. S písní z repertoáru Natalie Barbu zaujala a obsadila druhé místo.\n\nPo této soutěži začala spolupracovat se slavným hudebním producentem Sergejem Orlovem, s nímž funguje dosud. Strávila zde pár let a poté se odstěhovala do moldavského hlavního města Chișinău, ve kterém začala studium na Akademii múzických umění, divadla a výtvarného umění v Chișinău a nyní aktivně zajímá o tvůrčí činnost. Školu úspěšně dokončila v roce 2011.\n\nVe věku 23 let dosáhla značných úspěchů. Zúčastnila se řady mezinárodních soutěží, vydala své debutové album \"Your Place or Mine?\", stihla si zkusit jaké je to být televizní moderátorkou programu «Утро на СТС» (Ráno na STS) a také zdobí obálky časopisů.\n\nOlia se účastnila národních moldavských výběrů celkem šestkrát. A to v letech 2006, 2007, 2008, 2009, 2010 a nakonec 2014.\n\nEurovision Song Contest 2006: V roce 2006 přihlásila píseň s názvem \"\"Iubirea mea\"\". Televize využila národní kolo pro výběr zpěváka i písně. Nejprve musela projít výběrem do semifinále, což se jí s 51 body podařilo. Poté musela projít semifinálovým kolem. V něm získala 67 bodů, což jí přiřadilo pátou pozici. Následně vystoupila ve finále, kde získala 7 bodů, což stačilo na osmé místo.\n\nEurovision Song Contest 2007: V roce 2007 přihlásila píseň s názvem \"\"Your Place Or Mine?\"\". Jednalo se o rok, ve kterém se moldavská televize uchýlila v internímu výběru. Z mnoha písní televize vybrala 3 umělce, kteří postoupili do druhého kola. První příčku obsadila zpěvačka Natalia Barbu a píseň \"\"Fight\"\", která získala celkem 94 bodů. Následovala skupina Zdob și Zdub a píseň \"\"Space Cowboys\"\", která získala 76 bodů. Třetí místo patřilo Olie Tiře a písni \"\"Your Place Or Mine?\"\", která se ziskem 70 bodů.\n\nEurovision Song Contest 2008: V roce 2008 přihlásila píseň s názvem \"\"Always will be\"\". Rok 2008 byl rokem kdy moldavská televize opět přešla na národní výběr. Nejprve musela projít výběrem do finále, což se jí s 86 body podařilo. Poté prošla rovnou do finálové části národního kola. V něm získala 30 bodů, což jí přiřadilo druhou pozici. Celkem získala 2 603 diváckých hlasů. Moldavsko reprezentovala Geta Burlacu.\n\nEurovision Song Contest 2009: V roce 2009 přihlásila píseň s názvem \"\"Unicul meu\"\". Televize se už druhý rok zasebou přiklonila k národnímu výběru, pouze ale jednokolovému. Ve finále ískala 24 bodů, což jí zajistilo čtvrté místo. V tomto roce se výběru účastnila i skupina SunStroke Project.\n\nEurovision Song Contest 2010: V roce 2010 se Olia Tira účastnila národního kola i se skupinou SunStroke Project. Společně přihlásili píseň \"\"Run Away\"\". V tomto roce televize rozložila výběr na semifinále a finále. SunStroke Project a Olia Tira soutěži v 1. semifinále, které se konalo 27. února 2010. Úspěšně semifinálovým kolem prošli a postoupilo do finále národního kola. Ve finále, které se konalo 6. března 2010 zvítězili s maximální počtem bodů, a to se sumou 24 bodů. Na Eurovision Song Contest 2010 se museli zúčastnil semifinálového kola, ve kterém se těsně umístili na 10. místě s 52 body. Ve finále se museli spokojit s nelichotivým umístěním. Získali totiž je 27 bodů, což stačilo pouze na 22. místo.\n\nEurovision Song Contest 2014: V roce 2014 se účastnila národního kola pod jménem Flux Light.\nSvé debutové album nazvané \"Your Place or Mine?\" vydala v prosinci 2006 pod vydavatelstvím Nordika Multimedia. Všechny písně napsal Ruslan Taranu.\n\nDruhé album nese název \"Touch Me\". Vydala jej v roce 2011 pod hudebním vydavatelstvím \"Lavina\".\n\n"}
{"id": "935760", "url": "https://cs.wikipedia.org/wiki?curid=935760", "title": "Leo Theumer", "text": "Leo Theumer\n\nLeo Theumer (11. února 1829 Šmídeberk – 3. ledna 1913 Loket) byl rakouský a český notář a politik německé národnosti, v 2. polovině 19. století poslanec Českého zemského sněmu.\n\nVystudoval práva. Působil jako notář v Lokti. Byl prezidentem notářské komory v Chebu. Zastával funkci okresního starosty v Lokti.\n\nV 70. letech 19. století se natrvalo zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Falknov – Kynžvart). Mandát obhájil i v zemských volbách v roce 1872, nyní za městskou kurii (obvod Loket – Slavkov – Schönfeld – Bečov – Sangerberg). Po zemských volbách v roce 1878 není zmiňován mezi zvolenými poslanci. Znovu je jeho mandát uváděn po zemských volbách v roce 1883 (opět za městskou kurii, obvod Loket – Slavkov – Schönfeld – Bečov – Sangerberg). Mandát zde obhájil i ve volbách v roce 1889 a volbách v roce 1895.\n\nPoliticky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n"}
{"id": "935761", "url": "https://cs.wikipedia.org/wiki?curid=935761", "title": "Chrastenský vrch", "text": "Chrastenský vrch\n\nChrastenský vrch (452 m n. m.) je vrch v okrese Liberec Libereckého kraje. Leží cca 1,5 km jihovýchodně od obce Břevniště, na katastrálním území vsi Chrastná.\n\nVýhled z vrchu je pro vzrostlé stromy omezený.\n\nVrch náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Křižanská pahorkatina a Břevnišťské části.\n\nAutomobilem se dá nejblíže dojet do Chrastné nebo po silnici Osečná – Břevniště k rozcestí \"Chrastná – U Potůčku\", odkud se dá pokračovat pěšky na jihovýchod po zelené turistické stezce k Ploučnici (výše na toku \"Chrastenský vodopád\" v jižním sousedství vrchu). Před řekou se odbočí doleva na cestu k vrcholu, obcházející jej z jihu.\n\n"}
{"id": "935762", "url": "https://cs.wikipedia.org/wiki?curid=935762", "title": "Wilhelm Woratschka", "text": "Wilhelm Woratschka\n\nWilhelm Woratschka (9. září 1837 Praha – 3. března 1882 Královské Vinohrady) byl rakouský a český advokát a politik německé národnosti, v 70. letech 19. století poslanec Českého zemského sněmu.\n\nVystudoval práva na Karlo-Ferdinandově univerzitě v Praze. Roku 1862 získal titul doktora práv. Od roku 1878 působil jako zemský advokát v Rumburku. Byl členem spolku Verein für Geschichte der Deutschen in Böhmen. Profesí byl zemským advokátem v Rumburku.\n\nV 70. letech 19. století se zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Rumburk – Varnsdorf). Politicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Do sněmu se vrátil v doplňovacích volbách v říjnu 1872, konaných poté, co rezignoval poslanec Friedrich Tietz.\n\nZemřel v březnu 1882, ve věku 44 let.\n\n"}
{"id": "935763", "url": "https://cs.wikipedia.org/wiki?curid=935763", "title": "Kaple svatého Petra a Pavla", "text": "Kaple svatého Petra a Pavla\n\nKaple svatých Petra a Pavla se nachází na více místech:\n\n\n"}
{"id": "935764", "url": "https://cs.wikipedia.org/wiki?curid=935764", "title": "Georgios Samaras", "text": "Georgios Samaras\n\nGeorgios Samaras (řecky Γεώργιος Σαμαράς; * 21. února 1985, Iraklio) je řecký fotbalový útočník, který je v současnosti bez angažmá, nastupuje pouze za řeckou reprezentaci.\n\nS Celtikem nepostoupil ze základní skupiny H do vyřazovacích bojů Ligy mistrů 2013/14, skotský tým v ní obsadil se ziskem 3 bodů poslední místo. V posledním utkání skupiny 11. prosince 2013 vstřelil jednu branku proti katalánskému týmu FC Barcelona, ale drtivou prohru 1:6 neodvrátil. V závěru mohl přidat ještě druhý korigující gól. V celtiku strávil celkem 6 sezón.\n\nV srpnu 2014 přestoupil z Celtiku po vypršení smlouvy do anglického klubu West Bromwich Albion, kde podepsal dvouletý kontrakt. 3. února 2015 odešel na hostování do saúdskoarabského klubu Al-Hilal FC.\n\nBěhem svého působení v Celticu FC získal Samaras mj. speciálního fanouška, chlapce Jaye Battyho (v roce 2014 jedenáctiletého), který má Downův syndrom. Spolu v květnu 2014 oslavili titul pro Celtic FC. Při následném mistrovství světa v kopané se stalo na facebooku sledované video, na kterém malý Jay velmi emotivně prožívá závěr utkání Řecko - Pobřeží slonoviny a Samarasem proměněnou penaltu v závěru utkání. Vznikla tak iniciativa, podporovaná řadou sponzorů, aby chlapec mohl sledovat osmifinálové utkání Řecka a Kostariky přímo v dějišti šampionátu. Vzhledem k tomu, že odcestoval s rodiči na předem zaplacenou dovolenou, se tato akce nakonec neuskutečnila. \n\nAčkoli mohl hrát na reprezentační úrovni za Austrálii (jeho otec Ioannis Samaras se narodil v Melbourne), Georgios zvolil řecký národní tým. Nastupoval i za řecký mládežnický výběr U21.\n\nV A-mužstvu Řecka debutoval 28. února 2006 proti týmu Běloruska, kde nastoupil na hřiště v základní sestavě a zažil vydařenou premiéru, vstřelil totiž jedinou branku zápasu (hrálo se v kyperském Lemesosu v rámci turnaje Cyprus Tournament 2006).\n\nÚčast Georgiose Samarase na vrcholových turnajích:\n\n"}
{"id": "935765", "url": "https://cs.wikipedia.org/wiki?curid=935765", "title": "Hennadij Bilodid", "text": "Hennadij Bilodid\n\nHennadij Bilodid nebo Gennadij Beloděd (* 22. červenec 1977 Kyjev, Sovětský svaz) je bývalý ukajinský zápasník–judista a sambista.\n\nS judem začínal na základní škole v rodném Kyjevě. Jeho osobním trenérem byl v klubu Spartak Viktor Koščavcev. Vrcholovou připravu podstupoval v policejním klubu Dinamo pod vedením Maksyma Kohnenka. V ukrajinské seniorské reprezentaci se pohyboval od juniorského věku v lehké váhové kategorii do 73 kg. O post reprezentační jedničky bojoval v začátcích s Ilijou Čimčiurim, později se sambistickým mistrem světa Viktorem Savinovem a ke konci sportovní kariéry s Volodymyrem Sorokou. Pral se z právého úchopu a téměř všechny své zápasy měl tvrdě odpracované v boji o úchop resp. zápasnickém klinči. V roce 2000 startoval na olympijských hrách v Sydney, ale ve čtvrtfinále byl diskvalifikován (hansokumake) za přílišnou pasivitu v zápase s Anatolijem Larjukovem. V roce 2004 na svých druhých olympijských hrách v Athénách nestačil ve druhém kole na formu Korejce I Won-huie, který ho hned v úvodní minutě poslal technikou tai-otoši na ippon.\n\nV roce 2008 se velmi dobře připravil na své třetí olympijské hry v Pekingu. Jeho zápas druhého kola s Tadžikem Rasulem Bokijevem vstoupil do historie. Do zápasu šel se svojí typickou taktikou vyčkávat a spoléhat se na fyzickou připravenost v pozdějších minutách. Jeho soupeř však šel do zápase se stejnou taktikou. V čase 3:08 byli oba diskvalifikování za pasivitu po čtvrtém šidó a zápas šel předčasně do prodloužení. V prodloužení prohrál po technice tomoe-nage na ippon a obsadil konečné 7. místo. Sportovní kariéru ukončil se zavedením nových pravidel v roce 2010. Věnuje se trenérské práci. S manželkou Světlanou, bývalou ruskou reprezentantkou v judu společně připravují dceru Darju.\n\n\n"}
{"id": "935766", "url": "https://cs.wikipedia.org/wiki?curid=935766", "title": "Ubaldo Fillol", "text": "Ubaldo Fillol\n\nUbaldo Matildo Fillol (* 21. července 1950, San Miguel del Monte, Buenos Aires, Argentina) byl argentinský fotbalista, brankář.\n\nS argentinskou fotbalovou reprezentací vyhrál mistrovství světa roku 1978. FIFA ho později zařadila do all-stars týmu tohoto turnaje. Hrál i na světovém šampionátu roku 1974 a 1982. Za národní tým odehrál 58 utkání.\n\nRoku 1977 byl vyhlášen nejlepším fotbalistou Argentiny – jako vůbec první brankář. Roku 1999 ho Mezinárodní federace fotbalových historiků a statistiků zvolila 17. nejlepším brankářem 20. století.\n\nMěl přezdívku \"el Pato\" (\"Kachna\").\n\n"}
{"id": "935767", "url": "https://cs.wikipedia.org/wiki?curid=935767", "title": "Rafael Grač", "text": "Rafael Grač\n\nRafael Davidovič Grač ( ; 6. srpna 1932 Kirov, Ruská SFSR – 28. července 1982) byl sovětský rychlobruslař.\n\nNa velkých mezinárodních závodech se poprvé objevil v roce 1956 na Zimních olympijských hrách, kde vybojoval v závodě na 500 m stříbrnou medaili. V dalších sezónách, podobně jako v předešlých letech, startoval pouze na domácích závodech a sovětských šampionátech. Výjimkou byly pouze zimní olympiády. Na ZOH 1960 získal na pětistovce bronz, v roce 1964 byl na této distanci desátý. Po sezóně 1963/1964 ukončil sportovní kariéru.\n"}
{"id": "935771", "url": "https://cs.wikipedia.org/wiki?curid=935771", "title": "Josef Zintl", "text": "Josef Zintl\n\nJosef Zintl (3. ledna 1834 Teplá – 24. června 1908 Teplá) byl rakouský a český lékárník a politik německé národnosti, v 2. polovině 19. století a počátkem 20. století poslanec Českého zemského sněmu.\n\nVystudoval vysokou školu ve Vídni a roku 1860 získal titul doktora chemie. Roku 1864 si zřídil lékárnu v rodné Teplé. Od roku 1865 byl členem okresního výboru v Teplé a dvakrát i okresním starostou.\n\nV 70. letech 19. století se natrvalo zapojil i do zemské politiky. V zemských volbách v roce 1870 byl zvolen na Český zemský sněm za kurii venkovských obcí (obvod Planá – Teplá – Bezdružice). Mandát obhájil za tentýž obvod i zemských volbách v roce 1872 a volbách v roce 1878. Do sněmu se pak vrátil roku 1894. Ve volbách v roce 1895 byl na sněm zvolen za kurii venkovských obcí (obvod Žlutice). Ve volbách v roce 1901 uspěl v kurii venkovských obcí (obvod Planá).\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n\nJosef Zintl byl ženat, měl syna a dceru.\n"}
{"id": "935777", "url": "https://cs.wikipedia.org/wiki?curid=935777", "title": "King Size (film)", "text": "King Size (film)\n\nKing Size je francouzský filmový muzikál z roku 2007, který režíroval Patrick Maurin podle vlastního scénáře. Film byl natáčen v Paříži téměř kompletně na pravém břehu (1., 2., 3., 9., 11., 12. a 18. obvod), pouze taneční scéna na nábřeží \"Quai de la Tournelle\" se odehrává v 5. obvodě, tj. na levém břehu.\n\nVincent a Nicolas žijí společně na Montmartru a jednoho dne v gay baru potkají Gabriela, se kterým stráví dohromady noc. Gabriel pochází z Lyonu a v Paříži studuje politologii. Druhého dne se opět sejdou a Vincent s Nicolasem Gabrielovi nabídnou, aby s nimi bydlel pohromadě. Musejí ale mít větší postel, aby se na ni všichni vešli, proto si koupí americkou s velikostí \"King Size\". Pro jejich příbuzné je sice dané, že oba muži bydlí v homosexuálním svazku, ale ve třech s mladým studentem je už přece jen příliš. Vincentova sestra Sophie nechce, aby všichni tři přijeli na Vánoce k rodičům. Nicolasova matka se snaží jejich rozhodnutí pochopit. Gabriel se setká se Sophií a řekne jí, že na Vánoce raději odjede za rodiči do Lyonu, aby Vincent mohl být se svou rodinou. Sophie se nakonec s jejich vztahem smíří, a protože sama opouští manžela a má milence, se kterým čeká dítě, za rodiči nepojede a Vánoce stráví svátky s nimi, jejich přáteli a Nicolasovou matkou. Své dítě chce pojmenovat Gabriel.\n"}
{"id": "935780", "url": "https://cs.wikipedia.org/wiki?curid=935780", "title": "Renat Mirzalijev", "text": "Renat Mirzalijev\n\nRenat Maarifovyč Mirzalijev (* 24. března 1982 Dněpropetrovsk, Sovětský svaz) je bývalý ukajinský zápasník–judista, který v přůběhu své sportovní kariéry reprezentoval mimo rodné Ukrajiny Rusko a Ázerbájdžán.\n\nPochází ze sportovní rodiny. Jeho otec je z Ázerbájdžánu a na Ukrajině se věnoval úpolovým sportům. Začínal se sambem v 8 letech v rodném Dněpropetrovsku pod vedením Oleksandra Filipovského. Později přešel na judo společně se svým starším bratrem Ruslanem. V ukrajinské judistické reprezentaci se pohyboval od svých 17 let v pololehké váze do 66 kg. V roce 2001 získal titul mistra Evropy a zároveň přijal nabídku reprezentovat Rusko pro lepší tréninkové podmínky. Protože mu ukrajinská strana nedala svolení k odchodu mohl Rusko reprezentovat po dvou letech. Do jeho pololehké váhy ho však v Rusku nepustil Dagestánec Magomed Džafarov a v lehké váze do 73 kg se neprosadil. V roce 2007 se vrátil na Ukrajinu. V ukrajinské repreznetaci se neprosazoval a v roce 2010 přijal nabídku reprezentovat Ázerbájdžán. V roce 2012 se na olympijské hry v Londýně nekvalifikoval. Vzápětí ukončil sportovní kariéru.\n\n\n"}
{"id": "935781", "url": "https://cs.wikipedia.org/wiki?curid=935781", "title": "Diva (rozcestník)", "text": "Diva (rozcestník)\n\nDiva je označení pro slavnou filmovou či divadelní umělkyni. \n\nVýraz může mít i další významy.\n\n\n\n"}
{"id": "935783", "url": "https://cs.wikipedia.org/wiki?curid=935783", "title": "Zlatan Muslimović", "text": "Zlatan Muslimović\n\nZlatan Muslimović (* 6. března 1981, Banja Luka, Jugoslávie) je bosenský fotbalový útočník a bývalý reprezentant, který hraje v čínském klubu Guizhou Renhe FC. Velkou část své fotbalové kariéry strávil v Itálii.\n\nV bosenském reprezentačním A-mužstvu debutoval pod trenérem Blažem Sliškovićem 16. srpna 2006 proti týmu Francie, kde nastoupil na hřiště v 59. minutě. Bosna a Hercegovina prohrála tento domácí přátelský zápas 0:1.\n\nMuslimović patří mezi nemnoho bosenských hráčů, kteří v národním dresu docílili hattricku (mj. Elvir Bolić, Elvir Baljić, Zvjezdan Misimović, Vedad Ibišević, Edin Džeko). Podařilo se mu to 22. srpna 2007 v domácím přátelském utkání proti Chorvatsku. Na výhru to nestačilo, domácí podlehli soupeři 3:5. \n\n"}
{"id": "935784", "url": "https://cs.wikipedia.org/wiki?curid=935784", "title": "Rudolf Alter", "text": "Rudolf Alter\n\nRudolf Alter, plným jménem Rudolf Alter von Waltrecht (20. října 1839 Čechy – 15. října 1917 Baden), byl rakouský a český právník a politik německé národnosti, v 2. polovině 19. století poslanec Českého zemského sněmu a Říšské rady.\n\nProfesí byl právník a politik. Byl synem úředníka. Vystudoval práva na Karlo-Ferdinandově univerzitě v Praze. Působil pak jako advokát.\n\nV 70. letech 19. století se zapojil i do zemské a celostátní politiky. V zemských volbách v roce 1872 byl zvolen na Český zemský sněm za kurii venkovských obcí (obvod Dubá – Štětí). Mandát obhájil za tentýž obvod i zemských volbách v roce 1878. Na sněmu se snažil překlenout rozpory mezi německou a českou politickou reprezentací. Zasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1879 za městskou kurii (obvod Praha-Malá Strana).\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\" Club der Liberalen\").\n\nPoté, co k nastoupila vláda Eduarda Taaffeho, se stáhl z politiky. V roce 1876 se stal dvorním radou, později předsedou soudního senátu a v letech 1907–1912 druhým prezidentem správního soudního dvora.\n"}
{"id": "935786", "url": "https://cs.wikipedia.org/wiki?curid=935786", "title": "Borša", "text": "Borša\n\nBorša ( ) je obec na Slovensku, v okrese Trebišov v Košickém kraji. Území obce sousedí s Maďarskem.\n\nV roce 2011 zde žilo 1 213 obyvatel. V roce 2001 se 50 % obyvatel hlásilo k maďarské národnosti.\n\n"}
{"id": "935791", "url": "https://cs.wikipedia.org/wiki?curid=935791", "title": "Ferdinand Heidler starší", "text": "Ferdinand Heidler starší\n\nFerdinand Heidler (30. srpna 1811 Opava – 12. února 1880 Jemnice) byl rakouský politik, poslanec Říšské rady a Moravského zemského sněmu, starosta Jemnice.\n\nNarodil se v Opavě. Jeho otec Franz Heidler byl koželuh. V roce 1846 se přiženil do Jemnice, kam přišel z Police, kde byl správcem velkostatku. V Jemnici začal působit jako pekař a obchodník, díky čemuž zbohatl a stal se starostou města. V této funkci prosadil jako jednací řeč radnice němčinu, používání češtiny považoval za marné a směšné. V roce 1873 jej nahradil Antonín Eisner. Heidler působil od roku 1871 jako ředitel místní spořitelny. Němčina ale zůstala jazykem radnice až do roku 1890, kdy se starostou stal Josef Augusta.\n\nOd roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii venkovských obcí, obvod Jemnice. Ovšem nebyl řádným poslancem, nýbrž ustanoveným náhradníkem, který na sněmu zastupoval po dobu časového zaneprázdnění poslance Josefa Becka (Beck byl totiž zároveň i poslancem celostátního parlamentu, tedy Říšského sněmu). Na zemském sněmu byl aktivním řečníkem. Vyslovil se proti tomu, aby mělo na radnicích po zřízení obecní samosprávy převahu nejbohatší obyvatelstvo. Účastnil se také debat o volebním právu, postavení učitelů, povinnosti ubytovávat vojsko apod. Na konci sněmu provolal Heidler slávu „slovanskému obyvatelstvu Moravy“.\n\nPo obnovení ústavního systému vlády byl v moravských zemských volbách 1861 zvolen poslancem Moravského zemského sněmu za kurii měst Dačice, Telč, Slavonice a Jemnice. V zemských volbách v lednu 1867 jej nahradil na sněmu starosta Telče František Kianek, ale v zemských volbách v březnu 1867 se Heidler do poslaneckých lavic vrátil a působil zde do roku 1870. Poslancem je znovu zvolen ve doplňovacích volbách 1873, tentokrát za venkovské obce, když poráží Ondřeje Pecla. V roce 1862 se stal členem silničního výboru. Několikrát vystupoval na sněmu na žádost občanů svého obvodu, nadále byl aktivním řečníkem. To ustává až v posledním volebním období, kdy už tolik nevystupuje a často žádá ze zdravotních důvodů o dovolenou. V doplňovacích zemských volbách roku 1873 se uvádí jako ústavověrný kandidát.\n\nV letech 1869–1870 byl rovněž poslancem Říšské rady.\n\nV roce 1874 stál u zrodu sboru dobrovolných hasičů v Jemnici.\n\nZemřel na mrtvici v Jemnici roku 1880.\n\nS manželkou Evou, roz. Sušitzký, měl 6 dětí – Leontinu (nar. 1842), Friedricha (nar. 1843), Artura (nar. 1845), Ferdinanda (nar. 1846), Wilhelma (nar. 1852) a Arnolda (nar. 1856). Ferdinand mladší se oženil s Josefou Koudelovou, sestrou poslance Moravského zemského sněmu Josefa Koudely, kteří měli společně mj. syny Ferdinanda, který byl poslancem Revolučního národního shromáždění a československým ministrem obchodu, Gustava, národohospodáře a rovněž československého poslance, Jana, historika a Artura, advokáta. Jeho dalším vnukem je teolog Alexander Heidler. Mezi jeho potomky patří také politik Cyril Svoboda. Ačkoli se Heidler řadil k odpůrcům českých národních snah, část jeho potomků se počeštila.\n"}
{"id": "935793", "url": "https://cs.wikipedia.org/wiki?curid=935793", "title": "Olinguito", "text": "Olinguito\n\nOlinguito (\"Bassaricyon neblina\") je medvídkovitá šelma žijící ve vysokohorských mlžných lesích Kolumbie a Ekvádoru.\n\n15. srpna 2013 oznámil zoolog Kristofer Helgen ze Smithsonian Institution objev nového živočišného druhu, prvního dosud neznámého masožravého savce na americkém kontinentu po pětatřiceti letech. V minulosti sice byly pozorovány exempláře olinguitů (někdy byly dokonce chovány v zajetí), ale nevědělo se, že jde o samostatný taxon.\n\nJe to plachý noční tvor, který žije převážně v korunách stromů, živí se hmyzem a ovocem. Je to nejmenší medvídkovitá šelma, váží okolo 900 gramů. Od ostatních příslušníků rodu olingo se liší hustou srstí, která ho chrání před nočním chladem, protože žije v nadmořských výškách přes 1500 metrů.\n\n"}
{"id": "935794", "url": "https://cs.wikipedia.org/wiki?curid=935794", "title": "Kiwi.com", "text": "Kiwi.com\n\nKiwi.com (dříve SkyPicker) je český internetový vyhledávač letenek po celém světě umožňující jejich rezervaci a koupi. Vyhledávač se zaměřuje na propojování letů leteckých společností, které spolu normálně nespolupracují. Díky unikátnímu algoritmu umožňuje společnost kombinaci přepravy více než 750 dopravců. Dále nabízí a propojuje nejen lety, ale i vlaky nebo autobusy. Dnes na Kiwi.com probíhá více než 100 milionů vyhledávání denně a v průměru se přes vyhledávač prodá 33 tisíc letenek denně. Ústředí má v Brně, v roce 2015 společnost zaměstnávala 153 zaměstnanců, v roce 2020 pro ni pracuje přes 2600 lidí po celém světě. Obrat společnosti činil v roce 2016 330 milionů eur. V roce 2017 vzrostl obrat na 700 milionů eur a rok 2018 již překonal hranici 1 miliardy eur. \n\nVývoj vyhledávače započal v říjnu 2011, zakladatelem je Oliver Dlouhý. Další rok v dubnu byla založena společnost SkyPicker.com s.r.o. Na podzim roku 2013 došlo k navýšení základního kapitálu, společnost Touzimsky Airlines za 20 % podíl zaplatila 5 milionů korun. Následně došlo k odkupu konkurenta WhichAirline.com (V ČR Aletenky.cz) V polovině května 2016 došlo k přejmenování portálu na Kiwi.com, přejmenovala se též společnost provozující portál. V roce 2017 získal podíl ve společnosti Jaroslav Kokolus ve výši 8,5%. V roce 2019 převzal většinový podíl společnosti americký fond General Atlantic. \n\nVětšinovým vlastníkem společnosti je General Atlantic (53,5%). Následuje zakladatel společnosti Oliver Dlouhý (22,4 %), společnost Touzimsky Airlines (10 %), další ze spoluzakladatelů je Jozef Képesi (12,5 %) a vlastníkem je také Luboš Charčenko (1,4 %).\n\nNa podzim 2017 firma získala dotaci 87,6 milionů korun od ministerstva průmyslu a obchodu. Peníze byly investovány do dalšího rozvoje společnosti společnosti.\nSlužba je zaměřena na propojování letů vzájemně nespolupracujících leteckých společností. Interaktivní mapa na hlavní straně umožňuje vybrat místo odletu a příletu na základě města, regionu nebo státu. Uživatelé nemusí zadávat přesný čas jejich letu. Systém vždy nabízí nejlevnější variantu z různých aerolinek. V roce 2015 měla společnost tržby ve výši 2,1 mld. Kč, v roce 2016 již 8,4 mld. Kč. Obrat společnosti v roce 2017 činil 17,7 mld. Kč. V roce 2018 to bylo 30,9 mld. Kč.\n\nV červenci 2012 se web objevil ve francouzském deníku \"Le Figaro\". O dva měsíce později byl Skypicker zařazen mezi \"10 webů stojících za přidání do záložek\", článku Setha Kugela z \"New York Times\". Busines Insider se v květnu 2015 zmínil o unikátní algoritmu Skypickeru. Condé Nast Traveler napsal o nové aplikaci Skypickeru v prosinci 2015. V únoru 2016 poskytl Oliver Dlouhý rozhovor The HuffingtonPost (od 2017 HuffPost). V listopadu 2016 se o společnosti zmínil i Tech.eu. Oliver Dlouhý se v lednu 2018 stal tváří evropského žebříčku Forbes 30under30 Technology and Malware. Nový Chief Information Officer David Pavlík dal v září 2018 rozhovor britskému webu Travolution.com, který se zaměřuje na online cestovní průmysl. Lonely Planet psal v listopadu 2018. V prosinci 2018 psal o partnerství s čínskou společností Tongcheng-Elong také web traveldailymedia.com. \n\nV dubnu 2013 Hospodářské noviny psaly, že Brněnský Skypicker míří za velkým byznysem. Český Forbes v únoru 2015 zmiňuje investici Ondřeje Tomka ve výši 25 milionů korun do Skypickeru. Levné cestování prostřednictvím českého vyhledávače Skypicker zmiňuje i Technet. Oliver Dlouhý byl hostem pořadu Show Jana Krause v březnu 2016. Česká média také psala o přejmenování společnosti. Týdeník Euro označil Olivera Dlouhého jako českého Zuckerberga v dubnu 2017. Český web Tyinternety.cz v červenci 2017 popsal spolupráci se společností Amadeus. V létě 2018 se k firmě přidal David Pavlík. V roce 2019 česká média především zajímala změna vlastnických struktur společnosti a informovala také o navázání nové spolupráce s leteckou společností AirAsia. \n\nV únoru 2017 získala společnost ocenění za inovativní řešení globálních platebních transakcí pro rok 2017 v oblasti Treasury Management od TMI Awards. V listopadu 2017 byla oceněna jako Best Metasearch Website na Travolution Awards. Žebříček Deloitte Technology Fast 50 v říjnu 2017 ocenil firmu jako Rising Star. Oliver Dlouhý byl lednu 2018 vybrán jako hlavní tvář technologické kategorie pro Europe´s 30 under 30 časopisu Forbes. Ocenění Finanční ředitel roku předávané Klubem finančních ředitelů získal v dubnu 2017 Juraj Strieženec, CFO. Časopis Forbes Česko ocenil v červnu 2018 společnosti jako nejlepší startup roku, čímž obhájila své prvenství z roku 2017. V říjnu 2018 se společnost umístila na 2. místě v Deloitte Technology Fast 50 2018. V listopadu 2019 společnost oznámila vizi stát se prvním virtuálním globálním super-přepravcem a vyhrála Cenu publika na konferenci Phocuswright v Miami. \n\n"}
{"id": "935795", "url": "https://cs.wikipedia.org/wiki?curid=935795", "title": "Seznam států s žádným nebo částečným mezinárodním uznáním", "text": "Seznam států s žádným nebo částečným mezinárodním uznáním\n\nSeznam obsahuje všechny státy s nejasným mezinárodním statusem. Zahrnuje všechny od členských států OSN, které jsou v podstatě plně nezávislé i uznané, ale jeden nebo více států je neuznávají nebo si činí nároky na jejich území, až po státy neuznané nikým, které \"de iure\" patří k jiným státům jako Somaliland.\n\n\n"}
{"id": "935798", "url": "https://cs.wikipedia.org/wiki?curid=935798", "title": "Hrhov", "text": "Hrhov\n\nHrhov ( ) je obec na Slovensku, v okrese Rožňava v Košickém kraji. Území obce sousedí s Maďarskem.\n\nV roce 2011 zde žilo 1 138 obyvatel. V roce 2001 se 90 % obyvatel hlásilo k maďarské národnosti.\n"}
{"id": "935802", "url": "https://cs.wikipedia.org/wiki?curid=935802", "title": "Kajetan Bayer", "text": "Kajetan Bayer\n\nKajetan Bayer (9. srpna 1831 Abertamy – 5. listopadu 1904 Plzeň) byl rakouský a český podnikatel v důlním průmyslu a politik německé národnosti, v 70. a 80. letech 19. století poslanec Českého zemského sněmu.\n\nNarodil se 9. srpna 1831 v Abertamech u Jáchymova.\n\nPodnikal v důlním průmyslu. Roku 1860 se podílel na založení těžební společnost Gewerkschaft Westböhmischer Bergbau- und Hüttenverein (\"Západočeský horní a hutní spolek\", později v 70. letech ho převzala \"Západočeská báňská akciová společnost\"), která roku 1861 byla schválena královským horním hejtmanstvím v Praze. Kajetan Bayer se pak stal ředitelem této společnosti, která soustřeďovala českoněmecký kapitál pro rozvoj těžby uhlí na Plzeňsku. V rámci jejího působení vznikl v tomto regionu, u obce Vstiš, roku 1893 i Důl Bayer (\"Bayerschacht\"), pojmenovaný podle ředitele podniku. Na šachtě se ale těžilo jen do roku 1904. Těžbu totiž komplikovaly časté nehody a nevhodné geologické podmínky. Akcionáři pak důl uzavřeli a Kajetana Bayera vytlačili z vedení firmy. Zaniklé důlní provozy a jméno ředitele bývalého podniku připomíná místní název \"Na Bayerce\".\n\nV 70. letech 19. století se zapojil i do zemské politiky. V doplňovacích volbách v září 1871 byl v kurii obchodních a živnostenských komor (obvod Plzeň) zvolen do Českého zemského sněmu. Mandát zde obhájil i v řádných volbách v roce 1872 a volbách v roce 1878. Tehdy se uvádí jako ředitel dolu a prezident plzeňské obchodní a živnostenské komory. Stranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel 5. listopadu 1904 v Plzni po dlouhé nemoci.\n\n"}
{"id": "935805", "url": "https://cs.wikipedia.org/wiki?curid=935805", "title": "Josef Bitterlich", "text": "Josef Bitterlich\n\nJosef Bitterlich (25. července 1822 Jiříkov – 22. července 1889 Jiříkov) byl rakouský a český politik německé národnosti, v 2. polovině 19. století poslanec Českého zemského sněmu.\n\nPocházel z tradičního rodu ze severočeského Georgswalde. Založil zde firmu na obchod s textilem, provozoval hostinec \"Zum Bad\" a dlouhodobě zasedal v obecním zastupitelstvu.\n\nV 70. letech 19. století se zapojil i do zemské a celostátní politiky. V zemských volbách v roce 1872 byl zvolen na Český zemský sněm za městskou kurii (obvod Georgswalde – Königswalde). Mandát obhájil za tentýž obvod i v zemských volbách v roce 1878 a v zemských volbách v roce 1883.\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n"}
{"id": "935809", "url": "https://cs.wikipedia.org/wiki?curid=935809", "title": "Kiyoshi Uematsu", "text": "Kiyoshi Uematsu\n\nKiyoshi Uematsu Treviño (* 10. července 1978 Portugalete, Španělsko) je španělský zápasník-judista.\n\nPochází z multikulturní rodiny. Otec Japonec a matka Španělka. S judem začínal společně se starším bratrem Kendžim na předměstí Portugalete v Santurtzi pod vedením svého otce Tacumiho. Judu se věnoval vrcholově od svých 14 let v San Sebastiánu. Ve španělské seniorské reprezentaci se objevoval od roku 1997 v pololehké váze do 66 kg. V roce 2000 se kvalifikoval na olympijské hry v Sydney, kde nestačil ve čtvrtfinále na úřadujícího mistra světa Francouze Larbi Benboudaouda.\n\nOd roku 2001 přešel do lehké váhové kategorie do 73 kg. V roce 2004 se kvalifikoval na olympijské hry v Athénách, ale jako úřadující mistr Evropy nestačil v prodloužení úvodního kola na Brazilce Leandra Guilheira. V roce 2008 mu o jedno postupové místo unikla kvalifikace na olympijské hry v Pekingu zapříčiněná vleklým zraněním šlach na ruce. Své třetí účasti na olympijských hrách v Londýně se dočkal v roce 2012. V úvodním kole svedl napínavou bitvu s Mansurem Isajevem z Ruska, se kterým prohrál v prodloužení na šido.\n\nV olympijském roce 2016 byl v 38 letech stále aktivním judistou, ale body z turnajů mu ke kvalifikaci na olympijské hry v Riu nestačily.\n\nKiyoshi Uematsu byl komplexně technicky vybavený judista s nepříjemným ostrým levým úchopem. Vycházel z dobře zajištěné obrany a v zápasech bodoval výhradně po kontratechnikách. Na ippon vítězil zcela výjimečně.\n\n\n\n\n"}
{"id": "935810", "url": "https://cs.wikipedia.org/wiki?curid=935810", "title": "Úsvit – Národní Koalice", "text": "Úsvit – Národní Koalice\n\nÚsvit – Národní Koalice (od června 2013 do června 2014 Úsvit přímé demokracie Tomia Okamury a do srpna 2015 Úsvit přímé demokracie) bylo české krajně pravicové politické hnutí, založené senátorem Tomiem Okamurou, usilující původně o spojení politiků a organizací napříč politickým i kulturním spektrem a prosazení změny Ústavy k posílení přímé demokracie. V předčasných volbách do Poslanecké sněmovny Parlamentu ČR v říjnu 2013 hnutí získalo čtrnáct poslaneckých mandátů, po rozštěpení měl poslanecký klub Úsvitu k červenci 2015 devět členů. V březnu 2018 zaniklo přeměnou na spolek.\n\nÚsvit přímé demokracie založil Tomio Okamura poté, co byl kvůli nedostatku petičních podpisů zamítnut jako kandidát na českého prezidenta ve volbách 2013. Hnutí vzniklo v květnu 2013 a na Ministerstvu vnitra bylo zaregistrováno dne 19. června 2013. Název hnutí je ovlivněn knihou \"Úsvit\" ekonoma Pavla Kohouta, ve které podporuje myšlenky zásadní změny politického systému a přímé volby poslanců. V září 2013 se však Kohout od hnutí i Okamury distancoval.\n\nPo volbách do Evropského parlamentu 2014 Tomio Okamura oznámil, že v květnu požádal o změnu stanov a názvu hnutí. Z názvu mělo zmizet „Tomia Okamury“ a zůstat tak mělo jen „Úsvit přímé demokracie“. Od 2. června 2014 už hnutí používá zaregistrovaný název „Úsvit přímé demokracie“. Členem hnutí se může stát každý český občan, který je starší 18 let, plně svéprávný a který není členem jiné politické strany nebo hnutí. Vznik členství však musí schválit alespoň dvě pětiny všech členů a zároveň předseda hnutí.\n\nNejvyšším orgánem hnutí je \"Konference\", která je tvořena všemi členy hnutí a která se schází alespoň jednou ročně. Volí (vždy na pětileté funkční období) a odvolává orgány hnutí, schvaluje volební program, tříčtvrtinovou většinou hlasů všech členů může rozhodnout o vyloučení člena z hnutí. Může také rozhodnout o změně stanov, to však za předpokladu souhlasu všech členů hnutí. Výkonným orgánem hnutí je \"předseda\", který hnutí zastupuje navenek, řídí jeho činnost a schvaluje rozpočet. Statutárním orgánem hnutí je však předseda společně s \"výkonným tajemníkem\", který řídí činnost kanceláře. Předseda, výkonný tajemník a další tři členové vytváří \"předsednictvo\", které sestavuje všechny kandidátní listiny a které rozhoduje většinou alespoň čtyř hlasů. Kontrolním orgánem je \"revizor\" a spory urovnává tříčlenná \"rozhodčí komise\". Za hnutí jedná a s jeho majetkem hospodaří statutární orgán, v jednotlivých případech může rozhodovat sám předseda nebo výkonný tajemník, za hospodaření ale odpovídá celé předsednictvo.\n\nDeklarovaným cílem hnutí je kandidovat ve volbách a spojovat osobnosti, hnutí a sdružení, jejichž snahou je prosadit změny Ústavy k přímé demokracii. Konkrétně prosazení přímé volby starostů, poslanců a hejtmanů, odvolatelnosti politiků referendem, zavedení osobní hmotné a trestní odpovědnosti politiků ve funkci a striktní oddělení legislativní a výkonné moci (tedy zavedení poloprezidentského či prezidentského systému). Dalšími cíli jsou: prosazení zákona o referendu, který by občanům dal možnost iniciovat či zablokovat zákon, a nastavení rozpočtu dle švýcarského vzoru.\n\nMimo výše uvedené cíle v otázce prvků přímé demokracie hnutí usiluje o zpřísnění imigrační politiky, omezení systému sociálních dávek, tak aby z něj čerpali jen plně integrovaní občané, důraz na plnou integraci menšin, zvýšení platů policistů, podporu národního cítění a národní kultury pod heslem „Národ sobě“, snižování daní a podporu podnikání a v neposlední řadě o potlačení byrokracie.\n\nDo voleb do Evropského parlamentu 2014 šli především s antiimigrační, euroskeptickou a nacionální kampaní. Ve svém programu uvedli, že budou hájit silný český stát proti posilování kontrolní a regulační činnosti Evropské unie, současně chtěli zpřísnit imigrační politiku EU a posílit a chránit kulturní evropské tradice.\n\nNa jaře 2014 se objevily billboardy a plakáty Úsvitu namířené proti přistěhovalcům. Obsahovaly nápis „Práci našim občanům, ne imigrantům! Volte Úsvit“. Billboardy vyvolaly kritiku, jelikož mohou být vnímány jako výzva k nenávisti vůči přistěhovalcům a omezování jejich práv a kauza mířila k Evropskému soudu pro lidská práva.\n\nV předčasných volbách do Poslanecké sněmovny Parlamentu ČR Okamurovo hnutí představilo následující krajské lídry: Tomio Okamura, Vít Bárta, Jaroslav Novák Večerníček, Karel Pražák, Milan Šarapatka, Radim Fiala, Karel Fiedler, Jiří Štětina, Jaroslav Holík, David Kádner, Martin Lank, Jana Hnyková, Petr Adam a Pavel Přemysl Ries. Do voleb se tak hnutí spojilo s některými exposlanci za Věci veřejné (Bárta, Štětina, Kádner) a za ODS (Fiala). Na kandidátních listinách Úsvitu kandidují i členové strany Moravanů a předseda Balbínovy poetické strany Jiří Hrdina.\n\nHnutí ve volbách získalo 342 339 hlasů (6,88 %) a čtrnáct mandátů, tím se dostalo do Poslanecké sněmovny Parlamentu ČR jako šestá nejsilnější volební strana. Nejúspěšnější bylo v Moravskoslezském a Středočeském kraji, kde získalo 43 017, respektive 39 714 hlasů a po dvou mandátech. Naopak nejslabší bylo v Plzeňském a Karlovarském kraji, kde obdrželo 14 673, respektive 10 225, a tím zůstalo bez nároku na mandát. Z kandidátů se do Sněmovny dostali lídři krajských kandidátních listin, případně při zisku dvou mandátů i kandidáti kandidující z druhé pozice. V rámci hnutí byl nejúspěšnějším kandidátem lídr středočeské kandidátní listiny Tomio Okamura, který obdržel 8 661 preferenčních hlasů (21,8 %).\n\nV roce 2014 hnutí kandidovalo do květnových voleb do Evropského parlamentu. Lídryní kandidátní listiny byla vybrána Klára Samková. Dalšími předními kandidáty byli Roman Škrabánek či Kateřina Radostová. Hnutí se ve svém programu vymezilo vůči posilováni Evropské unie na úkor národního státu a za zpřísnění imigrační politiky. V předvolební kampani použili xenofobní motivy, například přejaté od Švýcarské lidové strany (SVP). Během kampaně sepsali i petici za zpřísnění imigrační politiky EU, ve které požadovali zachování „evropské“ a křesťanské Evropy. Petice začínala větou \"„Nechceme u nás nepřizpůsobivé cizince nebo náboženské fanatiky“\". Dne 10. května 2014 byla lídryně kandidátní listiny Samková vedením Úsvitu vyzvána, aby se vzdala své kandidatury kvůli obvinění z korupce. V čele listiny jí nahradil původně druhý kandidát Úsvitu Roman Škrabánek.\n\nPři v té době rekordně nízké účasti 18,2 % voličů hnutí získalo 47 306 hlasů (3,12 %), a tím neobdrželo žádný mandát. Nejvíce přednostních hlasů, 4 917, získal lídr kandidátní listiny Roman Škrabánek. Předseda hnutí Tomio Okamura za výsledek vinil české voliče, kteří dle něj svůj nesouhlas s politikou Evropské unie vyjádřili odmítnutím jít volit. Zopakoval tak vysvětlení neúspěšného nizozemského pravicového euroskeptika Geerta Wilderse, který také proslul svou antiimigrační rétorikou. Po volbách do Evropského parlamentu Tomio Okamura uznal chybu při kladení důrazu na protiimigrační téma, které je dle něj v ČR očividně předčasné.\n\n\nNa společné ideové konferenci hnutí s organizací Blok proti islámu 20. února 2016 bylo schváleno přejmenování hnutí na \"Úsvit s Blokem proti islámu\". To bylo oznámeno spolu s volebním programem pro krajské i senátní volby konané téhož roku, propagovaným pod heslem „Hrdá a bezpečná země“. Za pět základních pilířů programu označil předseda strany Miroslav Lidinský bezpečnost a obranu státu, vzdělání a kulturu, solidaritu se seniory a handicapovanými, principy přímé demokracie a maximální svobodu podnikání. Změnu názvu v březnu 2016 neschválilo ministerstvo vnitra, kvůli možnému směřování k popírání rovných práv a svobod občanů vyznávajících islám. Dne 25. dubna 2016 vypověděl Blok proti islámu smlouvu kvůli údajnému neplnění závazků ze strany Úsvitu a jeho snahy využít partnerství ve vlastní prospěch.\n\nNa začátku listopadu 2016 se konal volební sněm hnutí. Předsedou byl opět zvolen Miroslav Lidinský, 1. místopředsedou pak nově Jan Zilvar. Pozice řadových místopředsedů obhájily poslankyně Jana Hnyková a Olga Havlová. Účastníci sněmu také rozhodli, že hnutí bude ve svém programu prosazovat přímou demokracii, odpovědnost politiků, zprůhlednění financování neziskových organizací a vymahatelnost práva a spravedlnosti. Sněm byl uspořádán v reakci na neúspěch hnutí v krajských a senátních volbách v říjnu 2016. Úsvit v nich nezískal žádného krajského zastupitele a ani jeden kandidát neprošel do druhého kola senátních voleb.\n\nV prosinci 2017 rozhodlo hnutí na vlastní konferenci, že se přemění na spolek. Toto rozhodnutí nabylo účinnosti v březnu 2018.\n\n\n"}
{"id": "935811", "url": "https://cs.wikipedia.org/wiki?curid=935811", "title": "Kenji Uematsu", "text": "Kenji Uematsu\n\nKenji Uematsu-Treviño [Kendži Uemacu], (* 28. říjen 1976 Portugalete Santurtzi, Španělsko) je bývalý reprezentant Španělska v judu. Po otci má japonský původ.\n\nK judo ho a jeho mladšího bratra Kijošiho přivedl otec Tacumi.\n\nV juniorském věku patřil k absolutní světové špičce. Jenže s přechodem mezi seniory dlouho nedokázal prorazit přes svého rivala Oskara Peňase. Vše se vyřešilo po olympijské hry v Sydney v roce 2000, kdy jeho mladší bratr přešel mezi lehké váhy (-73kg), Peňas mezi pololehké váhy (-66kg) a pro něj se našlo místo jeho v superlehké váhové kategorii (-60kg).\n\nVrcholem jeho kariéry byly olympijské hry v Athénách v roce 2004. V prvním kole prohrál s Gruzíncem Chergianim na ippon technikou kučiki-taoši, ale přes opravy se dostal až do boje o 3. místo. V něm vyzval Mongola Cagánbátara. Nervózní zpas dospěl až do prodloužení, kde ho Mongol minutu před koncem strhnul k zemi technikou kučiki-taoši. Obsadil 5. místo.\n\n"}
{"id": "935812", "url": "https://cs.wikipedia.org/wiki?curid=935812", "title": "Mistrovství světa ve veslování 2012", "text": "Mistrovství světa ve veslování 2012\n\nMistrovství světa ve veslování 2012 byl v pořadí 41. šampionát konaný mezi 15. srpnem a 19. srpnem 2012 v Plovdivu v Bulharsku.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) na konci léta severní polokoule. V neolympijských letech se jedná o vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost.\n\nRok 2012 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "935813", "url": "https://cs.wikipedia.org/wiki?curid=935813", "title": "USS Gerald R. Ford (CVN-78)", "text": "USS Gerald R. Ford (CVN-78)\n\nUSS \"Gerald R. Ford\" (CVN-78) je letadlová loď Námořnictva Spojených států, která působí v aktivní službě od roku 2017. Jedná se o vedoucí loď své třídy. Je pojmenována podle 38. prezidenta USA Geralda Forda. S cenou 12,9 miliardy dolarů je dosud nejdražší válečnou lodí postavenou pro americké námořnictvo.\n\nSmlouvu na stavbu letadlové lodi nové třídy podepsalo americké námořnictvo 10. září 2008 s loděnicemi Northrop Grumman v Newport News ve Virginii. Samotná stavba jednotky byla zahájena slavnostním založením kýlu 14. listopadu 2009. V dubnu 2012 byla konstrukce lodi hotova z 75 %, velitelský ostrov byl na palubu umístěn v lednu 2013. Slavnostní křest za účasti Susan Fordové Balesové, dcery prezidenta Forda, proběhl 9. listopadu toho roku, na vodu byla spuštěna 11. října 2013.\n\nNámořnictvu měla být loď dodána na začátku roku 2016, došlo však ke zpoždění kvůli zkouškám technologií. V dubnu 2017 vyplula loď na námořní zkoušky.\n\nLoď byla uvedena do služby dne 22. července 2017. Jejím prvním velícím důstojníkem se stal kapitán Rick McCormack. Pro bojové akce má být připravena v roce 2021. Plánovaná životnost lodi je 50 let.\n\nDne 28. července 2017 byly na CVN-78 poprvé použity ke startu a přistání letounu na lodi Námořnictva Spojených států nové technologie – elektromagnetický katapult EMALS a záchytné zařízení AAG.\n\n"}
{"id": "935815", "url": "https://cs.wikipedia.org/wiki?curid=935815", "title": "Jan M. Černý", "text": "Jan M. Černý\n\nJan Černý, plným jménem Jan Matouš Černý, též Jan M. Černý (26. září 1839 Daliměřice – 7. března 1893 Karlín), byl rakouský a český spisovatel, novinář, funkcionář Českého muzea a politik, v 70. a 80. letech 19. století poslanec Českého zemského sněmu.\n\nVystudoval gymnázium v Jičíně a od roku 1860 studoval na Karlo-Ferdinandově univerzitě v Praze, na její filozofické fakultě. Od roku 1861 působil v redakci \"Pražských novin\" vydávaných Šestákem. Téhož roku podnikl cestu na Balkán a zápisky z cest uveřejnil v \"Osvětě\". Od založení deníku \"Národ\" působil v jeho redakci. Roku 1863 vykonal cestu po jižním Německu a Švýcarsku a publikoval své dojmy v listu \"Posel z Prahy\". Během prusko-rakouské války byl 1. září 1866 zatčen ve svém bytě a předveden před zemský soud v Praze, kde byl vyšetřován pro rozšiřování protirakouského a v Prusku vydaného spisu Pláč Koruny české. Pražský mír, jenž ukončil válku, pak tato provinění pardonoval. Ve vazbě ale strávil přes jeden rok. Koncem roku 1867 se podílel na založení deníku \"Pokrok\" a byl členem jeho redakce až do počátku 80. let. V létě roku 1867 byl znovu zatčen a odsouzen na pět let. Propuštěn byl po necelých dvou letech, po nástupu vlády Alfreda von Potockého.\n\nV 70. letech 19. století se zapojil i do zemské politiky. V zemských volbách v roce 1872 byl zvolen na Český zemský sněm za městskou kurii (obvod Mnichovo Hradiště – Turnov – Bělá). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně opět zvolen v doplňovacích volbách roku 1873. Opět bojkotoval sněm a přišel o mandát a byl zase zvolen v doplňovacích volbách roku 1874, roku 1875, 1876 a 1877. Mandát obhájil za týž obvod i v řádných zemských volbách v roce 1878. Patřil k staročeské straně (Národní strana). Opětovně byl zvolen i ve volbách v roce 1883. Před volbami v roce 1889 se obhajoby poslaneckého křesla vzdal kvůli zhoršujícímu se zdravotnímu stavu. Jako poslanec inicioval zveřejňování tiskem všech zakládacích listin nadací.\n\nPo sedm let, dokud mu v tom nezabránila nemoc, byl jednatelem organizace Ústřední matice školská. Byl rovněž tajemníkem Českého muzea. Publikoval řadu knih, zaměřoval se na moderní české politické dějiny.\nZemřel ve svém bytě v Karlíně v březnu 1893 na následky vnitřního krvácení. V poslední době před smrtí trpěl chrlením krve a mdlobami. Jeho synovcem byl historik Josef Pekař.\n\n\n"}
{"id": "935818", "url": "https://cs.wikipedia.org/wiki?curid=935818", "title": "US Open 2013 – dvouhra juniorek", "text": "US Open 2013 – dvouhra juniorek\n\nObhájkyní titulu dvouhry juniorek na newyorském grandslamu US Open 2013 byla Američanka Samantha Crawfordová, která se rozhodla soutěže nezúčastnit.\n\nJuniorskou dvouhry vyhrála druhá nasazená 15letá Chorvatka Ana Konjuhová, která ve finále porazila americkou hráčku Tornado Aliciou Blackovou po třísetovém průběhu 3–6, 6–4 a 7–6. O vítězce tak rozhodl až tiebreak rozhodující sady nejtěsnějším dvoubodovým poměrem míčů 8:6. Konjuhová vyhrála druhý singlový grandslam sezóny, když triumfovala již na lednovém Australian Open, kde vybojovovala double. Stala se tak druhou Chorvatkou v historii US Open, která dosáhla na trofej v juniorské dvouhře. Její krajanka Mirjana Lučićová turnaj vyhrála v roce 1996.\n\nŠvýcarská světová jednička Belinda Bencicová, která v sezóně vyhrála dva předcházející grandslamy French Open a Wimbledon, skončila ve čtvrtfinále na raketě sedmé nasazené německé hráčky Antonie Lottnerové.\n\n"}
{"id": "935819", "url": "https://cs.wikipedia.org/wiki?curid=935819", "title": "US Open 2013 – dvouhra juniorů", "text": "US Open 2013 – dvouhra juniorů\n\nObhájcem titulu dvouhry juniorů na newyorském US Open 2013 byl Kanaďan Filip Peliwo, který z věkových důvodů již nemohl startovat. Do soutěže nastoupilo šedesát čtyři hráčů.\n\nSoutěž dvouhry vyhrál čtvrtý nasazený Chorvat Borna Ćorić, který ve finále porazil australského hráče Thanasiho Kokkinakise po třísetovém průběhu 3–6, 6–3 a 6–1. Získal tak svůj premiérový grandslamový titul a stal se prvním Chorvatem, jenž triumfoval na juniorce Flushing Meadows. Bodový zisk mu po turnaji zajistil posun na první místo světového juniorského žebříčku ITF.\n\n"}
{"id": "935820", "url": "https://cs.wikipedia.org/wiki?curid=935820", "title": "US Open 2013 – čtyřhra juniorů", "text": "US Open 2013 – čtyřhra juniorů\n\nObhájcem titulu ve čtyřhře juniorů na newyorském grandslamu US Open 2013 byl britsko-portugalský pár Kyle Edmund a Frederico Ferreira Silva, jehož členové nestartovali společně. Edmund se rozhodl turnaje nezúčastnit. Silvovým spoluhráčem se stal francouzský tenista Quentin Halys, s nímž se opět probojoval do finále. Do soutěže nastoupilo třicet dva párů.\n\nJuniorku čtyřhry vyhrála polsko-americká nenasazená dvojice Kamil Majchrzak a Martin Redlicki, když ve finále zdolala francouzsko-portugalský pár Quentin Halys a Frederico Ferreira Silva po dvousetovém průběhu 6–3 a 6–4. Pro oba vítěze to byla premiérová grandslamová trofej.\n\n"}
{"id": "935823", "url": "https://cs.wikipedia.org/wiki?curid=935823", "title": "Skalní labyrint Luisenburg", "text": "Skalní labyrint Luisenburg\n\nSkalní labyrint Luisenburg je žulové skalní město nacházející se v pohoří Fichtelgebirge jižně od města Wunsiedel v Bavorsku. Propagačními materiály je označován za „největší evropský skalní labyrint“. Vstup do lokality je zpoplatněný (pro dospělého 4 €) a ročně ji navštíví více než 100 000 lidí. V areálu se nachází řada skalních formací − např. viklan Napoleonův klobouk (délka 6 m, výška 2,5 m), skalní blok Ostrov Helgoland s dřevěnou věžičkou, či balvany Tři bratři. Labyrintem vede okružní stezka s kamennými a dřevěnými schody a žebříky překonávající převýšení 100 m.\n"}
{"id": "935828", "url": "https://cs.wikipedia.org/wiki?curid=935828", "title": "Domingos da Guia", "text": "Domingos da Guia\n\nDomingos Antônio da Guia (19. listopadu 1912, Rio de Janeiro – 18. května 2000, Rio de Janeiro) byl brazilský fotbalista, spolu s Leônidasem da Silvou první velká hvězda brazilské kopané. Hrával na pozici obránce.\n\nS brazilskou fotbalovou reprezentací získal bronzovou medaili na mistrovství světa ve Francii roku 1938. FIFA ho později zařadila do all-stars týmu tohoto turnaje. Za národní tým odehrál celkem 30 utkání.\n\nS Nacionalem Montevideo se stal mistrem Uruguaye (1933), s Boca Juniors mistrem Argentiny (1935).\n\nČasopis \"Placar\" ho vyhlásil 40. nejlepším fotbalistou 20. století.\n\nMěl přezdívku \"Divino Mestre\". Jeho syn Ademir da Guia se stal rovněž úspěšným fotbalistou.\n\n"}
{"id": "935833", "url": "https://cs.wikipedia.org/wiki?curid=935833", "title": "Friedrich Heidler", "text": "Friedrich Heidler\n\nFriedrich Heidler (7. prosince 1843 Jemnice – 6. dubna 1897 Jemnice) byl rakouský politik, poslanec Moravského zemského sněmu.\n\nNarodil se v Jemnici do rodiny správce velkostatku a pozdějšího politika Ferdinanda Heidlera a jeho ženy Evy. Vystudoval práva a stal se notářem v Jemnici.\n\nV zemských volbách 1878 byl zvolen poslancem Moravského zemského sněmu v kurii venkovských obcí za skupinu Dačice, Telč, Jemnice a nahradil tak v poslaneckém křesle svého otce. Protikandidáta Františka Fišera porazil pouze o 2 hlasy (v poměru 49:47). Stal se členem odboru pro správní záležitosti a komunikačního odboru. Na sněmu zasedá do roku 1884. Byl členem Liberální (pokrokové) strany. (tzv. Ústavní strana).\n\nOženil se s Antonií (nar. 1855), s níž měl syna Victora (nar. 1876) a dceru Emmu (nar. 1884).\n"}
{"id": "935835", "url": "https://cs.wikipedia.org/wiki?curid=935835", "title": "Georg Habermann", "text": "Georg Habermann\n\nGeorg Habermann (3. dubna 1842 – 12. března 1918 Cheb), byl rakouský a český právník a politik německé národnosti, v 70. letech 19. století poslanec Českého zemského sněmu.\n\nProfesí byl právník, novinář a politik. Uvádí se jako zemský advokát. Získal titul císařského rady. Působil jako tajemník chebské obchodní a živnostenské komory. Angažoval se i ve studiu historie. Počátkem 70. let navrhl využít chebský hrad jako muzeum. Později působil jako předseda muzejní komise města Chebu založené roku 1879.\n\nV 70. letech 19. století se zapojil i do zemské a celostátní politiky. V zemských volbách v roce 1872 byl zvolen na Český zemský sněm za kurii obchodních a živnostenských komor (obvod Cheb). Na mandát rezignoval před březnem 1876. Ve volbách do Říšské rady roku 1879 se snažil o zvolení do Říšské rady (celostátní zákonodárný sbor), ale porazil jej Ernst Bareuther.\n\nZemřel v březnu 1918 v Chebu.\n\n"}
{"id": "935837", "url": "https://cs.wikipedia.org/wiki?curid=935837", "title": "Commercy", "text": "Commercy\n\nCommercy je francouzská obec v departementu Meuse v regionu Grand Est. V roce 2010 zde žilo 6 340 obyvatel. Je centrem arrondissementu Commercy.\n\n\"Počet obyvatel\"\n\n"}
{"id": "935841", "url": "https://cs.wikipedia.org/wiki?curid=935841", "title": "Hermann Hallwich", "text": "Hermann Hallwich\n\nHermann Hallwich (9. května 1838 Teplice-Šanov – 11. dubna 1913 Vídeň) byl rakouský a český historik, národohospodář a politik německé národnosti, v 2. polovině 19. století poslanec Českého zemského sněmu a Říšské rady.\n\nStudoval na gymnáziu v Chomutově, pak vystudoval dějiny a germanistiku na Karlo-Ferdinandově univerzitě v Praze. Roku 1862 získal titul doktora filozofie. Odmítl habilitaci a od roku 1864 učil na vyšší obchodní akademii v Liberci. Od roku 1870 byl tajemníkem liberecké obchodní a živnostenské komory. Funkci zastával až do roku 1890.\nV 70. letech 19. století se natrvalo zapojil i do zemské a celostátní politiky. V doplňovacích volbách v září 1871 byl zvolen na Český zemský sněm za městskou kurii (obvod Vrchlabí – Lanov – Hostinné), poté co rezignoval poslanec Alexander Kostial. Mandát obhájil za tentýž obvod i v řádných zemských volbách v roce 1872 a zemských volbách v roce 1878. V tomto okrsku mandát obhájil rovněž i ve volbách v roce 1883, stejně jako ve volbách v roce 1889 a volbách v roce 1895. Ve volbách roku 1895 ale mandát získal až v užší volbě (druhé kolo). Na poslanecký mandát rezignoval roku 1898.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Uspěl pak v nově zavedených přímých volbách do Říšské rady roku 1873 (kurie městská, obvod Trutnov, Vrchlabí atd.). Mandát obhájil ve volbách roku 1879, volbách roku 1885 a volbách roku 1891.\n\nV zemském sněmu i na Říšské radě se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě byl podle údajů z roku 1878 členem staroněmeckého Klubu levice. Po volbách v říjnu 1879 je již uváděn jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub byl zvolen i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Z tohoto poslaneckého klubu vystoupil roku 1896. Němečtí liberální poslanci z Čech tehdy začali ustavovat samostatnou Německou pokrokovou stranu.\n\nOd roku 1878 byl parlamentním referentem pro otázky obchodu a cel. V roce 1891 se podílel na dojednání celních smluv s Německem, Švýcarskem, Belgií a Itálií. Byl stoupencem ochranných cel. V roce 1890 se podílel na vyjednávání o česko-německém smíru (takzvané punktace) a byl jedním ze signatářů jejich výsledné podoby. Měl velké zásluhy o rozvoj železniční sítě a systému odborného školství v severních Čechách. V roce 1891 se přestěhoval do Vídně, zde založil \"Zentralverband der Industriellen Österreichs\" a od roku 1904 mu předsedal. Roku 1897 se stáhl z politického života. Působil rovněž jako historik. Byl mu udělen Řád Františka Josefa.\n\nZemřel v dubnu 1913.\n\n\n"}
{"id": "935845", "url": "https://cs.wikipedia.org/wiki?curid=935845", "title": "František Havelec", "text": "František Havelec\n\nFrantišek Havelec (8. října 1837 Zadní Zborovice – 4. března 1879 Kolín) byl rakouský a český právník a politik, v 70. a 80. letech 19. století poslanec Českého zemského sněmu a Říšské rady.\n\nVystudoval práva na Karlo-Ferdinandově univerzitě v Praze. Od roku 1862 pracoval v Kolíně jako notář. Podílel se zde roku 1865 na vzniku občanské záložny. Byl předsedou správní rady Úvěrní banky a spoluzakladatelem Literárního spolku v Kolíně. Byl také členem sokolské jednoty v Kolíně a jejím dlouholetým místopředsedou. Podle úmrtního oznámení v Národních listech vykonával dříve i funkci starosty Kolína. Jiné zdroje ale starostenský post u něj neuvádějí.\n\nV 70. letech 19. století se zapojil i do zemské a celostátní politiky. V zemských volbách v roce 1872 byl zvolen na Český zemský sněm za městskou kurii (obvod Kolín – Kouřim – Poděbrady). V rámci tehdejší politiky české pasivní rezistence ale křeslo nepřevzal, byl pro absenci zbaven mandátu a následně opět zvolen v doplňovacích volbách roku 1873. Opět bojkotoval sněm a přišel o mandát a byl zase zvolen v doplňovacích volbách roku 1874, roku 1875 a 1876. Mandát obhájil za týž obvod i v řádných zemských volbách v roce 1878. Patřil k staročeské straně (Národní strana).\n\nZasedal také v Říšské radě (celostátní zákonodárný sbor), kam byl zvolen ve volbách do Říšské rady roku 1873 za městskou kurii, obvod Kolín, Poděbrady atd. Z politických důvodů se ovšem nedostavil do sněmovny, čímž byl jeho mandát i přes opakované zvolení prohlášen za zaniklý.\n"}
{"id": "935846", "url": "https://cs.wikipedia.org/wiki?curid=935846", "title": "Šmoulové (rozcestník)", "text": "Šmoulové (rozcestník)\n\nŠmoulové mohou být:\n\n\n\n\n"}
{"id": "935847", "url": "https://cs.wikipedia.org/wiki?curid=935847", "title": "Przemysław Tytoń", "text": "Przemysław Tytoń\n\nPrzemysław Tytoń (* 4. ledna 1987, Zamość, Polsko) je polský fotbalový brankář a reprezentant, který v současné době hraje za německý klub VfB Stuttgart.\n\nTytoń hrál v Polsku v klubu Górnik Łęczna až do konce sezóny 2006/07, kdy byl Górnik kvůli korupci přeřazen z Ekstraklasy do třetí ligy. Brankář se mohl vyvázat ze smlouvy, jeho odchod posvětil Polský fotbalový svaz. Tytoń zamířil do nizozemského klubu Roda JC Kerkrade. Zde strávil dvě sezóny a odchytal 46 utkání v Eredivisie.\n\nV srpnu 2011 odešel na roční hostování do PSV Eindhoven, součástí smlouvy byla i opce na následný přestup. 18. září 2011 utrpěl po srážce se spoluhráčem Timothy Derijckem během zápasu s AFC Ajax (remíza 2:2) otřes mozku a byl odnesen ze hřiště na nosítkách a dopraven do nemocnice. Byl to teprve jeho třetí zápas za PSV. Další den už byl propuštěn z ošetření, nepotvrdil se vážný úraz. Po zranění se dostal do výtečné formy a na pozici brankářské jednotky vystřídal Švéda Andrease Isakssona. V sezóně 2011/12 vyhrál s PSV nizozemský fotbalový pohár, když ve finále vychytal vítězství 3:0 nad Heracles Almelo. PSV po ukončení hostování využil opci na přestup a doplatil Rodě částku 2,7 milionu eur.\n\nNa začátku sezóny 2012/13 dostal po odchodu Isakssona dres s číslem 1. Pozici jednotky ztratil po pěti ligových kolech, kdy jej trenér Dick Advocaat posadil na lavičku a přednost dostal gólman Boy Waterman.\n\nV červenci 2014 odešel na hostování do španělského prvoligového klubu Elche CF.\n\nV červnu 2015 se dohodl na přestupu z PSV do německého bundesligového klubu VfB Stuttgart.\n\nV květnu 2010 jej reprezentační trenér Polska Franciszek Smuda povolal do týmu. 29. května 2010 debutoval v A-mužstvu Polska v přátelském zápase s hostujícím Finskem, utkání skončilo bezbrankovou remízou.\n\n12. října 2012 v přátelském utkání s Jihoafrickou republikou vychytal výhru 1:0.\n\nPrzemysław Tytoń byl na Euro 2012 nominován jako brankářská dvojka za Wojciechem Szczęsnym poté, co původně nominovaný Łukasz Fabiański utrpěl zranění.\n\nV zahajovacím utkání turnaje se střetlo domácí Polsko s Řeckem a v 69. minutě byl za stavu 1:1 vyloučen polský brankář Wojciech Szczęsny, který fauloval v pokutovém území Dimitrise Salpingidise, aby zabránil druhému gólu (dostal červenou kartu, což znamenalo automatický zákaz startu v dalším zápase s Ruskem). Do polské brány musel nastoupit Tytoń, náhradní brankář. Nařízený pokutový kop chytil, stal se tak prvním brankářem v historii evropských šampionátů, kterému se to podařilo poté, co právě přišel na hřiště (utkání nakonec skončilo výsledkem 1:1).\n\nSzczęsny už se na hřiště nedostal, zbývající dva zápasy Polska na šampionátu odchytal díky své formě Tytoń (remíza 1:1 s Ruskem a prohra 0:1 s Českou republikou), Polsko skončilo se ziskem 2 bodů na posledním místě základní skupiny A.\n\n"}
{"id": "935848", "url": "https://cs.wikipedia.org/wiki?curid=935848", "title": "Jevgenij Grišin (rychlobruslař)", "text": "Jevgenij Grišin (rychlobruslař)\n\nJevgenij Romanovič Grišin ( ; 23. března 1931 Tula, Ruská SFSR – 9. července 2005 Moskva) byl sovětský rychlobruslař.\n\nPrvního mistrovství Evropy se zúčastnil v roce 1954, kde se umístil na 11. místě, téhož roku startoval i na Mistrovství světa, z kterého si přivezl bronzovou medaili. Největších úspěchů dosáhl v roce 1956, kdy zvítězil na evropském šampionátu, vybojoval bronz na Mistrovství světa a vyhrál v závodech na 500 m a 1500 m na Zimních olympijských hrách. V následující sezóně se umístil nejlépe na pátém místě na Mistrovství Evropy. V dalších dvou letech startoval pouze na menších závodech a sovětských šampionátech, po návratu na velké mezinárodní akce v roce 1964 však obhájil na zimní olympiádě obě zlaté medaile. Na světových a kontinentálních šampionátech se mu příliš nedařilo, v letech 1960–1963 se umisťoval na konci druhé desítky. Poslední cenný kov, stříbro, získal na ZOH 1964 na sprinterské pětistovce, kromě toho byl jedenáctý na trojnásobné distanci. Následující sezóny se již na mistrovstvích světa a Evropy neobjevoval, absolvoval pouze menší mezinárodní či domácí závody nebo sovětské šampionáty. Výjimkou byly Zimní olympijské hry 1968, kde startoval pouze na trati 500 m, na které se umístil těsně pod stupni vítězů na čtvrtém místě. Posledního závodu se zúčastnil v roce 1970.\n\n"}
{"id": "935850", "url": "https://cs.wikipedia.org/wiki?curid=935850", "title": "Ladyžyn", "text": "Ladyžyn\n\nLadyžyn (; ; ) je město ve Vinnycké oblasti na Ukrajině. Leží v blízkosti Ladyžynské přehrady na Jižním Bugu a žije v něm obyvatel.\n\n"}
{"id": "935851", "url": "https://cs.wikipedia.org/wiki?curid=935851", "title": "Róbert Veselovský", "text": "Róbert Veselovský\n\nRóbert Veselovský (* 2. září 1985, Nitra) je slovenský fotbalový brankář.\n\nJe odchovancem FC Nitra. V osmnácti letech odešel do 1. FC Slovácko, jednu sezónu hostoval ve Slovanu Bratislava a v roce 2006 přestoupil do švédského klubu Östers IF hrajícího třetí ligu. Poté hostoval v dánském Viborg FF a norském FK Haugesund. Do Viborgu v roce 2009 přestoupil. Od ledna 2012 do léta 2013 hrál v AC Horsens.\n\nV září 2013 přestoupil do rumunského celku Universitatea Kluž, kde podepsal roční smlouvu. Angažmá předcházela zkouška, Veselovský odchytal dvě přípravná utkání, s jeho výkonem panovala spokojenost. Po sezoně 2013/14, v nichž během 24 utkání vychytal osmkrát čisté konto a Kluž se zachránila v Lize I, podepsal novou dvouletou smlouvu. Ve hře byla ještě nabídka z mistrovské Steauy Bukurešť, ale ta chtěla Veselovského pro pozici brankářské dvojky. Hráč upřednostnil setrvání v Kluži i z důvodu větší vytíženosti mezi tyčemi.\n\nV červenci 2015 přestoupil do klubu FK Mladá Boleslav a podepsal zde smlouvu na 2 roky.\n\n"}
{"id": "935860", "url": "https://cs.wikipedia.org/wiki?curid=935860", "title": "Tom Brands", "text": "Tom Brands\n\nThomas Nelson \"Tom\" Brands, (* 9. dubna 1968 v Omaze, Nebraska, Spojené státy americké) je bývalý americký zápasník – volnostylař, olympijský vítěz z roku 1996.\n\nZápasení se věnoval od 12 letech v Sheldonu v státě Iowa společně se svým bratrem Terrym. Na volný styl se zaměřil na střední škole Sheldonu a později pokračoval na University of Iowa pod vedením Dana Gableho. V roce 1992 na univerzitě promoval. V roce 1993 poprvé reprezentoval Spojené státy a získal titul mistra světa. V roce 1996 na rozdíl od svého bratra uspěl v americké olympijské kvalifikaci na olympijské hry v Atlantě. Na olympijský turnaj vyladil formu, ve finále porazil rozdílem třídy Korejce Čang Če-songa a získal zlatou olympijskou medaili. Sportovní kariéru ukončil v roce 1997. Věnuje se trenérské práci.\n\n"}
{"id": "935869", "url": "https://cs.wikipedia.org/wiki?curid=935869", "title": "William Disney", "text": "William Disney\n\nWilliam Dale „Bill“ Disney (3. dubna 1932 Topeka, Kansas – 22. dubna 2009 Lake Havasu City, Arizona) byl americký rychlobruslař.\n\nNejvětšího úspěchu dosáhl na Zimních olympijských hrách 1960, kde vybojoval stříbrnou medaili na trati 500 m. O čtyři roky později, na zimní olympiádě 1964, startoval na téže trati a umístil se na osmém místě.\n"}
{"id": "935873", "url": "https://cs.wikipedia.org/wiki?curid=935873", "title": "Toronto Maple Leafs 2012/2013", "text": "Toronto Maple Leafs 2012/2013\n\nSezóna 2012/2013 byla 96. sezonou (86. sezónou pod současným názvem) Toronta Maple Leafs v NHL. Toronto obsadilo ve Východní konferenci 5. místo a poprvé od roku 2004 postoupilo do play-off. V něm prohrálo s Bostonem 3:4 na zápasy.\n\n\n"}
{"id": "935878", "url": "https://cs.wikipedia.org/wiki?curid=935878", "title": "Indexace", "text": "Indexace\n\nIndexace (též indexování, heslování) je \"proces vyjádření obsahu dokumentu pomocí prvků selekčního jazyka, obvykle s cílem umožnit zpětné vyhledávání\". Určit přesnou definici indexace je velice obtížné, neboť je chápana různými způsoby. Může se jednat o celý proces interakce mezi dokumentem a osobou indexátora včetně interpretace textu a obsahové analýzy, nebo může být vnímána jen jako proces vyjádření obsahu dokumentu pomocí prvků selekčního jazyka. Důležité je, že při indexaci dochází k převodu informací z textu v přirozeném jazyce do formalizovaného selekčního jazyka. \n\nSmyslem indexace je, nutnost pomáhat uživatelům nalézt informace o dokumentech, případně dokumenty samotné, dále pomocí selekčního jazyka vyjádřit téma dokumentu a pomoci tak uživateli rozhodnout, zda je pro něj ten který dokument přínosný či nikoliv. Je tedy nutné vyjadřovat obsah dokumentu s ohledem na možnost zpětného vyhledávání. Nevhodnou volbou prvků selekčního jazyka, se může dokument stát nevyhledatelným. Jako přímá součást indexace bývá chápana i obsahová analýza.\n\nPodle použitých metod se rozlišuje pojmová a slovní indexace, podle použitých postupů se rozlišuje intelektuální, automatická a poloautomatická indexace. Z hlediska použitých selekčních jazyků se rozlišuje prekoordinovaná indexace a postkoordinovaná indexace.\n\nIntelektuální indexace je \"proces indexace realizovaný pomocí intelektuálních postupů ve všech jeho fázích, tj. při výběru relevantních výrazů z textu v přirozeném jazyce a přiřazování termínů řízeného slovníku.\" Z toho vyplývá, že nejdůležitější roli v tomto indexačním procesu hraje lidský faktor. Analýza obsahu a jeho následný popis tak může být odlišný podle toho, která osoba indexaci provádí. \n\nRafferty a Hidderley popisují tři základní způsoby indexace na základě toho, kým je indexace vedena: indexace vedená expertem, autorská indexace, indexace uživatelem.\n\nTento způsob indexace je veden informačním pracovníkem (tzv. indexátorem). Indexátor je odborný pracovník, který zajišťuje věcné zpracování dokumentů za pomoci obsahové analýzy a následné indexace dokumentů. Informační pracovník při ní využívá často uměle vytvořené nástroje pro pořádání, jako jsou různé příručky, hesláře, tezaury a třídníky. \n\nIndexace informačním pracovníkem bývá časově a finančně náročná a nemusí být vždy efektivní. Některé informace mají několik možných interpretací, a pakliže nejsou dostatečně popsány, může se stát, že pro určité uživatele bude dokument nevyhledatelný. Indexátor by se měl snažit myslet jako uživatel a přizpůsobovat se jeho informačním potřebám. Měl by si uvědomovat, že většina uživatelů nehledá konkrétní knihu, nýbrž dokument pojednávající o určitém tématu. Když indexátor nepřiřadí dokumentu nějaký určitý pořádací znak, nebude toto téma v dokumentu vyhledatelné. Neznamená to však, že by měl použít co nejvíce hesel, která ho napadnou, neboť hrozí, že pak bude dokument mylně vyhledán, ačkoliv o tomto tématu téměř nepojednává.\n\nAutorská indexace spočívá ve vytváření klíčových slov a metadat samotným autorem. Autor dokumentu většinou nebývá informačním expertem a má často malé znalosti a zkušenosti, co se týče procesu indexace. Autor volí většinou pouze volně tvořená klíčová slova, nepoužívá žádné slovníky, hesláře, a ani se neřídí žádnými pravidly. Dochází tak často k situacím, kdy přiřadí dokumentu nedostatek, nebo naopak nadbytek, klíčových slov a tím způsobí nedostatečný, nebo zkreslený, popis dokumentu. Na druhou stranu, kdo by měl umět lépe interpretovat obsah určitého dokumentu, než sám jeho autor. \n\nNavíc většina autorů dokumentů bývá zároveň samotnými uživateli dokumentů a jejich pohled na věcné vyjádření by se tak mohl zdát vzájemně podobnější než pohled informačního pracovníka, který bývá ovlivněn umělými nástroji, pravidly a letitou praxí.\n\nV současné době dochází také k zapojení uživatelů do procesu indexace. Uživatelé sami indexují dokument pomocí klíčových slov. Tento způsob se nazývá folksonomie nebo také taggování. Tato metoda má nespornou výhodu v tom, že je zdarma a navíc nabízí různé pohledy na interpretaci. Avšak stejně jako u interpretace autorské narážíme na úskalí, kdy uživatele nejsou vázáni žádnými pravidly a navíc většina z nich nemá o indexování téměř žádné znalosti. Uživatel může většinou kdykoliv doplnit k dokumentu další popisný údaj, pokud se mu zdá, že vhodně popisuje obsah. Většinou je to uživateli dovoleno na základě nějaké registrace či členstvím v určité skupině. Dochází tak často k různým duplicitním výstupům, nevhodné používání synonym, nejednotnost používání jednotného a množného čísla a podobně. \n\nTento způsob indexace se hodí nejlépe k indexování uměleckých výtvarných děl či jiných vizuálních informací, kdy mohou uživatelé popisovat nejen věci vyobrazené, ale také abstraktní věci jako jsou barvy, pocity a nálady. V knihovnách se tento trend také objevuje, většinou jako doplněk indexace vedené informačním pracovníkem.\n\nAutomatická indexace je proces indexace, který je realizovaný za pomocí automatických postupů. Redukce textu je dělána pomocí počítačového programu za účelem získání relevantních pojmů, které výstižně charakterizují jeho obsah. Vybrané pojmy se poté mohou nechat v přirozeném jazyce, nebo jsou přiřazeny k heslům z řízeného slovníku. Výsledky automatické indexace se částečně překrývají s výstupy od profesionálních indexátorů. Avšak stále dochází i k rozdílným výsledkům a stále se hledají odpovědi, jak tyto postupy sjednotit a docílit rychlé, automatické, avšak věcně kvalitní indexaci dokumentů. \n\nI automatická indexace se dělí na několik typů, nejčastěji na tyto dva typy: slovní indexace (automatická extrakce) a pojmová indexace (automatické přiřazování). Hlavní rozdíl těchto typů spočívá v jejich aplikaci. Slovní indexace vybírá přímo z plného textu dokumentu takové termíny, které vyjadřují jeho obsah. Kdežto u pojmové indexace, kde se může částečně využít metody automatické extrakce, jde o simulování intelektuální indexace tím způsobem, že jsou porovnávány termíny z řízeného slovníku se slovy z plného textu.\n\nIntelektuální indexace je časově i intelektuálně náročný proces, na který má vliv velké množství subjektivních faktorů a velkou roli v něm hraje samotná osoba indexátora. Naproti tomu automatická indexace je proces zcela automatický a umožňuje tak odstranit subjektivní faktory intelektuální indexace, což má vliv především na konzistenci indexace, a podstatně tak snižuje především časovou náročnost indexačního procesu.\n\nAutomatická indexace snižuje časovou náročnost procesu indexace, avšak zase je náročná časově a finančně co se týče vývoje nových technologií, které proces automatické indexace zkvalitňují.\n\nNevýhoda automatické indexace je, že automatické porozumění textu je stále ve vývoji. Jsou používány metody, které proces indexace zjednodušují, avšak na úkor kvality výsledků. Každý den je složitou soustavou znaků a vzájemných vazeb, které se vyvíjely po dlouhá léta a je jasné, že i sebelepší algoritmy a vzorce počítačových programů nedosahují stejného výsledku jako lidský mozek a jeho myšlení. \n\nAutomatická indexace se i přes různé snahy obecně potýká s několika závažnými jazykovými problémy, jako jsou sousloví, homonyma, synonyma, rozdílný význam slov, citová zabarvení, proměnlivost významu slova v čase, nadřazenost a podřazenost termínů, složité vazby mezi termíny, termíny vystihující obsah, který není v textu obsažen, nebo termíny, který slovník vůbec neobsahuje. S podobnými problémy se setkává i intelektuální indexace vedená uživateli či autory, kteří často také chybují v těchto jazykových procesech.\n\nVelkým problémem automatické indexace je odborný styl a jazyková a terminologická vybavenost autora textu. Každý autor používá jiný výraz pro stejný význam, někteří autoři mají ve zvyku opakovat některé termíny stále dokola a někdy také píší abstraktně. To jsou věci, které zkušený indexátor bere v potaz, ale automatická indexace si s tím neví rady.\n\nV oblasti indexace dokumentů dochází k neustálým výzkumům a vývoji nových technologií a postupů. V oblasti intelektuální indexace hraje již delší dobu roli folksonomie, především co se týče vizuálních děl, knihovních katalogů a sociálních sítí zaměřených na umělecká díla. Samotná folksonomie je velmi nepřesná a tak je trend poskytovat uživatelům jak profesionální indexaci, tak umožnit jim vlastní taggování. \n\nDále dochází ke kombinaci intelektuální a automatické indexace za účelem vytvoření maximálně účinného systému indexace, v němž automatická indexace slouží k provádění mechanickému provádění operací, jež je možné v rámci bez problémů automatizovat, a intelektuální indexace tvoří přidanou hodnoty, která zlepšuje celkovou kvalitu indexace a pozitivně tak ovlivňuje i výsledky vyhledávání. Dochází tak ke zjednodušení a zrychlení procesu a zároveň udržení kvality indexace.\n\nCelkově se vývoj automatické indexace inspiruje z řad různých oborů (matematika, informatika, lingvistika, psychologie atd.) a jejich objevů. Trendy směřují k systémům zpracovávání a vyhledávání informací na bázi umělé inteligence, která bude pracovat přímo s plnými texty.\n\n\n\n\n\n\n\n\n\n\n\n\n\n\n\n\n\n"}
{"id": "935895", "url": "https://cs.wikipedia.org/wiki?curid=935895", "title": "Vražda v Orient expresu (film, 1974)", "text": "Vražda v Orient expresu (film, 1974)\n\nVražda v Orient expresu (v anglickém originále \" Murder on the Orient Express\") je celovečerní film z roku 1974 natočený režisérem Sidney Lumetem podle románu Agathy Christie \"Vražda v Orient expresu\". V hlavní úloze účinkoval herec Albert Finney.\n\nDetektiv Hercule Poirot (Albert Finney) se vrací do Anglie rychlíkem Orient Express. Během cesty Poirot potká svého přítele pana Bianchiho (Martin Balsam), ředitele železniční společnosti, která vlastní rychlík Orient expres. Vlak je neobvykle obsazen, každé kupé první třídy je rezervováno. Po cestě dojde k vraždě jednoho z cestujících a Poirot má vzhledem k tomu, že vlak zapadl ve sněhové vánici, dost času dedukcí zjistit, kdo je pachatelem.\n\n\n"}
{"id": "935905", "url": "https://cs.wikipedia.org/wiki?curid=935905", "title": "Traianos Dellas", "text": "Traianos Dellas\n\nTraianos Dellas (řecky Τραϊανός Δέλλας; * 31. ledna 1976, Soluň) je řecký fotbalový trenér a bývalý fotbalista a reprezentant. Hrál na pozici středního obránce (stopera) a také specializovaného obránce (libera).\n\nJe autorem jediného stříbrného gólu v dějinách Mistrovství Evropy, na ME 2004 rozvlnil hlavičkou v první části prodloužení (105+1. minuta) síť za českým brankářem Petrem Čechem a rozhodl tak o postupu Řecka do finále na úkor ČR. Byl to jeho jediný gól v řeckém národním týmu. S řeckou reprezentací nakonec tento šampionát vyhrál.\n\nČást jeho kariéry je spjatá s řeckým klubem AEK Athény, v němž působil ve třech etapách (1999–2001, 2005–2008 a 2010–2012). V tomto klubu také zakončil v červnu 2012 aktivní hráčskou kariéru a stal se zde posléze trenérem.\n\nV A-mužstvu Řecka debutoval 25. dubna 2001 v přátelském utkání proti domácímu týmu Chorvatska, kde nastoupil na hřiště v 75. minutě (remíza 2:2).\n\nÚčast Traianose Dellase na vrcholových turnajích:\n\nGóly Traianose Dellase za A-mužstvo Řecka\nPo ukončení aktivní hráčské kariéry se v. dubnu 2013 stal hlavním trenérem AEK Athény, kde nahradil ve funkci německého kouče Ewalda Lienena. Jeho asistenty byli jmenováni Akis Zikos a Vasilis Borbokis.\n\n"}
{"id": "935908", "url": "https://cs.wikipedia.org/wiki?curid=935908", "title": "Dorando Pietri", "text": "Dorando Pietri\n\nDorando Pietri (16. října 1885, Correggio — 7. února 1942, San Remo) byl italský maratónec, známý svým vystoupením na olympiádě 1908, díky němuž bývá označován za největšího poraženého olympijské historie.\n\nPietri byl původním povoláním cukrář, od roku 1904 se amatérsky věnoval atletice. Byl mistrem Itálie v běhu na 5 km, vyhrál závod na 30 km v Paříži, účastnil se také athénských meziher 1906, kde z prvního místa maratónského běhu musel pro zdravotní potíže odstoupit. Před londýnským olympijským maratónem, konaným 24. července 1908, nebyl pouhých 159 cm měřící Dorando Pietri pokládán za favorita a také začal poměrně zvolna, ale postupně se propracovával dopředu, na 32. kilometru dohnal vedoucího Jihoafričana Charlese Hefferona a tři kilometry před cílem ho předběhl (Hefferonovi se údajně udělalo zle poté, co se posilnil sklenicí šampaňského). Ve finiši se však na něm projevily následky závěrečného zrychlení, byl dezorientovaný (v bráně olympijského stadionu zamířil opačným směrem a pořadatelé ho museli vrátit na trať), potácel se a čtyřikrát upadl; závěrečných 350 metrů zdolával skoro deset minut. Když se v cílové rovince objevil druhý v pořadí John Hayes, 75 000 domácích fanoušků spustilo křik, aby nevyhrál nenáviděný Američan, načež traťoví komisaři (byl mezi nimi i slavný spisovatel Arthur Conan Doyle) Pietriho zvedli ze země a doslova dostrkali do cílové pásky. To byla ovšem nedovolená pomoc a rozhodčí museli Pietriho diskvalifikovat.\n\nDorando Pietri se stal hrdinou londýnského obecenstva, královna Alexandra Dánská mu dala pozlacený stříbrný pohár, A. C. Doyle vyhlásil sbírku ve prospěch závodníka, na níž se sešlo přes 300 liber šterlinků. Irving Berlin složil oslavnou píseň \"Dorando\", v listopadu 1908 se konal v Madison Square Garden odvetný exhibiční závod mezi Pietrim a Hayesem, ve kterém Ital vyhrál. Poté zahájil úspěšnou kariéru profesionálního vytrvalce, v níž vyhrál 17 z 22 závodů. V květnu 1910 vytvořil v Buenos Aires světový maratónský rekord časem 2 hodiny 38 minut. Se sportem skončil roku 1911 a za vydělané peníze si zřídil hotel, který však po čase zkrachoval. Od roku 1923 až do své smrti na infarkt v roce 1942 pracoval jako automechanik.\n\n\n"}
{"id": "935914", "url": "https://cs.wikipedia.org/wiki?curid=935914", "title": "Římskokatolická farnost Račice", "text": "Římskokatolická farnost Račice\n\nŘímskokatolická farnost Račice bylo do 30. června 2016 územní společenství římských katolíků s farním kostelem Zvěstování Páně v obci Račice-Pístovice. \nDne 3. června 2016 rozhodl brněnský biskup Vojtěch Cikrle o zániku farnosti Račice jakožto církevně právnické osoby k 1. červenci 2016 a jejím včlenění do farnosti Drnovice. \n\nSoučasný barokní kostel z roku 1773 byl zbudovaný na starším základě z 17.století.\n\nOd 1. července 2009 do 30. června 2016 byl zde administrátorem excurrendo R. D. ThLic. Mikuláš Wawrowski.\n\nDnem vzájemných modliteb farností za bohoslovce a bohoslovců za farnosti brněnské diecéze byl 27. duben. Adorační den připadala na 29. ledna.\n\nVe farnosti se pořádala tříkrálová sbírka. V roce 2016 se při sbírce vybralo 7 063 korun. \n"}
{"id": "935916", "url": "https://cs.wikipedia.org/wiki?curid=935916", "title": "Galerie Emila Filly", "text": "Galerie Emila Filly\n\nGalerie Emila Filly se nachází v Ústí nad Labem.\n\nTato galerie je v Ústí nad Labem od roku 1992 provozována obecně prospěšnou společností \"Lidé výtvarnému umění – výtvarné umění lidem\" (LVU – VUL, o. p. s.). V porevolučním období se galerie snažila ústeckému publiku prezentovat kvalitní autory českého výtvarného umění (A. Šimotová, Z. Sýkora, D. Chatrný, J. Valoch, K. Malich, F. Skála a další), na přelomu devadesátých let 20. století se program galerie koncentroval na mladší generaci současných českých umělců (Černický, Kopřiva, Jasanský-Polák, Kvíčala, Kintera, Mančuška, Hanzlík...) a také zahraniční scénu, především z posttotalitní evropské oblasti. V galerii se již představily kurátorské projekty z Maďarska, Polska, Chorvatska.\n\nPřestože galerie pokračuje i v prezentaci světových umělců, v současné době se galerie zaměřuje i na představení osobností spojených s Ústím nad Labem. Úzce spolupracuje s Fakultou umění a designu a také s katedrou výtvarné výchovy Pedagogické fakulty Univerzity J. E. Purkyně v Ústí nad Labem. Důležitým prvkem činnosti galerie je i doprovodný program, v jehož rámci dostávají prostor aktivity, které přibližují jednotlivé výstavní projekty veřejnosti a nechybí ani komentované prohlídky vedené odbornou osobou (kurátor výstavy, teoretik výtvarného umění apod.).\n\n"}
{"id": "935920", "url": "https://cs.wikipedia.org/wiki?curid=935920", "title": "Římskokatolická farnost Nížkovice", "text": "Římskokatolická farnost Nížkovice\n\nŘímskokatolická farnost Nížkovice je územní společenství římských katolíků s farním kostelem svaté Kunhuty v děkanátu Slavkov.\n\nFara v Nížkovicích se poprvé připomíná v roce 1497. Před zánikem fary v 16. století sem náležely Heršpice a Kobeřice. V roce 1859 farnost byla opět zřízena. Do té doby patřily Nížkovice střídavě k farnosti slavkovské, dambořické a křižanovické. Dnešní farní kostel svaté Kunhuty byl vystavěn na stejném místě jako dřívější v letech 1727–28. Kvůli vadné konstrukci byl několikrát opravován.\n\nOd 1. srpna 2006 je zde administrátorem excurrendo D. Vojtěch Oldřich Divácký, OPraem. \nFarníci se podíleli na rozsáhlé opravě farního kostela v devadesátých letech 20. století a na začátku 21. století. Pravidelně při bohoslužbách vystupuje farní sbor a schola.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. září. Adorační den připadá na 18. ledna.\n\nVe farnosti se pořádá tříkrálová sbírka. V roce 2016 se při sbírce vybralo 16 101 korun. \n\nFara je využívána na ubytování skautů, společenství mládeže nebo rodin s dětmi.\n\n"}
{"id": "935921", "url": "https://cs.wikipedia.org/wiki?curid=935921", "title": "Odd Lundberg", "text": "Odd Lundberg\n\nOdd Harald Lundberg (3. října 1917 Brandbu – 8. března 1983 Oslo) byl norský rychlobruslař.\n\nV roce 1936 startoval na norském juniorském šampionátu, prvních seniorských závodů se zúčastnil v roce 1940. Na velkých mezinárodních akcí se poprvé objevil v roce 1946, kdy zvítězil na neoficiálním Mistrovství světa, o rok později byl na světovém šampionátu šestnáctý. Největších úspěchů dosáhl krátce poté. Ze Zimních olympijských her 1948 si přivezl stříbrnou (5000 m) a bronzovou (1500 m) medaili, kromě toho byl sedmý na trati 10 000 m. Tentýž rok také vybojoval bronz na Mistrovství Evropy a zlato na Mistrovství světa. Další dva cenné kovy, bronz a stříbro, přidal do své sbírky na světových šampionátech 1949 a 1950. V následujícím desetiletí již startoval pouze v místních závodech, poslední start absolvoval v roce 1961 na norském mistrovství.\n\n"}
{"id": "935925", "url": "https://cs.wikipedia.org/wiki?curid=935925", "title": "Rychle a zběsile 6", "text": "Rychle a zběsile 6\n\nRychle a zběsile 6 (v originálu jako Fast & Furious 6, Fast Six a také Furious 6) je americký akční film vydaný roku 2013. Tento šestý díl série \"Rychle a zběsile\" režíroval Justin Lin, jako svůj již čtvrtý a poslední příspěvek sérii.\n\nFilm navazuje na dění celé série, avšak speciálně na děj odehrávající se v Linově linii ve filmech Rychlí a zběsilí a Rychle a zběsile 5. \n\nPo úspěšné loupeži v Riu (děj pátého filmu série) se Torretův tým oddával odpočinku, než je našel agent Hobbs, který je najme do akce v Londýně proti zločinci Owenu Shawovi, který má v týmu Letty Ortiz, expřítelkyni Toretta, kterou všichni považovali za mrtvou. Výměnou za spolupráci jim je nabídnuta milost a možnost návratů domů do Spojených států. Tým se nabídku i kvůli roli Letty rozhodne přijmout. \n\nV post-titulkové scéně ujíždí Han Seoul-Oh v Tokyu před DK, když je nabourán a při následném výbuchu umírá. Tím se uzavřel děj z třetího dílu série. Jako přídavek poté působí Jason Statham, který byl oním, kdo naboural Hana a nyní slibuje pomstu Torettovi, čímž otevírá děj pro pokračování v Rychle a zběsile 7. \n\nRychle a zběsile 6 vydělal v Severní Americe $238,679,850 v ostatních zemích poté $549,300,000. Celkem tedy $787,979,850. Film byl v USA nasazen v 3 771 kinech.\n\nV České republice byl film uveden do 108 kin skrze distribuční společnost CinemArt. Za první promítací víkend zhlédlo film 72 097 diváků a v kinech tak nechali kolem 9,8 milionů korun. K 14. červenci 2013 v ČR film vydělal okolo 23,3 milionů korun s celkovou návštěvností 171 160 diváků.\n\n"}
{"id": "935926", "url": "https://cs.wikipedia.org/wiki?curid=935926", "title": "Sverre Farstad", "text": "Sverre Farstad\n\nSverre Melvin Farstad (8. února 1920 Trondhjem – 27. března 1978 Oslo) byl norský rychlobruslař.\n\nPrvní mezinárodní starty absolvoval v roce 1946, kdy se také zúčastnil neoficiálního Mistrovství Evropy. O rok později již na kontinentálním šampionátu vybojoval bronzovou medaili a z Mistrovství světa si přivezl stříbro. Na Zimních olympijských hrách 1948 zvítězil v závodě na 1500 m a byl šestý na sprinterské pětistovce. Na Mistrovství Evropy skončil tento rok těsně pod stupni vítězů jako čtvrtý, na světovém šampionátu byl jedenáctý. Poslední medaili, zlatou, získal na Mistrovství Evropy 1949. V dalších letech již startoval pouze v menších závodech nebo na norských šampionátech, posledního závodu se zúčastnil v roce 1958.\n\n"}
{"id": "935938", "url": "https://cs.wikipedia.org/wiki?curid=935938", "title": "Cena Konstantina Stanislavského", "text": "Cena Konstantina Stanislavského\n\nCena Konstantina Stanislavského je ruská filmová cena udílená od roku 2001 na Filmovém festivalu v Moskvě. Uděluje se hercům, kteří podali výjimečný výkon s pomocí Stanislavského metody, kterou vytvořil ruský divadelní teoretik a režisér Konstantin Sergejevič Stanislavskij.\n\n"}
{"id": "935954", "url": "https://cs.wikipedia.org/wiki?curid=935954", "title": "USS John F. Kennedy", "text": "USS John F. Kennedy\n\nOznačení USS \"John F. Kennedy\" nesla nebo ponesou na počest 35. amerického prezidenta Johna Fitzgeralda Kennedyho v historii amerického námořnictva dvě plavidla:\n"}
{"id": "935955", "url": "https://cs.wikipedia.org/wiki?curid=935955", "title": "Syrské arabské vzdušné síly", "text": "Syrské arabské vzdušné síly\n\nSyrské arabské vzdušné síly (: القوات الجوية العربية السورية) jsou součástí ozbrojených sil Sýrie. Syrské letectvo je vyzbrojeno převážně letouny sovětského původu, které byly od roku 2004 modernizovány navigačními a zbraňovými systémy domácí výroby. Ve stejném období dále docházelo k reformě armády, což spolu s reorganizací po libanonské válce v roce 2006 a probíhající občanskou válkou znesnadňuje přehled o skutečném stavu syrských vzdušných sil.\n\nPřed vypuknutím občanské války v roce 2011 disponovala Sýrie čtyřmi desítkami stíhacích letounů MiG-29, z nichž byla bojeschopná přibližně polovina. Mezi další typy ve výzbroji patřilo cca 80 stíhacích letounů MiG-23MLD, 60 útočných MiG-23BN, 50 stíhacích bombardérů Su-17/Su-22, 40 strojů MiG-25 a 20 Su-24. Početně nejvíce zastoupené byly stíhací letouny MiG-21, kterých mělo letectvo téměř 200. \n\nK výcviku sloužilo několik desítek vrtulových letadel, především typu MBB 223 Flamingo, které doplňovalo 70 cvičných a lehkých bojových letounů L-39 Albatros. Syrské letectvo provozovalo též asi 22 dopravních a transportních letounů Il-76, An-24, An-26, Jak-40 a Dassault Falcon. Při vojenských operacích jsou používány též civilní letouny – například Piper Navajo či Tu-134. \n\nVrtulníkové letectvo mělo kolem 70 bitevních vrtulníků Mi-25 (exportní verze Mi-24) a SA-342 Gazelle a 120 víceúčelových vrtulníků Mi-8, Mi-17 a Mi-2.\n\nSyrské letectvo se od poloviny roku 2012 intenzivně zapojilo do bojů s ozbrojenou opozicí. K náletům na pozice nepřítele letectvo využívá zejména letouny MiG-23BN, Su-22, Su-24, L-39 Albatros a vrtulníky Mi-24, Mi-8 a Mi-17. V důsledku vyčerpávajícího konfliktu byla přibližně polovina výzbroje vzdušných sil zničena či poškozena. Další problém představuje nedostatek pohonných hmot, náhradních dílů a přesně naváděné letecké munice. Podle některých odhadů hrozí, že se do konce roku 2013 stanou syrské vzdušné síly z velké části nebojeschopnými. \n\nPřesné organizační složení syrského letectva nebylo možné z důvodu vysoké míry utajení stanovit ani před vypuknutím občanské války v roce 2011. Některé útvary zanikly nebo nedisponují žádnou bojeschopnou technikou. Povstalci rovněž údajně obsadili několik leteckých základen. Následující výčet jednotek uvádí pouze provizorní odhad struktury syrských vzdušných sil v roce 2010.\n\n\n\n\n\n\n\n\n\n\n\n\n\n\n\n\n\n\n"}
{"id": "935958", "url": "https://cs.wikipedia.org/wiki?curid=935958", "title": "Boyer", "text": "Boyer\n\nPříjmení Boyer nosí více osobností:\n\n"}
{"id": "935960", "url": "https://cs.wikipedia.org/wiki?curid=935960", "title": "Elopteryx nopcsai", "text": "Elopteryx nopcsai\n\nElopteryx nopcsai (\"křídlo z bažin\") byl druh menšího teropodního dinosaura, žijícího v období pozdní svrchní křídy na území dnešního Rumunska (nedaleko Sînpetru, oblast Transylvánie).\n\nTento dravý maniraptor (zřejmě zástupce čeledi Troodontidae) byl vědecky popsán roku 1913 tehdejším kurátorem Britského přírodovědeckého muzea v Londýně C. W. Andrewsem. Ten předpokládal, že se jednalo o velkého mořského ptáka podobného pelikánům. Zkameněliny byly objeveny slavným maďarským paleontologem Franzem Nopcsou, k dispozici jsou však jen fragmenty kostí nohy. Dodnes proto není jisté, k jaké skupině teropodů elopteryx patřil, ani jak byl zhruba velký. Žil v době před asi 71 až 67 miliony let, tedy na samotném konci druhohorní éry.\n\nVýzkum nově objevených fosilií z roku 2019 ukazuje, že tento teropod mohl být ve skutečnosti vývojově primitivním ptákem, blízce příbuzným rodu \"Gargantuavis\", do té doby známým jen z území současné Francie.\n\n\n"}
{"id": "935967", "url": "https://cs.wikipedia.org/wiki?curid=935967", "title": "A State of Trance 2013", "text": "A State of Trance 2013\n\nA State of Trance 2013 je desátá kompilace trancové hudby od různých autorů v sérii A State of Trance, kterou poskládal a zamixoval nizozemský DJ Armin van Buuren.\n"}
{"id": "935970", "url": "https://cs.wikipedia.org/wiki?curid=935970", "title": "Tamu Massif", "text": "Tamu Massif\n\nTamu Massif je vyhaslá podmořská štítová sopka v Pacifiku, nachází se na Šatského vyvýšenině asi 1600 km východně od japonských ostrovů. Je pojmenována podle Texas A&M University, která iniciovala výzkum oblasti. Svahy sopky jsou velmi povlovné, jejich sklon většinou nepřesahuje jedno procento; základna má rozlohu okolo 260 000 km², vrchol se nachází 4460 metrů nad úpatím a 1980 metrů pod hladinou moře. 5. září 2013 oznámil americký geofyzik William Sagen, že tento kuželovitý podmořský útvar vznikl v důsledku jediného sopečného výbuchu a je tak vlastně největší sopkou na Zemi co do objemu; není ovšem nejvyšší, tou je Cotopaxi (5897 m), pokud měříme od hladiny moře, nebo Mauna Loa, která převyšuje svoji podmořskou základnu o téměř deset kilometrů. Vznik sopky se datuje do doby před 145 miliony let, vulkanická aktivita zřejmě ustala před 130 miliony let.\n\n"}
{"id": "935971", "url": "https://cs.wikipedia.org/wiki?curid=935971", "title": "Rekonstrukce (trestní právo)", "text": "Rekonstrukce (trestní právo)\n\nRekonstrukce je důkazní prostředek spočívající v obnovení situace a okolností, za kterých byl trestný čin spáchán nebo které k němu mají podstatný vztah, k prověření výpovědí podezřelého, obviněného nebo poškozeného/svědka, jestliže jiné důkazy\nprovedené v trestním řízení nepostačují k objasnění věci. Patří k některým zvláštním způsobům dokazování v trestním řízení vedle konfrontace, rekognice, vyšetřovacího pokusu a prověrky na místě.\n\nRekonstrukce v praxi slouží k ověření skutkových okolností, které zpravidla jinými důkazními prostředky prověřit nelze. \n"}
{"id": "935972", "url": "https://cs.wikipedia.org/wiki?curid=935972", "title": "Trek-Segafredo", "text": "Trek-Segafredo\n\nTrek-Segafredo (\"UCI kód:\" TFS) je americký profesionální cyklistický tým. Vznikl v roce 2011 jako Leopard Trek. V sezóně 2012 tým nesl jméno Radioshack Nissan Trek. Dne 21. prosince 2012 Nissan oznámil, že s okamžitou platností ukončuje sponzorování týmu. O rok později, v roce 2013, byl tým přejmenován na Radioshack Leopard Trek. Od roku 2014 je potom název stáje Trek Factory Racing. V podstatě vznikl z Radioshacku Leopard Trek. Na soupisce se totiž nachází většina jezdců z předešlého týmu včetně jeho lídra, Fabiena Cancellary. Oficiální prezentace nově vzniklé stáje proběhla na začátku ledna 2014 v Roubaix..\n\nTým je držitelem UCI World Tour licence. To ho opravňuje účastnit se neprestižnějších závodů, tzv. Grand Tours - Giro d'Italia, Tour de France a Vuelta a España.\n\nTým byl založen v roce 2011 jako Leopard Trek. Týmovými manažery byli Brian Nygaard a Kim Andersen. Bratři Schleckové byli na sezóny 2010 ještě pod smlouvou v dánském týmu Saxo Bank vedeným Bjarnem Riisem. Po vypršení kontraktů založili nový tým, do něhož je následovali další závodníci ze Saxo Banku. Jmenovitě veterán Jens Voigt, Fabian Cancellara a Stuart O’Grady. Dále se ke stáji připojili sprinter Daniele Bennati, Davide Viganò a Joost Posthuma.\n\nStáj se zapojila do závodů na počátku sezóny 2011. Jakob Fuglsang prozradil 13. prosince 2010, že nově vzniklý tým ponese jméno Leopard (\"anglicky:\" Team Leopard) s odkazem na společnost vedenou Brianem Nygaardem. Trek, dodavatel kol, potvrdil krátce před představením týmu, že bude jako sponzor uveden i v názvu stáje. Tým byl tedy pojmenován „Leopard Trek“.\n\nCyklistický ročník 2011 zahájil Leopard Trek v lednu závodem Tour Down Under. Ukončil ho poté v říjnu na Giru di Lombardia. Jako UCI ProTeam byl automaticky pozván a zároveň povinen poslat svou závodní sestavu na každý závod série UCI World Tour. Jak již bylo výše nastíněno, stáj byla utvořena kolem bratrů Schlecků - Andyho a Fränka.\n\nTým byl sestaven zejména pro jednorázové závody a v jeho sestavě se nacházel i nejlepší jezdec na klasikách za rok 2010, mistr světa v časovce, Fabian Cancellara. Přestože Cancellara nevyhrál žádný ze závodů série UCI World Tour, dokázal se pravidelně umisťovat na vysokých pozicích ve výsledkové listině. V polovině sezóny se pak nalézal na nejvyšší pozici individuálního žebříčku jezdců. Díky výkonu Cancellary se oba bratři Schleckové umístili na pódiu závodu Lutych-Bastogne-Lutych. Stáj byla v této době i na prvním místě pořadí týmů.\n\nSmrt Woutera Weylandta, člena týmu Leopard Trek, ve třetí etapě na Giru d'Italia, zapříčinila následné odstoupení celého týmu ze závodu. Ačkoli Andy Schleck triumfoval v jedné z horských etap po dlouhém úniku a jeden den vezl žlutý dres lídra závodu, dokončil Tour de France na druhém místě po třetí v řadě. Na třetím místě dojel jeho bratr Fränk.\n\nPoslední závod, který tým odjel ještě pod jménem Leoprad Trek, Giro di Lombardia, vyhrál Oliver Zaugg. Před sezónou 2012 se tým spojil s americkou stájí RadioShack a nově vytvořený tým nesl jméno RadioShack-Nissan. I když většina vedení tohoto týmu včetně jeho sponzorů se připojila k nově vzniklé stáji, tým měl nadále své sídlo v Lucembursku, jezdil pod stejnou licencí, což znamenalo, že stáj závodila pod lucemburskou licencí, nikoli pod americkou.\n\nSezónu 2012 tedy stáj zahájila pod jménem RadioShack-Nissan-Trek. Do nově nazvaného týmu přišlo několik jezdců z bývalého amerického týmu RadioShack. Spolu s jezdci přišel i sportovní ředitel týmu, Johan Bruyneel. Jezdecké složení pro sezónu 2012 bylo oficiálně představeno 5. prosince 2011. Oficiální UCI název stáje byl RadioShack-Nissan a registrován byl v Lucembursku.\n\nZatímco UCI ProTeam nesl označení RadioShack-Nissan-Trek, v prosinci roku 2011 zahájil Leopard fungování nového kontinentálního týmu zvaného Leopard-Trek. Stáj byla složena zejména ze závodníků věkové kategorie U23. Jedná se tým cyklistický a zároveň triatlonový.\n\nRočník 2012 zahájila stáj v lednu závodem Tour Down Under. Stejně jako v roce 2011 i do sezóny 2012 vstupoval tým s licencí UCI WorldTour, a tak byl automaticky pozván na všechny závody a zároveň byl povinen poslat na tyto závody svou jezdeckou sestavu.\n\nDne 17. července 2012 byl z Tour de France týmem odvolán Fränk Schleck. Důvodem jeho odvolání byl pozitivní dopingový test. V A-vzorku mu byla nalezena zakázaná látka - Xipamide. I přesto se tým umístil na prvním místě v klasifikaci týmů.\n\nMezi největší úspěchy týmu v roce 2012 lze zařadit vítězství Jakoba Fuglsanga na Závodě kolem Lucemburska. K dalším úspěchům patří Fuglsangovo vítězství na Závodě kolem Rakouska. Neméně významným výsledkem je již zmíněné první místo na Tour de France v soutěži týmů. Stáji se v roce 2012 dařilo velmi dobře, když zvítězila v klasifikaci týmů hned v několika dalších závodech. Zde je výčet několika z nich - Závod kolem Ománu, Závod kolem Kalifornie, Závod kolem Lucemburska a Závod kolem Rakouska.\n\nJohan Bruyneel odstoupil jako generální manažer týmu 12. října v důsledku publikace vydané USADA v kauze zabývající se dopováním Lance Armstronga.\n\nNa konci roku 2012 Nissan oznámil, že již nadále nebude stáj sponzorovat, a tak se tým přejmenoval na RadioShack Leopard Trek.\nRočník 2013 zahájila stáj v lednu na závodu People's Choice Classic v Adelaide. Na jaře se Fabianu Cancellarovi podařilo zvítězit na dvou klasikách - na Závodu Kolem Flander a na Paříž - Roubaix, kde předčil Zdeňka Štybara z Omegy Pharmy - Quick Step.\n\nBěhem Tour de France stáj oznámila, že Fränku Schleckovi neprodlouží stávající kontrakt. To způsobilo vážnou rozepři mezi jeho bratrem Andym a vedením stáje, čímž vystavil své budoucí působení v týmu v pochybnosti.\n\nDne 15. září 2013 Chris Horner triumfoval ve své první Grand Tour - Vueltě. Ve stejném závodě ještě zvítězil v kombinované soutěži. Ve svých 41 letech se stal nejstarším vítězem Grand Tour a zároveň prvním Američanem od dob Grega LeMonda, jemuž se podařilo vyhrát jeden ze tří největších cyklistických závodů. Rovněž se stal nejstarším jezdcem, který kdy vyhrál etapu a vezl dres lídra jedné z Grand Tours.\n\nOd června 2013 bylo známo, že do sezóny 2014 vstoupí stáj pod novým jménem a hlavním sponzorem bude americký výrobce kol Trek. V lednu 2013 byl na oficiální prezentaci v Roubaix představen nástupce Radioshacku Leopard Trek - Trek Factory Racing. Závodní ročník byl zahájen v Austrálii, na Tour Down Under 2014. Dne 3. července bylo oznámeno, že společnost Samsung se stala novým vedlejším sponzorem týmu. Mezi největší úspěchy dosavadní sezóny patří dubnové vítězství Fabiana Cancellary na závodu Kolem Flander.\n\nAktuální k 1. květnu 2017\n\n\"Zdroj:\"\n\n\n\n\n\n\n\n\n\n"}
{"id": "935973", "url": "https://cs.wikipedia.org/wiki?curid=935973", "title": "Vyšetřovací pokus", "text": "Vyšetřovací pokus\n\nVyšetřovací pokus je důkazní prostředek, jímž se v uměle vytvořených nebo obměňovaných podmínkách prověřují nebo upřesňují skutečnosti zjištěné v trestním řízení, popřípadě zjišťují nové skutečnosti důležité pro trestní řízení. Patří k některým zvláštním způsobům dokazování v trestním řízení vedle konfrontace, rekognice, rekonstrukce a prověrky na místě. \n\nOd ostatních tzv. zvláštních způsobů dokazování se liší tím, že orgán činný v trestním řízení například pomocí figuranta, obviněného, poškozeného, svědka nebo znalce aktivně prověřuje formou pokusu možný skutkový děj. Jako takový je vyšetřovací pokus vždy nepřímým důkazem svědčícím o možném skutkovém ději, který buďto jako věrohodný potvrdí či jej naopak jako prakticky neuskutečnitelný vyloučí, čímž ověřuje skutková zjištění a svědecké výpovědi nebo výpověď obviněného. \n\nK vyšetřovacímu pokusu, který je prováděn v přípravném řízení, musí být přibrána alespoň jedna nezúčastněná osoba, ledaže by nemožnost zajistit její přítomnost při vyšetřovacím pokusu zmařila jeho provedení. Je-li to potřebné, přibere se k vyšetřovacímu pokusu navíc také znalec, popřípadě podezřelý, obviněný a svědek, kteří ale nemohou být k úkonům v rámci vyšetřovacího pokusu jakkoli donucováni. Účastní-li se osoba mladší 15 let, přibere se orgán sociálně-právní ochrany dětí nebo jiná vhodná osoba, např. rodič, a pokus se provádí zvlášť šetrně a tak, aby nemusel být opakován.\n"}
{"id": "935979", "url": "https://cs.wikipedia.org/wiki?curid=935979", "title": "Třída L’Adroit", "text": "Třída L’Adroit\n\nTřída L'Adroit byla třídou torpédoborců francouzského námořnictva postavených před druhou světovou válkou. Třídu tvořilo celkem 14 jednotek. Deset jich bylo za války ztraceno, zbylé čtyři byly vyřazeny počátkem 50. let.\n\nKýly čtrnácti jednotek této třídy byly založeny v letech 1925–1927. Torpédoborce do služby vstoupily v letech 1928–1931.\n\nJednotky třídy \"L'Adroit\":\nVýzbroj tvořily čtyři 130mm kanóny umístěné v jednodělových věžích. Ty doplňoval jeden 75mm kanón a šest 550mm torpédometů. Výzbroj byla během služby upravována. Jediný 75mm kanón nahradily dva 37mm kanóny a dva 13,2mm kulomety. Pohonný systém tvořily dvě turbínová soustrojí a tři kotle. Lodní šrouby byly dva. Nejvyšší rychlost dosahovala 33 uzlů.\n\n"}
{"id": "935984", "url": "https://cs.wikipedia.org/wiki?curid=935984", "title": "Blbec k večeři", "text": "Blbec k večeři\n\nBlbec k večeři může být:\n\n"}
{"id": "935989", "url": "https://cs.wikipedia.org/wiki?curid=935989", "title": "Seznam vrcholů v Kysuckých Beskydech", "text": "Seznam vrcholů v Kysuckých Beskydech\n\nSeznam vrcholů v Kysuckých Beskydech zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "935992", "url": "https://cs.wikipedia.org/wiki?curid=935992", "title": "Alexander Dale Oen", "text": "Alexander Dale Oen\n\nAlexander Dale Oen (Norská výslovnost:[ɑlɛk'sɑndər 'dɑ:lə 'u:ən]) (21. května 1985 – 30. dubna 2012) byl norský plavec a reprezentant. V Norsku soutěžil za kluby Vestkantsvømmerne (1995–2010) a Bærumsvømmerne (2011–2012). Jeho zlato z roku 2008 na mistrovství Evropy z něho učinilo prvního norského medailistu na významnějším mezinárodním závodu v dlouhém bazénu.\n30. dubna 2012 okolo 19:50 MST byl nalezen v bezvědomí v hotelové koupelně poté, co utrpěl infarkt, způsobený chronickou, neodhalenou koronární srdeční vadou, ojedinělým onemocněním pro člověka jeho věku a tělesné zdatnosti. Nalezl ho týmový kolega a byl po resuscitace převezen do Flagstatt Medical Center, kde byl v 21:00 MST prohlášen za mrtvého. V této době byl Dale Oen s norským plaveckým týmem na výcvikovém táboře ve Flagstaff (Arizona, USA).\n\nPrvní mezinárodní úspěch zaznamenal v roce 2005 sedmým místem na 100 m prsa na světovém mistrovství ve vodních sportech. Při mistrovství Evropy v krátkém bazénu v prosinci téhož roku zaplaval na 100 m prsa 59.05 s, což znamenalo čtvrté místo a nový norský rekord. Stal se prvním Norem, který zaplaval tuto vzdálenost pod 1 minutu. Při norském šampionátu v krátkém bazénu o dva měsíce později zlepšil tento čas na 58,81 s, což byl nejlepší světový výkon v roce 2006.\nV roce 2006 na mistrovství světa FINA v krátkém bazénu v Šanghaji získal bronzovou medaili na 100 m prsa za Olegem Lisogorem a Brentonem Rickardem. Stal se prvním Norem, který získal medaili na světovém šampionátu v plavání. O čtyři měsíce později v témže roce na ME 2006 získal stříbrnou medaili na 100 m prsa v novém skandinávském rekordu 1:00.63 ( v dlouhém bazénu).\nSvou první medaili v krátkém bazénu získal v roce 2006 na ME v krátkém bazénu v Helsinkách, a to bronz za dvěma Ukrajinci na 100 m prsa v novém osobním nejlepším čase 58.70 s. V roce 2007 při MS skončil druhý v rozplavbě v novém skandinávském rekordu 1:00.34 , v semifinále byl třetí, ale ve finále zaplaval čas nad 1:01.\nStejně tak zopakoval lepší výkon v semifinále než ve finále na ME v krátkém bazénu v roce 2007. Po čase 58.60 s, novém osobním rekordu a druhém nejrychlejším čase v semifinále zaplaval ve finále čas 58.81 s a skončil pátý, 0.24 s za zlatem. V roce 2008 však ovládl evropský šampionát. V rozplavbách zaplaval nejlepší čas 1:00.11 a zároveň svůj osobní rekord, byl nejrychlejší i v semifinále a ve finále zaplaval evropský rekord 59.76 s a o 0.02 s zvítězil před Huguesem Duboscqem , který si též zaplaval osobní rekord.\nNa letních olympijských hrách v roce 2008 získal pro Norsko první olympijskou medaili v plavání vůbec, a to stříbrnou v závodě na 100 m prsa. Na MS v Shangahi v roce 2011 zvítězil na 100 m prsa v čase 58.71 s, o 0.71 s před Fabio Scozzolim. To byla první norská zlatá medaile z mistrovství světa v plavání. Jeho vítězství získalo značný ohlas díky emoční odezvě na útoky v Oslu při vyhlašovacím ceremoniálu, ke kterým došlo několik dní předtím.\n\nNR = norský národní rekord\n\n2. srpna 2012 maďarský plavec Dániel Gyurta, který vyhrál 200 m prsa na letní olympiádě v Londýně, na počest přátelství s Oenem nabídl jeho rodině kopii zlaté medaile. Cameron van Burgh z Jihoafrické republiky, který vyhrál 100 m prsa v novém světovém rekordu, uvedl, že ho Oen nadchnul k plavání, byl jedním z jeho nejbližších přátel a největším soupeřem.\n"}
{"id": "935994", "url": "https://cs.wikipedia.org/wiki?curid=935994", "title": "Třída Bourrasque", "text": "Třída Bourrasque\n\nTřída Bourrasque byla třídou torpédoborců francouzského námořnictva postavených ve 20. letech 20. století. Třídu tvořilo celkem 12 jednotek. Vylepšenou verzí této třídy byly dvě jednotky polské třídy \"Wicher\" a tří jednotky jugoslávské třídy \"Beograd\".\n\nKýly dvanácti jednotek této třídy byly založeny v letech 1923–1924. Torpédoborce do služby vstoupily v letech 1926–1928.\n\nJednotky třídy \"Bourrasque\":\nVýzbroj tvořily čtyři 130mm kanóny umístěné v jednodělových věžích. Ty doplňoval jeden 75mm kanón a šest 550mm torpédometů. Výzbroj byla během služby upravována. Jediný 75mm kanón nahradily dva 37mm kanóny a dva 13,2mm kulomety. Pohonný systém tvořily dvě turbínová soustrojí a tři kotle. Lodní šrouby byly dva. Nejvyšší rychlost dosahovala 33 uzlů.\n"}
{"id": "935999", "url": "https://cs.wikipedia.org/wiki?curid=935999", "title": "Zlato na Espaňole", "text": "Zlato na Espaňole\n\nZlato na Espaňole (1961) je dobrodružný historický román pro mládež českého spisovatele Jiřího Hronka vyprávějící příběh španělského chlapce, který se tajně dostal na Kolumbovu loď \"Santa Maria\", přeplul s ní Atlantský oceán, dostal se na ostrov Espaňola (dnes Haiti), kde se stal svědkem střetnutí posádky s Indiány vyvolaný touhou Evropanů po zlatu. \n\nPříběh začíná roku 1492 ve španělském přístavním městě Palos de la Frontera a jeho hlavním hrdinou je chudý chlapec Pedro, kterému život ještě ke všemu ztrpčují zrzavé vlasy. Když se zjistí, že jeho společník, hrbáč Gibosito, obchoduje se svatými ostatky, které si sám vyrábí, uteče se ze strachu před inkvizicí schovat na jednu z lodí v přístavu. Shodu okolností je to \"Santa Maria\", vlajková loď admirála Kryštofa Kolumba na jeho cestě přes oceán do Indie. \n\nDalší část románu je věnována dramatické plavbě Kolumbových lodí \"Santa Maria\", Niña a Pinta a příhodám, které Pedro na palubě lodi prožívá. Brzy zjistí, že posádka výpravy je složena mimo jiné také ze zlodějů a vrahů, kterým byl za účast na výpravě prominut trest. Jeho přítelem se stane zloděj chleba Juan, znepřátelí si Luise Bartolomého Torrese, odsouzeného za vraždu. Rád ho nemá také Kolumbovo páže Pedro de Salcedo.\n\nNámořníci na lodi věří nejrůznějším pověrám o vodopádu na konci světa, o magnetové hoře, pohyblivých ostrovech a mořských příšerách, bouří se a chtějí se vrátit zpět. Kolumbus vzpouru zažehná slibem velké odměny tomu, kdo první uvidí zemi. Nespokojenost posádky ale opět vzroste a Kolumbus požádá ještě o tři dny, po kterých, pokud se neobjeví země, lodě otočí na zpáteční cestu. V této lhůtě se 12. října podaří výpravě objevit ostrov, který Kolumbus pojmenuje San Salvador (byl to jeden z bahamských ostrovů). Později Kolumbus objeví ještě Kubu a nakonec ostrov Espaňola (Haiti). V domnění, že jsou v Indii, snaží se členové výpravy všude najít zlato. O vánocích roku 1492 narazí \"Santa Maria\" na mělčinu a musí zde být zanechána, Může za to Pedro, který měl za úkol hlídat kormidlo, ale místo toho se popral s de Salcedem, který urazil památku jeho matky.\n\nV lednu roku 1493 se Kolumbus vydá na palubě Niňi zpět do Španělska. Protože místní indiánský náčelník Guakanagarí dovolí mořeplavcům založit na Espaňole osadu La Navidad, zůstane asi čtyřicet Španělů na ostrově. Pedro se však má do Španělska vrátit. Kolumbus chce sebou vzít na ukázku domorodce a zmocní se mimo jiné syna krále Guakangarího, který se jmenuje Kainó. Pedro mu dopomůže k útěku a oba doplavou zpět na Espaňolu.\n\nŠpanělé z osady La Navidad opravdu na Espaňole zlato objeví a jejich nenasytnost vede k řetězu konfliktů s Indiány, se kterými navíc jednají jako s otroky. V tomto boji se Pedro s Juanem postaví na stranu Indiánů. Kainó ukáže Španělům zlatou štolu, a když do ní Španělé vniknou, Indiáni je zavalí lavinou kamenů.\n"}
{"id": "936000", "url": "https://cs.wikipedia.org/wiki?curid=936000", "title": "Bike to Heaven", "text": "Bike to Heaven\n\nBike to Heaven (česky \"Kolo do nebe\") je pomník věnovaný propagátorovi městské cyklistiky Janu Bouchalovi, který nedáním přednosti na křižovatce způsobil vážnou dopravní nehodu, při které sám zemřel, a všem dalším cyklistům, kteří v Praze zemřeli při dopravních nehodách. Tvoří jej čtrnáct metrů vysoká pouliční lampa, na které je ve výšce vertikálně zavěšeno jízdní kolo mířící do nebe. Celý pomník je „postříbřený“ plátkovým palladiem a kolo i vršek lampy se za větru může otáčet. Pomník je umístěn na rušné pražské křižovatce ulice Dukelských hrdinů a nábřeží Kapitána Jaroše, v místě, kde byl Jan Bouchal v roce 2006 smrtelně zraněn při dopravní nehodě (kterou ovšem dle oficiálního vyšetřování Policie ČR sám způsobil) při střetu s automobilem. Autorem pomníku je sochař Krištof Kintera, pomník byl odhalen 9. září 2013, po sedmi letech příprav. Iniciován byl sdružením Auto*Mat a financován z veřejné sbírky vyhlášené tímto sdružením.\n\n6. ledna 2006 způsobil Jan Bouchal, spoluzakladatel sdružení Auto*Mat a ředitel sdružení Oživení, na křižovatce ulice Dukelských hrdinů a nábřeží Kapitána Jaroše při jízdě na kole dopravní nehodu, při které byl sražen a smrtelně zraněn projíždějícím automobilem.\n\nNa této dopravně vytížené křižovatce se kříží trasy tramvají, automobilů, chodců i cyklistů. Jde o jednu z nejnebezpečnějších křižovatek v Praze, kvůli častým dopravním nehodám byla dokonce nazývána „křižovatka smrti“. Právě aktivista Bouchal na nebezpečnost křižovatky upozorňoval a usiloval o její přestavbu. Křižovatka byla po dlouhé kritice Auto*Matu a dalších sdružení přestavěna během února a března 2012. Přibyly semafory pro cyklisty a došlo k celkovému zklidnění místa. O rekonstrukci křižovatky se zasadil i primátor Bohuslav Svoboda, který podpořil i vznik pomníku. S realizací pomníku, připravovanou hned od roku 2006, se čekalo, dokud neproběhne přestavba křižovatky – ta byla podle mluvčí Auto*Matu Terezy Vohryzkové větší prioritou než samotný pomník. „Měli jsme pocit, že nemá cenu sem dávat pomník, dokud se místo nepromění.“\n\nHned po Bouchalově pohřbu byl na místě nehody umístěn provizorní pomník, kolo přivázané k lampě. Na tomto pietním místě se často objevovaly zapálené svíčky. Rok po nehodě se Bouchalovi přátelé pokusili tento provizorní pomník vylepšit – sloup do výšky pěti metrů černozeleně natřeli a ve výšce čtyř metrů na něj zavěsili kolo. Akci však znemožnila policie kvůli obvinění z poškozování cizí věci. V dalších letech se pak na místě objevovalo přivázané bílé kolo. Tento druh pomníku se nazývá „ghost bike“, jde o tradici z USA. Bílá kola jsou na místa vážných či smrtelných nehod cyklistů umisťována členy cyklistických komunit.\n\nÚvahy na realizaci opravdového pomníku se objevily hned po Bouchalově smrti. Jeho přátelé a pozůstalí v průběhu roku 2006 vyhlásili neveřejnou uměleckou soutěž na pomník. Z šestnácti došlých návrhů postoupily do užšího výběru čtyři, které byly představeny veřejnosti 12. ledna 2007, v den prvního výročí Bouchalovy smrti. Šlo o návrhy Davida Černého, Krištofa Kintery, Markéty Poislové a Zdeňka Ruffera. Bouchalovi blízcí vybrali návrh Davida Černého, bronzový reliéf člověka sraženého z kola, umístěný přímo do vozovky. V podstatě by tak pomník na vozovce vytvořil retardér. Po letech dohadování s příslušnými úřady však nebyl Černého návrh povolen, muselo tak být od něj upuštěno a nakonec byl k realizaci vybrán koncept Krištofa Kintery. I ten však musel projít náročným a zdlouhavým procesem různých úředních povolení.\n\nV lednu 2013 Auto*Mat vyhlásil na pomník veřejnou sbírku. Během týdne bylo shromážděno 150 tisíc korun z potřebných 200 tisíc, příspěvek přislíbil i primátor Bohuslav Svoboda. Nakonec se vybralo 270 tisíc korun. Část materiálů i prací poskytlo zdarma několik firem, honoráře se zřekl i autor díla Kintera. Pomník v hodnotě přes milion korun vznikl bez finančního přispění města či státu, pouze díky dárcům, což je poměrně nezvyklé. Pochyby o nakládání s penězi ze sbírky vznesl článek na blogu D-FENS, Auto*Mat k tomu uvádí, že vyúčtování sbírky proběhne až v lednu 2014., v červenci 2015 ovšem vyúčtování pořád není doloženo a pochybnosti přetrvávají.\n\nPomník byl slavnostně odhalen 9. září 2013 v 18 hodin, události se účastnilo asi 200 lidí. Vzpomínkový večer pokračoval v prostoru Containall na Klárově, hudební složku tvořily Pohřební kapela a DJ Gadjo, na místě šlo také zakoupit oblečení s motivem \"Bike to Heaven\". Pomník měl být původně odhalen už na jaře, ale díky dlouhým mrazům, které pozdržely pokrývání sloupu palladiem, a díky administrativním zdržením zaviněným červnovými povodněmi, byl nakonec zvolen až zářijový termín. Práce na pomníku tak nakonec trvaly celý jeden rok. Pomník po odhalení přešel do majetku a správy Galerie hlavního města Prahy.\n\nKrištof Kintera pomník vytvořil z lampy veřejného osvětlení, což je pro něj typický materiál. Pomník tvoří čtrnáct metrů vysoká funkční pouliční lampa se čtyřmi reflektory, na sloup je ve výšce jedenácti metrů připevněné k nebi mířící jízdní kolo. Celý pomník je pokryt plátkovým palladiem, takže působí stříbřitým dojmem – jinak běžný uliční mobiliář má díky tomu působit jako jakýsi „městský šperk“. Jde o klasickou, byť velmi pracnou zlatnickou metodu. Výhoda palladia je, že na rozdíl od stříbra časem netmavne, a zachovává si stříbřitý lesk.\n\nPomník je kinetický – vršek lampy se v silnějším větru pomalu točí, stejně tak kolo se otáčí po větru kolem sloupu jako korouhev. Ve spodní části sloupu je jednoduchý nápis, upozorňující, komu je pomník věnovaný. Kolo, umístěné na pomníku, je celokovové; gumové části musely být vyjmuty a odlity, poté ještě „postříbřeny“ palladiem. Kintera původně zvažoval, že by na pomník použil přímo kolo Jana Bouchala, které měl k dispozici. Nakonec však místo příliš popisného Bouchalova kola použil úplně jiný, univerzálněji a nadčasověji působící model. Na výrobě pomníku s Kinterou spolupracovali Richard Wiesner, Anna Bürgermeisterová a Rastislav Juhás.\n\nSymbolika pomníku je podle Kintery záměrně jednoduchá a srozumitelná – kolo mířící do nebes. Sloup veřejného osvětlení si vybral Kintera proto, že je to na místě přirozeně stojící majestátní vertikála a navíc přímý němý svědek připomínané nehody. Zvolená podoba nemá podle autora působit zbytečně nápadně či pateticky, má jít o „signál k zamyšlení nad způsoby a bezpečností pohybu krajinou“. Dokumentarista Martin Mareček, člen poroty, která pomník vybírala, považuje za důležité, že Praha nezískala další truchlivý pomník, ale „jiskřivé gesto současného umění, na které jsme se společně složili“.\n\n\n"}
{"id": "936001", "url": "https://cs.wikipedia.org/wiki?curid=936001", "title": "Daniel Prévost (herec)", "text": "Daniel Prévost (herec)\n\nDaniel Prévost (* 20. října 1939 Garches, Hauts-de-Seine) je francouzský divadelní a filmový herec a humorista, držitel Césara.\n\nNarodil se v tehdejším francouzském departementu Seine-et-Oise. Studoval herectví v Paříži a už na škole získal první hereckou cenu. Na začátku kariéry se setkal s Michelem Serraultem a notně spolupracoval s Jeanem Yannem.\n\nV 70. letech 20. století se stal známým díky satirickému televiznímu pořadu \"Le petit rapporteur\" producenta Jacquesa Martina.\n\nBěhem své kariéry hrál v téměř 100 filmech, kromě jiného v dramatu \"Uranus\" z roku 1990, ve kterém přesvědčivě ztvárnil zákeřného, ale ne přesto zcela zkaženého komunistu Rocharda a za svůj výkon v tomto filmu byl o rok později nominován na Césara. Další nominace už skončila oceněním, a to za konverzační komedii \"Blbec k večeři\" režiséra Francise Vebera z roku 1998.\n\nJe otcem herců Sörena Prévosta, Erlinga Prévosta a Christopha Prévosta. V roce 2012 oznámil, že má kromě francouzského také alžírské občanství.\n\n\n"}
{"id": "936002", "url": "https://cs.wikipedia.org/wiki?curid=936002", "title": "Daniel Prévost", "text": "Daniel Prévost\n\nDaniel Prévost může být:\n\n"}
{"id": "936005", "url": "https://cs.wikipedia.org/wiki?curid=936005", "title": "North Terrace (Adelaide)", "text": "North Terrace (Adelaide)\n\nNorth Terrace (Severní terasa) ve městě Adelaide, je jednou ze čtyř teras, které navazují na centrálně umístěnou obchodní a rezidenční čtvrť v Adelaide, hlavním městě Jižní Austrálie. Jsou situovány ve směru východ-západ, podél severního okraje \"čtvereční míle\". North Terrace je často popisována jako bulvár, kulturní tepna města Adelaide, a to s sebou nese vysoké nároky na funkční a symbolickou reprezentaci města v této oblasti. Celá ulice je 2,5 km dlouhá a je lemována řadou mimořádných kulturních, občanských, vzdělávacích, historicky, sportovně a volnočasově významných objektů a obchodních institucí jedinečných v celé Austrálii. \n\nTeoreticky, je severní strana North Terrace součástí parků města Adelaide. Nicméně, velký prostor mezi North Terrace a řekou Torrens je místem, kde leží kulturních instituce a další veřejné budovy.\n\nRevitalizaci oblasti zahájeno v roce 2000 a dokončenou v roce 2006 naplánoval a vedl urbanistický tým Taylor Cullity Lethlean s firmou Peter Elliott Architecture + Urban Design a James Hayter and Associates. Úpravy se zúčastnil , spisovatel a umělec Paul Carter. Úprava zahrnovala oblast, která se rozprostírá od Kintore Avenue na západě po Pulteney Street na východě a zahrnuje severní a jižní strany ulice, včetně Státní knihovny a muzea South Australian Museum forecourts. Projekt je největším urbanistickým zásahem, vedeným zahradním architektem, v jižní Austrálii v posledních letech. \n\nÚprava zahrnuje systém promyšlených a sladěných zásahů do vzhledu, které v souhrnu mění charakter celé oblasti. Rozpočet úpravy činil 14 milionů dolarů, prostředky nevyužité k stavbě (neprostavěné naplánované výdaje) byly použity pro dovybavení oblasti mobiliářem. Kvalitou použitých materiálů a zpracováním projektu se úprava úspěšně snažila jít příkladem pro ostatní veřejné prostory v Adelaide. Tento závazek ke kvalitě byla vyjádřen již v zadání práce plně provedené zahradním architektem.\n\nNa zahradní tradice občanské společnosti, navazuje nová úprava výsadbou záhonů, vodními prvky a posezením sestupně směrem k řece. Oblast přerušují lineárně uspořádané úpravy dlážděných zón vkládaných rytmicky od severu k jihu, což přerušuje přímé a jednotvárné východozápadní vedení ulice. Úprava je určena především pro povzbuzení pozornosti chodců. Voda, vzácný a atraktivní zdroj v Austrálii, se nachází v řadě bazénů a fontán. Úprava kombinuje čisté hladké pravoúhlé linie se symetrií a rytmickým opakováním vzoru. Je využito spíše pestrosti struktur než barev.\n\nCílem bylo zatraktivnit reprezentativní oblast a kulturní centrum města, přilákat více lidí na North Terrace, vytvářet i ekonomické a společenské příležitosti a zlepšit tak přínos místní komunitě i návštěvníkům. Významným záměrem bylo použít vysoce odolné materiály a vytvořit flexibilní víceúčelové prostory, maximalizovat životnost a použitelnost celku a minimalizovat potřebu častých rekonstrukcí.\n\nKlíčové cíle řešené projektem:\n\nV rámci úpravy je dešťová voda z okapů zachytávána, filtrována, ukládána a opětovné použita v rámci systému, čímž je ušetřeno půl milionu litrů vody ročně. Veškeré použité dřevo bylo recyklováno, čímž se zabránilo použití jakéhokoli dřeva z deštného pralesa nebo australského tvrdého dřeva.\n\nProjekt a provedení získalo v roce 2006 \"South Australian Case Earth Award – Construction Excellence Category 2\" pro první etapu revitalizace \"North Terrace Redevelopment\".\n\n"}
{"id": "936007", "url": "https://cs.wikipedia.org/wiki?curid=936007", "title": "Pavel Petřikov starší", "text": "Pavel Petřikov starší\n\nPavel Petřikov (Petříkov) starší (* 1. července 1959 Slaný, Československo) je bývalý československý a český zápasník–judista, medailista z mistrovství světa a Evropy a trojnásobný účastník letních olympijských her.\n\nS judem začínal v Kralupech nad Vltavou pod vedením Jana Maršálka. Později přestoupil do Prahy na Folimanku do klubu Vysokých škol Praha (dnešní USK). Na vojnu narukoval do Banské Bystrice, kde se armádním sportovním centru Dukly připravoval do roku 1988. V československé reprezentaci se prosadil v nejlehčí superlehké váze do 60 kg v olympijském roce 1980 a výbornými výkony si řekl o nominaci na olympijské hry v Moskvě. Ve čtvrtfinále nestačil na Francouze Thierry Reye. Francouz ho však postupem do finále vytáhl do oprav, ve kterých se probojoval do souboje o třetí místo proti domácímu Sovětu Arambiji Jemižovi a obsadil páté místo. Na tento úspěch navázal v roce 1981 medailovými zisky z velkých sportovních akcí mistrovství Evropy a světa. O účast na olympijských hrách v Los Angeles v roce 1984 ho však připravil bojkot zemí východního bloku. Od roku 1987 přešel do vyšší pololehké váhy do 65 kg, ve které se kvalifikoval na olympijské hry v Soulu. Po výborném taktickém výkonu v prvních kolech ve čtvrtfinále nestačil na Maďara Tamáse Bujkó a Maďarovou prohrou v semifinále přišel o možnost startu v opravách. Od roku 1989 působil jako aktivní judista a trenér v nově vzniklém tréninkovém centru v Hradci Králové zaměřené na ženské vrcholové judo. V roce 1992 se kvalifikoval na olympijské hry v Barceloně. Po výborném taktickém výkonu ve druhém kole proti ruskému favoritovi Sergeji Kosmyninovi nestačil v dalším kole na maďarské judo reprezentované Józsefem Csákem. Vzápětí ukončil sportovní kariéru.\n\nPo skončení sportovní kariéry pracoval jako instruktor a vedoucí vrcholového sportovního centra v Hradci Králové. Několik let působil jak šéftrenér české ženské reprezentace. K judu přivedl svého syna Pavla, který navázal na jeho úspěšnou sportovní kariéru.\n\nV pořadu olympijský magazín České televize uvedl, že se narodil jako Pavel Petříkov. Jako Petříkov je uvedený v rodném listě, ale tehdejší úřady mu vydaly občanský průkaz s krátkým Petřikov.\n\n\n"}
{"id": "936008", "url": "https://cs.wikipedia.org/wiki?curid=936008", "title": "Římskokatolická farnost Jevišovka", "text": "Římskokatolická farnost Jevišovka\n\nŘímskokatolická farnost Jevišovka je územní společenství římských katolíků s farním kostelem svaté Kunhuty v obci Jevišovka v děkanátu Mikulov.\n\nFara se v Jevišovce připomíná poprvé k roku 1510. Za česko-uherských válek na konci patnáctého století ves zpustla a byla osazena v první polovině 16. století Charváty. Na sklonku 16. století byla obsazena nekatolickým kazatelem, po bělohorské porážce na počátku třicetileté války však byla ves přivedena zpět ke katolické víře. Ke zdejší farnosti patřila do roku 1790 obec Dobré Pole a do roku 1837 i Nový Přerov. Původní gotický kostel sv. Kunhuty byl v roce 1836 renovován a v letech 1929 – 1932 zásadně přestavěn.\nAdministrátorem excurrendo je od 1. srpna 2009 R. D. Mgr. Jiří Komárek.\n\nDnem vzájemných modliteb farností za bohoslovce a bohoslovců za farnosti brněnské diecéze je 22. březen. Adorační den připadá na nejbližší neděli po 23. březnu.\n\nVe farnosti se pravidelně pořádá tříkrálová sbírka. V roce 2015 se při ní vybralo 12 691 korun.Při sbírce v roce 2016 činil výtěžek 12 717 korun.\n\n"}
{"id": "936012", "url": "https://cs.wikipedia.org/wiki?curid=936012", "title": "Pavel Petřikov", "text": "Pavel Petřikov\n\nJméno a příjmení Pavel Petřikov se může vztahovat k následujícím osobnostem:\n\n"}
{"id": "936013", "url": "https://cs.wikipedia.org/wiki?curid=936013", "title": "Památník Sovětské armádě v Sofii", "text": "Památník Sovětské armádě v Sofii\n\nPamátník Sovětské armádě () stojí v Sofii na Bulváru Cara Osvoboditele nedaleko Orlovova mostu a Sofijské univerzity. Oblíbené místo, kde se shromažďuje mládež, je obklopeno rozsáhlým parkem. Památník představuje vojáka sovětské armády provázeného ženou s dítětem na rukou a dělníkem. Sochy stojí na piedestalu vysokém 37 m. Ústřední pomník doplněný dalšími plastikami byl postaven v roce 1954.\n\nNeznámí umělci 17. června 2011 přemalovali vojáky Sovětské armády do podoby amerických komiksových postav: Superman, Joker, Robin, Captain America, Ronald McDonald, Santa Claus, Wolverine, The Mask a Wonder Woman. A přidali nápis „В крак с времето“ (česky: V souladu s dobou). Pomník byl očištěn v pozdních hodinách 20. června 2011.\nUdálost byla zachycena v krátkém filmu \"In Step With The Time\" režírovaném Antonem Partalevem, který obsahuje i rozhovory s anonymními tvůrci. Dokument získal na filmovém festivalu \"2013 IN OUT FESTIVAL\" v Polsku druhou cenu.\nPamátník se opět stal základem pro umělecké vyjádření 10. února 2012, kdy tváře vojáků skryly masky Guye Fawkese. Jejich fotografie oblétla Bulharsko a byla pozvánkou na anti-ACTA protesty, které proběhly 11. února 2012.\n\nV srpnu 2012 byl pomník opatřen maskami členek skupiny Pussy Riot na protest proti jejich uvěznění. \n\nV den památky obětem komunismu 1. února 2013 byly tři postavy přemalovány barvami bulharské vlajky bílou, červenou a zelenou.\n\nK výročí invaze vojsk Varšavské smlouvy do Československa přemaloval neznámý umělec 21. srpna 2013 památník růžovou barvou a doplnil jej nápisy: „Bulharsko se omlouvá“ a „България се извинява!!!“.\nPamátník byl znovu pomalován 23. února 2014, neznámý umělec tentokrát zvolil ukrajinské národní barvy a přidal nápisy „Cлава Україні“. Další nápis byl doplněn 2. března: (Ruce pryč od Ukrajiny).\n\n"}
{"id": "936022", "url": "https://cs.wikipedia.org/wiki?curid=936022", "title": "Krucifer", "text": "Krucifer\n\nKrucifer (řidčeji crucifer) nebo také kruciferář je ministrant, který v liturgickém průvodu nese procesní kříž. Jde přitom v jeho čele, před ním může jít pouze navikulář s loďkou a turiferář s kadidelnicí (například při vstupním průvodu), vlevo a vpravo od krucifera jde ceroferář. Do liturgické reformy provedené po druhém vatikánském koncilu zastával funkci krucifera podjáhen.\n"}
