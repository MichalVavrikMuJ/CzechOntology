{"id": "816097", "url": "https://cs.wikipedia.org/wiki?curid=816097", "title": "Viola Pálová", "text": "Viola Pálová\n\nViola Pálová (* 18. dubna 1955) byla československá bezpartijní politička ze Slovenska, maďarské národnosti, a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako dojička. Ve volbách roku 1986 zasedla do slovenské části Sněmovny národů (volební obvod č. 97 – Šaľa, Západoslovenský kraj). Ve Federálním shromáždění setrvala do ledna 1990, kdy její poslanecký mandát zanikl v rámci procesu kooptací do Federálního shromáždění po sametové revoluci.\n\n"}
{"id": "816099", "url": "https://cs.wikipedia.org/wiki?curid=816099", "title": "Ján Pampúch", "text": "Ján Pampúch\n\nJán Pampúch (* 25. února 1942) byl slovenský a československý politik za Stranu slobody a poslanec Sněmovny národů Federálního shromáždění za normalizace.\n\nK roku 1986 se profesně uvádí jako tajemník Krajského výboru Strany slobody. Na 1. sjezdu Strany slobody v únoru 1988 byl zvolen jejím ústředním tajemníkem.\n\nVe volbách roku 1986 zasedl do slovenské části Sněmovny národů (volební obvod č. 123 - Veľký Krtíš, Středoslovenský kraj). Ve Federálním shromáždění setrval do ledna 1990, kdy jeho poslanecký mandát zanikl v rámci procesu kooptací do Federálního shromáždění po sametové revoluci.\n\nVe Straně slobody se angažoval i krátce po sametové revoluci.\n\n"}
{"id": "816100", "url": "https://cs.wikipedia.org/wiki?curid=816100", "title": "Domašín (Malá Fatra)", "text": "Domašín (Malá Fatra)\n\nDomašín (575 metrů nad mořem) je lesnatá vyvýšenina v nejsevernějším výběžku slovenského pohoří\nLúčanská Fatra v Malé Fatře v okrese Žilina. Řeka Váh zde svým tokem\nve Strečenském průsmyku vytváří Domašínský meandr.\n\nVrch nápadně vybíhá z masivu Lúčanské Malé Fatry a přehrazuje tak tok Váhu, který jej ze severu obtéká a vytváří tak mohutný meandr. Z vrcholu kopce není žádný výhled. V lokalitě se nachází vícero chat.\n\nNa úpatí vrchu prochází dva důležité dopravní tahy, jednak E50 v trase silnice I. třídy 18 (I/18), propojující krajské město Žilinu v Žilinské kotlině s městem Martin v Turčianské kotlině. Kromě toho pod vrchem také vede tunelem hlavní dvoukolejná železniční trať Žilina – Košice.\nNa vrchol nevede žádná turistická značka a přístup je sem možný jen po lesní cestě.\n\n"}
{"id": "816102", "url": "https://cs.wikipedia.org/wiki?curid=816102", "title": "Karol Parkanský", "text": "Karol Parkanský\n\nKarol Parkanský (* 31. srpna 1953) byl československý politik Komunistické strany Slovenska ze Slovenska, maďarské národnosti, a poslanec Sněmovny národů Federálního shromáždění za normalizace.\n\nK roku 1986 se profesně uvádí jako vedoucí technických služeb JZD.\n\nVe volbách roku 1986 zasedl za KSS do slovenské části Sněmovny národů (volební obvod č. 95 – Dvory nad Žitavou, Západoslovenský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "816103", "url": "https://cs.wikipedia.org/wiki?curid=816103", "title": "Populační exploze", "text": "Populační exploze\n\nPopulační exploze je ta část demografického přechodu (demografické revoluce), ve které dochází k velice rychlému, až skokovému, nárůstu populace v daném regionu. Je způsobena transferem inovací z okolního světa a změnou sociálně-ekonomických podmínek. Základní charakteristikou je zachování vysoké porodnosti (natality) při rychlém poklesu úmrtnosti (mortality). Snížení úmrtnosti je zpravidla způsobeno zlepšením životních podmínek obyvatel a modernizací zdravotnictví (především v rozvojových regionech). Vysoká porodnost je pak zpravidla způsobena přetrvávajícími zvyky obyvatelstva a k jejímu snižování tak dochází zpravidla až po výměně jedné či dvou generací (20 až 40 let) od snížení úmrtnosti. Během této doby výrazně vzroste počet obyvatel v daném regionu.\n\n"}
{"id": "816104", "url": "https://cs.wikipedia.org/wiki?curid=816104", "title": "Dušan Passia", "text": "Dušan Passia\n\nDušan Passia, též Dušan Pasia (* 3. června 1954), byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1986 se profesně uvádí jako frézař.\n\nVe volbách roku 1986 zasedl za KSS do slovenské části Sněmovny národů (volební obvod č. 138 - Bardejov, Východoslovenský kraj). Ve Federálním shromáždění setrval do ledna 1990, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "816107", "url": "https://cs.wikipedia.org/wiki?curid=816107", "title": "Miloš Peklo", "text": "Miloš Peklo\n\nMiloš Peklo (* 25. února 1935) byl český a československý politik a bezpartijní poslanec Sněmovny národů Federálního shromáždění za normalizace.\n\nK roku 1986 se profesně uvádí jako dělník.\n\nVe volbách roku 1986 zasedl do české části Sněmovny národů (volební obvod č. 37 - Teplice, Severočeský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "816110", "url": "https://cs.wikipedia.org/wiki?curid=816110", "title": "Džizja", "text": "Džizja\n\nDžizja ( ) je daň z hlavy v islámských zemích vybíraná od nemuslimského (poraženého) obyvatelstva, tedy především křesťanského a židovského, tzv. \"dhimmí\". Musel ji platit každý nemuslimský dospělý muž, žijící na území, které se dostalo pod nadvládu muslimů. Má oporu v samotném Koránu (9:29 - \"Bojujte proti těm, kdož nevěří v Boha a v den poslední a nezakazují to, co zakázal Bůh a Jeho posel, a kteří neuctívají náboženství pravdy, z těch, kterým se dostalo Písma dokud nedají poplatek přímo vlastní rukou, jsouce poníženi.\"). Neměla být naopak vybírána od žen, dětí, starých lidí, nemocných, chudých a mnichů. Praxe však byla mnohdy odlišná. Historička Bat Ye'or popisuje vybírání džizji v Egyptě v 8. století:\n\nPaul Fregosi popisuje muslimský přístup: \"Křesťanství, ať už bylo jako náboženský celek uvnitř Osmanské říše chráněno, nebo mimo jeho hranice napadáno, bylo v první řadě a především dojnou krávou. Co se týče slušnosti, musela být džizja placena veřejně během bizarního a ponižujícího obřadu, při němž muslimský výběrčí daní udeřil \"dhimmí\" do hlavy nebo zadní části krku. Tento násilný rituál symbolizoval podrobenost \"dhimmí\". Vykladač Koránu z 12. století Zamachšárí nařizoval, že by džizja měla být vybírána se \"znevážením a ponížením\".\n\nPodle Bat Ye'or toto provádění úderů \"přežilo beze změn až do úsvitu 19. století, bylo rituálně prováděno v arabsko-muslimských zemích jako Jemen nebo Maroko, kde i nadále vymáhali od židů daň podle Koránu.\"\n\nDále říká, že byla \"daň z hlavy vymáhána mučením, výběrčí daní pro sebe požadovali dárky; vdovy a sirotci byli olupování\".\n\nS džizjou často souviselo i otroctví. Evropský cestovatel 17. století Jean-Bapiste Tavernier zjistil:\n\n"}
{"id": "816111", "url": "https://cs.wikipedia.org/wiki?curid=816111", "title": "Třída Midway", "text": "Třída Midway\n\nTřída \"Midway\" byla lodní třída letadlových lodí Námořnictva Spojených států. V letech 1945–1947 byly do služby zařazeny tři jednotky této třídy. Šlo o jedny z nejdéle sloužících letadlových lodí USA, první z nich, USS \"Midway\", byla zařazena do služby v roce 1945 a zúčastnila se ještě války v Zálivu v roce 1991.\n\nPůvodně byla plánována stavba šesti jednotek této třídy, ale nakonec byly postaveny pouze tři. Na jejich stavbě se podílely americké loděnice Newport News Shipbuilding v Newport News ve státě Virginia a New York Navy Yard v New Yorku. Stavba dalších tří letadlových lodí byla zrušena před založením kýlu. Jednotka CV-44 byla zrušena 11. ledna 1943, zbylé dvě, CVB-56 a CVB-57, shodně 28. března 1945.\n\nJednotky třídy \"Midway\":\n\n"}
{"id": "816113", "url": "https://cs.wikipedia.org/wiki?curid=816113", "title": "Kanton Beuzeville", "text": "Kanton Beuzeville\n\nKanton Beuzeville (fr. \"Canton de Beuzeville\") je francouzský kanton v departementu Eure v regionu Horní Normandie. Skládá se ze 16 obcí.\n\n"}
{"id": "816115", "url": "https://cs.wikipedia.org/wiki?curid=816115", "title": "Gustav Pilch", "text": "Gustav Pilch\n\nGustav Pilch (* 7. října 1951) je český podnikatel a komunální politik za KSČM v Třinci, bývalý československý politik Komunistické strany Československa a poslanec Sněmovny národů Federálního shromáždění na konci normalizace.\n\nPo volbách roku 1986 zasedl za KSČ do české části Sněmovny národů (volební obvod č. 66 – Třinec, Severomoravský kraj). Křeslo nabyl až dodatečně v červnu 1989 po doplňovacích volbách do FS, které probíhaly v několika uvolněných obvodech v dubnu 1989, a to poprvé během komunistické vlády v systému, kdy o jedno poslanecké křeslo soutěžilo v některých obvodech (včetně tohoto) vícero kandidátů. Šlo o projev mírných politických změn, které přinesla perestrojka. Profesně se uvádí jako předseda JZD Obránců míru Třinec\".\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nPozději se angažoval v komunální politice. V komunálních volbách roku 2002 a komunálních volbách roku 2006 neúspěšně kandidoval do zastupitelstva Třince. Uváděn je tehdy jako předseda představenstva. Šlo o představenstvo zemědělské společnosti \"Agricoop\". Byl zastáncem projektu výstavby velkokapacitního kravína v Oldřichovicích, proti čemuž ovšem místní obyvatelé protestovali. V letech 2004-2006 nastoupil do zastupitelstva jako náhradník za Libuši Čarvašovou a opět se tu jako náhradník objevil v roce 2008 poté, co tragicky zemřel dosavadní zastupitel Jaromír Procházka. Úspěšně byl řádně zvolen do městské samosprávy v komunálních volbách roku 2010 a 2014. V databázi komunálních politiků uváděn jako bez politické příslušnosti, v jiném přehledu jako člen klubu KSČM.\n\nVe volbách do Senátu PČR v roce 2016 kandidoval jako nestraník za KSČM v obvodu č. 73 – Frýdek-Místek. Se ziskem 4,85 % hlasů skončil na 5. místě a do druhého kola nepostoupil.\n\n"}
{"id": "816116", "url": "https://cs.wikipedia.org/wiki?curid=816116", "title": "Medvědí bouda", "text": "Medvědí bouda\n\nMedvědí bouda (pův. německy \"Bärengrund Baude\") je soukromý hotel v Krkonoších. Nachází se v Krkonošském národním parku asi 3 kilometry severoseverozápadně od Špindlerova Mlýna v nadmořské výšce 1 059 m n. m. Z hlediska územního členění leží Medvědí bouda v Královéhradeckém kraji, okres Trutnov, na katastrálním území Bedřichov.\n\nNa Medvědí boudu se lze dost po cyklostezce č. 15, po turistické modré z Davidových bud a Špindlerovky, po turistické žluté z Brádlerových bud nebo po zelené od Dívčích lávek či od Labské boudy.\n"}
{"id": "816120", "url": "https://cs.wikipedia.org/wiki?curid=816120", "title": "Seznam přezdívek pražských staveb", "text": "Seznam přezdívek pražských staveb\n\nMezi přezdívky pražských staveb patří:\n\n\n\n\n"}
{"id": "816122", "url": "https://cs.wikipedia.org/wiki?curid=816122", "title": "Vladimir Prelog", "text": "Vladimir Prelog\n\nVladimir Prelog (23. července 1906 Sarajevo – 7. ledna 1998 Curych) byl chorvatský organický chemik a držitel Nobelovy ceny za chemii. Prelog žil a působil v Praze, Záhřebu a v Curychu.\n\nPrelog získal v roce 1975 společně s J. W. Cornforthem Nobelovu cenu za chemii za svůj výzkum stereochemie organických molekul a reakcí.\n\nBylo podle něj pojmenováno Cahn-Ingold-Prelogovo pravidlo určování priority substituentů. Byl držitelem mnoha čestných doktorátů (univerzity v Záhřebu, Paříži a Liverpoolu), členem mnoha učených společností a akademií věd, jako například Francouzské akademie věd, Národní akademie věd Spojených států amerických, Ruské akademie věd, American Academy of Arts and Sciences, Německé akademie věd Leopoldina či Královská společnost. V roce 1966 mu byla udělena Hanušova medaile.\n\nPohřben je na záhřebském hřbitově Mirogoj.\n\n"}
{"id": "816125", "url": "https://cs.wikipedia.org/wiki?curid=816125", "title": "Vlajka prezidenta Podněsterské moldavské republiky", "text": "Vlajka prezidenta Podněsterské moldavské republiky\n\nVlajka prezidenta Podněsterské moldavské republiky (moldavsky: \"Драпелул прешединтелуй ал Републичий Молдовенешть Нистрене\", rusky: \"Штандарт президента Приднестровской Молдавской Республики\") je symbol funkce prezidenta a jeden ze státních symbolů mezinárodně neuznaného Podněstří.\n\nVlajku tvoří červený čtvercový list, na jehož podélné ose je umístrěn zelený pruh o šíři čtvrtiny strany listu. Ve středu vlajky se nachází státní znak Podněstří. Okraj po celé délce lemují zlaté třásně. Na žerdi je v kovové destičce vyryto celé jméno prezidenta, žerď zakončuje kovový zkřížený srp a kladivo a nad nimi pěticípá hvězda.\n\nOriginál standarty je uložen v kanceláři prezidenta v Tiraspolu. Duplikát se vyvěšuje po dobu přítomnosti prezidenta na jeho tiraspolském sídle nebo na jiných státních rezidencích. \n"}
{"id": "816128", "url": "https://cs.wikipedia.org/wiki?curid=816128", "title": "Viliam Vanák", "text": "Viliam Vanák\n\nViliam Vanák (6. srpna 1915 Prešporok (dnes Bratislava) – 18. dubna 2001 tamtéž) byl slovenský fotbalový obránce.\n\nV československé a slovenské lize hrál za SK Slezská Ostrava, ŠK Bratislava a OAP Bratislava. Za slovenskou reprezentaci nastoupil ve 12 utkáních.\n\n"}
{"id": "816130", "url": "https://cs.wikipedia.org/wiki?curid=816130", "title": "Kanton Saint-Georges-du-Vièvre", "text": "Kanton Saint-Georges-du-Vièvre\n\nKanton Kanton Saint-Georges-du-Vièvre (fr. \"Canton de Kanton Saint-Georges-du-Vièvre\") je francouzský kanton v departementu Eure v regionu Horní Normandie. Skládá se ze 14 obcí.\n\n"}
{"id": "816131", "url": "https://cs.wikipedia.org/wiki?curid=816131", "title": "Róbert Tomaschek", "text": "Róbert Tomaschek\n\nRóbert Tomaschek (* 25. srpna 1972) je bývalý slovenský fotbalový záložník a reprezentant. Ve své kariéře hrál za 3 kluby: FC Nitra, ŠK Slovan Bratislava a skotský Heart of Midlothian.\n\nHrál za FC Nitra, ŠK Slovan Bratislava a Heart of Midlothian FC. V evropských pohárech nastoupil v 10 utkáních a dal 1 gól. Kariéru ukončil ve 30 letech po zranění.\n\nTomaschek debutoval v A-týmu Slovenska 2. února 1994 na turnaji v Dubaji (Spojené arabské emiráty) proti domácí reprezentaci SAE (výhra 1:0). Celkem odehrál v letech 1994-2001 za národní tým 52 zápasů a vstřelil 4 góly.\n\nGóly Róberta Tomascheka za A-mužstvo Slovenska\n"}
{"id": "816133", "url": "https://cs.wikipedia.org/wiki?curid=816133", "title": "Detektiv Conan", "text": "Detektiv Conan\n\nDetektiv Conan ( 名探偵コナン, \"Meitantei Konan\", doslovně \"Slavný detektiv Conan\", oficiálně překládán do angličtiny jako Detective Conan), je japonská detektivní manga, kterou píše a kreslí Góšó Aojama. Toto manga vychází v japonském časopise \"Šúkan šónen Sunday\" nakladatelství Šógakukan od 2. února 1994. Na základě předlohy se pak od roku 1996 začal vysílat stejnojmenný anime seriál, jenž se vysílá dodnes.\n\nV USA se televizní seriál i manga nazývají \"Case Closed\", a to kvůli sporům o legálním používání názvu \"Detective Conan\" v USA. V Česku bylo odvysíláno asi 80 dílů stanicí Animax.\n\nPříběh se opírá o dobrodružství mladého nadaného detektiva, Šin'ičiho Kudóa, který byl zmenšen poté, co ho tajemná organizace donutila vypít neznámou drogu.\n"}
{"id": "816136", "url": "https://cs.wikipedia.org/wiki?curid=816136", "title": "Štefan Rusnák", "text": "Štefan Rusnák\n\nŠtefan Rusnák (*7. srpna 1971 Trstená) je bývalý slovenský fotbalový útočník.\n\nHrál za FK Dukla Banská Bystrica, SK Slavia Praha, Bohemians Praha, ŠK Slovan Bratislava, 1. FC Košice, BV Cloppenburg, VfB Oldenburg, MŠK Žilina a ŽP Šport Podbrezová. Záveř své hráčske kariéry dohrál na předměstí Banské Bystrice, v ŠK Kremnička. V evropských pohárech nastoupil v 9 utkáních a dal 1 gól. Za slovenskou reprezentaci nastoupil v 52 utkáních a dal 4 góly.\n\n3. října 1993 v dresu Slavie Praha vstřelil krásný gól „nůžkami“ proti Chebu. Tato branka se dostala v roce 2013 do nominace o nejkrásnější gól české ligy.\n\n"}
{"id": "816147", "url": "https://cs.wikipedia.org/wiki?curid=816147", "title": "Kanton Bernay-Ouest", "text": "Kanton Bernay-Ouest\n\nKanton Bernay-Ouest (fr. \"Canton de Bernay-Ouest\") je francouzský kanton v departementu Eure v regionu Horní Normandie. Skládá se z 9 obcí.\n\n"}
{"id": "816152", "url": "https://cs.wikipedia.org/wiki?curid=816152", "title": "Seersucker", "text": "Seersucker\n\nSeersucker je obchodní označení pro lehkou tkaninu se zvrásněnými pruhy nebo kostkami. \n\nOznačení seersucker se dříve používalo pro bavlněnou tkaninu se střídavě světlemodrými a bílými pruhy. \n\nV současné době se za „pravý“ seersucker považuje bavlnářská nebo lnářská tkanina v plátnové vazbě vyrobená ze dvou osnov z rozdílným napětím nití, kterým vzniká určitý plastický efekt ve zboží.\n\nPodobný efekt se dá dosáhnout \n\nPodle některých odborníků (např. \"Kießling\") se seersucker zhotovuje také jako pletenina (viz také příklady z čínské a turecké produkce). \n\nTkanina je porézní, vzdušná, dá se snadno udržovat (nemusí se vždy žehlit), má však drsný povrch, který je mnohým uživatelům nepříjemný.\n\nPoužití: košile , halenky, šaty, saka, ložní povlaky \nVýraz seersucker pochází pravděpodobně z perštiny (\"šir o šekar\" = mléko a cukr). \n\nPočátky výroby tkaniny nejsou známé. Britští koloniální úředníci nosili v horkých krajích s oblibou košile a obleky ze seersuckru, protože byly vzdušné a praktické. V 19. století je přinesli do Evropy i do USA a později se z něj začaly zhotovovat také ložní povlaky.\n\nV roce 1996 zavedli v americkém senátu jako upomínku na (dříve) tradiční oděv v jižních státech USA \"„Seersucker Thursday“.\" Každoročně třetí čtvrtek v červnu se dostavili politici do senátu v oblecích a kostýmech ze seersuckeru (viz \"snímek vpravo dole\"). V roce 2012 se však \"seersuckerový čtvrtek\" nekonal. \n"}
{"id": "816153", "url": "https://cs.wikipedia.org/wiki?curid=816153", "title": "Podčlověk", "text": "Podčlověk\n\nPodčlověk () je pojem používaný nacistickými rasovými ideology a označující „níže postavené osoby“, převážně Židy a Romy, pro údajnou „degenerativní náturu“ jejich etnik a příslušníky „východní masy“, především některé Slovany, zejména východní Slovany, jakožto údajné míšence eurasijské geneze.\n\nNacisté však tvrdili, že například severní Rusové měli skandinávské rysy, jako jsou světlé vlasy a světlá barva očí, a proto byli rasově vhodní k zařazení do „Herrenrasse“ („panské rasy“). Nacisté také uvažovali o určitém procentu mladých Slovanů (Poláci, Češi, Ukrajinci a Bělorusové), kteří by mohli být vhodní pro germanizaci. Obávali se však, že například Poláci byli příliš vlastenečtí a germanizaci by se bránili. Jejich úvahy proto vyústily v tzv. Generalplan Ost, podle kterého měli být všichni Slované ze střední Evropy nacistickým Německem vykázáni z evropského kontinentu. Nakonec však nacističtí Němci rozhodli Poláky vyhladit, stejně jako většinu Slovanů, kteří byli spolu s Romy a Židy označeni jako „Untermenschen” – nebezpeční pro Germány zastupující nadřazenou „panskou rasu“.\n\nAčkoli se myslelo, že byl termín Untermensch („podřadný člověk“) poprvé použit samotnými nacisty, v tomto smyslu ho využil americký spisovatel Lothrop Stoddard v názvu jeho pamfletu z roku 1922 \"\". Pojem byl později osvojený nacisty z německé verze této knihy \"Der Kulturumsturz: Die Drohung des Untermenschen\" (1925).\n\nNěmecké slovo „Untermensch“ bylo použito už dříve (ne v rasovém smyslu). Objevilo se například v románu Theodora Fontana \"Der Stechlin\" z roku 1899. Většina spisovatelů, kteří využijí tento pojem, si neklade otázku, kdy a jak se toto slovo objevilo v německém jazyce. Alfred Rosenberg byl vedoucí nacista, který připisoval myšlenku východoevropského „podřadného člověka“ Stoddardovi. Ve své práci \"Der Mythus des 20. Jahrhunderts\" (1930) týkající se ruských komunistů napsal, že „je to druh člověka, který Lothrop Stoddart nazval Untermensch [podřadný člověk]“. Cituje Stoddarda: \"„Untermensch – člověk, který je pod kritérii způsobilosti a adaptability zavedenými společenským řádem, ve kterém žije.“\"\n\nJe však možné, že Stoddard tento termín zavedl jako protipól k Nietzscheho pojmu „Übermensch“ („nadčlověk“). Stoddard to neříká tak přímo, ale kriticky odkazuje na myšlenku „nadčlověka“ na konci knihy (s. 262). Slovní hříčky s Nietzscheho termínem jsou opakovaně používány již v 19. století. Německý jazyk může kombinovat předpony a kořeny s cílem vytvářet nová slova, proto byl tento vývoj celkem logický. Například německý autor Theodor Fontane porovnává slovní pár Übermensch/Untermensch ve svém románu \"Der Stechlin\" v kapitole 33. Ve skutečnosti i sám Nietzsche použil „Untermensch“ v protikladu s „Übermensch“ nejméně jednou v \"Die fröhliche Wissenschaft\" (1882), ale udělal to ve zmínce o „pololidských tvorech“ v mytologii (trpaslíci, víly, kentauři, atd.).\n\nJeště dříve použil tento pojem romantický spisovatel Jean Paul ve svém románu \"Hesperus\" (1795), odkazuje jím na orangutana (kapitola „8. Hundposttag“).\n\nStoddardova kniha se zabývá nedávným převzetím moci bolševiky v Rusku. Dokazuje, že byla země spravována nejvíce degenerovanými lidmi na Zemi. Myslel, že kombinace údajné rasové méněcennosti ruských Slovanů, nesmyslnost politického přesvědčení, které požadovalo odporné lidské instinkty a předpokládaný fakt, že mezi příslušníky komunistické strany byli „rození kriminálové“, vyžadovaly kompletně nový termín, který by tento fenomén dokázal popsat: „Untermensch“. V tomto ohledu byla pro Stoddarda Říjnová revoluce bitvou volající po nadcházejím a nevyhnutelném střetu civilizovaných národů s „východní masou“. Pokud by bílá rasa v konfliktu s „Untermensch“ zvítězila, špatně koncipované liberální myšlenky by byly odvráceny a místo nich by byly nastoleny drastické politické změny, např. představením dalekosáhlých eugenických programů.\n\nDostupná literatura nacistického Německa by nepodpořila tvrzení, že Stoddardovy práce byly více nacistické než čistým souhrnem rasových, sociálních a politických teorií, které už byly nebo se brzy měly stát částí nacistické ideologie.\n\nTermín „Untermensch“ byl opakovaně využíván v psaných textech a v proslovech směřovaných proti Židům. Notoricky známým příkladem je publikace SS z roku 1935 \"Der Untermensch\", která obsahuje antisemitickou tirádu někdy považovanou za část proslovu Heinricha Himmlera. V krátkém pojednání \"The SS as an Anti-Bolshevist Fighting Organization\" roku 1936 napsal Himmler: „Měli bychom se postarat, aby už nikdy v Německu, srdci Evropy, nebyla židobolševická revoluce ‚podřadných lidí‘ schopná vzplanout zevnitř ani prostřednictvím emisarů z venku.“\n\nDalší příklad používání pojmu „Untermensch“ je tentokrát spojen s protisovětskou propagandou. Je to další prospekt opět nazvaný „Der Untermensch“, který je editován Himmlerem a distribuován Hlavním rasovým a osidlovacím úřadem SS. Vyšel v roce 1942 po začátku Operace Barbarossa, má okolo 50 stran a obsahuje mnoho fotografií, které vrhají na nepřátele velmi negativní světlo. V německém jazyce vyšlo 3 860 995 výtisků. Tento prospekt byl také přeložen do řečtiny, francouzštiny, nizozemštiny, dánštiny, maďarštiny, češtiny a do dalších sedmi jazyků. Pamflet uvádí následující:\n\nHistorik Robert Jan van Pelt píše, že pro nacisty to byl jen malý krok k nasměrování evropských lidí proti sovětským „podřadným lidem“.\n\nTento koncept zahrnoval Židy, Romy, ne-Evropany (ačkoli bylo afrických černochů v Evropě ve 40. letech velmi málo) a některé slovanské národy (Ukrajince, Poláky, Rusy, Srby).\n\nStrategie „Untermensch“ proti slovanským národům však nebyla odpovídající. Ve skutečnosti chtěl Hitler odstranit množství Slovanů, kteří byli nejpočetnější skupinou evropských národů. Taktika Untermensch popravy zefektivnila impulsem „pseudovědeckého rasismu“. Nacisté nechtěli Slovany kompletně zničit, protože je považovali za cenný zdroj pro rozšíření poválečné Říše.\n\nNacističtí antropologové se pokusili vědecky doložit méněcennost Slovanů. Nicméně došli k závěru, že původní Slované byli světlovlasí se štíhlou protáhlou lebkou – „nordický typ“, nemluvě o spoustě slovanských předků, kteří měli původ v Hitlerově rodném Rakousku.\n\nPojetí Slovanů jako „Untermensch“ sloužilo zejména nacistům jako ospravedlnění jejich genocidních strategií a jejich agrese proti Polákům a Sovětskému svazu s cílem dobýt \"Lebensraum\" částečně na Ukrajině. Dřívější plány Německé říše (shrnuté v Generalplanu Ost) předpokládaly vysídlení, zotročení a odstranění více jak 50 milionů lidí, kteří se nehodili pro germanizaci. Zvlášť žádoucí půdou pro kolonizaci byla ukrajinská černozem.\n\n\n"}
{"id": "816160", "url": "https://cs.wikipedia.org/wiki?curid=816160", "title": "Lukáš Babka", "text": "Lukáš Babka\n\nLukáš Babka (* 1977) je český slavista, ředitel Slovanské knihovny, která je samostatnou části Národní knihovna České republiky\n\nZaměřuje se zejména na studium sovětského vězeňského a represivního aparátu a na komunistické režimy střední a východní Evropy.\n\n"}
{"id": "816161", "url": "https://cs.wikipedia.org/wiki?curid=816161", "title": "Obléhání Prahy", "text": "Obléhání Prahy\n\n"}
{"id": "816163", "url": "https://cs.wikipedia.org/wiki?curid=816163", "title": "Dr. Horrible's Sing-Along Blog (soundtrack)", "text": "Dr. Horrible's Sing-Along Blog (soundtrack)\n\nDr. Horrible's Sing-Along Blog je soundtrack z roku 2008 ke stejnojmenné internetové muzikálové minisérii. \n\nByl vydán exkluzivně přes iTunes Store dne 2. září 2008. První celý den po vydání se soundtrack stal nejstahovanějším albem na iTunes v Kanadě a Austrálii a druhým nejstahovanějším albem ve Spojených státech amerických. Na CD vyšel soundtrack 15. prosince 2008 exkluzivně přes Amazon.com.\n\n\n"}
{"id": "816168", "url": "https://cs.wikipedia.org/wiki?curid=816168", "title": "Diagnóza vražda", "text": "Diagnóza vražda\n\nDiagnóza vražda (v anglickém originále Diagnosis Murder) je americký kriminální televizní seriál, jehož vysílání započala CBS v roce 1993. Seriál má 178 epizod, z nich každá má kolem 50 minut. Natáčení započalo roku 1993 a finální epizoda, která celý seriál ukončila, byla natočena roku 2001.\n\nHlavními aktéry seriálu jsou \"Mark Sloan\" (Dick Van Dyke), který je doktorem losangelské nemocnice a zároveň jakýmsi pomocníkem policie při vyšetřování vražd. Pomáhá jim v tom také \"Steve Sloan\" (Barry Van Dyke), který je detektivem a Markův syn. Dále pak Markův kolega \"Jack Stewart\" (Scott Baio) a \"Amanda Bentleyová\" (Victoria Rowell).\n\n\"Jacka Stewarta\" později nahradil \"Jesse Travis\", kterého ztvárnil Charlie Schlatter.\n\n"}
{"id": "816181", "url": "https://cs.wikipedia.org/wiki?curid=816181", "title": "Nemocnice Motol (stanice metra)", "text": "Nemocnice Motol (stanice metra)\n\nNemocnice Motol je stanice pražského metra na lince A. Je konečnou stanicí úseku V.A., který začíná na Dejvické a obsahuje kromě Motola také stanice Bořislavka, Nádraží Veleslavín a Petřiny. Počátkem března 2015 byla uvedena do ověřovacího provozu. Metro A sem převáží cestující od 6. dubna 2015.\n\nV lednu 2013 místopisná komise pražského magistrátu doporučila přejmenování dvou budoucích stanic, aby jejich názvy lépe odpovídaly pražskému místopisu. Dosavadní pracovní název \"Motol\" se tak změnil na Nemocnice Motol, aby lépe odpovídal faktickému umístění stanice; historické území Motol má své těžiště jinde, proto by byl jednoslovný název Motol této stanice zavádějící.\n\nStanice Nemocnice Motol se nachází severně od Kukulovy ulice u severního vstupu do areálu nemocnice Motol, která je počtem svých zaměstnanců a ambulantních pacientů významným zdrojem a cílem cest a svým významem poskytuje služby celopražského i regionálního charakteru.\n\nProjekt stanice vznikl v kancelářích Metroprojektu, autorem je architekt Pavel Sýs.\n\nStanice je orientována ve směru východ-západ s jedním vestibulem přístupným ze západního čela nástupiště. Na vestibul navazuje podchod pod Kukulovou ulicí s pokračováním až k nemocnici Motol a přístupy k zastávkám autobusů MHD. Stanice je realizována prakticky jako povrchová s částečným překrytím.\n\nVzhledem k předpokládané etapizaci výstavby je stanice vybavena jako dočasně konečná s kolejištěm pro obrat a v etapě i deponování souprav. Řešení se předpokládá v podobě tříkolejného uspořádání za stanicí.\n"}
{"id": "816183", "url": "https://cs.wikipedia.org/wiki?curid=816183", "title": "Stránovští ze Sovojovic", "text": "Stránovští ze Sovojovic\n\nStránovští ze Sovojovic dříve pak Páni ze Sovojovic byl vladycký rod, který působil na Mladoboleslavsku. Poprvé se tento rod připomíná v 15. století, kdy Jaroš ze Sovojovic získává hrad Stránov u Mladé Boleslavi a tak se dostává Stránov do jejich jména. Jan byl jedním z velkých přívrženců Jiřího z Poděbrad a také se v roce 1448 podílel na obsazení Prahy. Stránovští postupně vlastnili obce jako např.: Kříčov, Niměřice, Vlašim, Chotělice atd. Rod vymřel roku 1617 Markvartem Stránovským a však nepřímá rodová linie se jménem Sojovský stále přetrvává.\n\nRod nejspíše pocházel z vesnice Sojovice, která se dříve jmenovala \"Sovojovice\". Stránovští se jmenovali z důvodu toho, že vlastnili stejnojmenný zámek.\n\nŠtít spolu s šachovnicí šest krát sedm kostek, každá z nich je šikmo rozpůlená, nahoře stříbrná, dole střídavě modrá, zlatá a červená. Na helmě s korunou jsou složená křídla, přední stříbrné s brky modrozlatým, modročerveným, zlatěčerveným, zlatěmodrým a poslední je modré. Zadní křídlo napříč je červené, modré a zlaté. Krydla vpravo modrostříbrná, vlevo červenozlatá.\n\n"}
{"id": "816185", "url": "https://cs.wikipedia.org/wiki?curid=816185", "title": "Ober Gabelhorn", "text": "Ober Gabelhorn\n\nOber Gabelhorn (4063 m n. m.) je hora ve Walliských Alpách. Leží na území Švýcarska v kantonu Valais nedaleko italských hranic. Na vrchol je možné vystoupit od Rothorn Hut (3198 m n. m.), Cabane du Mountet (2886 m n. m.) a Bivacco Arben (3224 m n. m.). Na západě sousedí s Dent Blanche, na severu se Zinalrothornem. Pod horou se nachází ledovec Glacier de Zinal.\n\nJako první na vrchol vystoupili 6. července 1865 A. W. Moore, Horace Walker a Jakob Anderegg.\n\n"}
{"id": "816192", "url": "https://cs.wikipedia.org/wiki?curid=816192", "title": "Bohumil Navrátil", "text": "Bohumil Navrátil\n\nBohumil Navrátil (21. února 1870 Vyškov – 2. července 1936 Brno-Řečkovice) byl moravský historik, archivář, profesor obecných dějin na Masarykově univerzitě v Brně, první děkan brněnské filosofické fakulty a rektor Masarykovy univerzity.\n\nPo gymnaziálních studiích nejprve začal studovat práva (1889–1892), ale vztah k dějinám rodného Vyškovska jej přivedl ke studiu historie na filosofické fakultě v Praze (1892–1895), kde byli mezi jeho učiteli např. Jaroslav Goll nebo Antonín Rezek. Roku 1896 získal doktorát z historie, pak studoval v Berlíně a v Bonnu (1896–1897). Po krátké kariéře v Univerzitních knihovnách v Praze (1898–1900) a v Brně (1900–1908) se stal moravským zemským archivářem. Po založení Filosofické fakulty MU byl dne 9. srpna 1920 jmenován řádným univ. profesorem se zaměřením na dějiny středověku a stal se také prvním děkanem této fakulty (1920–1921). V akademickém roce 1926–1927 byl rektorem Masarykovy univerzity.\nZ odborného hlediska se věnoval především moravským církevním dějinám 16. století. Zemřel po dlouhé nemoci v roce 1936.\n\nDne 4. července 1901 se oženil s Bertou Kateřinou Heyduškovou (1875—1942). Manželé Navrátilovi měli tři děti. Dcera Bohunka byla manželkou architekta Václava Roštlapila (1901—1979).\n\n\n\n\n"}
{"id": "816193", "url": "https://cs.wikipedia.org/wiki?curid=816193", "title": "Kermel", "text": "Kermel\n\nKermel® je obchodní značka aramidimidového vlákna (mezinárodní zkratka PAI) stejnojmenné francouzské firmy.\n\nPráce na vývoji vlákna začaly v 60. letech minulého století, start zkušební výroby u firmy Kermel se datuje rokem 1972.\n\nVlastnosti: Nehořlavé (při 400°C ztrácí 5 % hmoty), vzdorující mnoha kyselinám a organickým rozpouštědlům.\n\nDá se spřádat ve směsi s jinými vlákny, např. s modifikovanou viskózou nebo s vlnou. Tkaniny z kermelu mají vysokou pevnost v oděru, dají se prát a nesrážejí se. Cena vlákna dosahovala např. v roce 2004 až 30 €/kg. \n\nPoužití: ochranné a bezpečnostní oděvy, filtrace horkých plynů \n"}
{"id": "816199", "url": "https://cs.wikipedia.org/wiki?curid=816199", "title": "Mistrovství světa v rallye 2008", "text": "Mistrovství světa v rallye 2008\n\nMistrovství světa v rallye 2008 je název šampionátu z roku 2008. Zvítězil v něm Sebastien Loeb s vozem Citroën C4 WRC. Titul mezi týmy vyhrál Citroën Sport.\n\n\n\n\n\n\n\n\n\n\n\n\n\n\n\n\n\n\n\n"}
{"id": "816203", "url": "https://cs.wikipedia.org/wiki?curid=816203", "title": "Búfarík", "text": "Búfarík\n\nBúfarík ( ) je město v Alžírsku. Leží zhruba 30 kilometrů od Alžíru a v roce 1998 mělo bezmála padesát tisíc obyvatel.\n\n"}
{"id": "816207", "url": "https://cs.wikipedia.org/wiki?curid=816207", "title": "Klášter minoritů (Litoměřice)", "text": "Klášter minoritů (Litoměřice)\n\nKlášter minoritů zasvěcený patronu sv. Jakubovi existoval v Litoměřicích v letech 1233–1785. Roku 1785 objekt kláštera a s ním spojený kostelem sv. Jakuba Staršího získal řád dominikánů. Je chráněn jako kulturní památka České republiky.\n\nPodle historika J. Lipperta byl v Litoměřicích postaven již roku 1233 klášter s kostelem sv. Jakuba Staršího, který jeho zakladatel pražský biskup Jan II. určil pro minority. Údajně přišli do Litoměřic první tři minorité italského původu a bratr Clemens se stal prvním kvardiánem. Listinně je doložen klášter minoritů vybudovaný v severovýchodní části města při hradbách roku 1253, kdy se připomínají jeho dva bratři Jakub a Jan. Podle našeho názoru je pravděpodobnější datum prvé, i když předpokládáme, že kostel sv. Jakuba byl původně hlavním farním kostelem ve městě a teprve když tuto funkci převzal kostel Všech svatých, poprvé zmíněný roku 1235, byl kostel předán minoritům, kteří při něm vybudovali svůj klášter. \nMinorité žili v Litoměřicích podle svých řádových pravidel svým typickým způsobem a sbírali almužny. Kostel byl podle řádových zvyklostí pravděpodobně velmi jednoduchý s dlouhým presbytářem a ještě prostší byl vlastní konvent oddělený zdí od města. Z kláštera vedla i malá fortna do hradebního příkopu. Známe i četné odkazy zdejšímu minoritskému klášteru (1339, 1390, 1409 atd.). Klášter tak postupně v rozporu se svou regulí bohatl.\n\nNa počátku 15. století byl kvardiánem Mikuláš, snad člen zdejší rytířské rodiny Kamýků z Pokratic. Konvent založil roku 1421 významnou konvokaci katolického kléru, který se shromáždil ve dnech 12. – 14. května v počtu asi 200 osob. Vypověděl tehdy poslušnost odpadlému arcibiskupu Konrádovi z Vechty a slíbil poslušnost novému administrátoru pražské arcidiecéze Janu Železnému. V minoritském klášteře se konalo v této souvislosti významné zasedání za předsednictví Jana Zoula.\n\nKdyž se husité zmocnili města, zabavili i veškerý klášterní majetek v okolí, jak ho minorité postupně získali. Přesto se však zdá, že zdejší komunita trvala bez většího přerušení i dále. Žila ovšem ve velmi stísněných poměrech a byla i personálně obsazena jen minimálně. Jsou dokonce zprávy, že v polorozbořeném klášteře žil jen jediný mnich.\n\nNa počátku 16. století se opět klášter začal vzmáhat a roku 1533 byl obnoven opět kostel sv. Jakuba. Vztahy mezi minority a utrakvistickým městem však zůstaly napjaté. Jen na naléhání Ferdinanda I. odstoupili minorité roku 1546 část svých pozemků (zahrady) za klášterem k zřízení nových masných krámů. 20. února roku 1610 byl minoritský klášter vydrancován při vpádu pasovských. Mniši stačili včas utéci. Katastrofa přišla pak za českého povstání. Tehdy městská rada zabavila klášter i kostel a věnovala ho pak místním německým protestantům. Mniši buď utekli, nebo byli patrně povražděni. Zpustlý kostel i klášter němečtí protestanti poměrně nákladně obnovili. Ještě téhož roku se však v souvislosti s počátkem protireformace vrací do Litoměřic zástupce minoritů, aby se ujal svého majetku. V únoru 1621 uvedl hrabě Vratislav z Mitrovic do kláštera opět prvého minoritu P. Václava z Týnice. P. Antonín Barchetti má hlavní zásluhu na opravě kostela sv. Jakuba. Prvním kvardiánem obnoveného kláštera se stal Ludvík Amusus. Jeho nástupce kvardián dr. J. Sancius, apoštolský generální komisař, se však nespokojil s pouhým vrácením kláštera, ale roku 1622 požadoval od města odškodnění za to, že klášter byl „zpustošen a bratři rozehnáni a zavražděni“. Sancius žádal odškodnění i od místních Němců, kteří v letech 1618–1621 používali kostel. Spor vyvrcholil v době, kdy nekatolíci opouštěli město a kvardián Sancius v dorozumění s císařským rychtářem Aulíkem zabral čtyři domy německých protestantů jako odškodnění. Veškerý inventář z těchto domů byl minority převzat do kláštera. Domy minorité pronajímali. Sancius se zmocnil i masných krámů, které stály na pozemku odstoupeném roku 1546 městu a zřídil místo nich míčovnu. Klášter trpěl přirozeně s celým městem při válečných událostech třicetileté války. Sancius se ještě brzy dostal s císařským rychtářem Aulíkem do vleklého sporu, který přerušil roku 1631 saský vpád, kdy byl kostel vyloupen a kněží uvězněni. Spor pak vypukl znovu – šlo především o čtyři získané domy. Teprve roku 1643 byl ukončen výměnou těchto domů za pozemky za městem.\n\nKostel sv. Jakuba byl znovu vysvěcen 20. května 1627 kardinálem Harrachem, který pak v tomto kostele udělil první svátost biřmování za protireformace. Na konci třicetileté války však většina města ležela v troskách.\n\nKlášter s kostelem byl v letech 1662–1667 opraven, ale roku 1712 opět konvent i kostel vyhořely. Od roku 1713 se začalo s novou stavbou, která pokračovala jen velmi zvolna, a vedl ji snad Octavio Broggio. Do roku 1724 byl konvent opět z větší části vystavěn, ale stavba kostela sv. Jakuba začala až v roce 1728. V roce 1736 byla pro nedostatek peněz přerušena. K přerušení stavby došlo znovu ještě roku 1752 a v kostele začaly obřady až od roku 1754. V roce 1760 byl konvent již tak upraven, že vedle cel byl zřízen nad fortnou i kvardianát a v druhé části provincialát a sekretariát. I potom pokračovaly opravy a zvláště výzdoba kostela. Úpravy interiéru byly dokončeny až roku 1781. Za čtyři roky byl však minoritský klášter zrušen a jeho objekty získali litoměřičtí dominikáni, kteří byli nuceni se sem z vlastního konventu sv. Michala přestěhovat. Tak po více než 550 letech skončila v Litoměřicích činnost minoritského řádu.\n\n\n\n"}
{"id": "816210", "url": "https://cs.wikipedia.org/wiki?curid=816210", "title": "Monte Brouillard", "text": "Monte Brouillard\n\nMonte Brouillard (4069 m n. m.) je hora v Montblanském masivu v Grajských Alpách. Leží na území Itálie v regionu Valle d'Aosta. Nachází se jižně od Mont Blancu. Na vrchol je možné vystoupit od Rifugio Monzino (2580 m).\n\nJako první na vrchol vystoupili 10. července 1906 Karl Blodig, Oscar Eckenstein a Alexander Brochere.\n\n"}
{"id": "816212", "url": "https://cs.wikipedia.org/wiki?curid=816212", "title": "Výsledky Rangers FC v evropských fotbalových pohárech", "text": "Výsledky Rangers FC v evropských fotbalových pohárech\n\nToto je přehled všech výsledků skotského fotbalové klubu Rangers FC v evropských fotbalových pohárech.\n\n\n\n\n\n\n\n"}
{"id": "816214", "url": "https://cs.wikipedia.org/wiki?curid=816214", "title": "Les Droites", "text": "Les Droites\n\nLes Droites (4000 m n. m.) je hora v Montblanském masivu v Grajských Alpách. Leží na území Francie v regionu Rhône-Alpes. Na vrchol je možné vystoupit od Refuge d'Argentière (2771 m) a Refuge du Couvercle (2687 m).\n\nHora má dva vrcholky:\n\n"}
{"id": "816219", "url": "https://cs.wikipedia.org/wiki?curid=816219", "title": "Tamaryškovité", "text": "Tamaryškovité\n\nTamaryškovité (\"Tamaricaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to dřeviny s drobnými často šupinovitými listy, rozšířené v Asii, Evropě a Africe. V České republice se vyskytuje přirozeně židoviník německý, rostoucí v Podbeskydí. Tamaryšky jsou pěstovány jako okrasné dřeviny.\n\nTamaryškovité jsou keře, polokeře a stromy se střídavými drobnými, převážně šupinovitými střídavými listy bez palistů. Listy jsou obvykle přisedlé, se solnými žlázkami. Květy jsou pravidelné, drobné, převážně oboupohlavné, 4 nebo 5-četné, v latách nebo hroznech, řidčeji jednotlivé. Kalich je vytrvalý, s volnými nebo pouze na bázi srostlými kališními lístky. Korunní lístky jsou volné, opadavé nebo vytrvalé. V květech je přítomen nektáriový disk. Tyčinek je stejný počet jako korunních lístků, dvojnásobek nebo mnoho. Tyčinky jsou přirostlé k disku, volné nebo až do půlky délky srostlé v trubičku. Semeník je svrchní, srostlý ze 2 až 5 plodolistů, s jedinou komůrkou. Čnělky jsou volné nebo řidčeji srostlé. Vajíček je obvykle mnoho. Plodem je tobolka.\n\nČeleď tamaryškovité zahrnuje asi 90 druhů v pěti rodech. Největší rod je tamaryšek (\"Tamarix\", asi 55 druhů). Čeleď je rozšířena v Eurasii a Africe. Nejvíce druhů roste na stepích a ve vyprahlých oblastech od Středomoří po Střední Asii.\n\nV Evropě se vyskytují tři rody. Tamaryšek (\"Tamarix\") je zastoupen asi 15 druhy, především ve Středomoří a v Rusku. Dále se zde vyskytuje židoviník německý (\"Myricaria germanica\") a na Sicílii \"Reamuria vermiculata\". V naší květeně je původní pouze židoviník německý (\"Myricaria germanica\"), rostoucí na několika málo místech v povodí beskydských řek.\n\nV klasické taxonomii byla čeleď tamaryškovité řazena na zcela jiné místo systému než dnes, do řádu \"Violales\" (Cronquist), případně spolu s čeledí frankeniovité (\"Frankeniaceae\") do řádu \"Tamaricales\" v rámci nadřádu \"Violanae\" (Dahlgren, Tachtadžjan).\n\nNejblíže příbuznou skupinou je podle kladogramů APG čeleď frankeniovité (\"Frankeniaceae\"). Tyto dvě čeledi spolu s čeleděmi olověncovité (\"Plumbaginaceae\") a rdesnovité (\"Polygonaceae\") tvoří monofyletickou větev řádu hvozdíkotvaré.\n\nNa listech této čeledi se často živí housenky motýlů z podčeledi \"Lycaeninae\" (ohniváčci).\n\n\nRůzné druhy tamaryšku (\"Tamarix\") se dosti často pěstují jako nenáročné okrasné dřeviny zajímavého vzhledu.\n\n\"Hololachna\", \"Myricaria\", \"Myrtama\", \"Reaumuria\", \"Tamarix\"\n\n"}
{"id": "816221", "url": "https://cs.wikipedia.org/wiki?curid=816221", "title": "Klášter minoritů (Kadaň)", "text": "Klášter minoritů (Kadaň)\n\nKlášter minoritů v Kadani existoval v letech 1234–1786. Je chráněn jako kulturní památka České republiky.\n\nJako druhý klášter vznikl v Kadani roku 1234 minoritský klášter s kostelem sv. Michaela archanděla v severovýchodním rohu městských hradeb. Tento původní klášter zmizel téměř beze stop. I když klášter vznikl již v tak časné době, vyvíjel se jen velmi pozvolna a teprve za krále Jana Lucemburského mohl plně rozvinout svou činnost. Četné požáry sužovaly klášter tak, že o jeho dějinách se zachovalo jen několik skrovných zpráv. Zvlášť zhoubný byl zřejmě požár roku 1362 a pak vypálení a poboření kláštera husity roku 1421. Později se však mniši opět vrátili a klášter obnovili, takže v období let 1495–1543 prožíval poměrně klid. Roku 1546 byl klášter mnichy v souvislosti s proniknutím reformace opuštěn. Na rozkaz císaře Rudolfa II. však byl klášter minoritům vrácen (v roce 1591) a obdržel zpět i svůj klášterní poklad, který mu byl zabaven a uschován v radnici. Vztahy k protestantské radnici se pak na čas zlepšily, ale klášter trpěli stále nouzí. Od roku 1612 však opět byly vztahy ke klášteru napjaté a nabývaly stále více nepřátelský tón. Roku 1619 pak musel minoritský kvardián z Kadaně uprchnout. Do té doby byl kostel sv. Michaela archanděla ve městě jediným katolickým chrámem. Roku 1621 byl klášter minoritům navrácen, ale roku 1631 zcela vyhořel a do roku 1640 následoval ještě další požár, takže se kostel plným právem lidově nazýval „černý kostel“. Dlouhý čas nemohl v postiženém klášteře nikdo bydlet a zdejší kvardián F. Wechhuber byl proto farářem v Přísečnici.\n\nTeprve od roku 1673 se klášter opět vzpamatoval ze svých četných útrap a nastala pro něj poměrně klidná doba, kdy se bratři mohli věnovat svým povinnostem ve smyslu řádových statut. Tehdy byl přestavěn a obnoven kostel i klášter. Kolem roku 1720 byla vystavěna Loreta. Roku 1741 byl v klášteře dočasně umístěn špitál pro francouzské vojsko. V této době došlo i ke sporu o várečné právo mezi klášterem a městem, protože klášter měl i svůj starobylý pivovar a chtěl opět vařit pivo. Roku 1750 klášter znovu vyhořel a požárem byl poškozen i kostel. V roce 1775 byl opět obnoven konvent a roku 1761 byla dokončena celková úprava kostela. Císař Josef II. však klášter roku 1786 zrušil. Ještě v tomtéž roce však podlehl celý objekt požáru. Tak tento starobylý konvent zanikl a zachovaly se z něj patrně jen zbytky obvodových zdí, ale bez archeologického průzkumu nelze blíže určit jeho vzhled. Spáleniště se ujali později piaristé a vybudovali na tomto místě vlastní klášter, při němž roku 1808 zřídili gymnázium.\n\n\n\n"}
{"id": "816222", "url": "https://cs.wikipedia.org/wiki?curid=816222", "title": "Muž se železnou maskou (film, 1977)", "text": "Muž se železnou maskou (film, 1977)\n\nMuž se železnou maskou je film z roku 1977 s Richardem Chamberlainem v hlavní dvojroli (Ludvík XIV. a Filip) na fiktivní historický námět. Jde o filmové zpracování třetího dílu novely \"The Vicomte de Bragelonne\" Alexandra Dumase, ve kterém mušketýři \"Athos\", \"Porthos\", \"Aramis\" a \"d´Artagnan\" chtějí vyměnit bezcitného krále Ludvíka XIV. za jeho bratra-dvojče Filipa, který je zde jako prvorozený syn.\n\nVe Francii vládne Ludvík XIV. Má kolem sebe věrné mušketýry Athose, Porthose, Aramise a d´Artagnana. Ti ho však chtějí sesadit a nahradit ho jeho bratrem Filipem, který je prvorozený syn a tedy následník trůnu. Bylo zvykem předat vládu prvorozenému synovi a tak šlo dál. Fouquet dal Filipa vsadit do vězení na malém ostrově, daleko od civilizace a nechal mu nasadit železnou masku. Jedině on věděl pravdu o Filipovi, zato Ludvík byl v domnění, že jeho bratr zemřel při porodu. Později se z vězení Filip dostal ze svého vězení a musel se naučit to, co bylo zapotřebí. A protože byl odveden někam do Burgundska a tam byl vychován, nikdo neměl o něm ani páru. Král Ludvík XIV. neví o bratrovi a o plánovaném spiknutí. Líbí se mu Luisa, ale má ji rád Ludvíkův bratr Filip. Luise se král na pohled docela líbí a když zapomněla u krále vějíř, tajně vyslechla za dveřmi rozhovor krále s Fouquetem. Ten mu řekl, jaká je skutečnost s jeho bratrem-dvojčetem Filipem. Když se objevil jeho bratr, došlo k nedorozumění. \n\n \n"}
{"id": "816227", "url": "https://cs.wikipedia.org/wiki?curid=816227", "title": "Seznam dílů seriálu Phineas a Ferb", "text": "Seznam dílů seriálu Phineas a Ferb\n\nToto je seznam dílů seriálu \"Phineas a Ferb\" vysílaného na stanici Disney Channel a od 3. července 2012 i na ČT2 v rámci Kavčího hnízda. V Česku se seriál vysílal ještě na stanici Jetix, která se potom přejmenovala na Disney Channel.\n\n<onlyinclude></onlyinclude>\n\nx\n\nO.W.C.A. Files je hodinový speciál, který byl, po skočení finální série, vysílán stanicí Disney XD.\n"}
{"id": "816228", "url": "https://cs.wikipedia.org/wiki?curid=816228", "title": "GlaxoSmithKline", "text": "GlaxoSmithKline\n\nGlaxoSmithKline je nadnárodní korporace sídlící v Londýně ve Spojeném království a podnikající v oblasti léčiv, vakcín a potravinových doplňků. V roce 2009 se jednalo počtem prodaných léků na předpis o celosvětově čtvrtou největší farmaceutickou firmu po společnostech Pfizer, Novartis a Sanofi.\n\nSpolečnost je primárně obchodována na Londýnské burze, kde je jednou z firem určujících index FTSE 100 a s tržní kapitalizací 73,8 miliard liber představovala v prosinci 2011 pátou nejdražší obchodovanou společnost. Kromě toho je obchodována i na Newyorské burze.\n\nMezi produkty firmy patří léky ze všech hlavních oblastí nemocí, léky na astma, rakovinu, infekce, duševní poruchy, cukrovku nebo trávicí obtíže. Také prodává řadu volně dostupných léčiv, například Sensodyne, Boost, Horlicks, Gaviscon nebo Coldrex.\n\nV roce 2012 se firma ve Spojených státech amerických potýkala s obviněním z kriminální činnosti a posléze 2. července souhlasila se svou vinou a zaplacením v oboru rekordní pokuty ve výši 3 miliard dolarů. Dopustila se mimo jiného nelegální reklamy na léky na předpis, podplácení lékařů a prosazování nelicencovaného využití svých léků. Jednalo se mimo jiné o Paxil, Wellbutrin, Advair, Lamictal a Zofran.\n\n"}
{"id": "816229", "url": "https://cs.wikipedia.org/wiki?curid=816229", "title": "Vaughn Armstrong", "text": "Vaughn Armstrong\n\nVaughn Dale Armstrong (* 7. července 1950 Sonora, Kalifornie) je americký herec.\n\nArmstrong se aktivně zúčastnil bojů ve Vietnamské válce jako člen Ozbrojených sil Spojených států amerických.\n\nVaughn Armstrong je jedním z nejdéle sloužících herců v historii Star Treku, protože hrál v každém seriálu s výjimkou Původní série. Během let ztvárnil dvanáct různých postav, což je ze všech nejvíc.\n\nDebut si připsal v v epizodě Klingonské srdce, kde ztvárnil komandéra Korrise, odpadlického Klingona, který se pokusil ukrást talarianskou nákladní loď. Dalšími charaktery byli:\n\nProtože byla jeho nejznámější postava, admirál Forrest, zabita ve čtvrté sérii, dostal později ještě jednu možnost vrátit se, a to v dvojepizodě .\n\nArmostrong je téměř výlučně televizní herec, první malé role si připsal již na konci sedmdesátých let. Kromě Star Treku si zahrál v seriálech Babylon 5, Seinfeld, Remington Steele, Quantum Leap, Jake a Tlusťoch, JAG nebo Melrose Place.\n\nKromě hraní je také talentovaným hudebníkem. Ovládl hru na ukulele pomocí \"banjo\" stylu, který sám vymyslel. S ním baví publikum hudbou z doby Americké občanské války, kromě toho hraje s kapelou blues. Jeho \"trekové bluesové\" songy jsou na setkáních s fanoušky velmi populární. Jeho skupina, The Enterprise Blues Band, se skládá ze známých startrekových herců Richard Herda (Owen Paris), Steva Rankina (plukovník Green) a Caseyho Biggse (Damar).\n\n"}
{"id": "816231", "url": "https://cs.wikipedia.org/wiki?curid=816231", "title": "Muž se železnou maskou (film, 1998)", "text": "Muž se železnou maskou (film, 1998)\n\nMuž se železnou maskou (1998) je film s Leonardem DiCarpriem v hlavní dvojroli na fiktivní historický námět. Film je adaptací stejnojmenného filmu z roku 1977. Je to filmové zpracování třetího dílu románu \"Vikomt de Bragelonne\" Alexandra Dumase.\n\nVe Francii vládne mladý král Ludvík XIV. Je to arogantní a cynický muž, kterého zajímají pouze krásné ženy a dvorní slavnosti. Nezáleží mu na tom, že v Paříži trpí lidé hlady a chtějí proti povstat. Když se mu to jeho ministři odváží říct, nařídí, aby lidem rozdali staré zásoby jídla ze skladů, které jsou shnilé a tím pádem se nedají jíst.\n\nNad královým životem bdí kapitán mušketýrů věrný d'Artagnan. Někdy se u dvora též zdržují d'Artagnanovi staří přátelé Porthos a Aramis. Aramis je nejvyšším představeným jezuitů a Porthos se věnuje všem zábavám a radostem, které Paříž nabízí. Pouze Athos žije na svém venkovském sídle se svým jediným synem Raulem. Raul se po vzoru svého otce rozhodne stát mušketýrem, a proto přijíždí oba do Paříže. S sebou má Raul ještě někoho. Svou snoubenku, krásnou Christine.\n\nKrál Ludvík však Christine uvidí a rozhodne se ji získat. Ta však nechce zradit Raula. Ludvík proto posílá Raula do boje proti Holanďanům s příkazem, aby se postavil do ohniska největšího boje. Raul padne a Christine se stane královou milenkou. Udělá to, protože její matka i sestra trpí nouzí a jsou nemocné a král jí slíbí, že se o ně postará a pošle k nim své nejlepší lékaře. Pak jí ale přijde zpráva o Raulově smrti a jeho dopis na rozloučenou. Trápí ji výčitky svědomí a oběsí se. Král nepociťuje nějaký velký zármutek. Jiné je to s otcem Raula Athosem. Ten se chce Ludvíkovi XIV. pomstít. K němu se přidá i Aramis, protože už má jistý plán a Porthos, protože se nudí a chce si konečně jednou zase pořádně zašermovat. Pouze d'Artagnan návrhy na spiknutí odmítne. Chce zachovat věrnost svému králi. Mimo jiné je totiž milencem královny – matky Anny Rakouské.\n\nAramisův plán je zcela jednoduchý. Jen velmi málo zasvěcených zná skutečné okolnosti králova narození. Nejdříve se narodil Ludvík, ale měl ještě mladšího bratra. Dvojče. Král Ludvík XIII. se obával občanské války, která by mohla jednou vzniknout, a proto nechá mladšího syna, který se jmenuje Filip, odvést na venkov a pečlivě ho střežit. Královně řekl, že její druhé dítě se narodilo mrtvé. Filip žije pokojně na venkově, ale je svému bratru velice podobný. Když se tedy Ludvík stane králem, pošle Aramise za Filipem a nařídí mu, aby mu zamkl obličej do železné masky, aby ho nikdo nemohl poznat a zavřít do vězení. Aramis to udělá.\n\nDěj pokračuje o šest let později. Aramis vidí, že Ludvík se na krále nehodí, a proto ho chce vyměnit za Filipa. Převlékne se za kněze a pod záminkou, že jede vězně vyzpovídat, připluje na loďce do Filipova vězení. Přiveze tam tajně pod kutnou mrtvého muže se železnou maskou na obličeje a vymění ho za Filipa, které pod kutnou propašuje zpět do loďky k přátelům. Strážcům namluví, že vězeň při zpovědi zemřel. Strážci se obávají moru, a proto mu ani v nejmenším nebrání v odchodu. Athos dostane za úkol Filipa naučit všemu, co potřebuje znát král. Jenomže je tu malý problém. Ludvík je arogantní, pyšní, cynický a lhostejný. Filip ne. Ten se zajímá o všechno kolem sebe, je přátelský a milý. Musí se naučit bratrovu chování. Oba bratři mají být vyměněni při královském maškarním plese. Jenomže všichni zapomněli na d'Artagnana, který nemá ani tušení o tom, že jeho král má dvojče.\n\nDo plánu je zasvěcena i matka Ludvíka a Filipa královna – matka, protože Aramis je jejím zpovědníkem.\n\nNa maškarním plese král Ludvík tančí, ale najednou několikrát zahlédne mezi tančícími železnou masku. Stejnou, jakou kdysi nechal nasadit svému bratrovi… Zavře se o samotě ve své ložnici. Na to čeká Athos, Porthos, Aramis a Filip. Tajným vchodem vstoupí do královi ložnice, svážou Ludvíka a vymění mu s Filipem šaty. Potom tajnou chodbou opět odejdou. Filip, teď už jako král Ludvík, odchází zpět do tanečního sálu. Jenomže jeho chování se výrazně liší od pravého Ludvíka a d'Artagnanovi je to podezřelé. Nechá obklíčit všechny vchody do Louvru a Filipa vyláká pod záminkou s sebou. Aramis, Athos a Porthos se zrovna pokoušejí odplout do Seině s pravým Ludvíkem. D'Artagnan jim to však znemožní, a tak odplují sami. Filip zůstane zcela v moci Ludvíka. Královna – matka i d'Artagnan se ho sice zastávají, ale král je nemilosrdný. Nechá Filipa vsadit zpět do železné masky a uvěznit do jedné z podzemních kobek Bastily.\n\nD'Artagnan se však rozhodne změnit strany. Je mu líto Filipa. Pošle svým třem přátelům vzkaz, že o půlnoci na deset minut zdrží stráže.\n\nAthos, Porthos a Aramis obelstí strážce a vniknou do Bastily. Vysvobodí Filipa z jeho cely, ale nepodaří se jim včas utéct. Král Ludvík je se svými lidmi obklíčí. Nakonec zůstanou i s d'Artagnanem obklíčení bez naděje na nějakou záchranu. Král Ludvík sice nabízí d'Artagnanovi milost a jeho přátelům rychlou smrt, když se vzdají, ale d'Artagnan to odmítne. Přizná šokující pravdu, kterou mu ten den sdělila královna – matka. Filip a Ludvík jsou jeho děti… Čtyři mušketýři a Filip se odvážně vrhnou proti mnohonásobné přesile. Jako zázrakem zůstanou nezraněni, i když Ludvík přikáže střílet. Ludvík však dýkou zabije d'Artagnana, který tělem chrání Filipa. Tím však ztratí své mušketýry, kteří za něj odmítnou bojovat. Filipovi sundají masku a učiní ho králem pod jménem Ludvík XIV. Athos, Porthos a Aramis jsou jeho rádci.\n\nOpravdovému Ludvíkovi je nasazena maska. Je odvezen na venkov a údajně dostal milost a odešel do jiné země. D'Artagnan byl se slávou pohřben a Ludvík XIV. se stal nejlepším a nejslavnějším králem francouzské historie. Zařídil, aby v jeho zemi lidé už netrpěli hladem a za jeho vlády Francie jenom vzkvétala.\n\nVězeň v železné masce nebyl nikdy nalezen. Žalářníci si mezi sebou šeptali, že se mu dostalo královské milosti a byl odvezen na venkov, kde v poklidu žil navštěvován často královnou. Král, známý jako Ludvík XIV. zajistil svému lidu jídlo, blahobyt a mír. A je považován za nejlepšího panovníka v dějinách Francie.\n"}
{"id": "816232", "url": "https://cs.wikipedia.org/wiki?curid=816232", "title": "Jü Velký", "text": "Jü Velký\n\nJü Velký (v čínském jazyce: 大禹, v pinyinu: \"Dà Yǔ\"), cca 2200 př. n. l. – 2100 př. n. l.) byl legendární vládce ve starověké Číně proslavený svým zavedením protipovodňové ochrany, zahájením dynastické nadvlády založením dynastie Sia a svým poctivým morálním charakterem.\n\nExistuje málo záznamů (jestli vůbec nějaké jsou) z tohoto období čínské historie, kdy Jü vládl. Kvůli tomu drtivá většina informací o jeho životě a vládě pochází ze sesbíraných kousků ústní tradice a příběhů, které byly předávané z generace na generaci z různých oblastí Číny. Hodně z nich je sepsáno v knize S‘-ma Čchina Zápisky historika. Jü a ostatní králové starověké Číny byli vychvalováni Konfuciem a ostatními čínskými učiteli, kteří opěvovali jejich ctnost a mravnost.\n\nJü je jeden z mála čínských vládců, kterým lidé po smrti prokázali úctu přidáním jména „Velký“.\n\nPodle několika záznamů ze starověké Číny byl Jü byl osmým pravnukem Žlutého císaře, Jüův otec, Kun, byl pátým pravnukem císaře Čuan-süa a otcem císaře Čuan-süa byl Čchang-ji, který byl druhým synem Žlutého císaře. Říká se, že se Jü narodil na hoře Wen (v dnešní provincii S’-čchuan), ale debatuje se i o možném původu v Š'-fangu. Jüova matka byla žena z rodu Jou-sin a jmenovala se buď Nü-č' (čínsky 女志),nebo Nü-s' (čínsky 女嬉).\n\nJeště když byl Jü dítě, jeho otec, Kun, přesunul svůj lid více na východ, do srdce Číny. Král Jao obdaroval Kuna pozemky, které byly situovány na středním vrcholu hory Sung, a jmenoval ho pánem Čchongu. Věří se, že Jü vyrostl na svazích hory Sung na sever od Žluté řeky. Později si vzal ženu z hory Tchu, která se obecně nazývá jako Tchu-šan-š'. Společně měli syna, kterého pojmenoval Čchi, což doslovně znamená „zjevení“.\n\nV průběhu vlády krále Jaoa byl střed Číny často soužený velkými povodněmi, které bránily dalšímu hospodářskému a sociálnímu rozvoji. Jüův otec, Kun, byl pověřen úkolem navrhnout protipovodňové opatření. Strávil více než devět let budováním řad hrází a děr podél nábřeží, ale všechno bylo neefektivní, i přes velký počet hrází a používání mytické magické „samoroztahující“ se půdy (S‘-žang), která měla povodni zabránit. Jü (už jako dospělý) pokračoval v otcově práci a pozorně si nastudoval říční systémy, za účelem zjistit, proč byly pokusy jeho otce neúspěšné.\n\nPři spolupráci s Chou-ťi, polomytickým agrikulturním mistrem, o kterém není mnoho známo, Jü úspěšně vynalezl systém protipovodňového opatření, který byl rozhodující pro rozkvět střední Číny. Jü namísto přímého přehrazení toku řeky vytvořil systém zavlažovacích kanálů, který odváděl povodňovou vodu do polí tak dobře, jako s velkým úsilím vykopaná původní řečiště. Říká se, že Jü jedl a spal s obyčejnými pracovníky a strávil většinu svého času osobní asistencí při vykopávání kanálů, než byl o 13 let později systém hotov. Vykopávání a zavlažování byla úspěšná a pomohla starověké Číně vzkvétat v okolí Žluté řeky, řeky Wej-che a ostatních vodních toků v srdci Číny. Projekt vysloužil Jüovi proslulost v čínské historii a Jü je v ní nazýván jako „Velký Jü vládnoucí vodě“(v čínštině : 大禹治水; v pinyinu : \"Dà Yǔ Zhì Shuǐ\"). Hlavně hora Lung-men měla v okolí Žluté řeky velmi úzký žlábek, který bránil vodě volně téct na východ do oceánu. Říká se, že Jü přivedl mnoho pracovníků, aby otevřeli kanál, který byl od té doby znám, jako „Jüova brána“(v čínštině: 禹門口).\n\nV mytické verzi tohoto příběhu, prezentované v práci Š‘ I Ťi, asistovali Jüovi žlutý drak a černá želva. Jiný lokální mýtus říká, že Jü vytvořil „Tři soutěsky“ řeky Jang-z' v prefektuře San-men-sia rozsekáním hřebenu hory božskou bojovou sekerou, aby zastavil povodně.\n\nTradiční příběhy zase říkají, že Jü pro zamezení povodní obětoval velkou část svého těla. Například se říká, že jeho ruce byly silně mozolovité a jeho nohy byly mozoly kompletně pokryté. V jednom příběhu byl prý Jü ženatý pouze čtyři dny, než byl požádán o návrh protipovodňového systému. Odešel od své manželky se slovy, že neví, kdy se vrátí. V průběhu 13 let trvajících záplav překročil práh domu jeho rodiny třikrát, ale nikdy se nevrátil domů. Poprvé, když stanul na prahu, byla jeho žena v práci. Podruhé už jeho syn uměl zavolat na svého otce. Jeho rodina na něj naléhala, aby už šel domů, ale on odpověděl, že nemůže, kvůli záplavám. Po třetí, když stanul na prahu svého domova, jeho syn už byl starší deseti let. Pokaždé odmítl vejít dovnitř, protože kvůli povodním přišlo nespočet lidí o svůj domov a on musel svou práci dokončit.\n\nPodle kroniky starověké Číny vládl Jü dynastii Sia 45 let a podle Jue Ťüe-shu (越絕書) umřel na neznámou chorobu. Říká se, že zemřel na hoře Kchuaj-ťi(會稽山), na jih od dnešního Šao-singu při lovu na východních hranicích jeho císařství a byl tam i pohřben. Jüovo mauzoleum (大禹陵)bylo vybudováno na jeho počest v šestém století našeho letopočtu v Jižní dynastii, nachází se čtyři kilometry jihovýchodně od města Šao-sing. Většina konstrukce mauzolea byla zrekonstruována v pozdějších obdobích. Třemi hlavními částmi mauzolea jsou Jüova hrobka (禹陵), chrám (禹廟) a memoriál (禹祠). Jü je často jako socha vyobrazován se starověkým pluhem (耒耜). Mnoho císařů sem cestovalo a provádělo tam ceremoniály na jeho počest, zejména pak Čchin Š’chuang.\n"}
{"id": "816234", "url": "https://cs.wikipedia.org/wiki?curid=816234", "title": "Rodney Dangerfield", "text": "Rodney Dangerfield\n\nRodney Dangerfield (vlastním jménem Jacob Cohen; * 22. listopadu 1921 – 5. října 2004) byl americký komik a herec, známý též díky svým hláškám jako „I don't get no respect!“, „No respect, no respect at all... that's the story of my life“ a také „I get no respect, I tell ya“. Dangerfield hrál ve filmech jako \"Easy Money\" (1983, Orion Pictures), \"Caddyshack\" (1980, Orion) a v hlavní roli v \"Back to School\" (1986, Orion).\n\nMezi celebrity, které Dangerfield přímo ovlivnil mimo jiné patří: Chris Rock, Conan O'Brien či Bob Saget.\n\nDangefield se narodil do rodiny židovských \"vaudeville\" komediantů původem z Maďarska, Roye (vlastní jméno: Philip Cohen) a Dotty Teitelbaumové. Jak Dangerfield vzpomínal, jeho záletný otec většinou nebýval doma („was never home—he was out looking to make other kids“) a byla to právě jeho matka, která ho špatně vychovala. („[his mother] brought him up all wrong“).\n\nV době, kdy Dangerfieldovi bylo 15 let, začal psát materiál standup komikům a ve svých dvaceti začal sám aktivně působit jako Jack Roy.\n\nDangefrield později nahrál komerčně úspěšné alba \"Rappin' Rodney\" (#36, 1983) a \"No Respect\" (#48, 1981), které získalo Grammy Award za Best Comedy Recording.\n\n\n"}
{"id": "816235", "url": "https://cs.wikipedia.org/wiki?curid=816235", "title": "Prostředník (prst)", "text": "Prostředník (prst)\n\nProstředník ( nebo ) je prostřední z pěti prstů lidské ruky. Sousedí s ukazovákem a prsteníkem. Obvykle je z prstů nejdelší. Na úrovni záprstí jeho (třetí) záprstní kost navazuje na hlavatou kost.\n\nZdvižený prostředník je používán jako vulgární gesto.\n\n"}
{"id": "816238", "url": "https://cs.wikipedia.org/wiki?curid=816238", "title": "Aiguille de Rochefort", "text": "Aiguille de Rochefort\n\nAiguille de Rochefort (4001 m n. m.) je hora v Montblanském masivu v Grajských Alpách. Leží na hranici mezi Francií (region Rhône-Alpes) a Itálií (region Valle d'Aosta). Na vrchol vede normální cesta od italské chaty a lanovky Rifugio Torino (3322 a 3375 m, 2 budovy) v sedle Col du Géant, okolo štítu Dent du Géant a dál východním hřebenem až na vrchol. Sestup je možný k bivaku Canzio v sedle Col des Grandes Jorasses a do údolí Val Ferret na italské straně masivu. Celková horolezecká obtížnost túry je AD. Výstup a sestup zaberou dva dny lezení, pochodu a slaňování.\n\nHoru poprvé zdolali 14. srpna 1873 J. Eccles, M.-C. Payot a A. Payot.\n\n"}
{"id": "816240", "url": "https://cs.wikipedia.org/wiki?curid=816240", "title": "Emil Zillich", "text": "Emil Zillich\n\nEmil Zillich (11. října 1830 Praha — 22. ledna 1896 tamtéž) byl český malíř a ilustrátor. Tvořil především žánrové malby s náměty z historie (třicetiletá válka, rokoko) i současnosti (pouliční život, obyčejní lidé). Ilustroval historické romány, knihy pro mládež a články v časopisech (\"Světozor\"). V jeho díle se projevuje smysl pro humor.\n\nNarodil se 11. října 1830 v Praze v zámožné rodině. Studoval na pražské malířské akademii u Ch. Rubena. Roku 1851 podnikl studijní cestu do Německa a Belgie. Poté se pravidelně účastnil výstav Krasoumné jednoty. Malířství pěstoval jen jako zálibu.\n\nPočátkem osmdesátých let ho postihly finanční ztráty — v důsledku soudního sporu přišel o značnou část majetku zděděného po rodičích — což ho přinutilo malovat pro obživu. Od roku 1882 do konce 80. let vytvořil stovky ilustrací, především pro časopis \"Světozor\", k historickým románům a do knih pro mládež. Poté se odstěhoval do Přeštic za rodinou své dcery.\n\nRoku 1894, po smrti dcery, se vrátil zpět do Prahy. Tehdy již viditelně trpěl nervovou chorobou. Zpočátku bydlel u svého přítele a žáka Voráčka a v rámci možností pokračoval v umělecké tvorbě; s postupující nemocí ale požádal o přijetí do všeobecné nemocnice. Tam zemřel 22. ledna 1896. V té době již byl téměř zapomenutý, na pohřeb mu přišli jen osobní přátelé.\n\nZillich netvořil velké kompozice, ale jen malé obrázky. Typická pro něj byla žánrová malba s náměty z rokoka, třicetileté války, ale i ze současnosti (např. pouliční život nebo svět „malých lidí“). V obrazech projevoval jemný cit pro kolorit i pro humor, hluboké vzdělání a bystrý pozorovatelský talent.\n\nPrvní ilustraci pro časopis Světozor uveřejnil v ročníku 1868. V 80. letech pak pro něj vytvořil několik set obrázků s tématy z historie, divadla a současných událostí. Vedle toho ilustroval literaturu pro mládež (\"Jarý věk\", \"Zlaté mládí\", \"Květy mládeže\") aj.\n\nKromě humorně laděných prací vytvořil i několik vážných — např. oltářní obrazy ve Vřesovicích, Lochovicích a Husinci.\n\nIlustroval mimo jiné tato knižně vydaná díla:\n\n"}
{"id": "816241", "url": "https://cs.wikipedia.org/wiki?curid=816241", "title": "Fotografie hvězdných drah", "text": "Fotografie hvězdných drah\n\nFotografie hvězdných drah je specializovaný druh astrofotografie, který se zaměřuje na tvorbu snímků astronomických objektů na noční obloze. Hvězdy v důsledku otáčení Země a dlouhého expozičního času vytvářejí světelné dráhy. Tím jak se Země otáčí, nezůstávají hvězdy na svém místě, ale pomalu se posouvají více či méně k západu. Hvězdy se objeví a otáčejí se okolo severního i jižního pólu, z nichž pozorovatel vidí pouze jeden. Hvězdy ležící na obloze blízko severu se pohybují velmi pomalu, zatímco hvězdy blíže k rovníku „cestují“ poměrně rychle.\n\n\n"}
{"id": "816242", "url": "https://cs.wikipedia.org/wiki?curid=816242", "title": "Richard F. Heck", "text": "Richard F. Heck\n\nRichard Fred Heck (15. srpna 1931 Springfield Massachusetts – 10. října 2015 Manila) byl americký chemik. V roce 2010 obdržel Nobelovu cenu za chemii za Heckovu reakci, která používá palladium(0) ke katalýze kaplingových reakcí aryl halidů s alkeny. \n"}
{"id": "816249", "url": "https://cs.wikipedia.org/wiki?curid=816249", "title": "Bystrička (přítok Oravy)", "text": "Bystrička (přítok Oravy)\n\nBystrička je potok na horní Oravě, v jihozápadní části okresu Dolný Kubín. Jde o pravostranný přítok Oravy a měří 6,5 km a je tokem IV. řádu.\n\nPramení v Malé Fatře pod sedlem Medziholie, na jihovýchodním úpatí Veľkého Rozsutce (1 609,7 m n. m.) v nadmořské výšce kolem 1 160 m n.. m..\n\nTeče víceméně severojižním směrem přes Malou Fatru, podcelkem Kriváňské Fatry stejnojmennou dolinou. Zprava přibírá tři významnější přítoky a ústí do Oravy severně od obce Kraľovany v nadmořské výšce okolo 435 m n. m..\n"}
{"id": "816250", "url": "https://cs.wikipedia.org/wiki?curid=816250", "title": "Bystrá (přítok Polhoranky)", "text": "Bystrá (přítok Polhoranky)\n\nBystrá je potok na horní Oravě, na území okresu Námestovo. Jde o levostranný přítok Polhoranky a měří 13,2 km a je tokem V. řádu.\n\nPramení v Oravských Beskydech, v podcelku Babí hora, na jihovýchodních svazích Malé Babí hory (1 514,8 m n. m.) v nadmořské výšce cca 1 330 m n. m..\n\nOd pramene teče nejprve severojižním směrem strmou dolinou Kotlina. Pak se esovitě stáčí, z levé strany přibírá přítok (968,0 m n. m.) z jihozápadního svahu Babí hory (1 722,9 m n. m.) a v blízkosti Hviezdoslavovy myslivny vstupuje do Podbeskydskej brázdy. Zde nejprve teče přechodně jihozápadním směrem, z pravé strany přibírá svůj nejvýznamnější přítok Vonžovec, znovu se stáčí a pokračuje jihovýchodním směrem. Následně se potok výrazně vlní, vytváří několik vedlejších ramen, z levé strany přibírá krátký přítok z lokality Odumiarky a následně další významný přítok, Záhoranku. Odtud teče severojižním směrem až k soutoku s levostranným Rabčickým potokem (667,0 m n. m.). Rabčický potok byl v minulosti (1971, 1974–55, 1977) pokládaný za hlavní tok a Bystrá byla považovaná za jeho horní tok. Nakonec se stáčí na jihozápad, zleva přibírá ještě krátký přítok z jihozápadního svahu Gluchové (881,6 m n. m.), protéká obcí Rabča, kde se od hlavního koryta odděluje vedlejší rameno, které pokračuje v délce cca 700 m. jihovýchodním směrem. Hlavní koryto Bystré ústí na území této obce do Polhoranky.\n\n"}
{"id": "816251", "url": "https://cs.wikipedia.org/wiki?curid=816251", "title": "Bystrý potok (přítok Mútňanky)", "text": "Bystrý potok (přítok Mútňanky)\n\nBystrý potok je potok na horní Oravě, v severozápadní části okresu Námestovo. Jde o levostranný přítok Mútňanky a měří 8,1 km a je tokem V. řádu.\n\nPramení v Oravských Beskydech, v podcelku Pilsko, přímo na státní hranici s Polskem, na severním svahu Pilska (1 556,9 m n. m.) v nadmořské výšce přibližně 1 530 m n. m..\n\nOd pramene teče nejprve na severozápad, výrazným obloukem prohnutým na sever se postupně stáčí na jihozápad a zleva přibírá pět přítoků ze západních svahů Pilska. Následně pokračuje severojižním směrem Bystrou dolinou, zprava přibírá dva krátké přítoky ze severovýchodního svahu Minčola (1 272,8 m n. m.), zleva nejprve dva přítoky z jihozápadního svahu Pilska a potom přítok ze západního svahu Mechů (1 479,0 m n. m.). Dále přibírá svůj nejvýznamnější přítok, Furandovský potok, zleva, pak ještě krátký levostranný přítok pramenící severně od kóty 1 010,0 m a stáčí se jihozápadním směrem. Severozápadně od obce Mútne ústí v nadmořské výšce cca 811 m n. m. do Mútňanky.\n\n"}
{"id": "816252", "url": "https://cs.wikipedia.org/wiki?curid=816252", "title": "Chyžník (Chyżne)", "text": "Chyžník (Chyżne)\n\nChyžník ( na horním toku , ) je potok v Polsku a v hraniční oblasti Slovenska v severní části okresu Tvrdošín. Původně se jednalo o pravostranný přítok Černé Oravy ale po vybudování Oravské přehrady ústí do přehradní nádrže. Měří 10,5 km a je tokem V. řádu.\n\nPramení na území Slovenska severoseverozápadně od obce Hladovka v bažinatém prostředí hornooravských rašelinišť, v nadmořské výšce přibližně 664 m.\n\nZhruba po 250 metrech od pramene odtéká na území Polska, kde teče jako Jamów Chyżny severozápadním směrem. Z pravé strany přibírá přítok z rašelinišť v lokalitě Urbarski Las a dále pokračuje již pod názvem Chyżne. Stáčí se na západ a výrazně zvlněným korytem protéká okrajem obce Chyżne a zleva přibírá Tokarku. Dále se stáčí severozápadním směrem, z levé strany přibírá přítok vznikající nedaleko státní hranice západně od obce Chyżnik a od soutoku s ním už teče po státní hranici. Zleva přibírá ještě krátký přítok z území Slovenska z lokality Surdíky a v nadmořské výšce cca 600 m n. m. ústí do Oravské přehrady.\n"}
{"id": "816253", "url": "https://cs.wikipedia.org/wiki?curid=816253", "title": "Demänovský potok", "text": "Demänovský potok\n\nDemänovský potok je potok na horní Oravě, v západní části okresu Námestovo. Jde o pravostranný přítok Juríkova potoka a měří 2,3 km a je tokem V. řádu.\n\nPramení nejzápadnější části Podbeskydské vrchoviny, pramení pod sedlem Demänová, v blízkosti osady Demänová, v nadmořské výšce přibližně 910 m n. m..\n\nTeče východním směrem podél zmíněné osady na levém břehu a zprava přibírá přítok pramenící jihovýchodně od kóty 1 026,0 m.. Následně přibírá další tři krátké pravostranné přítoky, nejprve přítok (837,3 m n. m.) z východního svahu Korsule (963,0 m n. m.) a pak dva přítoky pramenící severně od osady Kubínska. Nakonec protéká okrajem osady Tanečník, kde se i vlévá v nadmořské výšce cca 816 m n. m. do Juríkova potoka.\n"}
{"id": "816254", "url": "https://cs.wikipedia.org/wiki?curid=816254", "title": "Dlhá voda", "text": "Dlhá voda\n\nDlhá voda je potok na horní Oravě, v severní části okresu Námestovo. Jde o pravostranný přítok Polhoranky a měří 8,8 km a je tokem V. řádu.\n\nPramení v Oravských Beskydech, v podcelku Pilsko, na východním svahu vrchu Pilsko (1556,9 m n. m.) v nadmořské výšce přibližně 1420 m.\n\nNejprve teče východním směrem, přibírá krátký levostranný (1 267,3 m n. m.), také pravostranný přítok z východních svahů Pilska a následně další pravostranný přítok (1 000,3 m n. m.) z oblasti Suchého potoka. Pak se stáčí přechodně na jihovýchod, zprava přibírá krátký přítok z lokality Ingery, stáčí se na východ a vstupuje do Podbeskydské brázdy. Zde nejprve přibírá krátký přítok z jihovýchodního svahu Koňa (998,3 m n. m.) a u osady Vyšný Mlýn se rozvětvuje na dvě ramena, přičemž vedlejší pravostranné se stáčí na jih a ústí do sousedního Suchého potoka. Zprava následně přibírá zmíněný Suchý potok a dále pokračuje na sever. Koryto se výrazněji vlní, zprava přibírá několik přítoků ze svahů Sihelnianského hrádku (993,4 m n. m.) a zleva tři přítoky z oblasti Plšetnice. Následně na dolním toku přibírá zleva Ľudmovku, značně rozšiřuje koryto a stáčí se na východ. Přibírá ještě pravostranný přítok ze severního svahu Sihelnianského hrádku, levostranný Klobásovský potok a u obce Oravská Polhora se v nadmořské výšce cca 699 m n. m. vlévá do Polhoranky.\n\n"}
{"id": "816256", "url": "https://cs.wikipedia.org/wiki?curid=816256", "title": "Furandovský potok", "text": "Furandovský potok\n\nFurandovský potok je potok na horní Oravě, v severozápadní části okresu Námestovo. Jde o levostranný přítok Bystrého potoka a měří 2,4 km a je tokem VI. řádu.\n\nPramení v Oravských Beskydech, v podcelku Pilsko, na jihozápadním svahu Mechů (1 479,0 m n. m.) v nadmořské výšce přibližně 1 420 m n. m..\n\nNa horním toku teče jihozápadním směrem, následně se stáčí severojižním směrem a v lokalitě Furandová přibírá dva krátké levostranné přítoky. Nakonec se stáčí opět na jihozápad a severně od Mútňanské Pily ústí v nadmořské výšce cca 887 m n. m. do Bystrého potoka.\n\n"}
{"id": "816257", "url": "https://cs.wikipedia.org/wiki?curid=816257", "title": "Grebáčovský potok", "text": "Grebáčovský potok\n\nGrebáčovský potok je potok na horní Oravě, na území okresu Námestovo. Jde o levostranný přítok Veselianky a měří 2,5 km a je tokem V. řádu.\n\nProtéká v Podbeskydské vrchovině, pramení na jihovýchodním svahu Grebáčovky (933,4 m n. m.) v nadmořské výšce přibližně 832 m n. m..\n\nOd pramene teče výlučně jihozápadním směrem a postupně přibírá několik přítoků. Zleva nejprve přibírá krátký přítok ze severozápadního svahu Spálené (887,0 m n. m.), z téže strany pak dva přítoky ze severních svahů Výsypkové (929,5 m n. m.), zprava dále přítok z jihozápadního svahu Grebáčovky a také levostranný přítok ze západního svahu Výsypkové. Nakonec přibírá ještě krátký přítok z jihozápadního úpatí Výsypkové a jihovýchodně od obce Oravské Veselé ústí v nadmořské výšce cca 681 m n. m. do Veselianky.\n\n"}
{"id": "816261", "url": "https://cs.wikipedia.org/wiki?curid=816261", "title": "Hlboký potok (přítok Mútniku)", "text": "Hlboký potok (přítok Mútniku)\n\nHlboký potok je potok na horní Oravě, na území okresu Námestovo. Jde o pravostranný přítok Mútniku a měří 4,5 km a je tokem VI. řádu.\n\nPramení na okraji Oravské Magury, v podcelku Pilsko, na jihozápadním svahu Hole (1 018,9 m n. m.) v nadmořské výšce cca 895 m n. m..\n\nTeče převážně severojižním směrem, z pramenné oblasti hned vstupuje do Podbeskydské brázdy, kde nejprve přibírá přítok z jižního úpatí Hole zprava. Následně přibírá dva krátké levostranné přítoky z lokality Solková a z téže strany dále přítok ze severního svahu Galvanového vrchu (839,8 m n. m.). Na dolním toku výrazněji meandruje, stáčí se na jihovýchod a mezi obcemi Mútne a Oravské Veselé ústí v nadmořské výšce přibližně 730 m n. m. do Mútniku.\n"}
{"id": "816264", "url": "https://cs.wikipedia.org/wiki?curid=816264", "title": "Löw", "text": "Löw\n\nSlovo (příjmení) Löw, Lőw, Loew měli ve svém jméně:\n\n\n"}
{"id": "816270", "url": "https://cs.wikipedia.org/wiki?curid=816270", "title": "Žahour", "text": "Žahour\n\nŽahour může být:\n\n"}
{"id": "816271", "url": "https://cs.wikipedia.org/wiki?curid=816271", "title": "Džvari (město)", "text": "Džvari (město)\n\nDžvari () je město v severovýchodní Gruzii, kraj Samegrelo-Horní Svanetie. Leží na východním břehu řeky Inguri a jeho název v překladu znamená \"kříž\".\n\nV letech 1961 - 1987 byla nad městem postavena Ingurská přehrada, která je s 272 m vysokou hrází nejvyšší dostavěnou přehradou s klenutou hrází na světě.\n\nDžvari je domovským městem Melitona Kantarii (1920-1993), desátníka Rudé armády, který byl vyfotografován při vztyčování sovětské vlajky na budově Říšského sněmu v Berlíně v souvislosti s porážkou nacistického Německa.\n"}
{"id": "816272", "url": "https://cs.wikipedia.org/wiki?curid=816272", "title": "Felix Magath", "text": "Felix Magath\n\nWolfgang-Felix Magath (* 26. července 1953) je bývalý německý fotbalista a nyní fotbalový trenér. Naposledy vedl v sezóně 2016/2017 čínský prvoligový klub Shandong Luneng Taishan.\n\nMagath je syn bývalého amerického vojáka portorického původu a německé matky. Oba se od otce odloučili, jelikož se vrátil do své rodné vlasti. Dospívající Magath se o svém otci dozvěděl v 15 letech, když mu napsal dopis. V roce 1999 Felix Magath navštívil Portoriko a poprvé se s otcem setkal osobně. Od té doby se začali setkávat pravidelně dvakrát ročně.\n\nNarodil se blízko města Aschaffenburg a fotbal začal hrát v místním klubu Viktoria . V roce 1974 přestoupil do tehdy druholigového klubu 1. FC Saarbrücken a v roce 1976 do prvoligového Hamburku.\nV tomto týmu strávil celých 10 sezon a od debutu v roce 1976 do ukončení hráčské kariéry (1986) zaznamenal ve 306 zápasech 46 branek.\n\nV roce 1983 se klub z Hamburku dostal do finále Poháru mistrů evropských zemí. V zápase proti Juventusu Magath vsítil jediný gól a jeho tým mohl slavit historický úspěch.\n\nMagath také úspěšně reprezentoval reprezentaci Západního Německa. Debutoval 30. dubna 1977 v přátelském zápase s Jugoslávií (2:1). Byl členem vítězného celku Mistrovství Evropy 1980. Zahrál si na dvou světových šampionátech (1982 a 1986). V obou ročnících se svým týmem vybojoval druhé místo. Celkem za svého působení v reprezentaci odehrál 43 zápasů a vstřelil v nich 3 branky.\n\nV anketě Zlatý míč, která hledala nejlepšího fotbalistu Evropy, se roku 1983 umístil na pátém místě.\n\nMagath začal trénovat v říjnu 1995 svůj bývalý klub Hamburger SV. Po skončení sezony 1996/97 byl ale vyhozen. Vzápětí usedl na lavičku Norimberku, ale ani tam nevydržel déle jak jeden rok. Totéž se mu stalo i ve Werderu Brémy kde po sezoně 1998/99 skončil a byl opět volný.\n\nV roce 1999 se Magath stal novým trenérem Eintrachtu Frankfurt a vydrželtam až do roku 2001, kdy ho angažoval prvoligový tým VfB Stuttgart. Tam strávil tři sezony a povedlo se mu vyhrát Pohár Intertoto 2002.\n\n1. července 2004 začal trénovat slavný Bayern Mnichov. Svůj tým dovedl v ročníku 2004/05 jak k vítězství v poháru, tak v Bundeslize. Totéž se mu povedlo i v následujícím ročníku 2005/06. Po nepodařené sezoně 2006/07, kdy se Bayern umístil na čtvrtém místě, byl Magath vyhozen a 31. ledna 2007 podepsal smlouvu s VfL Wolfsburg.\n\nS \"Vlky\" došel v sezoně 2008/09 až do finále Poháru UEFA, kde jeho tým prohrál s Šachtarem Doněck 2:1 po prodloužení. V lize skončil Wolfsburg na prvním místě a poprvé v historii klubu se kvalifikoval do Ligy Mistrů.\n\nPřed sezonou 2009/10 se Magath dohodl na čtyřleté smlouvě s FC Schalke 04. S týmem se mu sice podařilo postoupit do čtvrtfinále ligy mistrů, ale kvůli špatným výsledkům v lize po vzájemné dohodě s vedením klubu odešel a po dvou letech se vrátil do Wolfsurgu.\n\nPřed sezonou 2011/2012 i v jejím průběhu se tým velice proměnil a přišlo mnoho nových hráčů, mezi nimi i Petr Jiráček a Václav Pilař. Wolfsburg nakonec skončil na osmém místě ligové tabulky. Magath s klubem pak podepsal novou smlouvu až do roku 2015 , ale v říjnu 2012 byl odvolán.\n\nJako manažer získal Magath rychle respekt a stal se dobře známým pro své tvrdé tréninkové metody. Klade velký důraz na disciplínu, a kondici. Hráči mu dávají přezdívky jako \"Saddám\" (Saddám Husajn) nebo \"Quälix\" – mix jeho křestního jména Felix a německého slovesa \"quälen\" (mučení).\n\n\n\n"}
{"id": "816276", "url": "https://cs.wikipedia.org/wiki?curid=816276", "title": "Jie-žen", "text": "Jie-žen\n\nJie-žen nebo též jeren (, doslova \"divoký muž\") je legendární hominid ze střední Číny podobný yettimu, jehož existence nebyla prokázána. \n\nÚdajně je větší než člověk, osrstěný, chodí vzpřímeně. Má se vyskytovat v okolí horské rezervace Šen-nung-ťia v provincii Chu-pej ve střední Číně. Odborníci pořídili nejméně dvanáct údajných odlitků stop jie-žena, vědci dokonce testovali nalezené chuchvalce jeho srsti a konstatovali, že nejspíš nenáleží žádnému známému zvířeti žijícímu v rezervaci. Nicméně přesvědčivé důkazy o jie-ženovi neexistují a většina odborníků v jeho existenci nevěří. \n\n\n"}
{"id": "816278", "url": "https://cs.wikipedia.org/wiki?curid=816278", "title": "Kladenští z Kladna", "text": "Kladenští z Kladna\n\nRod Kladenských z Kladna (také vladykové z Kladna, páni z Kladna) byl starý vladycký rod, který obýval Kladno a jeho širší okolí.\n\nPrvní souvislejší zmínky o Kladenských známe až od počátku 14. století, ale rod byl ještě starší. Rodina se rychle dělila, takže tvrze, které členové rodu obývali jenom na Kladně, byly hned tři. Největší tzv. \"Horní tvrz\" stála v horní části vsi a byla místem, kde dodnes stojí kladenský zámek. V době druhé poloviny 15. století byla přestavěna do podoby menšího gotického hrádku, jak např. prokázal výzkum architekta a památkáře Petra Chotěbora. \"Dolní tvrz\" byla stavba v blízkosti dnešního Poštovního náměstí (stála zhruba v místech vedle dnešního archivu) a její objekt byl po polovině 16. století přestavěn rytíři Žďárskými ze Žďáru na panský pivovar. Ten byl v osmdesátých letech 19. století zbořen. Poslední, tzv. \"Vlaškova tvrz,\" stála snad v Ostrovci (severozápadně od vlastního Kladna), ale její přesná poloha je neznámá. Zanikla snad již v 15. století.\n\nRod Kladenských z Kladna držel v 15. století i vzdálený hrad Střekov u Ústí nad Labem a další četné majetky. Díky značnému počtu synů a následnému dělení rodu do mnoha linií (již od 14. století), jež se následně často psaly podle svého sídelního statku, je velmi znesnadněné vytvoření přesnějších genealogických vazeb celé rodiny. V 15. století se však majetkově i společensky velmi vzmohla hlavní kladenská linie, jež vytvořila kolem Kladna do první poloviny 16. století rozsáhlé panství o zhruba dvaceti okolních vesnicích, ke kterým patřil např. i dvůr v blízkém městě Unhošti. Během 15. a 16. století se rod zároveň spříznil i s předními rody v okolí, včetně Martiniců ze Smečna. Roku 1543 zemřel bezdětný ve více než devadesáti letech poslední mužský potomek hlavní linie rodu, rytíř Zdeněk Kladenský z Kladna. Své jmění odkázal synovci Oldřichu Žďárskému ze Žďáru z rodu Žďárských ze Žďárů. Než nabyla závěť platnosti, Oldřich zemřel, a dědictví dostali jeho tři synové. Ti se stali pokračovateli rodu Kladenských v celém širším regionu.\n\nČlenové rodu Kladenských z Kladna žili v zemích Koruny české i nadále. Jsou uváděni ještě v druhé polovině 16. století a na počátku 17. století, ovšem jen jako zchudlí rytíři a v podstatě v postavení bohatších sedláků. Jejich drobný majetek se tehdy nacházel vedle Kladenska např. na Moravě. Mezi poslední členy rodu patřil zřejmě jeden z Kladenských, který v době třicetileté války zemřel v Lužici. Jestli rod vymřel definitivně nevíme, je to velmi pravděpodobné. Je ale též možné, že rod zcela zchudl a tím i ztratil své někdejší šlechtické postavení a přešel mezi prostou nešlechtickou společnost a jeho potomci tak žijí dodnes.\n\nČerné pole na stříbrném štítu, který vytváří dokola širší lem. Přilba nad štítem má v klenotu dva rohy a při každém z nich je bílá korouhvice s červenými okrajky.\n\nKladenská (hlavní) větev Kladenských z Kladna:\n\nStředočeská větev Kladenských z Kladna:\n\nMoravská větev Kladenských z Kladna:\n\nDalší:\n\n"}
{"id": "816282", "url": "https://cs.wikipedia.org/wiki?curid=816282", "title": "Služští z Chlumu", "text": "Služští z Chlumu\n\nVladycký rod Služští z Chlumu byl rod, který vymřel v 17. století Václavem Vilémem, který mimo jiné vlastnil Tetín. Poprvé se o tomto rodu prameny zmiňují počátkem 15. století, kdy jsou zmiňováni bratři Jaroš, Jan a Hynek. Jaroš a Hynek byli v husitském období ve službách Pražanů. Za tyto služby obdrželi bratři roku 1420 obec Makotřasy. Roku 1520 získává Jan Služský z Chlumu Tuchoměřice, které si nechává zapsat do zemských desk. V průběhu let držel rod např. Psáře, Vodochody, Úholičky, Újezdec, Solopysky a další vesničky. Služští z Chlumu nezastávali žádnou významnější funkci ku prospěchu státu. Výjimkou byl však Václav Služský, který byl při korunovaci krále Maxmiliána císařem Ferdinandem I. pověřen funkcí vachmistra měst pražských.\n"}
{"id": "816284", "url": "https://cs.wikipedia.org/wiki?curid=816284", "title": "Milíčova modlitebna", "text": "Milíčova modlitebna\n\nMilíčova modlitebna je sakrální stavba stojící na nároží ulic Rektorská a Na Universitním statku v Praze 10–Malešicích. Od konce roku 2017 je v užívání pražského sboru Ochranovského seniorátu Českobratrské církve evangelické, který budovu a pozemek kolem ní také vlastní. Je pojmenovaná podle českého kazatele ze 14. století Jana Milíče z Kroměříže.\n\nArchitektem budovy z let 1950–1952 byl Bohumil Bareš. Je zvnějšku podobná památkově chráněnému evangelickému kostelu v Rožnově pod Radhoštěm a dalším stavbám od téhož architekta. Otevřena byla 18. května 1952 za účasti synodního seniora Viktora Hájka.\n\nModlitebna byla v provozu do začátku 80. let 20. století, kdy byla kvůli špatnému stavu budovy, malému počtu věřících a dostatečnému množství evangelických sborů v okolí uzavřena. Až do roku 2005 byla v majetku Farního sboru Českobratrské církve evangelické v Praze 3 - Jarov, od kterého ji za 2,7 milionu Kč vykoupila centrála církve. Bylo promýšleno několik variant, jak s objektem naložit, o modlitebně debatoval na svých zasedáních Synod ČCE. Jeden z plánů byl modlitebnu zbourat a uvolnit tak místo pro novostavbu bytového domu či koleje studentů Evangelické teologické fakulty Univerzity Karlovy, nebo jiného objektu. O bydlení tak daleko ETF by ovšem její studenti pravděpodobně neměli zájem. Alternativou k výstavbě bylo „investiční využití pozemku“, tj. zřejmě jeho prodej. Proti demolici a pro využití modlitebny jako komunitního a pastoračního centra usilovalo i občanské sdružení Kaple Rektorská. V lednu 2013 proběhl pochod místních občanů, kteří usilovali o záchranu modlitebny. K dlouhému neřešení budoucnosti objektu došlo i kvůli protahování vyrovnání státu s církvemi. \n\nV listopadu 2014 pak od ústředí církve budovu koupil pražský sbor Ochranovského seniorátu (původně Jednota bratrská), který od roku 2000 neměl vlastní prostory. Proběhla rekonstrukce objektu a počínaje první nedělí adventní 2017 zde probíhají pravidelné nedělní bohoslužby od 9:30 hodin. Je plánována také přístavba provozní části podle návrhu architekta Davida Vávry.\n\nV modlitebně je sociální zázemí a sál pro cca 50 osob a plánuje se moderní dostavba za stávající kaplí za asi 6,5 milionu korun, která ale zatím vázne na nesouhlasu sousedů včetně obavy, že přístavba kaple zvýší teroristickou hrozbu v lokalitě. Při rekonstrukci zůstal zachován původní ráz sálu, změnila se barva podlahy na červenou a barva čelní stěny za stolem Páně na zelenou. V sále jsou nové židle a na čelní stěně visí světlý dřevěný kříž od Zdara Šorma, který má v profilu vyřezaný kalich, do kterého jakoby stéká červená Kristova krev. Na rameni kříže je ozdobným písmem napsáno „Amen amen“. Ze světlého dřeva je také nový stůl Páně s Beránkem, znakem Jednoty bratrské. Na kruchtě jsou varhany z původní budovy sboru. Při rekonstrukci byla odstraněna stará kazatelna.\n\n"}
{"id": "816285", "url": "https://cs.wikipedia.org/wiki?curid=816285", "title": "Mistrovství světa v rallye 2007", "text": "Mistrovství světa v rallye 2007\n\nMistrovství světa v rallye 2007 je název šampionátu z roku 2007. Zvítězil v něm Sebastien Loeb s vozem Citroën C4 WRC. Titul mezi týmy vyhrál Ford M-Sport.\n\n\n\n\n\n\n\n\n\n\n\n\n\n\n\n\n\n\n\n"}
{"id": "816287", "url": "https://cs.wikipedia.org/wiki?curid=816287", "title": "Růžena Limská", "text": "Růžena Limská\n\nSvatá Růžena Limská nebo také Růžena z Limy (20. dubna 1586, Lima – 24. srpna 1617, Lima) byla první kanonizovaná osoba na jihoamerickém kontinentu a stala se tak jeho hlavní patronkou. Byla známa svojí starostlivostí a péčí o peruánské Indiány, kteří v té době žili na okraji společnosti. Když roku 1617 zemřela, davy lidí natolik chtěly naposledy spatřit její ostatky a uctít její památku, že pohřeb musel být několikrát odložen.\n\nPůvodním jménem Isabela de Flores y del Oliva, se narodila 20. dubna 1586 v Limě, v hlavním městě tehdejšího španělského místokrálovství Peru. Její rodiče, otec Gaspar del Flores a matka Maria del Oliva byli šlechtici španělského původu, do Jižní Ameriky emigrovali dávno před jejím narozením. Isabela byla desátá z třinácti dětí a už jako malé děvčátko silně inklinovala ke křesťanské víře. Její indiánská chůva jí říkala Rosa (Růžena) – podle staré indiánské tradice dívky dostávaly jména podle květin, aby se zdůraznila jejich krása. Jiné zdroje zase hovoří o legendě, ve které jméno Růžena dostala po zjevení růže nad její kolébkou. Ať už to bylo jakkoli, když ji pak v jedenácti letech biskup Toribio (sv. Turibius) biřmoval, zvolila si právě toto druhé jméno. Vřelý vztah s chůvou pak byl jedním z důvodů, proč svou snahu pomáhat druhým soustředila právě na indiánské obyvatelstvo.\n\nRůžena údajně začala s asketickým životem v neuvěřitelně nízkém věku. Bylo jí teprve pět let, když se rozhodla, že se bude každý druhý den postit. V šesti letech si do sváteční korunky schovala jehly, aby potlačila marnivost. Upřímně se děsila hříchu, proto pro ni silné odříkání a fyzické oběti byly samozřejmostí. Neobyčejné sebeovládání prokázala také při amputaci prstu, který si rozdrtila; v průběhu bolestivého zákroku prý nevydala ani hlásku. Když její rodina zchudla následkem nevydařených spekulací s tamními doly, začala tvrdě pracovat, aby mohla své blízké finančně podporovat. Šila, prodávala po domech své výšivky a také pěstovala květiny, které pak prodávala na trhu. Díky tomu se také stala patronkou květinářů a zahradníků.\n\nRůžena vyrostla ve výjimečně krásnou dívku, rodiče ji proto chtěli provdat za bohatého mladíka. Ona ale byla rozhodnutá dát přednost duchovnímu životu. Aby zmařila svůj plánovaný sňatek, nejen že si ostříhala své krásné dlouhé vlasy, ale také si údajně třela obličej pepřem a ruce si máčela ve vápenném louhu. Bála se, že by její krása mohla i dále vzbuzovat u druhých pokušení. Rodina, obzvláště matka, s jejím rozhodnutím stát se řeholnicí nejprve nesouhlasila, dokonce ji za její přesvědčení a silné odpírání kárala.\n\nVe dvaceti letech se jí splnil sen – dne 10. srpna 1606 vstoupila do třetího řádu sv. Dominika. Jejím vzorem se stala Kateřina Sienská, jejíž texty ji okouzlily a staly se pro ni vzorem kontemplativní mystiky. Protože milovala samotu, vyprosila si u rodičů svolení vytvořit si pro své rozjímání poustevnu ze starého altánu v odlehlém koutě zahrady. V drobné chýši, kterou s pomocí bratra postavila z prken a platanového listí, měla pouze prosté asketické lůžko, skládající se ze sedmi polen spojených řemeny. Mezi ně nasypala střepy a kamínky.\n\nV tomto útočišti se pak oddávala četbě duchovních knih a dlouhým modlitbám, které ji přivodily celou řadu mystických zážitků. Ve chvílích svého nejhlubšího oddání se Bohu nosila žíněnou košili kajícnic, kovanou trnovou korunu a bičovala se koženými řemínky. Také téměř nepřijímala potravu a údajně spala jen dvě až tři hodiny denně, zbytek času se věnovala práci nebo modlitbě. Její hluboká spiritualita a extrémní pokání vzbuzovalo u obyvatel Limy úžas i pohoršení. Někteří ji považovali za bláznivou, jiní ji naopak začali navštěvovat.\n\nBěhem let se pověsti o jejím odříkání a extázích mezi lidmi natolik rozšířily, že se některé její vize staly předmětem církevního šetření. Přestože ji řada lidí za její způsob života kritizovala nebo dokonce odsuzovala, ona sama nikdy nepřestala věřit tomu, co jí v jejích vizích sdělil Ježíš Kristus: bez utrpení a odříkání není možné dosáhnout Boží milosti a spasení.\n\nKromě modlitby a pokání zasvětila také svůj život oddané péči o chudé a nemocné, především o otroky a původní obyvatele. Cítila totiž nutnost nějak vykoupit hrůzné činy, které na domorodcích vykonali španělští kolonizátoři. Jelikož se jako žena nemohla vydat na misii přímo mezi indiány, musela své snažení soustředit na město Lima a jeho okolí. V domě po svém otci začala přijímat opuštěné děti a staré lidi, téměř výhradně indiánského původu. Stále si přivydělávala šitím, vyšíváním a pěstováním květin. Následný výtěžek ze svých výrobků pak vždy věnovala těm nejpotřebnějším.\n\nDalší významnou činností byla také snaha založit první klášter pro kontemplativní rád v Jižní Americe. Ještě za svého života sama vybrala místo, navrhla podobu budov i sehnala peníze. Klášter přijal první řeholnice šest let po její smrti. Kolem cely, ve které zemřela, vznikl druhý ženský klášter.\n\nRoku 1614 začalo její tělo následkem neustálého odříkání slábnout. Růženinu matku stav dcery natolik znepokojil, že ji přesvědčila, aby opustila svoji zahradní chýši a přestěhovala se do domu rodinných přátel – donny Marie de Ezategui a jejího manžela dona Gonzala de la Maza, který byl v Limě vládním úředníkem (jiné zdroje tvrdí, že se o ni starali manželé s z rodiny Gundisalviů). Tam, stále zahloubaná do svého duchovního světa a řady dalších mystických prožitků, prožila poslední tři roky svého života.\n\nZemřela v jednatřiceti letech 24. srpna 1617 po dlouhé nemoci. Některé zdroje hovoří o tom, že se při pečování o nemocné nakazila tuberkulózou, jiné, že její zdravotní potíže byly spíše psychosomatického rázu, navíc znásobené vyčerpáním ze silného odpírání. Byla pochována v Limě v dominikánském kostele Santo Domingo v kapli sv. Kateřiny Sienské, kterou vždy považovala za svůj velký vzor. U jejího hrobu se pak děly zázraky.\n\nKrátce po její smrti vyšel její životopis „Vita di Rosa di santa Maria“, který byl dominikánským řádem odeslán do Říma s prosbou o započetí kanonizačního procesu. Jelikož byla Růžena uctívána nejen v Jižní Americe, ale také v Evropě, stejný požadavek přišel v téže době i ze španělského dvora budoucího krále Karla II. a královny matky Mariany. Řízení bylo zahájeno za papeže Alexandra VII. Roku 1634.\n\nBlahořečena byla roku 1668 papežem Klementem IX. a kanonizaci završil papež Klement X., který Růženu prohlásil roku 1671 za svatou. Svátek byl stanoven na 23. srpna. V breviáři byla nazvána „prvním květem svatosti v Jižní Americe“. Dnes je její tělo uctíváno v dominikánské bazilice Santo Rosario v Limě.\n\nSv. Růžena z Limy se díky svému jménu a pěstování květin stala patronkou zahradníků, květinářů a obchodníků s květinami. Jako první světice jihoamerického kontinentu je samozřejmě také ochránkyní těchto končin, zejména Peru a jeho hlavního města Limy, odkud Růžena pocházela. Často je však uctívána i v Indii nebo na Filipínách. Je pomocnicí při zraněních, při porodech a proti vyrážce, lidé se na ni obrací při rodinných sporech.\n\nJiž krátce po smrti Růženy začalo vznikat nepřeberné množství jejích obrazů. Téměř vždy bývá vyobrazena jako mladá žena v řádovém rouchu – terciářka dominikánského řádu, s věncem růží na hlavě a s dítětem Ježíšem. Často také drží kytici růží v náručí. Někdy mívá u nohou město Limu, které měla zachránit před zemětřesením. K jejím dalším atributům patří slavík, zajíc či kotva.\n\n"}
{"id": "816290", "url": "https://cs.wikipedia.org/wiki?curid=816290", "title": "Cathy Cassidy", "text": "Cathy Cassidy\n\nCathy Cassidy (* 13. června 1962 Coventry) je britská spisovatelka literatury pro mládež. Dnes žije se svým manželem a dvěma dětmi ve Skotsku.\n\n\n"}
{"id": "816291", "url": "https://cs.wikipedia.org/wiki?curid=816291", "title": "Hlásna rieka", "text": "Hlásna rieka\n\nHlásna rieka je potok na horní Oravě, na území okresu Námestovo. Jde o levostranný přítok Polhoranky a měří 5,6 km a je tokem V. řádu.\n\nPramení v Oravských Beskydech, kde pramení v podcelku Babí hora, na západním svahu Malé Babí hory (1 514,8 m n. m.) v nadmořské výšce přibližně 1 300 m n. m., nedaleko Slovensko-Polské státní hranice.\n\nTeče v podstatě západním směrem, avšak vytváří tři výrazné oblouky. Zleva přibírá přítok zpod Borsučie (1 004,0 m n. m.), protéká údolím Borsučie a zprava přibírá přítok zpod hraničního hřebene. Na dolním toku vstupuje do podcelku Polhoranská vrchovina, výrazněji rozšiřuje své koryto a z pravé strany přibírá přítok zpod Priehyby. Na katastrálním území obce Oravská Polhora, ústí v nadmořské výšce cca 788 m n. m. do Polhoranky.\n"}
{"id": "816292", "url": "https://cs.wikipedia.org/wiki?curid=816292", "title": "Hlísnik", "text": "Hlísnik\n\nHlísnik je potok na horní Oravě, na území okresu Tvrdošín. Jde o pravostranný přítok Oravice a měří 1,9 km a je tokem V. řádu.\n\nPramení severně od města Tvrdošín, v severní části Oravské vrchoviny, na východním svahu Žiarce (694,4 m n. m.), v lokalitě Pod Žiarcem v nadmořské výšce přibližně 650 m n. m..\n\nOd pramene teče jihozápadním směrem do místní části Hrádky, kterou protéká a stáčí se na jihojihovýchod. Pak rovnoběžně s řekou Orava protéká centrem města Tvrdošín v regulovaném korytě, až do svého ústí (cca 568 m n. m.), které je jen 200 metrů od ústí řeky Oravice do řeky Orava.\n"}
{"id": "816293", "url": "https://cs.wikipedia.org/wiki?curid=816293", "title": "Hraničný Kriváň (přítok Poľanového Kriváně)", "text": "Hraničný Kriváň (přítok Poľanového Kriváně)\n\nHraničný Kriváň je potok na horní Oravě, na území okresu Námestovo. Původně se jednalo o levostranný přítok Poľanového Kriváně, ale po vybudování Oravské přehrady ústí potok do přehradního jezera. Měří 6,4 km a je tokem VI. řádu.\n\nPramení v Podbeskydské vrchovině na východním svahu Gluchové (881,6 m n. m.) v nadmořské výšce přibližně 790 m n. m., na katastrálním území obce Zubrohlava.\n\nNa horním toku teče jihovýchodním směrem lesnatým prostředím, zleva přibírá nejprve krátký přítok, následně delší přítok (700,5 m n. m.) pramenící přímo na státní hranici s Polskem. Dále teče potok po státní hranici (cca 2,1 km), přičemž zprava přibírá nejprve přítok ze severního svahu Žiaru (769 m n. m.) a pak Pasecký potok z téže strany. Následně opouští státní hranici, vtéká do Oravské kotliny, kde teče jihojihovýchodnim směrem bažinatým územím a zleva ještě přibírá krátký přítok pramenící severozápadně od kóty 621,2 m. Severovýchodně od obce Bobrov nakonec ústí v nadmořské výšce cca 602 m n. m. do Oravské přehrady.\n\n"}
{"id": "816294", "url": "https://cs.wikipedia.org/wiki?curid=816294", "title": "Hraničný Kriváň", "text": "Hraničný Kriváň\n\nHraničný Kriváň může být:\n\n\n"}
{"id": "816295", "url": "https://cs.wikipedia.org/wiki?curid=816295", "title": "Hraničný Kriváň (přítok Veselianky)", "text": "Hraničný Kriváň (přítok Veselianky)\n\nHraničný Kriváň je potok na horní Oravě, na území okresu Námestovo. Jde o pravostranný přítok Veselianky a měří 1,4 km a je tokem VI. řádu.\n\nPotok teče v Oravských Beskydech, pramení v podcelku Pilsko na jihovýchodním úpatí Pilska (1 556,9 m n. m.), v lokalitě Dudová v nadmořské výšce přibližně 1 162 m n. m.\n\nTeče jihovýchodním směrem, z pravé strany přibírá dva krátké přítoky, nejprve z lokality Dudová a pak ze severovýchodního svahu vrchu Dudová (1 095,4 m n. m.). Severoseverozápadně od obce Oravské Veselé, na západním úpatí Magury (1 018,2 m n. m.), ústí v nadmořské výšce cca 870 m n. m. do Veselianky.\n"}
{"id": "816297", "url": "https://cs.wikipedia.org/wiki?curid=816297", "title": "Utilitarian", "text": "Utilitarian\n\nUtilitarian je patnácté studiové album britské skupiny Napalm Death. V Británii album vyšlo 27. února 2012, celosvětově potom o den později.\n\n\n"}
{"id": "816300", "url": "https://cs.wikipedia.org/wiki?curid=816300", "title": "Hájka", "text": "Hájka\n\nHájka je potok na horní Oravě, na území okresu Námestovo. Jde o pravostranný přítok Sihelnianského potoka a měří 3,2 km a je tokem VII. řádu.\n\nPramení ve výběžku Podbeskydské vrchoviny, v lokalitě Hájka na severozápadním úpatí Oleksovky (896,0 m nm), východně od obce Oravské Veselé v nadmořské výšce cca 770 m n. m..\n\nOd pramene teče výhradně severovýchodním směrem, zleva nejprve přibírá přítok pramenící východně od kóty 790,0 m, zprava přítok ze severního svahu Oleksovky a znovu zleva druhý přítok vznikající východně od kóty 790,0 m. Pak přibírá významný pravostranný přítok (1,8 km) ze severního svahu Vahanového vrchu (918,4 m n. m.), vstupuje do Podbeskydské brázdy a z pravé strany přibírá ještě dva přítoky: přítok (2,3 km) ze severovýchodního svahu Vahanového vrchu a krátký přítok zpod kóty 717,0 m. Západně od obce Rabča, v části Grúň, ústí v nadmořské výšce přibližně 652 m n. m. do Sihelnianského potoka.\n"}
{"id": "816303", "url": "https://cs.wikipedia.org/wiki?curid=816303", "title": "Ludmila Kybalová", "text": "Ludmila Kybalová\n\nLudmila Kybalová (15. května 1905 – 5. prosince 1975, Praha) byla česká textilní výtvarnice, návrhářka tapisérií a bytového textilu, spolupracovnice svého manžela Antonína Kybala.\n\nV letech 1920–1926 vystudovala dekorativní malbu na Uměleckoprůmyslové škole v Praze v ateliéru prof. Jaroslava Bendy. Od roku 1926 spolupracovala se svým starším spolužákem z ateliéru sochařství a zároveň manželem Antonínem Kybalem. \n\nJejich dcera Ludmila Kybalová je historička umění, publicistka a bývalá ředitelka Židovského muzea v Praze, autorka několika knih o dějinách odívání.\n\nPo celý profesní život byla nejbližší spolupracovnicí svého manžela. Všechny jeho návrhy vlastnoručně tkala. Společně od roku 1928 vystavovali svá díla. O jejím vlastním výjimečném výtvarném talentu svědčí tapisérie \"Piková dáma\", za kterou obdržela Velkou cenu na Světové výstavě Expo 58 v Bruselu roku 1958.\n\n"}
{"id": "816304", "url": "https://cs.wikipedia.org/wiki?curid=816304", "title": "Lipská Baumwollspinnerei", "text": "Lipská Baumwollspinnerei\n\nLipská Baumwollspinnerei je areál bývalé přádelny bavlny v Lipsku o rozloze 10 ha nacházející se v západní části města. Z bývalé továrny založené v roce 1881, která počátkem 20. století byla největší zpracovatelnou bavlny v Evropě, se na začátku 21. století stalo tvůrčí a výstavní místo současné kultury a umění.\n\nNyní je využívána jako kreativní centrum, kde se nachází jedenáct galerií, ateliéry, přes sto umělců, dílny, architekti, designéři, módní návrháři, výtvarné potřeby, divadelní soubor Spinnwerk, mezinárodní centrum tance a choreografie, tiskárny, vydavatelství, kino LURU, galerie HALLE 14 další organizace. Na začátku 90. let se ve Spinnerei usadili první umělci. Nebyl to výsledek aktivního plánování, ale zájem o umění a experimenty. Nakonec i rozvaha, podpora i investice vlastníků areálu o přebudování posunula Spinnerei tam, kde se nachází dnes.\n\nTřikrát do roka se o víkendu koná „přehlídka“ (něm. Rundgang) nových výstav galerií sídlících ve Spinnerei.\n\n"}
{"id": "816305", "url": "https://cs.wikipedia.org/wiki?curid=816305", "title": "Hlboký potok", "text": "Hlboký potok\n\nHlboký potok může být:\n\n\n\n\n\n\n\n\n\n\n\n"}
{"id": "816311", "url": "https://cs.wikipedia.org/wiki?curid=816311", "title": "The Unknown", "text": "The Unknown\n\nThe Unknown je soundtrackové album Johna Calea, vydané v roce 1999. Nahrávání alba probíhalo v pařížském Théâtre national de la Colline v roce 1994. Autorem poznámek k albu (tzv. liner notes) je Paolo Cherchi-Usai.\n\nJde o nový soundtrack k němému filmu \"Alonzo, muž bez rukou\" z roku 1927 (Cale byl pověřen složením hudby koncem roku 1993).\n\nAutorem všech skladeb je John Cale.\n"}
{"id": "816322", "url": "https://cs.wikipedia.org/wiki?curid=816322", "title": "Z pekla štěstí 2", "text": "Z pekla štěstí 2\n\nZ pekla štěstí 2 je česká filmová pohádka, jde o volné pokračování pohádky \"Z pekla štěstí\". Příběh pojednává o tom, jak zlo neujde spravedlivému trestu a skončí v pekle. Za pomoci dráčka Bucíka a dračice zlo nezůstane bez spravedlivého trestu. Nově se zde objeví Karel Gott v dvojroli (Pánbůh a Lucifer) a Helena Růžičková coby čarodějka. Film se natáčel v Kraji Vysočina, přesněji v Telči a na Roštejně.\n\nLidé se za vlády Markýtky a Honzy mají dobře, mnohem lépe než za krále Lamprechtuse Úžasného a jeho dcery Eufrozíny, kteří lid týrali a utiskovali. Honzovi a Markýtce se narodí syn Honzíček ml. a přijede i sedlák. Zato Brambas začne řádit a napadne sousední zemi krále Jiříka, a Honza se svými kamarády Kujbabou, Hnipírkem a Valihrachem mu jdou na pomoc. Na zámek se dostane Dora a předstírá, že se napravila. V pekle se Eufrozína vloudí do Luciferovy přízně. Markýtka svojí nevlastní sestře dovolí, aby zůstala na zámku. V tu chvíli nikdo netuší, proč doopravdy přišla a co zamýšlí. Na její duši si začne brousit zuby samotné peklo. Princezně Eufrozíně se v pekle nelíbí a rozhodne se i s tatíčkem prchnout a spolčit se s Brambasem, aby mohli Honzu sesadit a vrátit se na hrad. Jak se usmyslelo, tak se také učinilo. Ukradla boty, vzala tatíčka krále a uletěli pryč, až nakonec skončili v bažině. Když se to dozvěděl Lucifer, strašně řádil a vyslal starého a mladého čerta do světa. Starý čert a mladý čert našli malého Honzíka, kterého se Dora zbavila a vzali ho s sebou do pekla. Stejně si počínala i Dora, která chtěla získat Honzu jen pro sebe. A tak se zbavila Markýtky i malého Honzíčka a předstírá lítost a dobrotu. Když se Honza vrátil na zámek, Dora mu řekla, co se stalo a zavedla ho do Černých skal na ono místo, kde Markýtka uklouzla. V noci šla Dora za čarodějnicí pro nápoj zapomnění. Honzovi ho také Dora podala a zapomněl. Markýtka se ve skalách spřátelila s dráčkem Bucíkem a dračicí, kteří jí pomohli potrestat zlo, které bylo napáchalo. Zlo skončilo v pekle a vše je tak, jak má být. Na konci filmu šel Lucifer, starý čert a mladý čert malému Honzíčkovi za kmotry.\n"}
{"id": "816323", "url": "https://cs.wikipedia.org/wiki?curid=816323", "title": "Giants (album, The Stranglers)", "text": "Giants (album, The Stranglers)\n\nGiants je sedmnácté studiové album skupiny The Stranglers, vydané v roce 2012. Album si produkovala sama skupina a Louie Nicastro.\n\n"}
{"id": "816327", "url": "https://cs.wikipedia.org/wiki?curid=816327", "title": "Giants", "text": "Giants\n\nGiants může být:\n"}
{"id": "816331", "url": "https://cs.wikipedia.org/wiki?curid=816331", "title": "Strana soukromníků České republiky", "text": "Strana soukromníků České republiky\n\nStrana soukromníků České republiky (zkratka Soukromníci do 28.12. 2016 SsČR) je česká středopravicová politická strana hlásící se ke konzervativní a stavovské orientaci. Orientuje se na živnostníky a střední třídu. Vznikla v roce 2008 a hlásí se k odkazu prvorepublikové Československé živnostensko-obchodnické strany středostavovské a dále ke Straně podnikatelů, živnostníků a rolníků ČR, která působila v první polovině 90. let.\n\nOdmítá jakoukoliv spolupráci s KSČM, dále také s ČSSD, LEV 21, VV a TOP 09, jejíchž politiku považuje za „hájení velkého průmyslu“ a politiku jejích ministrů Kalouska a Drábka považovala za „vyslovení třídního nepřátelství vůči živnostníkům“. Naopak bližší vztahy udržuje s ODS, jejíž sjezdů se zástupci Strany soukromníků účastnili jako hosté.\n\nV roce 2016 se strana spojila se Stranou svobodných občanů do krajských voleb.\n\nDlouhodobě strana prosazuje vytvoření sjednoceného volebního pravicového bloku.\n\nStrana soukromníků postavila samostatnou kandidátku ve volbách do Evropského parlamentu 2009, která získala 4 544 hlasů (0,19%) a žádný mandát.\n\nPřed volbami do Poslanecké sněmovny 2010 vyzvalo vedení strany k volbě Občanské demokratické strany.\n\nVe volbách do zastupitelstev krajů 2012 uzavřela v Libereckém kraji koalici s KDU-ČSL. Ve Zlínském kraji získal její člen Petr Thaisz mandát na kandidátce KDU-ČSL.\n\nPo neúspěšných jednáních o širším volební bloku předseda Rostislav Senjuk deklaroval, že strana půjde do voleb do Poslanecké sněmovny 2013 samostatně ve všech krajích. Na kandidátkách figurovali členové a bývalí poslanci za stranu LIDEM Dagmar Navrátilová, Viktor Paggio, Jiří Rusnok, Jiří Mikl, Pavel Michalík, Radek Haviger a Viktor Mládek. Celkem kandidátka obdržela 13 041 hlasů (0,26 %) a žádný mandát.\n\nDo voleb do Evropského parlamentu 2014 vyslala dva své zástupce na kandidátce Občanské konzervativní strany (Bedřicha Dandu na druhém a Petr Thaisze na čtvrtém místě).\n\nVe volbách do Senátu 2014 byl zvolen její kandidát v obvodu č. 81 - Uherské Hradiště Ivo Valenta. Po vítězství v prvním kole (14 071 hlasů, tj. 31,1%) porazil ve druhém kole protikandidáta za KDU-ČSL Pavla Botka (11 660 hlasů, tj. 54,17 %).\n\n"}
{"id": "816336", "url": "https://cs.wikipedia.org/wiki?curid=816336", "title": "Rodolfo Quezada Toruño", "text": "Rodolfo Quezada Toruño\n\nRodolfo Quezada Toruño (8. března 1932 – 4. června 2012) byl guatemalský kardinál, emeritní arcibiskup hlavního města Guatemaly, Ciudad de Guatemala.\n\nPocházel z guatemalské metropole, k jeho duchovní formaci zásadní měrou přispěl strýc z matčiny strany, jezuitský kněz Jorge Toruño. Kněžské svěcení přijal v roce 1956, poté pokračoval ve studiu teologie v Innsbrucku a Římě. Po návratu do vlasti počátkem sedmdesátých let 20. století se stal prvním rektorem nově zakládaného semináře v Guatemale, v roce 1972 byl jmenován biskupem. V roce 1986 byl pověřen vedením teritoriální prelatury Nejsvětějšího Krista v Esquípulas. Jde o poutní místo, ve kterém je uctíván Cristo Negro – Černý Kristus.\n\nNa přelomu osmdesátých a devadesátých let kardinál Toruño jako předseda Guatemalské biskupské konference předsedal rovněž národní komisi pro smíření. Při podpisu „dohody o hledání míru politickou cestou“ v norském Oslu byl jmenován „smírčím soudcem mírového procesu“ v Guatemale. Obyvateli této středoamerické země byl nazýván „kardinál míru“ kvůli této důležité roli v procesu smíření po šestatřicetileté občanské válce, při které přišlo o život více než dvě stě tisíc lidí. \nV roce 2001 se kardinál Toruño stal osmnáctým guatemalským arcibiskupem; o dva roky později mu Jan Pavel II. udělil kardinálskou hodnost.\n\n"}
{"id": "816337", "url": "https://cs.wikipedia.org/wiki?curid=816337", "title": "Rokský průsmyk", "text": "Rokský průsmyk\n\nRokský průsmyk (, ) je průsmyk mezi Gruzií a Ruskem překračující hlavní hřeben Velkého Kavkazu v nadmořské výšce 2 995 m mezi horami Sochs (, 3 106 m n. m. na západní straně průsmyku) a Reza choch (, 3 285 m n. m. na východní straně). Průsmyk propojuje řeku Zachcha (, ) a soutěsku Sanat () na severu s údolím řeky Rokdon (, ) a osadou Vrchní Rok (, ) na jihu.\n\nV 50. letech 20. století byla průsmykem zřízena turistická stezka \"celosovětského významu\" v 1. kategorii obtížnosti. Počátečním bodem byl Vladikavkaz, stezka procházela městy Alagir, Cej, Zaramag do Rokského průsmyku a přes Džavu končila v Gori.\n\nV roce 1985 byl na západní straně průsmyku horou Sochs proražen Rokský tunel, kterým prochází transkavkazská magistrála.\n"}
{"id": "816338", "url": "https://cs.wikipedia.org/wiki?curid=816338", "title": "Gosia Piotrowska", "text": "Gosia Piotrowska\n\nGosia Piotrowska je australská herečka narozená v Polsku. V roce 1995 účinkovala v australsko-polském sci-fi seriálu Vládci kouzel (Spiellbinder). Hrála postavu jménem Riana. Od té doby nebyla obsazena v žádném dalším seriálu nebo televizním pořadu.\n\nMezi léty 2003 a 2008 byla provdána za Martina Weisse. Znovu se vdala 8. června 2010, kdy si vzala svého bývalého kolegu Maxwella Sandersona. Má jednu dceru z prvního manželství.\n\n- Diskuzní fórum http://forum.spellbinder.tv \n"}
{"id": "816340", "url": "https://cs.wikipedia.org/wiki?curid=816340", "title": "Saw: Hra o přežití", "text": "Saw: Hra o přežití\n\nSaw: Hra o přežití (angl. titul Saw) je americko-australský hororový mysteriózní psychothriller z roku 2004 natočený režisérem Jamesem Wanem. Film pojednává o dvou mužích, kteří se probudí uvěznění na neznámém místě a dozví se, že pro to, aby přežili, musejí něco obětovat. Mají však na to časový limit.\n\nFilm vyrobilo a distribuovalo studio Lions Gate Entertainment spolu s Twisted Pictures s rozpočtem 1 200 000 USD a celosvětově vydělal 103 096 345 USD. Scénář k filmu napsal Leigh Whannell, který si ve filmu zahrál jednu z hlavních rolí a hudbu složil Charlie Clouser. Díky filmu byla rovněž vytvořena stejnojmenná počítačová hra.\n\nFotograf Adam se probudil ve vaně s připoutaným kotníkem k potrubí, s onkologem Lawrencem Gordonem. Každý je v jiném rohu umývárny a mezi nimi leží mrtvola, která drží revolver a diktafon. V kapsách mají pásky a Adam získá přehrávač. Po přehrání se Adam dozví, že se musí z koupelny dostat pryč a Lawrence, že musí Adama zabít dřív, než uplyne šest hodin, nebo jeho manželka Allison a dcera Diana a on zemřou. Adam najde v záchodě sáček, v němž jsou dvě pily, kterými se snaží rozříznout řetězy, ale Adamova pila se zlomí. Lawrence pochopí, že pily nejsou určeny k přeříznutí řetězů, ale k uříznutí jejich nohou. Tuší, že za vším stojí vrah Jigsaw.\n\nFlashbacky odhalují, že Lawrence, zatímco diskutuje o terminální rakovině mozku pacienta jménem John Kramer, byl osloven detektivy Davidem Tappem a Stevenem Singem, kteří našli jeho baterku na scéně jedné z Jigsawových „her“. Lawrenceovi alibi ho očistili, ale souhlasil s tím, aby prohlédl svědectví závislačky na heroinu Amandy Youngové, jediného známého pozůstalého jedné z pastí Jigsawa, která věří, že jí vrah pomohl.\n\nV současnosti jsou Lawrenceova manželka Alison a dcera Diana drženi doma v zajetí, zatímco jejich únosce sleduje skrytou kameru Adama a Lawrence. Dům je současně sledován Tappem, který byl propuštěn z policie a stal se posedlý případem Jigsaw, který nakonec našel sklad Jigsawa pomocí videokazety z hry Amandy. Tam se Singem zatkli Jigsawa a zachránili člověka před vrtací pastí. Jigsaw však unikl poté, co rozsekl Tappovi hrdlo a Sing byl zabit brokovnicí. Tapp, přesvědčený, že Lawrence je Jigsaw, ho stále pronásledoval.\n\nOn a Adam zahrají, že Adama zabil cigaretou namočenou do otrávené krve mrtvoly, ale plán selže, když je Adam elektricky šokován řetězem na kotníku. Adam si vzpomíná na svůj vlastní únos: ve své foto vývojové místnosti našel loutku a byl napaden stejnou postavou maskovanou vepřem. Alison volá Lawrencovi a říká mu, aby nedůvěřoval Adamovi, který připouští, že byl placen za fotografování Lawrence, z nichž mnohé byly v tašce obsahující pily. Adam prozradí své znalosti o Lawrencově aféře s jedním z jeho studentů medicíny, kterého navštívil v noci, kdy byl unesen; odhalující, proč je Lawrence „testován“. Poté, co Adam popisuje muže, který ho najal, si Lawrence uvědomí, že to byl Tapp. Adam najde fotografii, kterou nefotografoval, muže, který zíral z okna Lawrenceova domu, kterého Lawrence identifikoval jako Zepa, pracovníka v nemocnici. Když hodiny udeří šest, Zep se pohne, aby zabil Alison a Dianu.\n\nAlison se osvobodí a bojuje proti Zepovi, aby získala jeho zbraň poté, co zavolá Lawrence. Zápas přitahuje Tappovu pozornost, zachrání Alison a Dianu a pronásleduje Zepa do kanalizace, kde je po krátkém boji zastřelen do hrudi. Lawrence, který si je vědom pouze výstřelů a křiku, je šokován a ztrácí mobil. V zoufalství si odřízne nohu a střílí na Adama revolverem mrtvoly. Zep vstupuje do koupelny, aby zabil Lawrence podle „pravidel“, ale Adam poté, co přežil, ubije Zepa k smrti s víkem toaletní nádrže. Když Lawrence vylezl z místnosti, Adam prohledal Zepovo tělo a hledal další pásku a klíč, což ukazuje, že Zep byl další obětí, která dodržovala pravidla, aby získala protijed pro pomalu působící jed, který mu byl dán. Jak páska končí, mrtvola si stoupne a je odhaleno, že je John Kramer, skutečný Jigsaw. Když Adam poprvé vstal, odhalil, že klíč k Adamově řetězu vytekl do odtoku vany. Zděšený Adam se pokouší zastřelit Johna pomocí Zepovy zbraně, ale John ho šokoval dálkovým ovladačem. John zhasne světla a zakřičí „Hra skončila“, než utěsní dveře a nechá tam Adama, aby zemřel.\n\nScénář napsal Leigh Whannell již v roce 2001, kde se jej snažili spolu s James Wanem udat. Pokus však byl neúspěšný, a tak odcestovali do Los Angeles, aby zainteresovali producenty pro natočení filmu. Nejprve však natočili krátkometrážní film \"Saw\", jehož scénář byl vyjmut z původního scénáře. V krátkém snímku se Leigh Whannell ocitne s medvědí pastí na hlavě na neznámém místě a dozví se, že má minutu na to, aby získal klíč k zařízení, které má na hlavě. Klíč měl v žaludku muž, který ležel vedle a aby jej Leigh získal, musel se muži do žaludku prořezat nožem. Producentům se nápad zalíbil a dali Whannellovi a Wanovi peníze a za 18 dní byl film \"Saw: Hra o přežití\" kompletně dotočen.\n\nHudbu k filmu složil Charlie Clouser, který se na komponování hudby podílel ve všech filmech této série. Skladba jménem „Hello Zepp“ je použita na závěru všech filmů v sérii.\n\nSnímek se hned po premiéře na Sundance Film Festivalu dne 29. října 2004 stal hitem. Ve Spojených státech vydělal 55 185 045 USD. V roce 2009 byla vytvořena stejnojmenná počítačová hra \"Saw\", ve které se hráč vžije do role detektiva Tappa. O rok později byl vydán sequel \"\", ve kterém je hráč v roli Michaela, syna detektiva Tappa. Film byl také parodován ve filmech \"Scary Movie 4\" a \"Mupeti\" a v seriálu \"Simpsonovi\".\n\nFilm je prvním snímkem z celkem sedmi filmů. Režisér filmu James Wan se však postu režiséra ujal pouze jedinkrát. Následující snímek \"Saw 2\" z roku 2005 režíroval již Darren Lynn Bousman. Tento film se stal zároveň nejvýdělečnějším filmem celé série. Pojednává o jiných obětech „skládačkového vraha“ , stejně tak, jako ostatní filmy. Jigsaw se však v roli žijícího člověka v této sérii objevuje pouze v prvních třech filmech, v ostatních jen jako vzpomínka. Kromě herečky Shawnee Smithové se bez ohledu na Tobina Bella nikdo v následujícím snímku \"Saw 2\" znovu neobjevil. Shawnee Smithová si roli Amandy Youngové zahrála až do třetího pokračování \"Saw 3\", které opět režíroval Darren Lynn Bousman. Ten režíroval i čtvrté pokračování \"Saw 4\" v roce 2007 a stal se tak režisérem režírujícím největší počet filmů v sérii. Scenárista a představitel Adama Leigh Whannell napsal scénář k prvním třem filmům. O hudbu k celé sérii se postaral klavírista a hudební programátor Charlie Clouser.\n\nJigsaw nebo také „skládačkový vrah“ je označení pro klíčovou roli ve filmu — Johna Kramera — kterému takto přezdívala média a policie. Původně obyčejnému občanovi zaměstnanému v hračkářství byl v čelním laloku nalezen neoperovatelný nádor a uvědomil si tak smysl života. Jenže ten svůj se rozhodl ukončit a sám způsobil autohavárii, ale přežil. Rozhodl se tak zbytek svého života věnovat zkoumání lidské psychiky zcela nelidským způsobem. Začal si všímat lidí, kteří - dle jeho názoru - svůj život zneužívali a nevážili si jej. Vytvářel pro ně nebezpečné hry, ve kterých si museli vybrat, zdali jsou pro přežití schopni vytrpět bolest nebo krutým způsobem zemřít. Nikdy však nikoho nezabil. Hry nastavil tak, aby se oběti pastmi zabily samy. John byl zabit ve filmu \"Saw 3\" přeříznutím hrdla. V následujících dílech série se John Kramer jevil jako vzpomínka nebo jeho hlas v diktafonu promlouval na další lidi, kteří byli vybráni jako oběti.\n\nJigsaw však ty, co jeho kruté hry přežili, nechal žít, ale udělal si z nich komplice. Ti Johnovi s unášením dalších lidí, kteří svůj život zanedbávali, pomáhali a stali se tak pokračovateli v Johnově díle po jeho smrti. Postava „skládačkového vraha“ Jigsawa se od vydání filmu stala jednou z největších hororových ikon.\nRežisér filmu James Wan bývá kritizován za hyper-kinetické scény podbarvené rockovou hudbou. Konkrétně v tomto filmu ji Wan použil na konci, kdy se Adam z diktafonu dozví, že Zep byl také obětí. Film je také často přirovnáván k thrilleru \"Sedm\" z roku 1995 kvůli podobným usmrcovacím metodám a počátečním iniciálám titulů obou filmů. Ve Spojených státech dostal film rating R (film je mládeži nepřístupný pod 17 let), v České republice rating 18 (film je mládeži nepřístupný pod 18 let).\n\nKe dni 27. prosince 2012 bylo hodnocení filmu publikem nadprůměrné. Uživatelé Česko-Slovenské filmové databáze (ČSFD) hodnotili film 83 %, na Filmové databázi (Fdb) je film publikem hodnocen 80,1% a komunita na Internet Movie Database (IMDb) hodnotí film 7,7 z 10 bodů.\n\n\n\n"}
{"id": "816352", "url": "https://cs.wikipedia.org/wiki?curid=816352", "title": "Havel Cahera", "text": "Havel Cahera\n\nHavel Cahera ze Žatce (před rokem 1500, Žatec – 11. dubna 1545, Ansbach, Bavorsko), byl český utrakvistický kněz, v roce 1523 administrátor podobojí, farář u Týna a šiřitel luteránství, poté navrátilec k utrakvismu. Roku 1524 ideový vůdce převratu v Praze. Od roku 1527 rektor Karlovy univerzity. Pro své vystupování proti Ferdinandu I. Habsburskému vypovězen v roce 1529 ze země.\n\nNarodil se v Žatci v rodině řezníka před rokem 1500. Studoval na pražské univerzitě a v roce 1516 se stal bakalářem. Byl vysvěcen na kněze a stal se duchovním správcem v Lounech. V roce 1518 se stal mistrem svobodných umění a krátce poté byl zvolen farářem v Litoměřicích. Jako litoměřický farář nebyl příliš úspěšný, protože rozséval různice a spory měšťanů proti sobě navzájem. V roce 1522 musel s nechvalnou pověstí odejít z Litoměřic.\n\nOdešel do Vitemberku, kde si získal Lutherovu přízeň. Luthera totiž oslovil již v roce 1519. Na jaře 1523 pobýval téměř čtvrt roku ve Vitemberku a inspiroval Luthera ke spisu \"„Wie man Kirchendiener wählen und einsetzen soll“\". Reformátor Luther jej adresuje „purkmistru a radě, starším i všemu lidu slovutného města Prahy“. Následně Caheru vřele doporučil Pražanům. Na základě Lutherova doporučení v létě téhož roku je Cahera zvolen sjezdem strany podobojí v Karolinu členem konsistoře. Na jeho rychlý vzestup v úřadech utrakvistické církve má bezpochyby vliv i jeho vztah k Lutherovi. Lutherův spis je v původním znění vytištěn v listopadu 1523 a již před vánocemi vychází pod názvem „O ustanovení služebníků církve“ v Čechách. Překlad pořizuje Burján Sobek z Kornic. Luther ukazuje na falešné pojetí moci klíčové, jíž disponuje církevní hierarchie, kněžstvo a biskupové, a jejíž výkon, dle jeho názoru, náleží každému křesťanovi. Ve spise povzbuzuje Pražany, kteří snad mají pochybnosti, že nejsou pravou církví, když jim chybí apoštolská sukcese, aby se zřekli římského svěcení svých kněží. Doporučuje svolat shromáždění věrných, kde má proběhnout volba služebníků Slova, ano i biskupů, kteří by pak měli být potvrzeni vzkládáním rukou a přijati celou obcí. Takto zvolení biskupové by pak ze svého středu měli zvolit vrchního správce a sami světit kněžský dorost. Vrchní církevní správu s vizitační povinností vyhrazuje Luther budoucímu českému evangelickému arcibiskupovi.\n\nCahera stal roku 1523 poprvé administrátorem strany pod obojí a farářem v Týnském chrámě. V tomto úřadě se stal hlavním pražským šiřitelem Lutherovy nauky. Když však zjistil, že Pražané novému Lutherovu učení příliš nepřejí, a že také král Ludvík Jagelonský proti luteránům přísně zakročuje, udělal opět životní změnu. Začal vyznávat kališnictví a začal pronásledovat luterány. Spojil se s Paškem a Zikou Vaníčkem ve snaze obnovit starý utrakvismus. Sestavil artikule, které kališnická strana vyznávala o svátostech a křesťanském životě.\n\nV roce 1525 se odebral spolu s Korambem a dalšími posly do Budína, kde vyjednával papežským legátem Vavřincem z Campeggia o stvrzení kompaktát. Legát byl však neústupný a žádal bezpodmínečnou poslušnost Římu, takže ke smíru nedošlo. Když se Cahera vrátil do Prahy, dal uvěznit svého hlavního odpůrce bratra Matěje Poustevníka a začal pracovat na upevňování pozice své strany, jak o tom svědčí jeho artikuly pro kněžstvo i kališnický lid v Praze vydané roku 1526.\n\nV roce 1527 byl Cahera zvolen rektorem pražské univerzity. Ve svých kázání vystupoval i proti samotnému králi Ferdinandovi I., takže roku 1528 král nařídil úplnou obnovu konzistoře. Stavy Caheru požádaly, aby až do příštího sjezdu \"Stavu\" setrval na své pozici. Cahera takto podpořen začal bouřit ještě více než předtím. Králi došla trpělivost a rozkázal listem z 5. srpna 1529, aby do slunce západu Cahera opustil Prahu, do šesti dnů Čechy a do čtrnácti dní opustil všechny královské země. Cahera tedy odešel nejdříve do Míšně, ale sotva tam přišel, kníže Jiří ho vypověděl. Usadil se tedy v Norimberku, ale když začal tupit a urážet tamější kazatele, byl norimberskou městskou radou vypovězen a usadil se ve Schwabachu. Nakonec odešel do Ansbachu a stal se opět luteránem. V Ansbachu se oženil se a živil se jako hospodský až do své smrti 11. dubna 1545.\n\n\n\n"}
{"id": "816368", "url": "https://cs.wikipedia.org/wiki?curid=816368", "title": "Klimov GTD-350", "text": "Klimov GTD-350\n\nKlimov GTD-350 (také známý jako Izotov GTD-350) je sovětský turbohřídelový motor, určený k pohonu vrtulníků. Byl navržen začátkem 60. let 20. století v konstrukční kanceláři Izotov a později byl vyráběn v podnicích Klimov a PZL. Jeho výroba skončila koncem 90. let 20. století. Motor GTD-350 pohání vrtulník Mil Mi-2, který byl prvním sovětským vrtulníkem poháněným turbohřídelovým motorem a ve službě vydržel přes 20 mil. hodin. Základní verze motoru měla vzletový výkon 295 kW, novější stroje byly později vybaveny výkonnějšími motory GTD-350P o výkonu 331 kW, GTD-350W o výkonu 313 kW a nejnovější stroje z 90. let disponovaly variantou GTD-350W2 o výkonu 319 kW.\n\nData podle publikace \"Víceúčelový vrtulník Mi-2\".\n\n\n\n"}
{"id": "816372", "url": "https://cs.wikipedia.org/wiki?curid=816372", "title": "Plynový vůz", "text": "Plynový vůz\n\nPlynový vůz (německy '; rusky ' [dušegubka]) byl automobil přestavěný na mobilní plynovou komoru.\nVozidlo mělo vzduchotěsné oddělení, kam byly uzavřeny oběti a potrubím sem byly od motoru vedeny výfukové plyny.\nOběti tak byly zabity oxidem uhelnatým.\nPlynový vůz byl poprvé vyvinut a použit sovětskou tajnou policií NKVD koncem 30. let během Velké čistky.\nPozději byl jednou z vyhlazovacích metod používaných nacistickým Německem k zabíjení nežádoucích osob.\n\nPlynový vůz byl vyvinut v SSSR v roce 1936.\nŠéf moskevské sekce NKVD Isaj Berg nechal udusit několik vězňů výfukovými plyny v maskovaném pekárenském voze na cestě do masových hrobů v Butovu, kde pak byla těla pohřbena.\n\nAlexandr Solženicyn ve své práci \"200 let pospolu\" napsal:\n\nBerg popíral, že by byl vynálezcem plynového vozu.\n\nBěhem cest do Ruska v roce 1941 se Heinrich Himmler dozvěděl o psychickém stavu zabijáků jednotek Einsatzgruppen, který byl následkem zabíjení žen a dětí. Proto pověřil Arthura Nebeho, aby přišel na jiné způsoby zabíjení, které by byly pro zabijáky méně stresující. Experimenty Nebeho nakonec vedly k vytvoření plynového vozu. Tento prostředek byl použit již v roce 1941, kdy byli zplynováni duševně nemocní pacienti v Soldau, což byl tábor, který se nacházel v bývalém polském koridoru.\n\nJiný zdroj uvádí, že plynové vozy byly poprvé vyzkoušeny na sovětských zajatcích v Sachsenhausenu.\n\nJedno z použití nacistického plynového vozu bylo prokázáno v roce 1943 po procesu s pachateli zločinů proti lidskosti spáchaných na území Krasnodaru v SSSR, kde bylo plynem zabito 7 000 lidí.\nVozidlo mělo vzduchotěsné oddělení, do kterého byly potrubím vedeny výfukové plyny, zatímco běžel motor. Oběti tak byly otráveny a udušeny v důsledku vystavení oxidu uhelnatému.\nObvykle zemřely, zatímco je plynový vůz převážel k čerstvě vykopané jámě nebo rokli pro hromadné pohřbívání.\n\nPlynové vozy byly používány ve vyhlazovacím táboře Chełmno do té doby, než byly vynalezeny plynové komory, které byly výkonnější metodou pro zabíjení takového množství lidí.\nJednotky Einsatzgruppen na východní frontě používaly dva typy plynových vozů: menší \"Opel-Blitz\" a větší \"Saurerwagen\".\nV Bělehradu byl plynový vůz znám jako „“ a v okupovaných částech SSSR jako „“.\n\nPoužívání těchto plynových vozů mělo pro popravčí dvě nevýhody:\n\nDo června roku 1942 dodal hlavní výrobce plynových vozů, Gaubschat Fahrzeugwerke GmbH, pro Einsatzgruppen 20 plynových vozidel ve dvou provedeních (pro 30–50 a 70–100 osob). Objednáno jich však bylo 30. Ani jeden plynový vůz se do konce války nedochoval.\nExistence plynových vozů vyšla najevo roku 1943 během procesu s nacistickými kolaboranty, kteří se účastnili zplynování 6 700 obyvatel v Krasnodaru. Celkový počet obětí není znám. Německý dokument datovaný 5. června 1942 v okupovaném Minsku ukazuje, že jen od prosince 1941 do června 1942 bylo ve 3 plynových vozech vyhlazeno 97 000 lidí.\nO plynových vozech se rozsáhle mluví v některých rozhovorech ve filmu Clauda Lanzmanna \"Šoa\".\n\n\n"}
{"id": "816374", "url": "https://cs.wikipedia.org/wiki?curid=816374", "title": "Miroslava Michlíková", "text": "Miroslava Michlíková\n\nMiroslava Michlíková (* 1992, Bratislava) je slovenská topmodelka.\n\nV 15 letech zvítězila v soutěži Kenvelo Elite Model Look Slovakia 2006 a na světovém finále Elite Model Look International se probojovala do TOP 15.\n\n"}
{"id": "816378", "url": "https://cs.wikipedia.org/wiki?curid=816378", "title": "Robert Wilson (režisér)", "text": "Robert Wilson (režisér)\n\nRobert Wilson (* 4. října 1941 Waco, Texas, USA) je americký avantgardní divadelní režisér a dramatik. Spolupracoval například s Williamem Burroughsem, Lou Reedem, Tomem Waitsem, Davidem Byrne, Laurie Anderson nebo Rufusem Wainwrightem. V roce 1976 režíroval operu \"Einstein na pláži\". V roce 2010 získal Cenu Alfréda Radoka za scénu při představení \"Věc Makropulos\" ve Stavovském divadle.\n"}
{"id": "816380", "url": "https://cs.wikipedia.org/wiki?curid=816380", "title": "Speciální kniha stíhání - Polsko", "text": "Speciální kniha stíhání - Polsko\n\nSonderfahndungsbuch Polen ( , )– byl Němci před válkou připravený seznam, který zahrnoval více jak 61 000 členů polské elity: aktivisty, příslušníky inteligence, vědce, herce, dřívější úředníky a další, kteří měli být internováni nebo zastřeleni. \n\n\"Sonderfahndungsbuch Polen\" byla připravena před invazí do Polska mezi roky 1937 a 1939 jednotkou gestapa „Zentralstelle IIP Polen“ s pomocí německé menšiny žijící v předválečném Polsku. Centrála byla vytvořena za Reinharda Heydricha kvůli koordinaci etnických čistek všech Poláků v operaci Tannenberg a \"Intelligenzaktion\", což jsou krycí jména pro vyhlazovací akce během druhé světové války, jež byly součástí \"Generalplanu Ost\".\nSeznam určil více než 61 000 členů polské elity: aktivisty, inteligenci, vědce, herce, bývalé úředníky, šlechtu, katolické kněze, univerzitní profesory, učitele, doktory, právníky a dokonce prominentní sportovce, kteří reprezentovali Polsko na olympijských hrách v Berlíně v roce 1936. Lidé, kteří byli zapsáni ve Speciální knize stíhání, byli na místě zavražděni \"Einsatzgruppen\" a \"Volksdeutscher Selbstschutz\" nebo je poslali do koncentračního tábora, kde nakonec také zemřeli. \nDruhé vydání této knihy v německém a polském jazyce bylo publikováno v roce 1940 v okupovaném Krakově po ukončení AB-Aktion, zaměřené na likvidaci polské inteligence. Jednalo se o poslední vydání pod tímto názvem. Pozdější seznamy byly publikovány pod názvem \"Fahndungsnachweis\".\n\n\n\n"}
{"id": "816382", "url": "https://cs.wikipedia.org/wiki?curid=816382", "title": "Kathleen Brennan", "text": "Kathleen Brennan\n\nKathleen Brennan (rodným jménem Kathleen Patricia Brennan) je americká hudebnice, hudební producentka, skladatelka a malířka. Jejím manželem je od roku 1980 Tom Waits, se kterým se blíže seznámila při natáčení filmu \"One from the Heart\". Waits ji například zmiňuje ve své skladbě „Johnsburg, Illinois“ (její rodné město) z alba \"Swordfishtrombones\". Byla členkou poroty pro desáté udílení cen Independent Music Awards.\n"}
{"id": "816384", "url": "https://cs.wikipedia.org/wiki?curid=816384", "title": "Roman Švamberg", "text": "Roman Švamberg\n\nRoman Švamberg (10. prosince 1986, Československo - 14. dubna 2012, Čerčany, Česko) byl český fotbalový obránce. S fotbalem začínal v pražské Slavii v 6 letech , prošel všemi mládežnickými kategoriemi až do B týmu, kde dělal i kapitána mužstva.Byl vytažen do A mužstva, ovšem zde neodehrál ani jedno utkání. V roce 2009 přestoupil do klubu FC Graffin Vlašim, kde postoupil s týmem do 2.ligy.Zde patřil mezi hlavní opory klubu v sezóně 2009/10. Odehrál celkem 21 zápasů. Mladý obránce, v té době působící na hostování v klubu FC Velim, tragicky zahynul při autonehodě v okrese Benešov.\n\n"}
{"id": "816387", "url": "https://cs.wikipedia.org/wiki?curid=816387", "title": "Fosfor-32", "text": "Fosfor-32\n\nFosfor-32 (P), neboli také radiofosfor, je radioaktivní izotop prvku fosforu, vyzařující záření beta. Jeden jeho atom obsahuje 17 neutronů a 15 protonů, což je o jeden neutron více než v nejběžnější formě fosforu – ve fosforu-31. Fosfor-32 je na Zemi pouze v malém množství, navíc má krátký poločas rozpadu (14,3 dní), takže se rychle rozkládá.\n\nFosfor-32 se využívá v odvětvích jako je lékařství, biochemie a molekulární biologie.\n\nFosfor-32 se za beta rozpadu přeměňuje na síru-32:\n\nP → S + e + ν\n\nPři rozkladu se uvolňuje energie o velikosti 1,709 MeV. Kinetická energie elektronu se v průměru liší přibližně o 0,5 MeV, zbytek energie je nesen téměř nezjistitelnou částicí zvanou antineutrino. Ve srovnání s jinými nuklidy vyzařujícími záření beta je jen mírně aktivní. Záření může být zastaveno jedním metrem vzduchu nebo 5 mm skla.\n\nVzniklá síra-32 je v základním stavu, takže nedochází k vytváření žádného dalšího záření gama.\n\nVzhledem k malému množství fosforu-32 na Zemi a zároveň k jeho širokému spektru využitelnosti bývá fosfor-32 často vyráběn synteticky, ozařováním síry-32 s mírně rychlými elektrony:\n\nS + n → P + p\n\nJádro síry-32 zachycuje neutron a vydává proton. Protonové číslo se sníží o jedna, zatímco nukleonové číslo zůstane stále stejné.\n\nFosfor-32 je hojně užíván v různých odvětvích biologie.\n\nV lékařství se fosfor-32 používá především k detekci zhoubných nádorů, jelikož rakovinné buňky mají tendenci k většímu hromadění fosfátu než buňky zdravé.\n\nRadioaktivní záření produkované fosforem-32 je kromě diagnostiky používáno také k léčbě. Fosfor-32 je obsažen v 32P-chromovém fosfátu, který je zkoumán jako možné chemoterapeutikum při léčbě diseminované (rozšířené) rakoviny vaječníku. Fosfor-32 na tyto rakovinné buňky působí toxicky, a tak má terapeutický efekt.\n\nV metabolických drahách v organismech se za pomoci fosforu vytváří různé biomolekuly v buňkách. Fosfor-32 je využíván k analýze těchto metabolických drah.\n\nTaké DNA obsahuje velké množství fosforu ve svých fosfodiesterových vazbách, kde může být nahrazen fosforem-32. Používá se zde k analýze vzorků DNA.\n\nFosfor-32 se užívá jako hnojivo, rostlinám dodávané hydroponicky či prostřednictvím vody v půdě.\n\nDíky vysoké energii beta částic a krátkému poločasu rozpadu může fosfor-32 být potenciálně škodlivý. Typická bezpečnostní opatření při práci s ním zahrnují používání dozimetru ke sledování vystavení radioaktivnímu záření a dále nošení akrylového či plexisklového radiačního štítu k ochraně těla. Dále je vhodné nosit dozimetry na těch částech těla, které se dostávají do úzkého kontaktu s fosforem-32 – například na prstech.\n\n"}
{"id": "816395", "url": "https://cs.wikipedia.org/wiki?curid=816395", "title": "Petra Minářová", "text": "Petra Minářová\n\nPetra Minářová (* 8. ledna 1978, Olomouc) je česká modelka a Miss České republiky 1996 a moderátorka.\n\nJe vystudovaná kadeřnice. V roce 2005 se provdala za podnikatele Šimona Leitnera, se kterým se po třech letech v roce 2009 rozvedla a musela ho vyplatit ve výši 3 milionů korun, aby jí zůstal byt na Vinohradech v hodnotě 12 miliónů. Poté žila se sportovním podnikatelem Tomášem Peterou (majitel klubu Baník Ostrava), kvůli kterému se rozvedla, zakrátko se s ní ale rozešel. V roce 2011 se zasnoubila s přítelem, realitním podnikatelem, Romanem Pilíškem, se kterým žila už dva roky.\n\nByla žádanou modelkou hlavně v cizině - Miláně, Paříži a Mnichově. S modelingem už skončila, aby se mohla věnovat koním a jezdecké drezúře. Jednoho si pořídila a probojovala se s ním do finále MČR i ČDP. V roce 2008 si nechala chirurgicky zvětšit prsa, implantáty č. 2. Její blízká kamarádka je modelka Petra Faltýnová.\n\n"}
{"id": "816401", "url": "https://cs.wikipedia.org/wiki?curid=816401", "title": "Townsville", "text": "Townsville\n\nTownsville je přístavní město v severním Queenslandu. Je to turistické místo s rovníkovým klimatem. Ve městě bydlí 260 tisíc lidí.\n"}
{"id": "816404", "url": "https://cs.wikipedia.org/wiki?curid=816404", "title": "Lagginhorn", "text": "Lagginhorn\n\nLagginhorn (4010 m n. m.) je hora ve Walliských Alpách v masivu Weissmies. Leží na území Švýcarska v kantonu Valais asi 7 km od italských hranic. Nachází se jižně od Fletschhornu a severně od Weissmiesu. Na vrchol je možné vystoupit od Weissmieshütte (2726 m), Hohsaas (3142 m) a Lagginbiwak (2425 m) .\n\nHoru poprvé zdolali 26. srpna 1856 E. L. Ames, Franz Andenmatten a Johann Josef Imseng.\n\n"}
{"id": "816405", "url": "https://cs.wikipedia.org/wiki?curid=816405", "title": "Františkánský klášter (Kadaň)", "text": "Františkánský klášter (Kadaň)\n\nFrantiškánský klášter v Kadani jakožto komunita řeholníků existoval v letech 1473–1950. Spolu s klášterním kostelem Zvěstování Panny Marie a Čtrnácti svatých pomocníků je chráněn jako národní kulturní památka České republiky.\n\nS učením františkánů-observantů kadaňské obyvatele poprvé seznámil mnich a provinciál řádu Jan Kapistrán na své misijní cestě do Čech, konané v letech 1451–1454. Po polovině 15. století podniklo několik kadaňských měšťanů pouť do Říma. Ti pak za podpory rodiny Fictumů založili brzy po roce 1468 za městem při obchodní stezce do Saska malou kapli Čtrnácti sv. Pomocníků, která se brzy stala poutním místem katolíků z českých zemí i Německa. Od roku 1470 uděloval míšeňský biskup návštěvníkům kaple pravidelně odpustky. Roku 1473 zmocněn papežem Sixtem IV. (1471-1484) převzal provinciál českomoravské provincie Gabriel (Pavel z Moravy) se svolením krále Vladislava II. tuto kapli pro řád františkánů. Brzy potom byl místo kaple postaven trojlodní kostel Panny Marie. Hlavním dobrodincem nového kostela a kláštera se stal Jan Hasištejnský z Lobkovic a jeho bratr Bohuslav. Dali malý kostel podstatně rozšířit a štědře jej podporovali.a jeho první část (pravděpodobně jen presbytář a nedokončená část chóru) 24. září 1480 vysvětil hieropolský biskup Johann Ludovici ke cti Boží a Čtrnácti Svatých pomocníků.\n\nJan dal areál podstatně rozšířit a štědře podporoval jak stavbu, tak vnitřní výzdobu kostela.\n\nKostel patří svou architekturou, malbami a oltáři mezi nejvýznamnější památky pozdní gotiky a renesance nejen v litoměřické diecézi, ale i v kontextu celého regionu Krušnohoří a Saska. Jan Hasištejnský z Lobkovic zde dal vymalovat cyklus fresek ze života Kristova, s nejstarším pohledem na Kadaň a klášter. Dále Lobkovicové objednali hlavní oltář - skládací dřevěnou archu s malovanými křídly a se sochami Panny Marie se Čtrnácti svatými pomocníky (dnes je oltář deponován v Národní galerii v Praze). V kněžišti dal Jan zřídit rodovou hrobku Hasištejnských s kamennou tumbou a dvěma reliéfy – živého a mrtvého rytíře. Autorem sochařské výzdoby z roku 1516 je významný saský kameník a sochař Ulrich Creutz. Další náhrobky a epitafy z doby pozdní gotiky a zejména renesance si v kostele, křížové chodbě nebo v kapli sv. Kateřiny zbudovaly přední rodiny Fictumů, Weitmile, kadaňských měšťanů a další. Kostel se stal od počátku proslulým poutním místem, Roku 1749 byl klášter rozšířen zřízením noviciátu. Proslulý humanista Bohuslav Hasištejnský z Lobkovic složil ke cti kadaňských Čtrnácti sv. Pomocníků báseň.\n\nRoku 1506 byla ve zdejším klášteře konána provinční řádová kapitula, jíž se účastnilo na 150 františkánů. Roku 1514 se zde konala další kapitula. Proslulost zdejšího poutního místa stále vzrůstala, i když protestantismus pronikající jak z Čech tak v podobě luteránství ze Saska tento vzestupný vývoj vážně omezil. Klášter se však těšil mocné ochraně katolických Lobkoviců a byl dostavěn jako významné architektonické dílo se sklípkovými klenbami. Roku 1564 opustili zdejší mniši dočasně klášter a odešli do františkánského kláštera do Tachova. Městská rada se proto obrátila na kustoda řádu Bonaventuru do Plzně a žádala nové obsazení kláštera, protože prázdné budovy začaly chátrat. Františkáni se vrátili po čtyřech letech roku 1569, ale bez prostředků na opravy. Podnětem k obnově byla mj. v říjnu 1569 děkovná pouť, kterou do kláštera podnikl pražský arcibiskup Antonín Brus z Mohelnice jako dík za své uzdravení, ten také hmotně podpořil rekonstrukci kláštera. Ke kadaňským františkánům zavítal ještě několikrát. V letech 1571–1590 dal kancléř Jiří Popel z Lobkovic na své náklady klášter obnovit i s lobkovickou rezidencí a převzal k němu fundátorská práva. Stal se tak jeho druhým zakladatelem.\n\nZa stavovského povstání 2. listopadu 1618 byl klášter znesvěcen, vyloupen a brzy na to, 1. září 1619 protestanty částečně vydrancován. Kvardián byl brzy potom zajat a odveden do Prahy. Brzy poté museli mniši klášter opět opustit. Teprve v rámci násilné rekatolizace země 31. května 1623 vydal český královský místodržitel Karel I. z Lichtenštejna císařskému rychtáři v Kadani příkaz, aby město klášter podporovalo. Mniši se zpět vrátili asi roku 1627, kdy jim byly do kostela přestěhovány varhany z chrámu sv. Anny. V roce 1640 zde žili tři kněží, jeden klerik a tři laičtí bratři. Klášter i kostel byly však silně poškozeny třicetiletou válkou, v jeho okolí se bojovalo až do roku 1648. Teprve po roce 1662 nastala opět postupně celková regenerace kláštera, který byl opraven a rozšířen o nové křídlo. V roce 1678 zde již žilo 23 řeholníků, obnova probíhala podle ideového plánu agilního ministra řádové provincie Bernarda Sanniga, který rozhodl skoncovat s lobkovickou minulostí: dal strhnout jejich rezidenci, opravit celý klášter (mj. malby v sakristii, cely mnichů a refektář) a kostel, který byl vymalován na klenbě postavami slavných františkánských světců (mimo jiné zakladatelů Jana Kapistrána, Bernardina ze Sieny a čtrnácti pražských mučedníků) a legendou o založení kláštera a Bezbožné ženě. Tehdy byl klášter spojen s městem alejí lemovanou raně barokními výklenkovými kaplemi s pískovcovými reliéfy pašijí, které dali zřídit urození dobrodinci se svými erby (na první kapli po pravé straně při cestě z města najdeme dvouhlavého císařského orla na paměť návštěvy císaře Leopolda I.).\n\nNa počátku 18. století vznikl spor kláštera s městem o právo pohřbívat, který byl roku 1713 ukončen smírem. V roce 1720 je zmínka, že pokračuje stavba Lorety. Stavba kostela byla ukončena roku 1739. V roce 1742 došlo přímo v objektu kláštera ke krvavému střetnutí císařských vojáků s francouzskou skupinou, která se v klášteře opevnila a teprve po zteči císařských ustoupila. Klášter byl tehdy znovu poškozen. V roce 1746 žilo v klášteře 25 řádových bratří ve 25 celách. Roku 1752 byla zničena budova konventu ohněm a poškozen byl i kostel. Konečnou podobu dostal klášter v sedmdesátých letech 18. století, kdy byla poutní cesta doplněna o portiunkulovou kapli.\n\nJiž roku 1771 zřídili františkáni v klášteře lékárnu a v ošetřovně bylo i základní chirurgické vybavení. Právě tato činnost – péče o nemocné chudé ze širokého okolí – nakonec zachránila klášter před zrušením. Pouze byl omezen počet členů konventu, který roku 1785 činil 12 bratří. Klášter se stal po určitou dobu i noviciátem a zvláště v 19. a 20. století se zasloužil i o českou menšinu ve městě a okolí. Konec života klášterní komunity učinila Akce K v roce 1950.\n\nV rámci Programu záchrany architektonického dědictví bylo v roce 2014 na opravu památky čerpáno 600 000 Kč.\n\n\n\n"}
{"id": "816407", "url": "https://cs.wikipedia.org/wiki?curid=816407", "title": "Klášter minoritů (Mladá Boleslav)", "text": "Klášter minoritů (Mladá Boleslav)\n\nKlášter minoritů v Mladé Boleslavi existoval v letech /1293/1345-1784. Je chráněn jako kulturní památka České republiky.\n\nO počátcích minoritského kláštera v Mladé Boleslavi se zprávy rozcházejí. A. Frind tvrdí, že byl založen již roku 1293 a osazen 15 mnichy a 5 laickými bratry. Kostel s klášterem prý dal vystavět Jan z Michalovic, který podnikl v této době kajícnickou cestu do Francie. Klášter stál na hoře zvané \"Karmel\" (lokalita v Mladé Boleslavi). Páni z Michalovic zůstali trvale příznivci kláštera a roku 1345 nebo 1354 byl klášter rozšířen a přestavěn péčí Beneše z Michalovic. Někteří badatelé pokládali právě teprve tento letopočet za datum vzniku kláštera. Beneš z Michalovic se přičinil, aby přišlo roku 1345 celkem deset nových konventuálů a opat Oldřich, který byl z benediktinského řádu, klášter vysvětil. Klášter obdržel četné odkazy a dobře prosperoval. Již roku 1421 byl klášter husity poničen a mniši byli vyhnáni. Budovy však zůstaly stát a kolem roku 1500 byly dány k dispozici Českým bratřím, kteří na místě bývalého kláštera postavili bratrskou modlitebnu a nazvali ji horou Karmel.\n\nNa počátku protireformace byla roku 1625 předána hora \"Karmel\" řádu bosých karmelitánů, kteří se domnívali, že to je jejich bývalý konvent. Proti tomu vystoupili minorité a dokázali, že objekt patřil původně jim a roku 1630 se opět do něj vrátili. V krátkém pětiletém období během třicetileté války nemohli bosí karmelitáni vyvinout v Mladé Boleslavi ani žádnou větší činnost.\n\nV letech 1675-1711 minorité celý komplex opět opravili a zřídili i nový kostel sv. Bonaventury. Byly to jen nejnutnější a nuzné budovy, a proto se pokračovalo ve výstavbě dál. Teprve v letech 1727-1728 byl vybudován nový trakt, v němž byl umístěn refektář, kuchyně, spižírna a několik světnic. Pokračovala i stavba nové konventní budovy, zatímco starý konvent byl stále v troskách. Pro nedostatek prostředků však konvent byl ještě roku 1752 v takovém stavu, že hrozilo jeho spadnutí. Teprve od roku 1754 do roku 1767 byla konečně stavba ukončena, zřízena i nová oratoř a kostel byl upraven. To však se již přiblížila doba zániku minoritů v Mladé Boleslavi. Roku 1784 byl minoritský klášter zrušen a budovy byly předány piaristům, kteří přenesli své gymnázium z nedalekých Kosmonos do Mladé Boleslavi.\n\n\n\n"}
{"id": "816408", "url": "https://cs.wikipedia.org/wiki?curid=816408", "title": "Punta Baretti", "text": "Punta Baretti\n\nPunta Baretti (4013 m n. m.) je hora v Montblanském masivu v Grajských Alpách. Leží na území Itálie v regionu Valle d'Aosta. Na vrchol je možné vystoupit od chat Rifugio del Goûter (3817 m) a Rifugio Torino (3375 m) .\n\nHoru poprvé zdolali 28. července 1880 Jean-Joseph Maquignaz a Martino Baretti.\n\n"}
{"id": "816409", "url": "https://cs.wikipedia.org/wiki?curid=816409", "title": "RPK", "text": "RPK\n\nRPK (rusky Ручной пулемёт Калашникова, transkripcí Ručnoj pulemjot Kalašnikova) je lehký (tzv. \"ruční\") kulomet sovětské výroby. V podstatě je to varianta útočné pušky AKM vybavené delší a těžší hlavní a dvojnožkou. Protože nemá vyměnitelnou hlaveň a má menší kapacitu zásobníku, není určen pro střelbu dlouhými dávkami. Podobně jako britský lehký kulomet LSW zajišťuje palebnou podporu pěšímu družstvu při střelbě na vzdálenosti větší, než běžná útočná puška. Obyčejně se používá segmentový schránkový zásobník na 40 nábojů, podobný jako u AK 47, ale může být použit i bubnový zásobník o kapacitě 75 nábojů. Vzhledem k délce segmentového zásobníku se s ním špatně střílí z polohy vleže.\n\nRPK byl zaveden do výzbroje v polovině šedesátých let 20. století, kdy nahrazoval předešlý ruční kulomet RPD. Byl a je široce používán v zemích bývalého Sovětského svazu, jeho spojenců a u partyzánských skupin celého světa.\n\nOd poloviny sedmdesátých let je používána modifikace RPK-74, což je varianta útočné pušky AK-74 používající střelivo 5,45 x 39 mm.\n\n\n"}
{"id": "816410", "url": "https://cs.wikipedia.org/wiki?curid=816410", "title": "Kostel Nanebevzetí Panny Marie (Bukovec)", "text": "Kostel Nanebevzetí Panny Marie (Bukovec)\n\nKostely Nanebevzetí Panny Marie se nalézají ve dvou obcích totožného jména Bukovec:\n\n"}
{"id": "816415", "url": "https://cs.wikipedia.org/wiki?curid=816415", "title": "Dent du Géant", "text": "Dent du Géant\n\nDent du Géant ( , 4013 m n. m.) je hora v Montblanském masivu v Grajských Alpách. Leží na hranicích mezi Itálií (region Valle d'Aosta) a Francií (region Rhône-Alpes).\n\nNa severovýchodě ho spojuje hřeben Rochefort s masívem Grandes Jorasses, na jihozápadě klesají skalnaté svahy do sedla Col du Géant.\n\nNa vrchol je možné vystoupit od chat Refuge du Couvercle (2687 m n. m.) na francouzské straně a Rifugio Torino (3322 a 3375 m n. m., 2 budovy) na straně italské. Vrchol připomíná zub, na který odkazují oba názvy, které po přeložení do češtiny znamenají \"Zub obra\".\n\nPrvovýstup na nižší vrchol Dent du Géant uskutečnili horští vůdci B., D., J. Maquignazové v červenci 1882 na objednávku bratrů Sellových, kteří následující den využili vysekaných stupů, instalovaných tyčí a zavěšených lan, aby vylezli na vrchol také. Stejnou cestou zdolali 20. srpna 1882 William Woodman Graham, Auguste Cupelin a horský vůdce Alphonse Payot vzdálenější vyšší vrchol.\n\nNa plošině pod klíčovým místem výstupu, které se dnes nazývá Burgenerova plotna, se odehrála jedna z klíčových událostí v historii horolezectví. Elitní horolezec Albert Frederick Mummery a jeden z nejlepších horských vůdců Alexander Burgener se pokoušeli v létě roku 1880 o prvovýstup na prestižní dosud nedostoupený vrchol. Dostali se jihozápadní stěnou až pod plotny, ale dál to vlastními silami nešlo. Bylo by třeba zatlouct několik skob, ale to Mummery, dnes považovaný za otce sportovního lezení, odmítl a raději se vrátil. Podle tradice měl prohlásit: \"Absolutně nedostupné férovými prostředky.\" To je považováno za horolezecký imperativ dodnes.\n\n"}
{"id": "816419", "url": "https://cs.wikipedia.org/wiki?curid=816419", "title": "SKP Frýdek-Místek", "text": "SKP Frýdek-Místek\n\nSKP Frýdek-Místek je frýdecko-místecký mužský házenkářský klub. Je dlouhodobým úspěšným účastníkem nejvyšší domácí soutěže.\n\n\n\n"}
{"id": "816422", "url": "https://cs.wikipedia.org/wiki?curid=816422", "title": "Camille d'Hostun, vévoda de Tallard", "text": "Camille d'Hostun, vévoda de Tallard\n\nCamille d'Hostun de la Baume, duc de Tallard (14. února 1652, Lyon – 20. března 1728, Paříž) byl francouzský šlechtic, diplomat a vojevůdce, který se stal maršálem Francie.\n\nTallardovi bylo poskytnuto pověření na místo ve francouzském vojsku již ve věku 15 let. Později sloužil pod velením prince de Condé v jižním Nizozemí a od roku 1674 pod velením Turenna v Alsasích. V roce 1678 byl povýšen do hodnosti \"maréchal de camp\" a v této hodnosti bojoval v devítileté válce (1688–1697).\n\nJeho přátelství s králem Ludvíkem XIV. mu zajistilo místo úředního činitele. Po válce byl dva roky vyslancem na svatojakubském dvoře, kde se se svými výjimečnými znalostmi evropských politických záležitostí ukázal jako velmi hodnotný služebník. Když král Jakub II. v září 1701 zemřel, uznal Ludvík XIV. nárok Jakubova syna na anglický trůn. Následně Vilém III. Tallarda roku 1702 vyhostil z Londýna.\n\nTallardova vojenská kariéra dosáhla svého vrcholu během války o dědictví španělské. Dne 7. září 1703 dobyl vévoda burgundský s Tallardem pevnost Breisach. Tallard pak pokračoval k Landau, aby jej v polovině října obklopil svými oddíly a přikročil k obléhání. Vyprošťovací armáda vedená Princem Hessensko-Kasselským byla tvrdě a nemilosrdně rozdrcena Tallardovými silami v bitvě u Speyerbachu 15. listopadu. V důsledku toho Landau padlo o dva dny později. Krátce nato byl Tallard jmenován maršálem Francie.\n\nRoku 1704 byl Tallard vyslán, aby posílil Maximiliánova a Marsinova francouzsko-bavorská vojska na Dunaji, která ohrožovala Marlboroughova a Savojského spojenecká armáda. Tallard se vydal 1. července ze Strasbourgu, ale přestože se šestidenní obléhání Villingen ukázalo jako neúspěšné, (upuštěno od něj bylo 22. července), byl maršál Tallard schopen dovést svých 34 000 mužů přes Černý les a dosáhnout již 5. srpna Ulmu.\nTallard byl postaven do čela velení spojené francouzsko-bavorské armády, ale následná bitva u Höchstädtu 13. srpna 1704 vyústila v úplné zničení jeho sil. Rozhodně poražen, byl zajat a vzat do Anglie a na podmínku, že se nepokusí uprchnout, ubytován v Nottinghamu. Spisovatel Daniel Defoe hlásil, že jeho \"small, but beautiful parterre, after the French fashion\" bylo jednou z krás Nottinghamu.\n\nPo svém propuštění v roce 1711 se vrátil do Francie. Přes pohromu u Höchstädtu k němu král Ludvík XIV. nechoval zlou vůli. Tallard byl v roce 1712 povýšen na vévodu a roku 1715 se stal pairem Francie. V závěti Ludvíka XIV. byl jmenován do regentské rady, ale vévoda orléanský závěť anuloval. Roku 1724 Byl zvolen předsedou Académie des Sciences a v roce 1726 se stal státním ministrem.\n\nOženil se s Marie-Catherine de Grolée de Viriville-La Tivolière a spolu měli jednoho syna;\n\n\n\n"}
{"id": "816440", "url": "https://cs.wikipedia.org/wiki?curid=816440", "title": "Jezerní královna", "text": "Jezerní královna\n\nJezerní královna je česko-německá filmová pohádka režiséra Václava Vorlíčka. Sedm princezen unesla zlá Jezerní královna k sobě do jezera. To proto, aby si musel princ Viktor vzít pouze ji, jen aby si rozšířila svoji moc. Princezny zaklela do labutí a po nocích tančí. Děti, které žalářník stáhnul do vody, musejí každou noc sbírat perly pro královnu. Za pomoci vodnice, dětí a odvaze princezny Odetty Jezerní královna neujde svému trestu. Na konci filmu se z ní stane kámen, měla srdce z kamene. Děj snímku vychází z motivů baletu \"Labutí jezero\" Petra Iljiče Čajkovského. Námět a scénář si vytvořil Miloš Macourek, který s režisérem Václavem Vorlíčkem spolupracoval.\n\nV jednom království vládl král Richard se svou ženou a měli jediného syna Viktora. A v jednom jezeře žila zlá a krutá Jezerní královna, která se chtěla za prince Viktora provdat. A také unesla ostatní princezny z okolních království, aby princ neměl na vybranou a musel si vzít ji. Pomocí kouzelné hůlky proměnila princezny v labutě, ty hlídal hlídač labutí, aby neuletěly. Přesto se princezně Odettě podařilo uprchnout a odletět, což pro hlídače špatně skončilo, byl předhozen velké dravé rybě jako potrava. Útěk nedobře skončil i pro Odettu, kterou coby labuť svým šípem do křídla zasáhl Viktorův sluha Štěpán. Princezna se proměnila z labutě v dívku, kterou princ odvezl zraněnou na zámek. Princezna se vyléčila, ale nemohla se Štěpánem mluvit – byla němá. Dřív než mu stačila napsat, kdo je a odkud pochází, Jezerní královna ji s pomocí svého sluhy Rudovouse unesla zpět ze zámku do jezera. Princ se se však do ní zamiloval a hodlal ji z jejího zakletí vysvobodit. Na zámku po ní zbylo pouze malé labutí pírko. Princi Viktorovi nezbylo nic jiného než se vydat na cestu a nalézt a vysvobodit milovanou Odettu ze zajetí. Náhodou se v lese setkal s poustevnickým kouzelníkem, který mu prodal dva kouzelné lektvary, jeden mu později posloužil spojit se ve snu s princeznou Odettou. Nakonec se u jezera seznámil v paní vodníkovou, které Jezerní královna zaklela jejího manžela vodníka do mušle. Paní vodníková mu pomohla najít Jezerní královnu v jejím zámku pod vodou uprostřed jezera. Jezerní královna také stahovala do vody děti, které jí musely sloužit jako otroci a sklízet ze dna jezera perly. Nad Odettou vyřkla krutý trest – musí dnem i nocí přebírat perly, které sbírají děti po nocích, s tím ji nakonec pomáhala paní vodníková a později i princ Viktor vystupující v roli sluhy Štěpána. Mušle se otevírají jen v noci a na malou skulinku, a tou projde jen hubená dětská ruka, takže kuchařka nesměla děti příliš krmit. Princ Viktor na cestě lesem také vysvobodil i svého přítele prince Evžena z rukou loupežníků. Prince Evžena, bratra prince Marka, snoubence unesené princezny Margarety, vyšle zpět domů s prosbou o pomoc všechny krále, otce unesených princezen. Pomocí kouzelného lektvaru se Viktor ve snu se setkává s Odettou a ta mu pak řekla, co ho na zámku Jezerní královny čeká. Paní vodníková jim také poradila, aby si se Štěpánem vyměnili role – Štěpán bude vystupovat jako princ Viktor a princ jako jeho sluha Štěpán. A to také udělali, ale Jezerní královna to nakonec pomocí kouzel prokoukla a prince Viktora s princeznou Odettou potrestala. Dozvěděla se také, že mají přijet králové se svými vojsky, aby osvobodili své dcery, ale královna řekla, že je na jezero nejlepší pevnost, pod vodu se bez její vůle nikdo nedostane, leda jako utopenec. Za pomoci paní vodníkové a všech dětí se Viktor, Odetta a Tomáš dostali ven z cely, kam je za trest uvěznila Jezerní královna a místo sebe uvěznili Jezerní královnu i s rádcem Rudovousem. Královna se ale prosmýkla skrz mříže cely ven a dostala se pryč, sedla na koně a prchala lesem od jezera, zde ji náhodou uviděl sluha Štěpán. Hofmistr našel vodníka proměněného v mušli a pomocí kouzelné hůlky Jezerí královny vodníkovi a všem zbylým zakletým princeznám vrátil lidskou podobu. Ze Štěpána udělal na chvíli koně, aby mu pomohl prchající ukrutnici Jezerní královnu dostihnout a přivést zpět, což se mu podařilo. Osvobozený vodník si královninu kouzelnou hůlku vzal a proměnil Jezerní královnu v kámen a princ Viktor Štěpána zpět v člověka. Vše končí dobře, zásnubami prince Viktora a princezny Odetty.\nKrál Richard s královnou a princem Viktorem sídlil na zámku Hluboká nad Vltavou, kde byla natočena i pohádka \"Pyšná princezna\". Zde sídlil starý král se svou jedinou dcerou Krasomilou. Jezero Jezerní královny bylo Plešné jezero na Šumavě.\n\n\n\n"}
{"id": "816444", "url": "https://cs.wikipedia.org/wiki?curid=816444", "title": "Mistrovství světa v rallye 2005", "text": "Mistrovství světa v rallye 2005\n\nMistrovství světa v rallye 2005 (: \"World Rallye Championchip 2005\") byla série závodů mistrovství světa v rallye v roce 2005. Zvítězil v něm francouzský jezdec Sébastien Loeb s vozem Citroën Xsara WRC. Titul mezi týmy vyhrál Citroën Sport.\n\n\n\n\n\n\n\n\n\n\n\n\nNa RZ15 havaroval Markko Märtin při které zemřel spolujezdec Michael Park\n"}
{"id": "816447", "url": "https://cs.wikipedia.org/wiki?curid=816447", "title": "Believer", "text": "Believer\n\nBeliever je sedmé studiové album americké křesťansky rockové skupiny Kutless. Vydáno bylo 28. února 2012 ve vydavatelství BEC Recordings a obsahuje třináct skladeb.\n"}
{"id": "816459", "url": "https://cs.wikipedia.org/wiki?curid=816459", "title": "Intercontinental Rally Challenge 2008", "text": "Intercontinental Rally Challenge 2008\n\nIntercontinental Rally Challenge 2008 je název šampionátu v sezoně 2008. Šampionát je konkurenčním pro mistrovství světa v rallye. Vítězem se stal Nikolas Vouilloz s vozem Peugeot 207 S2000.\n\n\n"}
{"id": "816462", "url": "https://cs.wikipedia.org/wiki?curid=816462", "title": "Lucien Sève", "text": "Lucien Sève\n\nLucien Sève (9. prosince 1926, Chambéry) je francouzský marxistický psycholog a filosof.\n\nV češtině vyšlo jeho dílo \"Marxismus a teorie osobnosti\" (Marxisme et théorie de la personnalité), Svoboda : Praha, 1976, překlad Dušan Rozehnal\n"}
{"id": "816463", "url": "https://cs.wikipedia.org/wiki?curid=816463", "title": "Dôme de Rochefort", "text": "Dôme de Rochefort\n\nDôme de Rochefort (4016 m n. m.) je hora v Montblanském masivu v Grajských Alpách. Leží na hranicích mezi Itálií (region Valle d'Aosta) a Francií (region Rhône-Alpes). Nachází se mezi Grandes Jorasses a Dent du Géant. Na vrchol je možné vystoupit od Refuge des Cosmiques (3613 m) na francouzské straně a Rifugio Torino (3322 a 3375 m, 2 budovy) na straně italské.\n\nHoru poprvé zdolali 12. srpna 1881 J. Eccles, M.-C. Payot a A. Payot.\n\n"}
{"id": "816465", "url": "https://cs.wikipedia.org/wiki?curid=816465", "title": "Američané maďarského původu", "text": "Američané maďarského původu\n\nAmeričané maďarského původu (ang. \"Hungarian Americans\", maď. \"amerikai magyarok\") jsou občané Spojených států amerických, kteří se narodili v Maďarsku nebo mají maďarské předky. Mnoho imigrantů z Maďarska ovšem nejsou Maďaři, ale maďarští Židé. Podstatná část jich emigrovala zejména po druhé světové válce a také po krvavě potlačené Maďarské revoluci v roce 1956.\n\nDo „nového světa“ přicházely (a připlouvaly) různé skupiny evropského obyvatelstva a Maďaři nebyli výjimkou. Prvním Maďarem, který se natrvalo usadil ve Spojených státech byl Agoston Haraszthy a tentýž člověk byl zároveň druhým Maďarem, který sepsal publikaci \"Útazás Éjszakamerikáában\" o životě ve Spojených státech ve své rodné řeči. Haraszthy se později přestěhoval z Winsconsinu do Kalifornie, kde si svým vinařským umem vydobyl přezdívky jako „Father of California Viticulture“ či „Father of Modern Winemaking in California“.\n\nMezi státy s největší populací Američanů maďarského původu mimo jiné patří:\n\nMezi americká města s největším počtem Maďarů (18,9%) či Američanů maďarského původu patří Kiryas Joel ve státě New York (jehož obyvatelstvo je nejvíce složené z chasidských Židů, patřících do dynastie Satmar, původem z Maďarska), na druhém místě to byl Fairport Harbor, Ohio (14,1%) a následně West Pike Run Township, Pennsylvania s procentuálním zastoupením 11.7%.\n\n"}
{"id": "816466", "url": "https://cs.wikipedia.org/wiki?curid=816466", "title": "František Alois Skuherský", "text": "František Alois Skuherský\n\nFrantišek Alois Skuherský (12. března 1794 Opočno — 12. srpna 1864 Opočno) byl český lékař, mecenáš a organizátor kultury v Opočně. Od roku 1834 shromažďoval finance a podnikal kroky pro založení městské nemocnice; roku 1838 otevřel první oddělení pro pět pacientů v pronajatých prostorách, v roce 1864 byla krátce před jeho smrtí dokončena budova nové Rudolfovy nemocnice. Organizoval vlastenecké spolky — založil Besedu opočenskou a ochotnické divadlo, zřídil Rudolfovu nadaci ke zvelebení chrámové hudby. Byl oceňován pro obětavost a humanismus. Jeho syn František Zdeněk Skuherský (1830–1892) se proslavil jako hudební skladatel, syn Rudolf Skuherský (1828–1863) jako profesor deskriptivní geometrie.\n\nNarodil se 12. března 1794 v Opočně v dnešní Zámecké ul. 65 v rodině koželuha. Základní školu navštěvoval v rodném městě, gymnázium absolvoval v Rychnově nad Kněžnou. Na další vzdělání ale neměli rodiče peníze. Na pražskou lékařskou fakultu přišel s pouhými dvěma zlatými, vypůjčenými od otce. Podařilo se mu ale získat podporu od Heinšmídberské nadace a Rudolfa Colloredo-Mannsfelda, přivydělával si i jako vychovatel u dr. Weitenwebra na Hradčanech. Během studií navštěvoval rovněž s velkým zájmem přednášky filosofa Bernarda Bolzana. Roku 1821 získal doktorský titul.\n\nPo promoci pracoval nejprve dva roky jako sekundář ve všeobecné nemocnici, pak krátce u Colloredo-Mannsfelda ve Vídni. Roku 1823 se vrátil do Opočna jako knížecí lékař.\n\nNa jeho další působení měla velký vliv epidemie cholery z roku 1832. Poté, co viděl, jak velké utrpení tato nemoc způsobuje, rozhodl se zajistit pro své město nemocnici. Roku 1834 podal žádost o povolení k jejímu založení a k organizaci peněžní sbírky. Sám věnoval jako první, další příspěvky získával po malých částkách od obyvatel okolních vesnic, tisícem zlatých mu přispěl i kníže Rudolf. 17. dubna 1838 otevřel první oddělení v pronajatých místnostech, kde mohl ošetřovat pět pacientů.\n\nDalší Skuherského úsilí se zaměřilo na to, aby nemocnice získala vlastní budovu. Pokračoval ve shromažďování prostředků; sám věnoval většinu honorářů, získaných za léčení zámožnějších občanů, a ve prospěch stavby pořádal divadelní představení a koncerty. V roce 1860 dosáhl nashromážděný kapitál 17 tisíc zlatých. Následujícího roku byl předložen stavební plán a žádost o povolení. Budova nové Rudolfovy nemocnice byla dokončena roku 1864. V té době byl již Skuherský velmi slabý, unavený a nemocný. Aby se mohl podívat na výsledky své mnohaleté práce, musel přijet povozem, protože chůze už nebyl schopen. Krátce na to, 12. srpna 1864, zemřel.\n\nByl rovněž aktivní jako organizátor národního a kulturního života v Opočně. Založil Besedu opočenskou a roku 1836 i ochotnické divadlo. Založil rovněž Rudolfovu nadaci pro zvelebení chrámové hudby, nazvanou podle korunního prince Rudolfa, narozeného krátce předtím.\n\nSkuherský byl v opočenském regionu všeobecně ctěn a uznáván. Jeho zásluhy byly oceněny i posmrtně, 21. září 1884, na velké slavnosti k 50. výročí založení nemocnice. Za účasti vnuka Lad. Burketa, ředitele hospodářské školy, a řady místních občanů byla na budově odhalena pamětní deska. Reportér poznamenal, že Skuherský „[b]yl duší všeho, a jím Opočno ztratilo vše. Když již nebylo ho více, pak teprve poznána cena jeho obětí, pak teprve jménu jeho žehnáno.“\n\nOženil se s Karolinou Svobodovou, měl osm dětí.\n\n"}
{"id": "816468", "url": "https://cs.wikipedia.org/wiki?curid=816468", "title": "Segunda Liga", "text": "Segunda Liga\n\nSegunda Liga je druhá nejvyšší portugalská fotbalová ligová soutěž, která se hraje od roku 1990.\n\nPřed rokem 1990 byla pouze jedna profesionální celostátní fotbalová liga v Portugalsku nazvaná Primeira Divisão (první divize). Poslední dva týmy byly sestupujícími a sestoupily do nižší soutěže, Segunda Divisão (regionální liga), zatímco dva nejlepší týmy z této ligy postoupily do nejvyšší portugalské ligy. V roce 1990 byla vytvořena Segunda Divisão de Honra, zatímco původní Segunda Divisão se stala třetí ligou a dostala název Segunda Divisão B.\n\nV roce 1999 portugalský svaz, zvaný LPFP převzal nad Segunda Divisão de Honra kontrolu a přejmenoval ji na Segunda Liga. Segunda Divisão B byla přejmenována zpět na Segunda Divisão.\n\nOd soutěžního ročníku 2006/07 je v lize 16 týmů, místo 18 z minulých ročníků. Během sezóny hraje každý tým se všemi soupeři, jednou na domácím hřišti a jednom na hřišti soupeře – celkem 30 zápasů. Na konci sezóny postupují první dva týmy do nejvyšší soutěže Primeira Liga a poslední dva týmy tabulky sestupují do nižší soutěže Segunda Divisão.\n\nZdroj:\n"}
{"id": "816471", "url": "https://cs.wikipedia.org/wiki?curid=816471", "title": "Skuherský", "text": "Skuherský\n\nSkuherský je české příjmení. Náleží mimo jiné těmto osobnostem:\n\n"}
{"id": "816472", "url": "https://cs.wikipedia.org/wiki?curid=816472", "title": "Darialská vodní elektrárna", "text": "Darialská vodní elektrárna\n\nDarialská vodní elektrárna (), je průtočná vodní elektrárna bez vodní nádrže na řece Těrek na gruzínské straně Darialské soutěsky. Otvírací ceremonie se konala 8. dubna 2017. \n\nTěrek patří mezi energeticky nejvydatnější řeky v Gruzii. Průtok je sveden v nadmořské výšce 1715 m do 1,6 km dlouhého otevřeného kanálu a odtud pak 5,5 km dlouhým podzemním přivaděčem s proměnným průměrem 2,6 až 3,0 m na 3 Peltonovy turbíny vzdálené 1,2 km od státní hranice s Ruskem v nadmořské výšce 1325 m. Převýšení včetně umělého kanálu tak činí 390 m.\n\n"}
{"id": "816475", "url": "https://cs.wikipedia.org/wiki?curid=816475", "title": "Hydrogensulfid draselný", "text": "Hydrogensulfid draselný\n\nHydrogensulfid draselný je draselná sůl kyseliny sulfanové, kde je draselným kationtem nahrazen jen jeden vodík. Síra má v této sloučenině oxidační číslo −II a draslík +I. Je kombinací draselného kationtu K a hydrogensulfidového aniontu (SH) v poměru 1:1. Je produktem částečné neutralizace sulfanu (sirovodíku) hydroxidem draselným:\n\nPoužívá se k syntéze některých organických sloučenin s obsahem síry. Vzniká také při rozpuštění sulfidu draselného ve vodě hydrolýzou (rozkladem) na hydrogensulfid draselný a hydroxid draselný. Stejně jako ostatní sulfidy a/nebo hydrogensulfidy alkalických kovů má vodný roztok zásaditou reakci a hydrolyzuje, se sírou tvoří polysulfidy:\n\n"}
{"id": "816476", "url": "https://cs.wikipedia.org/wiki?curid=816476", "title": "Imrich Thököly", "text": "Imrich Thököly\n\nImrich Tököli (maďarsky: \"Thököly Imre\") (25. září 1657, Kežmarok, Uhersko – 13. září 1705, Izmir, od roku 1906 pochovaný v Kežmarku) byl sedmihradský kníže, kníže resp. král Horních Uher, vůdce protihabsburského stavovského povstání, přezdívaný svými současníky \"slovenský král\" (maďarsky \"tót király\") nebo \"kurucký král\".\n\n\nRoku 1667 začal studovat na evangelickém kolegiu v Prešově, roku 1670 v době obléhání Oravského hradu ujel do Sedmihradska a stal se aktivním účastníkem boje proti Habsburkům. V roce 1678–1687 se stal vůdcem stavovského povstání uherské šlechty. Od Magerlicha v Banské Bystrici v Horní ulici koupil dům, který dlouho nevlastnil. Z Banské Bystrice dal vyhnat jezuity.\n\nV roce 1682 se stal – jako vzdoropanovník Habsburků – králem resp. knížetem (Osmanská říše ho titulovala král, on sám se označoval jako kníže) Horních Uher, vazalského státu Osmanské říše, který původně pokrýval zhruba východní a střední Slovensko (po Váh), později i západní Slovensko. Po zdrcující porážce Osmanů v bitvě u Vídně bylo jím vedené povstání v letech 1683 až 1685 postupně zlikvidováno habsburskými vojsky a Tököli byl nucen uprchnout z Uher.\n\nV následujících letech několikrát čelil podezření ze strany Osmanů, byl dokonce i uvězněn. Ale poté zase vedl turecká vojska v Sedmihradsku proti Habsburkům se střídavými úspěchy.\n\n"}
{"id": "816478", "url": "https://cs.wikipedia.org/wiki?curid=816478", "title": "Ľubovnianská vrchovina", "text": "Ľubovnianská vrchovina\n\nĽubovnianská vrchovina je flyšové pohoří na severu východního Slovenska. Jde o součást oblasti Východní Beskydy subprovincie Vnější Východní Karpaty.\n\nNa západě hraničí s Pieninami, na jihu se Spišsko-šarišským mezihořím a Čergovem a na východě s Ondavskou vrchovinou. Geomorfologický celek je na území Slovenska rozdělen dolinou Popradu v Spišsko-šarišském mezihoří na větší západní a menší východní část. Severní hranici tvoří státní hranice s Polskem, přičemž hranici tvoří v západní části pohoří i řeka Poprad.\n\nĽubovnianská vrchovina dosahuje maximální nadmořskou výšku na vrcholu Eliášovky (1023.4 metrů nad mořem) v severozápadní okrajové části pohoří (na slovensko-polské hranici). Další vrcholy s výškou nad 800 metrů uvádí Seznam vrcholů v Ľubovnianské vrchovině. Hlavní hřeben vede z Eliášovky přes Medvedelici, sedlo Vabec, Široký vrch, Sulínské sedlo na Sliboň. Ve východní části pohoří přechází po hlavním hřebeni státní hranice v linii Obručné - Nad dolinkou - Kamenný hrb - Pustá - Javor - Kurovské sedlo - Polianka - Dzielec (v Polsku).\n\nVodními toky v údolích je pohoří rozděleno na menší rozsochy, jde především o potoky: Veľký Lipník, Hraničná, Pálenický jarok, Pasterník Lipník, Kurovec a další. U obce Sulín vyvěrá pramen minerální vody Sulínka.\n"}
{"id": "816480", "url": "https://cs.wikipedia.org/wiki?curid=816480", "title": "Sikulové", "text": "Sikulové\n\nSikulové,někdy také \"székelyové\" ( , ) je označení Maďarů, žijících ve východní Transylvánii, též známé jako Sikulsko (\"Székelyföld\").\n\nMaďaři a sedmihradští Sasové představovali důležitou obrannou linii Uherska před Osmanskou říší. Krátce po první světové válce se Sikulsko připojilo k Rumunsku na základě Trianonské smlouvy, čímž začal letitý proces asimilace Sikulů do rumunského etnika.\n\nSnahy o dosažení automní vlády v maďarsky mluvících regionech Rumunska sice doposud existují, nicméně rumunský prezident Traian Băsescu v roce 2009 prohlásil, že „Sikulsko nikdy nebude mít územní autonomii“.\n\nEtnický původ Sikulů je možná odlišný od původu ostatních Maďarů, přestože mluvím stejným jazykem, označovat Sikuly za samostatnou etnickou skupinu je nicméně diskutabilní. Z více než 665 000 Maďarů žijících v Rumunsku se přihlásilo v rumunském sčítání lidu k Sikulům pouze 532 lidí. Celkový počet etnických Maďarů v Rumunsku dosahuje počtu 1 434 377.\n\nPůvod Sikulů není zcela jednoznačný. Podle názoru některých se jedná o zmaďarizovaný turkický národ, jejichž jméno v překladu snad znamená „příhraniční stráže“, nicméně dle názoru jiných mohou být Sikulové potomky Avarů, kteří v 9. století, v době příchodu Maďarů do Karpatské kotliny v této oblasti stále přežívali a jejichž říši Maďaři s konečnou platností rozvrátili. Mužská linie bukovských Sikulů ukazuje na etnickou podobnost s lidmi z jižní Evropy.\n\n\n\n"}
{"id": "816484", "url": "https://cs.wikipedia.org/wiki?curid=816484", "title": "Luis Aponte Martínez", "text": "Luis Aponte Martínez\n\nLuis Aponte kardinál Martínez (4. srpna 1922 – 10. dubna 2012) byl portorický kardinál a emeritní arcibiskup San Juan de Puerto Rico.\nByl to první rozený Portoričan, který se stal biskupem a kardinálem. Kněžské svěcení přijal 10. dubna 1950. Poté působil v portorické diecézi Ponce, byl zde sekretářem biskupské kurie, vicekancléřem a kaplanem Národní gardy. Dne 23. července 1960 byl jmenován pomocným biskupem diecéze Ponce, biskupské svěcení přijal 12. září téhož roku. Od dubna 1963 byl v diecézi biskupem-koadjutorem, řízení diecéze se ujal v listopadu 1963. Dne 4. listopadu 1964 byl jmenován arcibiskupem arcidiecéze San Juan. Účastnil se jednání Druhého vatikánského koncilu.\n\nDne 5. března 1973 jej při konzistoři papež Pavel VI. jmenoval kardinálem. \nPatřil mezi kardinály, kteří usilovali o vyhlášení nového dogmatu o Panně Marii Spoluvykupitelce. Po dosažení kanonického věku rezignoval na funkci arcibiskupa v březnu 1999.\n\n"}
{"id": "816485", "url": "https://cs.wikipedia.org/wiki?curid=816485", "title": "Památník obětem dopravních nehod (Praha)", "text": "Památník obětem dopravních nehod (Praha)\n\nPamátník obětem dopravních nehod je pomník vybudovaný poblíž nultého kilometru dálnice D1 v Praze na Chodově v blízkosti čerpací stanice pohonných hmot firmy MOL. Vybudován byl péčí Českého sdružení obětí dopravních nehod za finančního přispění též Evropského sociálního fondu a slavnostně odhalen byl 15. listopadu 2006.\n\n"}
{"id": "816486", "url": "https://cs.wikipedia.org/wiki?curid=816486", "title": "Památník obětem dopravních nehod", "text": "Památník obětem dopravních nehod\n\nPamátník obětem dopravních nehod se nachází na více místech:\n\n"}
{"id": "816487", "url": "https://cs.wikipedia.org/wiki?curid=816487", "title": "QPSK", "text": "QPSK\n\nQPSK je typ digitální modulace. Používá čtyřstavové klíčování fázovým zdvihem, kdy každý stav přenáší současně 2 bity. Zároveň se jedná o základní typ kvadraturní modulace, její konstelační diagram je totiž shodný s modulací 4-QAM.\n\nZdokonalením QPSK vznikla modulace 8-PSK, která používá osm stavů a je o polovinu propustnější, protože přenáší 3 bity na stav.\n\nModulace QPSK se používá např. jako základní modulační schéma u systémů digitální televize DVB-T a DVB-S2. Jako svou jedinou modulaci ji používá norma DVB-S.\n"}
{"id": "816488", "url": "https://cs.wikipedia.org/wiki?curid=816488", "title": "Olověncovité", "text": "Olověncovité\n\nOlověncovité (\"Plumbaginaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to byliny i dřeviny se střídavými jednoduchými listy. Čeleď zahrnuje asi 840 druhů ve 30 rodech a je rozšířená na všech kontinentech. V České republice se vyskytuje trávnička obecná. Některé druhy zejména z rodů limonka, olověnec, trávnička a rohovec jsou pěstovány jako okrasné rostliny.\n\nOlověncovité jsou byliny, keře a liány se střídavými jednoduchými listy bez palistů. Některé druhy mají listy v přízemní růžici. Čepel listů je celistvá nebo laločnatá.\nKvěty jsou pravidelné, oboupohlavné, pětičetné, ve vrcholových hroznech, latách nebo hlávkách. Kalich je srostlý a tvoří trubku s 5 nebo 10 rýhami, často je suchý a tenkostěnný. Korunní lístky jsou volné nebo srostlé v dlouhou trubku. Tyčinek je 5 a jsou volné nebo na bázi srostlé, postavené naproti korunním lístkům. Semeník je svrchní, srostlý z 5 plodolistů, s jedinou komůrkou a 5 volnými nebo srostlými čnělkami. V každém plodolistu je jediné vajíčko. Plodem je tobolka s 5 chlopněmi nebo nažka, částečně nebo zcela obalená vytrvalým kalichem.\n\nOlověncovité zahrnují asi 840 druhů ve 30 rodech. Největší rody jsou limonka (\"Limonium\", 350 druhů), ježourek (\"Acantholimon\", asi 165 druhů) a trávnička (\"Armeria\", 90 druhů).\nOlověncovité se vyskytují roztroušeně na všech kontinentech. Nejvíce druhů se vyskytuje od Středomoří po Střední Asii. Rody limonka (\"Limonium\") a olověnec (\"Plumbago\") se vyskytují téměř po celém světě. V květeně České republiky je čeleď zastoupena jediným původním druhem, kterým je trávnička obecná (\"Armeria vulgaris\").\nV Evropě se vyskytuje mnoho druhů limonky (\"Limonium\"), trávničky (\"Armeria\") a rodu \"Goniolimon\", dále převážně v jižní Evropě \"Acantholimon androsaceum\", \"Ceratostigma plumbaginoides\", \"Limoniastrum monopetalum\", \"Plumbago europaea\" a v Rusku \"Psylliostachys spicata\".\n\nOlověncovité byly v klasické taxonomii řazeny do samostatného řádu olověncotvaré (\"Plumbaginales\") v rámci nadřádu \"Plumbaginanae\" podtřídy \"Caryophyllidae\" (Cronquist, Tachtadžjan).\n\nPodle kladogramů APG je nejblíže příbuznou skupinou čeleď rdesnovité (\"Polygonaceae\").\n\nV současné taxonomii je čeleď dělena na dvě podčeledi:\n\nKvěty olověncovitých jsou opylovány především včelami, mouchami a drobnými brouky. Většina druhů má plody s vytrvalým kalichem a listeny, šířené větrem.\n\nNěkteré druhy olověncovitých jsou plně přizpůsobeny růstu na zasolených nebo suchých půdách. Mají dužnaté čárkovité listy, žlázky kterými se zbavují přebytečné soli a schopnost akumulovat chemické látky pomocí kterých udržují obsah vody v buňkách.\n\n\nOlověncovité mají význam především jako okrasné rostliny. Jako skalničky nebo zahradní trvalky se pěstují různé druhy trávničky (\"Armeria\") a limonka (\"Limonium\"). Sušená květenství \"Limonium sinuatum\" se často používají ve vazbě. Jako hrnkové rostliny a ve sklenících se pěstují olověnec (\"Plumbago\") a rohovec (\"Ceratostigma\").\n\nZ rohovce \"Ceratostigma willmottiana\" je připravována Bachova květová esence, nazývaná cerato nebo také nesprávně rožec.\n\nRůzné druhy olověnce a limonky jsou v různých částech světa používány při léčení různých nemocí. Hlavní obsahová látka, plumbagin, stimuluje centrální nervový systém a podporuje sekreci potu, moči and žluči.\n\n\"Acantholimon\",\n\"Aegialitis\",\n\"Afrolimon\",\n\"Armeria\",\n\"Bakerolimon\",\n\"Bamiania\",\n\"Bukiniczia\",\n\"Cephalorhizum\",\n\"Ceratolimon\",\n\"Ceratostigma\",\n\"Chaetolimon\",\n\"Dictyolimon\",\n\"Dyerophytum\",\n\"Eremolimon\",\n\"Ghaznianthus\",\n\"Gladiolimon\",\n\"Goniolimon\",\n\"Ikonnikovia\",\n\"Limoniastrum\",\n\"Limoniopsis\",\n\"Limonium\",\n\"Muellerolimon\",\n\"Myriolimon\",\n\"Neogontscharovia\",\n\"Plumbagella\",\n\"Plumbago\",\n\"Popoviolimon\",\n\"Psylliostachys\",\n\"Saharanthus\",\n\"Vassilczenkoa\"\n\n"}
{"id": "816490", "url": "https://cs.wikipedia.org/wiki?curid=816490", "title": "Mistrovství Československa (lední hokej)", "text": "Mistrovství Československa (lední hokej)\n\nMistrovství Československa byla předligová soutěž v ledním hokeji pořádaná v první polovině třicátých let v Československu. Vítězem všech šesti ročníků byl tým LTC Praha. V sezoně 1935/36 se hrála kvalifikace o první ročník československé Státní ligy. V sezoně 1938/39 se liga nehrála a mistra měl určit turnaj župních vítězů, který nakonec nebyl dohrán, a titul mistra byl přiřčen vítězi středočeské I. třídy týmu LTC Praha. Vítězství v této soutěži ovšem nejsou započítávány do konečné tabulky ligových vítězů. LTC bylo tedy šestinásobným neoficiálním mistrem Československa.\n\nSoutěž neměla ustálený formát. Mistr byl určen finálovým turnajem, často ovšem jen jediným finálovým zápasem. Do finále či finálového turnaje se kvalifikovala mužstva, která si účast vybojovala vítězstvím v některém z turnajů, jakým bylo Mistrovství českého venkova (Čechy bez Prahy), Mistrovství německé unie (turnaj založený nikoliv na geografickém, ale etnickém hledisku), Mistrovství Moravy a, vzhledem k dominanci pražských mužstev, též nejlepší pražský tým.\n"}
{"id": "816492", "url": "https://cs.wikipedia.org/wiki?curid=816492", "title": "Irina Davydovová", "text": "Irina Davydovová\n\nIrina Davydovová ( ; * 27. května 1988) je ruská atletka, mistryně Evropy v běhu na 400 metrů překážek.\n\nJejím prvním mezinárodním úspěchem byla v roce 2009 účast na evropském šampionátu do 23 let v litevském Kaunasu, kde ve finále obsadila časem 56,75 s 5. místo. V roce 2011 získala na světové letní univerziádě v čínském Šen-čenu stříbrnou medaili, když ve finále byla rychlejší jen Ukrajinka Jaroščuková.\n\nV halové sezóně roku 2012 se zúčastnila halového MS v Istanbulu, kde v běhu na 400 metrů skončila její cesta v semifinále. V témže roce si vylepšila v Soči osobní rekord na čtvrtce s překážkami na 53,87 s. Na ME v atletice do Helsinek odcestovala jako držitelka nejlepšího času a jako jedna z kandidátek na medaili. Na evropském šampionátu zaběhla v semifinále nejrychlejší čas (54,68 s) a postoupila do osmičlenného finále. V něm si nakonec vylepšila o deset setin sekundy osobní maximum a časem 53,77 s vybojovala zlatou medaili před Denisou Rosolovou (54,24 s) a Ukrajinkou Annou Jaroščukovou (54,35 s).\n\n\n"}
{"id": "816493", "url": "https://cs.wikipedia.org/wiki?curid=816493", "title": "Istebnianka", "text": "Istebnianka\n\nIstebnianka je potok na dolní Oravě, na území okresu Dolní Kubín. Jde o pravostranný přítok Oravy a měří 8,6 km a je tokem IV. řádu.\n\nPramení v Malé Fatře, v podcelku Kriváňské Fatry, na jižním svahu Opáleného (1 003,1 m n. m.) v nadmořské výšce přibližně 925 m n.. m..\n\nOd pramene teče na jih, na horním toku se esovitě stáčí a zleva přibírá přítok zpod kóty 924,4 m. Dále teče Istebnianskou dolinou a postupně přibírá přítoky z obou stran. Nejprve zprava z jižního svahu Mrazenice (943,3 m n. m.), opět zprava z jiho východního svahu Mraznice, pak zleva ze severního úpatí Mackova (931,3 m n. m.). V dolní části přibírá přítoky z pravé strany: z východního svahu Hrčové kečky (1 225,6 m n. m.) a dva přítoky z východních svahů Lysice (1 214,3 m n. m.). Dále se tok stáčí jihovýchodním směrem, vstupuje do Oravské vrchoviny, přičemž zprava přibírá přítok z jižního svahu Lysice a zleva z jihovýchodního svahu Žiar (890,6 m n. m.). Následně protéká obcí Istebné, stáčí se a pokračuje severojižním směrem, v obci přibírá jen dva krátké přítoky. Nakonec protéká jihovýchodním směrem místní částí Hrádok a vedle areálu bývalého hutního kombinátu a v nadmořské výšce cca 457,5 m n. m. ústí do Oravy.\n"}
{"id": "816494", "url": "https://cs.wikipedia.org/wiki?curid=816494", "title": "Javorový potok (přítok Randové)", "text": "Javorový potok (přítok Randové)\n\nJavorový potok je potok na horní Oravě, na území okresu Námestovo. Jde o pravostranný přítok Randové a měří 5 km a je tokem VII. řádu.\n\nPramení v Oravských Beskydech, v podcelku Pilsko, na severním svahu Súšavy (1 128,7 m n. m.) v nadmořské výšce přibližně 1 140 m n. m.\n\nOd pramene teče na jih, přičemž vytváří oblouk vypnutý k západu, zleva přibírá přítok z jižního svahu Súšavy a stáčí se jihovýchodním směrem. Následně vtéká do geomorfologického celku Podbeskydská brázda, z levé strany přibírá postupně několik přítoků, nejprve zpod Jedličníka (969 m n. m.), pak Vajdovský potok a dále začíná potok výrazně meandrovat. Následně přibírá levostranný Stranianský potok, z téže strany ještě krátký bezejmenný přítok, nakonec přibírá vedlejší rameno Randové a v blízkosti obce Mútne se v nadmořské výšce cca 765 m n. m. vlévá do hlavního koryta Randové.\n"}
{"id": "816495", "url": "https://cs.wikipedia.org/wiki?curid=816495", "title": "Jelení potok (přítok Bílé Oravy)", "text": "Jelení potok (přítok Bílé Oravy)\n\nJelení potok je potok na horní Oravě, na území okresu Námestovo. Původně se jednalo o pravostranný přítok Bílé Oravy, ale dnes ústí do přehradního jezera Oravské přehrady. Měří 2,2 km a je tokem V. řádu.\n\nPramení na okraji Oravské Magury, v podcelku Budín, na jihozápadním svahu Staré hory (946,5 m n. m.) v nadmořské výšce přibližně 850 m n. m.\n\nTeče více méně severním směrem, na horním toku přibírá nejprve krátký levostranný přítok, následně pravostranný přítok ze západního svahu Staré hory. Pak vstupuje do Oravské kotliny, na krátkém úseku teče severozápadním směrem a znovu pokračuje na sever. Nakonec podtéká státní cestu II/520 a jižně od Námestova ústí v nadmořské výšce 601,0 m n. m. do Oravské přehrady.\n"}
{"id": "816500", "url": "https://cs.wikipedia.org/wiki?curid=816500", "title": "Jelešňa", "text": "Jelešňa\n\nJelešňa je potok na horní Oravě, na území okresu Tvrdošín. Původně se jednalo o levostranný přítok Černé Oravy, ale dnes ústí do přehradního jezera Oravské přehrady. Je dlouhý 24 km a je tokem V. řádu.\n\nPramení v Skorušinských vrších, v podcelku Oravická Magura, v masivu Magury (1 231,7 m n. m.), nedaleko slovensko-polské státní hranice, v nadmořské výšce cca 1 080 m.\n\nOd pramene teče nejprve na sever, na území Skorušinských vrchů přibírá jen kratší přítoky z obou stran. Po vstupu do Oravské kotliny se u obce Hladovka (okres Tvrdošín) (715 m n. m.) stáčí na severozápad a začíná silně meandrovat. Za Hladovkou přibírá první větší přítok, pravostranný Tvorkův potok, teče územím rašelinišť, dále přibírá zprava Červený potok (679,3 m n. m.), podtéká most zrušené železniční tratě a následně teče jako hraniční tok. Odděluje v podstatě slovenskou část Oravy od polské části regionu. Na tomto úseku přibírá jen kratší přítoky převážně ze slovenské strany a dále podtéká silniční most v blízkosti hraničního přechodu Trstená – Chyžné. Zleva pak přibírá Zimník, řeka teče už převážně západním směrem a na hraničním kameni III/29a pokračuje hranice na sever, zatímco koryto potoka pokračuje na západ. Do vodní nádrže Orava se vlévá na katastrálním území Trstené v nadmořské výšce 601 m.\n"}
{"id": "816502", "url": "https://cs.wikipedia.org/wiki?curid=816502", "title": "Megonky", "text": "Megonky\n\nMegonky (též uváděno jako \"Megoňky\") je přírodní památka, evidovaná pod číslem 1127 ve státním seznamu zvláště chráněných území Slovenské republiky. Chráněné území se nalézá v Turzovské vrchovině na severozápadním Slovensku jen několik desítek metrů od česko-slovenské státní hranice poblíž osady Vyšné Megoňky v rámci místní části Milošová okresního města Čadca. Je vzdáleno zhruba 3 km jihozápadně od české obce Mosty u Jablunkova a 8 km severozápadně od Čadce. Oblast spravuje ŠOP SR - Správa CHKO Kysuce.\n\nDůvodem ochrany jsou pískovcové koule v bývalém kamenolomu – ojediněle vyvinuté projevy kulovité odlučnosti flyšových sedimentů. Výskyt kamenných koulí se váže na bukovecké pískovcové pásmo, táhnoucí se napříč zdejším česko-slovenským pohraničím. Jeden obdobný nález je tak znám např. z necelý kilometr vzdáleného lomu v lokalitě Motyčanka na české straně. Z geologického hlediska lze spatřovat původ vzniku kamenných koulí z Kysúc v procesech diageneze, k nímž došlo ve zdejších sedimentech. \n\nNaleziště bylo odkryto při těžbě v lomu roku 1988. Původně se v lokalitě nacházely asi tři desítky těchto kamenných útvarů o průměru od 0,3 do 2,6 metru (jde o největší známou kamennou kouli na Slovensku), některé byly po objevu odvezeny jako rarita na různá místa v okolí. Přírodní památkou byla lokalita vyhlášena krajským úřadem v Žilině 18. 6. 2003.\n\nPo objevení neobvyklých koulí se v kraji rozšířily různé pověsti o jejich původu a vlastnostech. Někteří obyvatelé si je nosili domů, protože věřili, že kamenné koule navracejí ženám plodnost, nebo tyto útvary rozbíjeli kvůli domněnce, že by uvnitř mohlo být zlato. Objevily se i pověsti, že \"kamenné gule\" jsou památkou na návštěvu mimozemšťanů.\n\nDo osady Vyšné Megoňky vede z Čadce přes Milošovou místní silnice a cyklotrasa č. 2406. Pro pěší turisty je nejsnadnější přístup z české strany. Cesta vede po modré turistické značce z železniční zastávky \"Mosty u Jablunkova zast.\" přes místní část \"Šance\" k rozcestí \"Motyčanka\" a dále po žluté do osady Filůvka u státní hranice. Chráněný lom se nachází jen několik desítek metrů za státní hranicí. Informace o lokalitě jsou dostupné v \"Gorolském turistickém informačním centru\" v Mostech u Jablunkova.\n\nVýskyt kamenných koulí je doložen i z dalších míst na česko - slovensko - polském pomezí, v širším okruhu pak i z jiných lokalit na Moravě (Vidče u Rožnova pod Radhoštěm či Olšany v okrese Vyškov).\n\n\n\n\n"}
{"id": "816506", "url": "https://cs.wikipedia.org/wiki?curid=816506", "title": "Jan Navrátil", "text": "Jan Navrátil\n\nJan Navrátil může být:\n\n\n"}
{"id": "816513", "url": "https://cs.wikipedia.org/wiki?curid=816513", "title": "Přehled vítězů českých a československých nejvyšších hokejových soutěží", "text": "Přehled vítězů českých a československých nejvyšších hokejových soutěží\n\nTento článek pojednává o vývoji a historii české a československé nejvyšší soutěže v ledním hokeji, která dnes nese název Extraliga ledního hokeje.\n\nV předligovém období byly na našem území hrány soutěže, které by se nejvyšší ligou daly nazvat, ale oficiálně byla Československá hokejová liga založena až v roce 1936. Rozhodnutí o jejím založení proběhlo o rok dříve, kdy byl odehrán Kvalifikační ročník.\n\nOd prvního ročníku 1936/37 byla soutěž přerušena jen dvakrát, a to kvůli politicko-válečným událostem druhé světové války. Během ní se ligová soutěž hrála jako Českomoravská liga bez účasti slovenských klubů. Ty se do soutěže vrátily až po roce 1945.\n\nPo rozpadu České a Slovenské federativní republiky v roce 1993, došlo i k rozštěpení Československé hokejové ligy. Její nástupnickou soutěží se stala Extraliga ledního hokeje.\n\nNejúspěšnějšími kluby ligové historie jsou s 12 mistrovskými tituly Dukla Jihlava a od sezony 2016/17 i Kometa Brno. Celkem 11 mistrovských titulů získal tým LTC Praha.\n\nLední hokej, nebo také „Kanada“, se do Českých zemí dostal na přelomu 19. a 20. století. V roce 1908 byla založena Mezinárodní federace ledního hokeje (dříve LIGH, dnes IIHF) a Čechy se staly jejím druhým členem. V roce 1909 se konal 1. ročník Mistrovství Čech v kanadském hockeyi, jak turnaj označil dobový tisk. Celkem byly odehrány tři ročníky tohoto mistrovství a vždy zvítězil klub SK Slavia Praha.\n\nV roce 1919 byl ustanoven Československý svaz hokejový, který sdružoval 25 klubů s přibližně 450 registrovaními hráči. Podle odhadů však jen jedna třeina hrála klasický kanadský hokej.\n\nV roce 1919 se uskutečnilo Mistrovství Československého hokejového svazu, kterého se však účastnily pouze tři týmy. Dva týmy SK Slavia Praha a Česká sportovní společnost Praha. Ve finálovém utkání zvítězila Slavia nad ČSS 1–0.\n\nNásledující roky byly ve znamení neklidu a organizování celostátní soutěže příliš nepřály. Změnit se to mělo v roce 1924, kdy se po záštitou Kanceláře prezidenta republiky konalo první svazové Mistrovství ČSR. Účastnilo se jen 5 celků a snadného vítězství dosáhla SK Slavia Praha, která ve finále přehrála ČSK Vyšehrad 1907 17–0. \n\nV Československu se postupně rozšířily soutěže menších územních celků (Divize, kraje, apod.), ale celostátní soutěž neexistovala. To se částečně změnilo až na konci 20. let 20. století, kdy se začala konat Mistrovství Československa. Avšak vzhledem k neúčasti týmů ze Slovenska se jednalo spíše o Mistrovství Čech a Moravy.\n\nSoutěž neměla ustálený formát a střídavě se do ní kvalifikovaly vítězové územních lig. Vzhledem k dominanci pražských celků, měl nejlepší z nich velkou šanci, aby ovládl i Mistrovství. Jednoznačným vládcem všech 6 ročníků byl nově vzniký tým LTC Praha.\n\nPoslední ročník Mistrovství Československa byl jenom klvalifikací pro první ročník Československé hokejové ligy. Pražská třída dodala tři účastníky LTC Praha, AC Sparta Praha, SK Slavia Praha, z venkovských divizí si vybojovaly účast AC Stadion České Budějovice, LTC Pardubice (dodatečně je nahradila BK Mladá Boleslav a SSK Vítkovice. Za Slovensko kvalifikovaly HC Tatry Poprad a za německý svaz Troppauer EV Opava.\n\nSotva se zformovala československá ligová soutěž, přerušila ji Druhá světová válka. Plnohodnotně odehrát se stihly jen první dva ročníky. \n\nV obou dvou zvítězil LTC Praha, který se stal prvním mistrem Československé hokejové ligy. Prvního ročníku se účastnilo 8 kvalifikovaných týmy z celostátního mistrovství 1935/36, do 2. sezony už nastoupilo 14 týmů, které byly rozděleny do dvou skupin. Jejich vítězové LTC Praha a AC Sparta Praha se utkaly v konečném finále, kde LTC zvítězilo 5–1.\n\nJiž třetí ročník byl přerušen politickými a válečnými událostmi. Soutěž nebyla odehrána na celostátní úrovni, ale pouze na úrovní župních mistrovství. Mistrem republiky byl vyhlášen vítěz středočeské župy LTC Praha. \n\n\nHistoricky první Play-off bylo odehráno v sezoně 1970/71 a ve finálové sérii zvítězila Dukla Jihlava nad ZKL Brno. Druhé Play-off se odehrálo o dva roky později a poté následovala dlouhá pauza, kdy se o mistrovi rozhodovalo již v \"základní části\". Třetí sezona obsahující play-off byla 1985/86 a od té doby se hraje pravidelně. \n\n"}
{"id": "816519", "url": "https://cs.wikipedia.org/wiki?curid=816519", "title": "Hydrogensíran draselný", "text": "Hydrogensíran draselný\n\nHydrogensíran draselný (KHSO) je draselná hydrogensůl kyseliny sírové. Používá se k převedení vínanů na hydrogenvínany ve víně. V analytické chemii se používá k převodu některých látek na rozpustnější formu. Při přidání ethanolu do vodného roztoku hydrogensíranu draselného se vysráží síran draselný. V přírodě se vyskytuje velmi vzácně jako nerost \"mercallit\".\n\n\n"}
{"id": "816520", "url": "https://cs.wikipedia.org/wiki?curid=816520", "title": "Naučná stezka Špičák (okres Česká Lípa)", "text": "Naučná stezka Špičák (okres Česká Lípa)\n\nNaučná stezka Špičák byla vytvořena na okraji města Česká Lípa, na úpatí kopce Špičák, dominanty města.\n\nNa severním okraji města Česká Lípa je výrazný kopec Špičák, vysoký 459 m n. m., na jehož vrcholu byla rozhledna, již řadu let pronajatá telekomunikacím. Objekt je uzamčený, veřejnosti nepřístupný. K rozhledně, kde bývala i restaurace, vedla dříve odbočka z modře značené turistické cesty. Trasa vedla po západní straně kopce. Převýšení oproti náměstí T.G. Masaryka (u radnice) je 150 metrů.\nPod Špičákem bylo vybudováno velké panelové sídliště, které převzalo jméno po kopci. Také řada důležitých staveb na sídlišti má toto označení, např. škola Špičák, knihovna Špičák, autobusové zastávky, restaurace a mnohé další. Louky kolem kopce a svahy Špičáku se staly místem vycházek, byly zde vybudovány cyklotrasy, upravena trasa pro pěší turisty s odbočkou na vrchol a také vybudována naučná stezka. Odbočka na vrchol byla později zrušena a modrá trasa byla odcloněna na východní stranu kopce.\nInformační tabule na trase poskytují výčet zajímavých druhů fauny a flóry i fakt, že stezku vybudoval v roce 2008 podnik Městských lesů České Lípy.\n\nTrasa zhruba 1500 metrů dlouhé naučné stezky začíná u zahrádkářské kolonie poblíž objektů vodárny na úpatí kopce a je vedena po trase modré turistické trasy vedoucí z centra České Lípy na sever, do Sloupu v Čechách. Protože je využitelná i pro cykloturistiku, byla z ní vybudována odbočka na cyklostezku Písečná vedoucí od sídliště Špičák do obce Písečná.\n\n"}
{"id": "816523", "url": "https://cs.wikipedia.org/wiki?curid=816523", "title": "Kozie chrbty", "text": "Kozie chrbty\n\nKozie chrbty (v českém překladu \"Kozí hřbety\") jsou pohoří v Západních Karpatech na Slovensku, které se člení na dva podcelky – Važecký chrbát a Dúbrava.\n\nPohoří se táhne východozápadním směrem, od Jánovec u Popradu až po Kráľovu Lehotu u soutoku Bieleho a Čierneho Váhu. Jeho severní svahy spadají do Podtatranské kotliny, jižní hranici tvoří údolí Čierneho Váhu, východněji hluboká a výrazná Vikartovská brázda, kterou protéká horní tok řeky Hornádu. Hlavní hřeben pohoří jen málokde klesne pod hranici 1 000 metrů nad mořem. Svůj vrchol dosahuje na Kozím kameni v nadmořské výšce 1255 m, který má dva vrcholy spojené úzkým skalnatým hřebenem. Odtud pak mírně klesá přes Krížový vrch (1102 m nad mořem) a Krížovou (941 metrů nad mořem) do hlubokého zářezu u Kvetnice. Reliéf pohoří má převážně charakter vrchoviny. Pohoří je zčásti tvořeno Važeckým krasem, rozprostírajícím se jižně od Važca na ploše přibližně 30 kilometrů čtverečních. Vyskytují se zde zejména podzemní krasové jevy, nejznámějším z nich je veřejnosti přístupná Važecká jeskyně.\n\nPohořím prochází hlavní evropské rozvodí mezi Baltským mořem (povodí řeky Poprad → Dunajec → Visla) a Černým mořem (povodí řeky Váh → Dunaj).\n\nPohoří řadíme do mírně teplé až chladné klimatické oblasti. Jižní svahy jsou zde pokryty převážně reliktními teplomilnými dubovými dubinami. Dalšími dřevinami, které se zde hojně vyskytují jsou smrk ztepilý, jedle bělokorá, borovice lesní a modřín opadavý.\n\nNárodní přírodní rezervace Hranovnická dubina se rozprostírá na téměř 67 hektarech na jižní straně pohoří mezi Kvetnicí a Hranovnicí. Její úlohou je ochrana lesních společenstev dubového a bukovo-dubového vegetačního stupně. Jde o nejsevernější oblast výskytu dubu zimního na Slovensku. V lesním podrostu rostou mnohé teplomilné druhy se severní hranicí svého rozšíření právě v této rezervaci.\n\nPřírodní rezervace Baba se rozprostírá na výměře přibližně 201 hektarů. Byla vyhlášena na ochranu reliktních teplomilných společenstev vápencových a dolomitových skal Kozích chrbtů se vzácnými a chráněnými druhy flóry a fauny.\n"}
{"id": "816526", "url": "https://cs.wikipedia.org/wiki?curid=816526", "title": "Vilemína Auerspergová (kněžna)", "text": "Vilemína Auerspergová (kněžna)\n\nVilemína z Auerspergu (německy \"Wilhelmine Josephine Adelheide von Auersperg\", 16. července 1826 v Miláně – 19. prosince 1898 ve Vídni) byla česká šlechtična a vlastenka. Pocházela z rodu Colloredo-Mansfeldů, vdaná kněžna z Auerspergu.\n\nVilemína Josefína Adéla z Auerspergu se narodila 16. července 1826 v Miláně. Jejími rodiči byli František de Paula, hrabě z Colloredo-Mansfeldu a Kristýna, hraběnka Clam-Gallasová. Vychovávána byla na císařském dvoře ve Vídni. Její rodiče vlastnili zámek na Zelené hoře a mladá kněžna zde příležitostně trávila čas v letním období.\n\nDne 29. dubna 1845 se v katedrále svatého Víta na Pražském hradě vdala za Vincence Karla z Auespergu (1812–1867), jejž adoptoval kníže Karel z Auerspergu a jehož rozsáhlý majetek později zdědil. Od svého otce dostala nevěsta věnem zámek na Zelené hoře. Protože však v té době nebyla Vilemína plnoletá, spravoval darovaný zámek její otec František de Paula spolu se svým zetěm Vincencem Karlem, Vilemíniným manželem, ale také jejím poručníkem.\n\nKníže Vincenc Karel založil ve Slatiňanech jedno z nejvýznamnějších středisek pro výcvik překážkových koní v Rakousko-Uhersku. Kromě toho, inspirován romány Waltera Scotta, nechal v romantickém duchu přestavět zámek ve Žlebech. Vilemína mající výtvarné nadání vytvořila pro žlebský zámek tapety, vyšila ubrus a vykreslila erby všech ženských držitelek zámku. Vedle zmíněných lokalit vlastnili manželé ještě palác v Praze, ve Vrdech, v Žácích, Čechticích, Dolních Kralovicích či Weitwörth poblíž Salcburku, dále pozemky v Tyrolsku nebo statek Usz-Peklen v Uhrách. Vincenc Karel navíc zakládal průmyslové podniky, především cukrovary.\n\nV českých zemích byla tou dobou úřední řečí němčina. V mládí se Vilemína, patrně vlivem svých učitelů (Antonína Mánese či Františka Horčičky) a především své tety Vilemíny Kinské, naučila dobře česky a získala české národní cítění. To se projevilo například tím, že když bylo v roce srpnu 1850 zrušeno nevolnictví a v kraji nastala drahota a bída, nechala lidem pomoci potravinami z panských sýpek a pomáhala i svými finančními prostředky. Svým nákladem pomáhala také opravit a roku 1860 znovuotevřít děkanský kostel svatého Jakuba Většího v Nepomuku, který byl od roku 1785 zrušen nařízením císaře Josefa II. Angažovala se také ve výstavbě nového hřbitova (1855), jenž nahradil stávající, který již nevyhovoval. Podporovala též vlastenecké snahy ve zjišťování původu a pravosti Rukopisu zelenohorského a u příležitosti padesáti let od jeho nálezu také umožnila na místě jeho nálezu umístit pamětní desku.\n\nDne 7. července 1867 na vídeňském předměstí v Hietzingu zemřel její manžel, kníže Vincenc Karel. Po jeho smrti nechala Vilemína opravit a zvelebit zámek na Zelené hoře. Modernizovala zdejší zámecký park i zahradnictví, nechala vysušit louky pod zámkem, v kraji vystavěla kapličky či upravovala silnice a vybudovala pěšiny vybavené lavičkami a altánky (její oblíbená cesta vedoucí hamerským údolím byla následně pojmenována jejím jménem). V Nepomuku koupila v sousedství zámecké obory někdejší Zelenohorskou poštu, kterou nechala upravit pro potřeby bydlení ředitele velkostatku a v její zahradě vybudovala Opatrovnu pro malé děti.\n\nPodporovala také kulturu a nadané umělce ze svého panství. Například od Augustina Němejce zakoupila za své peníze divadelní oponu pro zámecké divadlo, protože divadelní spolek, který si namalování opony objednal, neměl dostatek finančních prostředků. Od téhož malíře koupila i další obrazy a nechala ho portrétovat členy rodiny její dcery Gabriely, čímž mu umožnila studovat na zahraničních školách.\n\nKněžna Vilemína zemřela krátce před Štědrým dnem roku 1898 ve Vídni a byla pochována do rodinné hrobky Auerspergů s kaplí svaté Anny, která se nacházela v blízkosti Žleb.\n\nRoku 1986 byly její ostatky z důvodu rušení hrobky kvůli rozšiřujícímu se kamenolomu přesunuty do krypty hřbitovní kaple svatého Marka.\n\nZ manželství Vilemíny s Vincencem Karlem se narodilo šest dětí:\n"}
{"id": "816527", "url": "https://cs.wikipedia.org/wiki?curid=816527", "title": "Jodičnan draselný", "text": "Jodičnan draselný\n\nJodičnan draselný (někdy jodečnan draselný) je bílá anorganická krystalická látka bez zápachu se vzorcem KIO.\n\nTuto látku lze vyrábět reakcí jodu a hydroxidu draselného, používá se koncentrovaných roztoků za zvýšené teploty. Vzniká při tom však i jodid draselný, který je obtížné odstranit:<br>\n\nDalší možností je elektrolytická výroba z jodnanu draselného, používají se titanové elektrody; stačí však tento roztok pouze zahřívat, a reakce proběhne (ne však s takovou účinností):<br>\n\nV laboratoři tato látka může být připravena reakcí chlorečnanu sodného a jodidu draselného:<br>\n\nVýhoda této výroby je, že není plýtváno jodem, který je poměrně drahý, ale je využit mnohem dostupnější a levnější chlor. Po výrobě chlorečnanu sodného je využit téměř veškerý jod, proto je tato možnost výroby levná.\n\nTato látka se při zahřívání nad 560 °C rozpadá na jodid draselný a kyslík, proto je dobrým oxidačním činidlem. Rozpadá se dle rovnice:<br>\n\nV porovnání například s chlorečnanem draselným nebo chloristanem draselným je však mnohem dražší a není tak dobrým oxidačním činidlem, proto se jako oxidační činidlo téměř nepoužívá.\n\nTato látka se používá v analytické chemii.<br>\nDále se tato látka používá na pokus \"chemické hodiny\". Při pokusu se používá siřičitan draselný, kyselina sírová a roztok škrobu; při pokusu se roztok střídavě zabarvuje do modra a zase odbarvuje.<br>\nVýjimečně se tato látka používá namísto jodidu draselného při radioaktivním zamoření jako zdroj jodu pro štítnou žlázu, aby ji bylo zabráněno přijímat radioaktivní jód ze vzduchu.\n"}
{"id": "816528", "url": "https://cs.wikipedia.org/wiki?curid=816528", "title": "Podlešínský viadukt", "text": "Podlešínský viadukt\n\nPodlešínský viadukt je železniční most v katastrálním území Podlešín ve Středočeském kraji. Přemosťuje údolí Knovízského potoka. Dochoval se v původním stavu bez úprav. Je chráněn jako kulturní památka České republiky.\n\nByl postaven v letech 1872 až 1873 jako součást trati Pražsko-duchcovské dráhy, která vedla ze Smíchova přes Středokluky, Slaný a Louny do Duchcova s odbočkou do Mostu. \n\nMost je postaven z kamenného zdiva a pilíře jsou obloženy kvádry z karbonského pískovce, který se těžil ve zdejších pískovcových skalách. Je 95 metrů dlouhý a 17,7 m vysoký. Stavbou jsou proloženy půlkruhové oblouky s rozpětím 10 metrů, které spočívají na kónických hranolových pilířích.\n\nViadukt od roku 1884 tvořil mimoúrovňové křížení s místní drahou Kralupy nad Vltavou předměstí – Vinařice (v trase Kralupy nad Vltavou předměstí – Zvoleněves – Knovíz – Vinařice, později prodlouženou do Kladna-Dubí), která vedla podél potoka. \n\nV roce 1922 byla vybudována spojka mezi oběma tratěmi ze stanice Zvoleněves do stanice Podlešín a na viadukt tím byl přiveden také provoz od Kralup.\n\nNa přilehlém úseku místní dráhy byl roku 1982 zastaven provoz, dráha byla zrušena a kolej snesena. V terénu pod mostem jsou patrné zbytky drážního tělesa. Z Kralup do Zvoleněvsi je trať stále v provozu a vlaky odtud pokračují po spojce na viadukt a do Slaného a Loun, zatímco v původním směru od Středokluk je provoz slabší.\n\nDne 22. dubna 1945 v 8 hodin ráno přeletěli nad Podlešínem britští hloubkoví letci, kteří napadli osobní vlak vyjíždějící z vlakové stanice Podlešín směrem ke Slanému. Po střelbě z kulometu letadla do jedoucího osobního vlaku skončilo na místě 12 mrtvých cestujících, 11 osob těžce raněných. Ranění cestující byli převezeni do nemocnice ve Slaném, kdež zemřelo dalších 11 civilních osob.\n\nTentýž den v 7:58 hodin byl proveden další letecký útok britskými letadly, tentokrát na lokomotivu stojící na viaduktu, lokomotiva byla 80 průstřelnými ranami úplně zničena. Strojvedoucí a topič na této lokomotivě se zachránili útěkem do polí.\n\nDne 26. dubna 1945 v 9:20 hodin byla opět napadena stojící lokomotiva na viaduktu leteckým útokem britských hloubkových letců a také byla průstřely úplně zničena. Při manévrování letadel byla průstřely zapálena slaměná bouda stojící pod nádražím v zahradě a střelami rozbity tašky na střeše několika domů.\n\n"}
{"id": "816531", "url": "https://cs.wikipedia.org/wiki?curid=816531", "title": "Na počátku", "text": "Na počátku\n\nObecně prospěšná společnost Na počátku, původně občanské sdružení, je organizací s celostátní působností, zabývá se poskytováním sociálních služeb, které jsou určeny především těhotným ženám a matkám s dětmi v těžké situaci. \n\nOrganizace chce být na blízku zejména těm, které otěhotněly neplánovaně a v nevhodnou dobu. Takové ženy mohou být blízkými lidmi nebo okolnostmi nuceny podstoupit potrat, i když si ho třeba samy nepřejí. Na počátku jim proto nabízí vyslechnutí, podporu i praktickou pomoc. \n\n\nPoradna Na počátku - nachází se v Brně v ulici Soběšická 560/60. Poskytuje odborné poradenství těhotným ženám, které se v důsledku svého těhotenství dostaly do tíživé životní situace. Poradna je současně jediným kontaktním místem pro přijímání do azylového domu, jehož provozovatelem je též společnost Na počátku.\n\nDomov pro dětský život - Azylový dům se nachází na neveřejné adrese mimo Brno. Poskytuje azylové ubytování a sociální program těhotným ženám v tísni, které si přejí své dítě donosit, ale ve svém přirozeném prostředí k tomu nemají podmínky.\n\nByty Na počátku - Posláním azylového bydlení, které poskytuje organizace Na počátku, je nabídnout pomoc spojenou s přechodným ubytováním matkám a jejich dětem.\n\nNa počátku, o. p. s. je od 23. 9. 2014 držitelem označení Spolehlivá veřejně prospěšná organizace.\nVíce na www.znackaspolehlivosti.cz\n\n\n"}
{"id": "816532", "url": "https://cs.wikipedia.org/wiki?curid=816532", "title": "Sciurumimus", "text": "Sciurumimus\n\nSciurumimus (\"napodobitel veverky\") byl rodem středně velkého teropodního dinosaura z nadčeledi Megalosauroidea, který žil v období svrchní jury před přibližně 150 miliony let na území dnešního Německa (nedaleko Painten, Bavorsko). Typový druh \"S. albersdorferi\" byl popsán paleontology v roce 2012. Fosilie byla vyhlášena německou kulturní památkou a nesmí opustit německé území.\nJediný známý exemplář je kostra nedospělého mláděte, skvěle zachovaná v jemnozrnných vápencích. Kostra je prakticky kompletní, navíc i s otisky filamentózního opeření kolem ocasu dinosaura (odtud název - podobnost s ocasem veverek). Zajímavá je prokázaná přítomnost opeření u megalosauroida, jedná se o první případ tohoto druhu. Rozměry dospělých jedinců není možné podle dosud objevených fosilií s dostatečnou přesností určit.\n\n\n"}
{"id": "816534", "url": "https://cs.wikipedia.org/wiki?curid=816534", "title": "Petr Kaplan", "text": "Petr Kaplan\n\nPetr Kaplan nebo Pete Kaplan (16. června 1940 Ostrava − 26. srpna 2007 Praha) byl český zpěvák a doprovodný kytarista.\n\nSvou první skupinu s názvem Samuel's Band (nebo zkráceně jen Samuels) založil v roce 1958. Ve skupině s ním rovněž hrál i baskytarista Pavel Chrastina, se kterým později opět spolupracoval. V roce 1962 spolu s Chrastinou a dalšími založil skupinu Olympic, kterou následující rok opustil. V letech 1964–1968 hrál se skupinou Mefisto. V roce 1967 vystoupil spolu se skupinou Rogers Band Františka Ringo Čecha na prvním československém beatovém festivalu v Lucerně. V roce 1968 obnovil skupinu Samuels pod názvem Mickey and the Samuels, která se po značné proměně členů rozpadla v roce 1975.\n"}
{"id": "816536", "url": "https://cs.wikipedia.org/wiki?curid=816536", "title": "XXX (album, Asia)", "text": "XXX (album, Asia)\n\nXXX je třinácté studiové album britské rockové superskupiny Asia. Album poprvé vyšlo pouze v Evropě 29. června 2012, následovalo vydání ve Spojeném království 2. července a v Severní Americe 3. července. Název označuje v římských číslicích třicáté výročí od vydání prvního alba skupiny. Autorem obalu alba je Roger Dean.\n\n"}
{"id": "816537", "url": "https://cs.wikipedia.org/wiki?curid=816537", "title": "Dôme de Neige des Écrins", "text": "Dôme de Neige des Écrins\n\nDôme de Neige des Écrins (4015 m n. m.) je hora v Dauphineských Alpách. Leží v jihovýchodní Francii v regionu Rhône-Alpes nedaleko italských hranic. Jedná se o třetí nejvyšší horu Dauphineských Alp a zároveň nejnižší čtyřtisícovku tohoto pohoří. Je to nejzápadnější čtyřtisícovka Alp. Přiléhá k hoře Pic Lory, za níž se nachází Barre des Écrins. Na vrchol je možné vystoupit od Refuge Temple Écrins (2410 m), Refuge Cezanne (1874 m), Refuge du Glacier Blanc (2542 m) a Refuge des Écrins (3170 m).\n\nHoru poprvé zdolali 21. července 1877 Emmanuel Boileau de Castelnau a Pierre Gaspard.\n\n"}
{"id": "816541", "url": "https://cs.wikipedia.org/wiki?curid=816541", "title": "Ľubovňanský hrad", "text": "Ľubovňanský hrad\n\nĽubovňanský hrad (, v minulosti znám i pod názvy: \"castrum Liblou, castrum de Lyblio\" nebo \"de Lublow, castrum Lyblyo\" a \"arx Lublow\") je částečně zachovaný hrad na severu Slovenska nad městem Stará Ľubovňa. Stojí na vápencovém kopci s nadmořskou výškou 548 metrů, nad silnicí a levým břehem řeky Poprad v Ľubovnianské kotlině. Na sever od hradu leží Ľubovnianská vrchovina, z hradu je viditelný Široký vrch (884,5 metrů), město Stará Ľubovňa, obec Chmeľnica ale i Šibeničná hora, která ve středověku sloužila v k výkonu hrdelního práva.\n\nVznik ľubovňanského hradu je kladen do druhé poloviny 13. století, resp. na počátek 14. století. Hrad vznikl jako hraniční strážní hrad, chránící obchodní cesty do Polska. Podle některých pramenů (Menclová, Slivka, Čaplovič, Chalupecký) ho vybudoval pravděpodobně okolo roku 1280 polský kníže Boleslav, který byl manželem Kunigundy, dcery uherského krále Bely IV. V této době vznikla kruhová věž a gotický palác. Začátkem 14. století hrad rozšířili o další, východně situovaný palác a další budování hradu urychlily státoprávní změny po roce 1299 jakož i vnitropolitické boje oligarchů proti centrální královské moci. V letech 1308–1312 patřil hrad Omodejům, a od roku 1315 Drugethům. Podle jiných pramenů (Beňko, Fügedi, Števík) hrad vznikl na začátku 14. století z iniciativy krále Karla Roberta (první písemná zmínka o něm pochází z roku 1311, kdy se připomíná pod názvem „Liblou“). A podle dalších pramenů, dochovaných mezi lidmi spíše jako legenda, hrad založil šlechtic Ľubovenský, kterému se zalíbilo místo, na kterém hrad stojí. Prvními správci byli Omodejové, ne Matúš Čák, jak uvádí literatura, ten byl jen spojencem Omodejů proti panovníkovi, když si chtěli hrad přivlastnit, což se jim nepodařilo, protože Karel Robert v roce 1312 Omodeje porazil. Dále se uvádí, že hrad se stal roku 1323 majetkem Drugethů. Doba vzniku hradu – v závěru 13. století nebo počátkem 14. století – neměla žádný vliv na jeho dispoziční řešení ani na použité stavební postupy a tak s největší pravděpodobností hrad vypadal tak, jak je vyobrazen na kresbách J. Česly.\n\nV roce 1412 se spolu s 13. spišskými městy a panstvími ľubovňanského a podolíneckého hradu dostal do polské zástavy. Na ľubovňanském hradě sídlili starostové zastavených měst. V roce 1432 a 1451 byl poškozen v době husitských válek, v roce 1553 ho téměř zničil velký požár. S jeho obnovou bylo započato v roce 1555 za starosty Jána Bonera, do roku 1557 ho obohatili o renesanční prvky. Hrad nákladně renovovali a rozšířili, přičemž velkou pozornost věnovali protitureckému renesančnímu pevnostnímu zařízení. V letech 1591–1745 měla starostovství zálohovaných měst v dědičné držbě polská knížecí rodina Lubomirski, v době jejich vlády zde byly provedeny víceré stavební práce. Upravovali objekty na terase druhého nádvoří, na jihozápadním nároží, opravili tehdejší budovy hradu a mnohé z nich ukončili dekorativními atikami. V 17. století byl hrad rozšířen a zbarokizován. V roce 1647 postavili kapličku a vybudovali třetí nádvoří. Manželka Alberta III. a starostka zálohovaných měst, Mária Jozefína, nařídila uskutečnit opravu hradu. Projekt vypracoval Francesco Placidi v polovině 18. století, ale nebyl realizován. Pod jeho vedením proběhla v letech 1746–1760 jen rekonstrukce hradu.\n\nV roce 1772 se zastavená spišská města vrátila Uhersku. Hrad přestal být sídlem starosty zastavených měst a jeho význam upadl. Byl využíván ho jako kasárna, později sloužil jako skladiště a nakonec ho v roce 1819 stát prodal J. F. Raiszovi, jehož rodina však hrad po 55 letech přenechala městu z důvodů nákladné údržby. Ani město nezvládalo hrad udržovat, a proto ho v roce 1883 odprodalo. Novým majitelem byl polský hrabě Zamoyski, který nechal v roce 1930 opravit kapličku a obytný trakt na jižní terase. V jeho vlastnictví byl až do roku 1945. Krátce po tomto roce byl zrekonstruovaný objekt využíván jako škola v duchu doby. Až v roce 1971 byl na hradě zahájen archeologický a architektonický výzkum, který nakrátko ustal po roce 1989, ale v současnosti je hrad znovu opravován.\n\nĽubovňanský hrad byl v letech 1412–1772 v polské zástavě společně se přilehlým panstvím a městem Stará Ľubovňa, Panstvím podolíneckého hradu, městem Hniezdne a dalšími třinácti spišskými městy. K panství ľubovňanského hradu patřily tyto obce: Hraničné, Chmeľnica, Jakubany, Jarabina, Kače, Kamienka, Kremná, Krendželovka, Litmanová, Medzibrodie, Mníšek nad Popradom, Nová Ľubovňa, Pilhov, Podsadok, Veľký Sulín, Závodie, které byly také v polské zástavě.\n\nNejstarší částí hradu je kruhová věž s mohutnými opěrnými pilíři a přilehlý gotický palác. Obě původní opevněné stavby stojící na nejvyšším bodě skály byly ohrazeny obvodovou zdí a do objektu se vstupovalo branou ve zdi. O něco mladší je palác situovaný východně. Tyto objekty vytvářejí horní hrad s nádvořím. Na budovách se zachovala obvodová zdiva do značné výšky a na gotickém paláci zbytky renesanční atiky i renesančních ostění oken a římsy. Vzhledem k terénu byla další dvě nádvoří řešena terasovitě. Na druhém nádvoří přistavěli k bráně budovu s předbraním a obranu hradu zabezpečovala velká dělová bašta na východě a srdcovitý dělový bastion na západě pod branou. Později zde přistavěli další palác k obvodovému opevnění na východní straně. K objektu na západní straně přistavěli barokní palác (1642) a na terase kapličku. Poslední, třetí nádvoří, je směrováno na jihovýchod před velkou baštou a chrání vstup do areálu s branou z roku 1664, která měla padací most. Na zdech tohoto nádvoří se částečně zachovala atika.\n\nV některých místnostech se dochovaly valené a pruské klenby, v podzemí zůstala zachována mučírna. Mezi zachované části patří í hradní kaplička.\n\nV zachované části hradu se nachází muzeum, součástí kterého jsou: historická expozice, expozice dobového nábytku a chladných zbraní a expozice seznamující návštěvníky se životem a rodokmenem posledních majitelů hradu – rodu Zamoyských. Na hradě se nachází í výstavní síň, kde jsou každoročně v době turistické sezóny pořádány výstavy. Správcem hradu je Ľubovňanské muzeum ve Staré Ľubovni.\n\nV areálu hradu roste mohutná lípa malolistá s obvodem kmene 450 cm, výškou 25 metrů a odhadovaným věkem 350 – 400 let. Okolo přístupové cesty na hrad roste chráněná kaštanová alej, kterou tvoří 23 stromů jírovce maďalu s průměrným obvodem kmene 198 cm.\n\nPřímo pod ľubovňanským hradem se nachází expozice Muzea Lidové architektury této oblasti. Skanzen je otevřen od května do září každý den, hrad i skanzen spravuje organizace Muzeum a hrad Ľubovňa. Od 30. července do 30. září 2005 byly na hradě vystaveny repliky polských korunovačních klenotů, které zde byly v letech 1655 až 1661 uschovány v době švédsko-polské války (originály byly roztaveny Prusy na počátku 19. století).\n\nŽeleznice Slovenské republiky a Slovenská autobusová doprava, MHD Stará Ľubovňa. Z centra města přístup na hrad asi 1/2 hodiny. K hradu je možný přístup i autem – z hlavní silnice u mostu odbočit do Zámocké ulice na parkoviště u hradu. Z hradu je výhled na Ľubovnianskou vrchovinu.\n\nBlízké hrady: Plaveč, Podolínec, Kežmarok, Holumnica.\nJarabinský průlom na severu od obce Jarabina – pěkné kaňonovité údolí, vytvořené Malým Lipníkem, s kaskádami a meandrovými hrnci, chráněný přírodní výtvor. Další turistické značky vedou krajem Ľubovnianské vrchoviny.\n\n\n"}
{"id": "816542", "url": "https://cs.wikipedia.org/wiki?curid=816542", "title": "Lukáš Magera", "text": "Lukáš Magera\n\nLukáš Magera (* 17. ledna 1983 Opava) je český fotbalový útočník a bývalý reprezentant, od července 2018 působící v moravském klubu FC Zbrojovka Brno. Mimo Česko působil v Rumunsku a ve Velké Británii (Anglii).\n\nSvoji fotbalovou kariéru začal v FC MSA Dolní Benešov, odkud v průběhu mládeže zamířil do FC Baník Ostrava.\n\nV roce 2003 se propracoval do prvního týmu. Za tým nastoupil k 110 ligovým utkáním, ve kterých vsítil 21 branek. Během svého působení získal s týmem v sezoně 2003/04 ligový titul a v následujícím ročníku český pohár.\n\nPřed podzimní částí sezony 2004/05 odešel na hostování do SK Kladno. Nastupil k 12 zápasům, dal 3 góly.\n\nV létě 2008 přestoupil do rumunského týmu FC Temešvár, kde podepsal tříletou smlouvu s opcí na dva roky. Za Temešvár vstřelil 21 branek v 85 střetnutích.\n\nPřed ročníkem 2011/12 Temešvár opustil a podepsal dvouletý kontrakt s anglickým mužstvem Swindon Town FC. Na jaře 2012 hostoval v Ostravě. V létě 2012 v klubu předčasně skončil. Za Swindon odehrál 12 utkání, dal 1 gól.\n\nV únoru 2012 se vrátil na hostování do Baníku Ostrava. S týmem bojoval o záchranu v nejvyšší soutěži, která se zdařila. Po půl roce klub opustil. Během jara 2012 nastoupil ke 13 střetnutím, ve kterých vstřelil 3 branky.\n\nV létě 2012 přestoupil do FK Mladá Boleslav, kde uzavřel dvouletou smlouvu. Tým o hráče už v minulosti stál. Po příchodu se hned uvedl 2 góly v úvodním domácím zápase 2. předkola Evropské ligy proti islandskému celku Thór Akureyri, středočeský klub zvítězil 3:0. V odvetném utkání na islandské půdě zařídil Magera jediným gólem vítězství Mladé Boleslavi a potvrdil tak vynikající formu v úvodu sezóny. Mladá Boleslav postoupila do 3. předkola, kde se střetla s nizozemským klubem Twente Enschede, který ji po shodných výsledcích 0:2 a 0:2 z evropského poháru vyřadil.\n\nV 1. lize debutoval za Mladou Boleslav 29. července 2012 v utkání proti domácím Teplicím, které zvítězily 1:0. Před sezonou 2014/15 podepsal s klubem nový kontrakt na dva roky.\n\nÚčinkoval i v Evropské lize UEFA 2014/15, kde Mladá Boleslav vyřadila ve 2. předkole bosenský tým NK Široki Brijeg po výhrách 2:1 doma a 4:0 venku.\n\n15. 10. uzavřel novou smlouvu do léta 2018.\n\nKoncem června 2018 se dohodl na dvouleté smlouvě s Zbrojovkou Brno. V prvních šesti utkáních druholigového ročníku pokaždé skóroval, po 10 odehraných kolech má na kontě 8 branek a vévodí průběžné tabulce nejlepších střelců soutěže.\n\nMagera působil v mládežnickém reprezentačním výběru České republiky v kategorii do 21 let, za který odehrál celkem 13 zápasů a vstřelil 2 góly.\n\nNastoupil i ke čtyřem zápasům za české reprezentační A-mužstvo, debutoval 5. června 2009 v přátelském domácím zápase proti Maltě (výhra 1:0). Poté se v listopadu 2009 zúčastnil turnaje ve Spojených arabských emirátech, kde český národní tým prohrál s domácí reprezentací na pokutové kopy 2:3 a poté i s Ázerbájdžánem 0:2. Poslední zápas v reprezentačním dresu absolvoval 8. října 2010 doma proti Skotsku (výhra 1:0).\n\nGóly Lukáše Magery v české reprezentaci do 21 let\n"}
{"id": "816547", "url": "https://cs.wikipedia.org/wiki?curid=816547", "title": "Sojuz TMA-15M", "text": "Sojuz TMA-15M\n\nSojuz TMA-15M byla ruská kosmická loď řady Sojuz, kterou 23. listopadu 2014 nosná raketa Sojuz-FG vynesla z kosmodromu Bajkonur k Mezinárodní vesmírné stanici (ISS), kam dopravila tři členy Expedice 42. Poté zůstala u ISS jako záchranná loď až do června 2015, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nKosmická loď Sojuz TMA-15M nesená raketou Sojuz FG odstartovala z kosmodromu Bajkonur 23. listopadu 2014 ve 21:01 UTC. Loď s kosmonauty dorazila ke stanici po šesti hodinách letu v neděli 23. listopadu 2014, v 02:48:21 UTC. Poté posádka Sojuzu přešla na stanici a zapojila se do práce Expedice 42, resp. od března 2015 Expedice 43.\n\nŠkaplerov, Cristoforettiová a Virts se původně měli vrátit na Zem 14. května, ale po neúspěšném startu nosné rakety s nákladní lodí Progress M-27M (28. dubna 2015) bylo jejich přistání odloženo. Od stanice se nakonec v Sojuzu TMA-15M odpojili až 11. června v 10:20 UTC a téhož dne v 13:44 UTC bezpečně přistáli v kazašské stepi u Džezkazganu, po 199 dnech, 16 hodinách a 43 minutách kosmického letu.\n\nKvůli odkladu Samantha Cristoforettiová o pět dní překonala dosavadní ženský rekord v délce kosmického letu dosud držený Sunitou Williamsovou.\n"}
{"id": "816548", "url": "https://cs.wikipedia.org/wiki?curid=816548", "title": "Sojuz TMA-14M", "text": "Sojuz TMA-14M\n\nSojuz TMA-14M byla ruská kosmická loď řady Sojuz. Dne 25. září 2014 ji nosná raketa Sojuz-FG vynesla z kosmodromu Bajkonur na oběžnou dráhu Země, po několikahodinovém letu se Sojuz připojil k Mezinárodní vesmírné stanici (ISS), kam dopravil tři členy Expedice 41. Zůstal u ISS jako záchranná loď až do 11. března 2015, kdy se s ní stejná trojice kosmonautů vydala zpět na Zem, přistáli v Kazachstánu 12. března 2015.\n\nHlavní posádka:\n\nZáložní posádka:\n\nKosmická loď Sojuz TMA-14M nesená raketou Sojuz FG odstartovala z kosmodromu Bajkonur 25. září 2014 ve 20:25 UTC. Po dosažení oběžné dráhy se lodi nerozevřel jeden ze dvou solárních panelů, jinak však let i automatické spojení (26. září v 02:11 UTC) s Mezinárodní vesmírnou stanicí (ISS) proběhly bez potíží. Panel se otevřel nedlouho po spojení s ISS, v 02:50 UTC. Poté posádka Sojuzu přešla na stanici a zapojila se do práce Expedice 41.\n\nDne 11. března 2015 ve 22:44 UTC, se Samokuťajev, Serovová a Wilmore se Sojuzem TMA-14M odpojili od stanice ISS a 12. března 2015 v 02:07 UTC přistáli v kazašské stepi nedaleko od Džezkazganu; jejich let trval 167 dní, 5 hodin a 42 minut.\n"}
{"id": "816549", "url": "https://cs.wikipedia.org/wiki?curid=816549", "title": "BMW řady 6", "text": "BMW řady 6\n\nBMW řady 6 je modelová řada kupé vyráběných německou automobilkou BMW.\n\nBMW 633CSi měl motor o obsahu 3.2 l, který měl výkon 181 koní. Vážil 1521.802 kg a měl pětistupňovou manuální převodovku nebo třístupňovou automatickou.\n\nBMW 635CSi měl motor o obsahu 3.5 l, který měl výkon 215 koní. Jel až 222 km/h a měl pětistupňovou manuální převodovku nebo čtyřstupňovou automatickou.\n\nBMW 635CSi měl motor o obsahu 3.4 l, který měl výkon 208 koní (slabší verze 182 koní). Vážil 1598.913 kg a měl pětistupňovou manuání převodovku.\n\n\n"}
{"id": "816551", "url": "https://cs.wikipedia.org/wiki?curid=816551", "title": "Allalinhorn", "text": "Allalinhorn\n\nAllalinhorn (4027 m n. m.) je hora ve Walliských Alpách. Leží na území Švýcarska v kantonu Valais v blízkosti obcí Visp, Stalden a Saas Grund. Díky podzemní dráze ze Saas Fee na Mittelallalin je hora jednou z nejsnáze dostupných alpských čtyřtisícovek (ledovcová túra obtížnosti F).\n\nNa horu poprvé vystoupili jihozápadním hřebenem 28. srpna 1856 farář ze Saas Grund Johann Josef Imseng a jeho sluha Franz Josef Andermatten, s klientem Edwardem Levi Amesem z Anglie.\n\n"}
{"id": "816553", "url": "https://cs.wikipedia.org/wiki?curid=816553", "title": "Ňasko", "text": "Ňasko\n\nŇasko, nebo také Ňaský protektorát, byl britský protektorát v africkém vnitrozemí, který byl ustanoven v roce 1907, když byl rozpuštěn starší protektorát Britská střední Afrika. Od roku 1964 se Ňasko jmenuje Malawi. Během existence protektorátu se obyvatelstvo několikrát pokusilo získat na Británii nezávislost, zejména díky snaze rostoucí inteligence, jež se do své země vracela ze studií v Evropě nebo USA.\n\nOblast střední Afriky byla v průběhu konce 19. století až do 60. let 20. století několikrát zreorganizována. Následující obrázek ho zachycuje.\n\nZ horské oblasti britské střední Afriky se v roce 1891 vyčlenil malý okres, aby se spojil s Ňaskou oblastí, která už byla pod nadvládou Britů.\n\nV roce 1893 se Ňaská oblast stala oficiálně součástí Britské střední Afriky.\n\nV roce 1907 vznikl Ňaský protektorát na území dnešního Malawi.\n\nV roce 1953 bylo celé území spojeno s územín Severní a Jižní Rhodesie do Federace Rhodesie a Ňaska\n\nV roce 1963 se Ňasko od Federace osamostatnilo a v roce 1964 vyhlásilo nezávislost jako republika Malawi.\n\nDle údajů ze sčítání lidu z roku 1911 žilo v Ňasku 969 183 domorodých obyvatel, 766 Evropanů a 481 Asiatů. V roce 1920 se počet Evropanů v zemi zvýšil na 1015 a Asiatů na 515. Dle odhadů žilo v té době v Ňasku až 1 226 000 obyvatel. Ve městě Blantyre žilo nejvíce Evropanů na jednom místě, až 300.\n\n\n"}
{"id": "816554", "url": "https://cs.wikipedia.org/wiki?curid=816554", "title": "The Story of Light", "text": "The Story of Light\n\nThe Story of Light je osmé studiové album Steve Vaie. Album vyšlo 14. srpna 2012 u vydavatelství Favored Nations. Jedná se o jeho první studiové album od roku 2005, kdy vyšlo album \"\".\n\n"}
{"id": "816557", "url": "https://cs.wikipedia.org/wiki?curid=816557", "title": "Dürrenhorn", "text": "Dürrenhorn\n\nDürrenhorn (4035 m n. m.) je hora ve Walliských Alpách. Leží na území Švýcarska v kantonu Valais nedaleko italských hranic. Náleží do masivu Mischabel. Na vrchol je možné vystoupit od Täschhütte (2701 m) a Bordierhütte (2886 m). Pod horou se nachází ledovec Riedgletscher.\n\nHoru poprvé zdolali 7. září 1879 Albert Frederick Mummery, William Penhall, Alexander Burgener a Ferdinand Imseng.\n\n"}
{"id": "816559", "url": "https://cs.wikipedia.org/wiki?curid=816559", "title": "Antineutrino", "text": "Antineutrino\n\nAntineutrino je antičástice neutrina. Stejně tak jako neutrina jsou i antineutrina neutrální částice.\n\nAntineutrina byla poprvé objevena roku 1956 v důsledku jejich interakce s protony ve velké nádrži, přičemž vzniká neutron a pozitron:\n\nν + p → n + e\n\nZa tímto objevem stojí tým amerických vědců v čele s Frederickem Reinesem a Clydem Lorrainem Cowanem.\n\nAntineutrina vznikají při jaderném beta rozpadu, přičemž se neutron mění na proton. Mohou tedy vznikat například rozpadem velmi složitých jader uranu. Když se jádro uranu rozpadne na dvě menší části, je pro jejich stabilitu třeba méně neutronů, a tak se z nich některé neutrony uvolní. Postupem času se mnohé z nich rozpadnou na protony a uvolní se tím i antineutrina.\n\nStejně tak jako neutrina patří i antineutrina mezi skupinu částic zvanou leptony. Jejich spin je ½, avšak dosud byl spatřen pouze jeden z dvou možných spinových stavů antineutrina, ač jde o velmi intenzivně zkoumané částice. Přítomnost antineutrin se velmi obtížně dokazuje kvůli tomu, že s ostatní hmotou na sebe navzájem působí pouze gravitačními silami a silami zvanými slabá interakce. Experimenty s neutriny dokazují, že antineutrina mají hmotu, avšak díky pokusům s beta rozpadem víme, že tato hmota je pouze velice malá.\n\nJelikož neutrina a antineutrina jsou neutrální částice, je možné, že jde vlastně o ty samé částice. Částice s touto vlastností nazýváme Majorana částice. Pokud by tomu tak skutečně bylo, byl by možný bezneutrinový dvojitý beta rozpad, kdy dochází k přeměně dvou neutronů v jádře na protony a emitaci dvou elektronů a dvou antineutrin.\n\nNyní vědci po celém světě zkoumají možnost využití antineutrin v jaderných reaktorech v rámci prevence šíření jaderných zbraní.\n\n\n"}
{"id": "816561", "url": "https://cs.wikipedia.org/wiki?curid=816561", "title": "Punta Giordani", "text": "Punta Giordani\n\nPunta Giordani (4046 m n. m.) je hora ve Walliských Alpách. Leží na území Itálie na hranici regionů Valle d'Aosta a Piemont nedaleko švýcarských hranic. Náleží do masivu Monte Rosa. Přiléhá k Ludwigshöhe a Piramide Vincent. Na vrchol je možné vystoupit od chaty Capanna Giovanni Gnifetti (3647 m n. m.). Pod horou se nachází ledovec Indren.\n\nHoru poprvé zdolal 23. července 1801 Pietro Giordani.\n\n"}
{"id": "816568", "url": "https://cs.wikipedia.org/wiki?curid=816568", "title": "Aiguille du Jardin", "text": "Aiguille du Jardin\n\nAiguille du Jardin (4035 m n. m.) je hora v Montblanském masivu v Grajských Alpách. Leží na území Francie v regionu Rhône-Alpes nedaleko švýcarských hranic. Přiléhá k Aiguille Verte a Grande Rocheuse. Na vrchol je možné vystoupit od chaty Refuge du Couvercle (2687 m n. m.) na francouzské straně a od Rifugio del Trient (3170 m n. m.) na straně švýcarské.\n\nHoru poprvé zdolali 1. srpna 1904 Jean Ravanel, Léon Tournier a E. Fontaine.\n\n"}
{"id": "816570", "url": "https://cs.wikipedia.org/wiki?curid=816570", "title": "Die Antwoord", "text": "Die Antwoord\n\nDie Antwoord je jihoafrická rap-rave hudební skupina, která vychází z lokálního kulturního Zef stylu. Hudební skupinu tvoří dvě hlavní postavy, zpěvák Watkin Tudor Jones (uměleckým jménem \"Ninja\", * 1974) a zpěvačka Yolandi Visser (uměleckým jménem \"Yo-Landi Vi$$er\", * 1984). Jako třetí člen skupiny je občas uváděn \"DJ Hi-Tek\", o kterém se dříve lidé domnívali, že je jen smyšlená postava. S postupem času se už však začal pravidelně objevovat na koncertech, i když stále nosí masku skrývající jeho obličej.\n\nNinja s Yolandi tvořili skupinu MaxNormal TV, která však nebyla tak známá, jako Die Antwoord, jelikož většina písniček byla ve stylu jejich prvního alba \"$O$\" a zpívaná v afrikánštině, takže jim nikdo nerozuměl. Jako MaxNormal vydali například písničku \"Rap made easy\", nebo \"Tik Tik Tik\".\n\n\n\n"}
{"id": "816572", "url": "https://cs.wikipedia.org/wiki?curid=816572", "title": "Seibu Prince Rabbits", "text": "Seibu Prince Rabbits\n\nSeibu Prince Rabbits byl japonský hokejový klub hrající japonskou a později asijskou hokejovou ligu. Tým hrál v DyDo Drinco Areně, jeho barvami byla bílá a modrá. \n\nTým byl založený v Karuizawě v roce 1972 postupně hrál v různých městech pod různými jmény:\nKlub měl také ženský tým Seibu Princess Rabbits. Vzhledem k ekonomické situaci a ke klesající popularitě hokeje byl tým 31. března 2009 rozpuštěn.\n\n\n"}
{"id": "816574", "url": "https://cs.wikipedia.org/wiki?curid=816574", "title": "Vitalismus (literatura)", "text": "Vitalismus (literatura)\n\nVitalismus\n\nJe směr, který se zrodil již v předválečném období jako forma úniku z města, byl ovlivněný filozofií Henriho Bergsona (1859-1941). V období 1. světové války dospěl ke své druhé vývojové fázi, autoři reagovali na prožité katastrofy války, destrukci všech iluzí a hodnot, na zpochybnění jistot, obraceli se k základním pozitivním hodnotám, k prostému pozemskému životu a k elementárním životním prožitkům. Ve svých dílech vyjadřovali okouzlení životem, vraceli se k tematice radosti z každodenního prostého života, který je naplněn vřelými vztahy k lidem i věcem kolem. Svět přirozených lidských vztahů stavěli proti násilí na člověku, válce, nesvobodě, smrti.\n\nNový životní pocit se projevil i v jazyce, oprostil slovesné výrazové umění od všech složitých a odvozených tvarů.\n\nPředstavitelem byl Stanislav Kostka Neumann (1975-1947), který program  směru formuloval ve své stati \"Ať žije život!\" (1913) a v básnické sbírce \"Kniha lesů, vod a strání\" (1914). Vitalismus výrazně zasáhl také tvorbu Fráni Šrámka (1877-1952), především jeho romány \"Stříbrný vítr\" (1910) a \"Tělo\" (1919) a básnickou sbírku \"Splav\" (1916), ovlivnil generaci roku 1914 i generaci poválečnou, například Karla Čapka (1890-1938) a jeho drama \"Loupežník\" (1920),Jiřího Wolkra (1900-1924) a jeho sbírku \"Host do domu\" (1921).\n\nAčkoliv období vitalismu nemělo dlouhého trvání, měl vitalismus zásadní význam v obrození kladného poměru k životu, jeho smyslu a kráse.\n\n\n"}
{"id": "816576", "url": "https://cs.wikipedia.org/wiki?curid=816576", "title": "China Dragon", "text": "China Dragon\n\nChina Dragon () byl čínský profesionální hokejový tým, který odehrával svá domací utkání ve třech městech – Charbinu, Cicikaru a nakonec v Šanghaji. V letech 2007 až 2017 působil v Asijské hokejové lize. Počátky klubu sahají až do roku 1954, kdy byly založeny dva kluby Harbin a Cicikar. V roce 2004 tyto kluby začaly hrát v Asijské hokejové lize a v roce 2007 se spojily v jediný celek – China Sharks, který byl podporován klubem San Jose Sharks ze severoamerické NHL. Spolupráce mezi těmito kluby byla ukončena v roce 2009 a tým pak nesl jméno China Dragon až do roku 2017, kdy ukončil svou činnost.\n\n\n\n"}
{"id": "816579", "url": "https://cs.wikipedia.org/wiki?curid=816579", "title": "Naučná stezka po památkách obce Skalice u České Lípy", "text": "Naučná stezka po památkách obce Skalice u České Lípy\n\nNaučná stezka po památkách obce Skalice u České Lípy je vedena touto obcí a jejím okolím. Má 12 zastavení a spojuje zajímavá místa jak obce, tak obou přilehlých kopců.\n\nObec Skalice u České Lípy je navzdory svému jménu sousedem města Nový Bor. Je zde celá řada kulturních památek i přírodních zajímavých lokalit včetně dominantního Skalického kopce přilehlého k obci i nedalekého Chotovického. Vedení obce ve snaze zvýšit její přitažlivost nechalo vybudovat naučnou stezku, která nabízí turistům hlavní zajímavé lokality Skalice. Stezka ve tvaru klikatící se osmičky je propojena turistickým značením s rozcestníky, u některých zajímavých míst byly instalovány očíslované informační tabule. Stezka zasahuje až na okraj města Nový Bor, k tamnímu koupališti. Část stezky je napojena na cyklotrasy 3062 a 3054. Obcí projíždí vlaky a autobusy a jsou zde i jejich zastávky. \n\nPro realizaci obec získala podporu z fondů Evropské unie, konkrétně to byl Program rozvoje venkova z Evropského zemědělského fondu pro podporu venkova.\n\n\n\n"}
{"id": "816580", "url": "https://cs.wikipedia.org/wiki?curid=816580", "title": "Clavioline", "text": "Clavioline\n\nClavioline je elektronický klávesový nástroj, předchůdce analogového syntezátoru. Vytvořil ho Constant Martin v roce 1947. Byl použit například ve skladbách „Runaway“ (Del Shannon a Max Crook) nebo „Baby, You're a Rich Man“ (The Beatles).\n"}
{"id": "816586", "url": "https://cs.wikipedia.org/wiki?curid=816586", "title": "Sedmero krkavců (film, 1993)", "text": "Sedmero krkavců (film, 1993)\n\nSedmero krkavců je český televizní pohádkový film režiséraLudvíka Ráži z roku 1993, natočený na motivy stejnojmenné pohádky bratří Grimmů. Premiérově byl vysílán 24. prosince 1993 na stanici ČT1 jako štědrovečerní pohádka České televize. Vypráví o statečné Bohdance, která se rozhodla vysvobodit své bratry ze zakletí krkavce. Musela podstoupit těžkou zkoušku, při které nesměla promluvit ani slůvko a zlo tedy neujde spravedlivému trestu a bude potrestáno. \n\nByl jeden otec (Radoslav Brzobohatý) s matkou (Jana Hlaváčová) a ti měli sedm synů. V téže době žije na zámku Vratislav (Michal Dlouhý) se svou starší sestrou Miladou (Ivana Chýlková) a Chrtem (Boris Rösner).\n\nJednoho krásného dne peče matka chléb, přesněji sedm chlebů pro svých sedm synů. Ti dovádějí venku, ale i přes varování matky skotačí dál a jeden z nich hodil poleno otevřeným oknem do kuchyně přímo do těsta. To matku rozčílilo a proklela je v krkavce. Ti se proměnili v černé krkavce a otevřeným oknem se rozletěli do světa. Pak přijde na svět Bohdanka. Neví, že má sedm bratrů a oni o ni také nevědí. Po zjištění, že v truhlici je sedm košil, se dozvídá pravdu. Vydává se do světa, aby je vysvobodila. Když je nalezne, bratři jí prozradí, co proto může udělat. Musí holýma rukama natrhat kopřivy, z kopřiv upříst nit, z niti utkat plátno a pak začít šít. Ale s podmínkou, že nesmí promluvit ani slůvko, ať se s ní děje, co se děje. Bude přebývat v jeskyni u potoka, kde má svůj kolovrat. Bohdanka smí jen naznačovat pohyby a gesty. \n\nNa zámku ve stejnou dobu žije Vratislav se svou starší sestrou Miladou a Chrtem. Jednou při projížďce uslyší zpěv a vydá se za ním. Vidí Bohdanku a zamiluje se do ní. Zjišťuje, že je němá a chce si ji vzít za ženu. Bohdanka mu naznačí, že jí jde o předení a tak to putovalo na zámek, kde ve dne v noci přede. Bohdanka se ale nelíbí Miladě a dělá co může, aby přesvědčila bratra, že Bohdanka je čarodějka. Bohdance se narodí syn, to se moc Miladě nelíbí. Bohdanka se spřátelila s Jolanou, kterou Milada před zraky Bohdanky zavraždila a do kolébky podstrčila kotě. Rozhodla se, že musí zemřít na hranici jako čarodějnice. Všichni se podivili, že Bohdanka mluví, a ta vyhodila košile do vzduchu. Objevují se Bohdančini bratři, zastavili Chrta a řekli pravdu, co Milada provedla za špatnost. Milada s Chrtem neunikli svému trestu – zavření do sklepení. Všichni se vracejí domů.\n\n"}
{"id": "816588", "url": "https://cs.wikipedia.org/wiki?curid=816588", "title": "Adolph Zukor", "text": "Adolph Zukor\n\nAdolph Zukor (rozený Adolph Cukor, 7. ledna 1873 – 10. června 1976) byl filmový magnát a zakladatel Paramount Studios.\n\nNarodil se v Maďarsku do židovské rodiny a v roce 1889 emigroval v 16 letech do Spojených států. Jako ostatní emigranti začal svoji kariéru skromně, pracoval v čalounickém obchodu svých příbuzných v New York City. Od čalounictví přešel ke kožešinám. Chicagská světová výstava Columbian Exposition ho v roce 1893 ovlivnila tak, že odešel na Středozápad, kde se jeho kožešinový závod \"Zukor's Novelty Fur Company\" rozrostl na 25 lidí.\n\nDo filmového průmyslu se dostal v roce 1903 přes svého bratrance Maxe Goldsteina, který ho požádal o půjčku za účelem rozšiřování sítě kin. Zukor nejen peníze poskytl, ale podnítil navíc vznik společnosti zahrnující také Marcuse Loewa, která založila další kino.\n\nKořeny Paramount Pictures sahají do roku 1912, kdy Zuckor založil \"Famous Players Film Company\". Z ní se stala \"Famous Players-Lasky\", ve které byl dalším producentem Jesse L. Lasky, a později \"Paramount Pictures\". Poté co Lasky v roce 1958 zemřel, odešel v roce 1959 Zukor do důchodu, ale zůstal ve vedení jako emeritní předseda až do své smrti ve 103 letech v roce 1976.\n\n\n"}
{"id": "816596", "url": "https://cs.wikipedia.org/wiki?curid=816596", "title": "Kanton Amfreville-la-Campagne", "text": "Kanton Amfreville-la-Campagne\n\nKanton Amfreville-la-Campagne (fr. \"Canton de Amfreville-la-Campagne\") je francouzský kanton v departementu Eure v regionu Horní Normandie. Skládá se z 24 obcí.\n\n"}
{"id": "816597", "url": "https://cs.wikipedia.org/wiki?curid=816597", "title": "Japonská hokejová liga", "text": "Japonská hokejová liga\n\nJaponská hokejová liga (JHL) byla založena v roce 1966 a rozpuštěna roku 2004, kdy byla nahrazena Asijskou hokejovou ligou. V japonské hokejové lize soutěžily pouze japonské týmy. \nMaximální počet účastníků soutěžících v lize činil šest klubů. \n\nV Japonsku se hraje hokej již od roku 1920, od roku 1930 mohly zdejší týmy soutěžit ve Všejaponském šampionátu, čímž se tato soutěž stala jedním z nejstarších sportovních turnajů v zemi. \nProfesionální hokej se začal v Japonsku hrát v roce 1966, kdy vznikla JHL. Původně pětiklubová soutěž se v roce 1974 rozrostla na šest účastníků a zůstala tak, dokud ji nepříznivá ekonomická situace nedonutila nejprve k rozpočtovým škrtům a posléze, v roce 2004, i k přeměně v mezinárodní Asijskou hokejovou ligu.\n"}
{"id": "816599", "url": "https://cs.wikipedia.org/wiki?curid=816599", "title": "Gross Grünhorn", "text": "Gross Grünhorn\n\nGross Grünhorn (někdy pouze Grünhorn, 4043 m n. m.) je hora v Bernských Alpách. Leží na území Švýcarska v kantonu Valais nedaleko italských hranic. Na vrchol je možné vystoupit od chaty Konkordia Hütte (2850 m n. m.). Hora se nachází mezi dvěma velkými ledovci: Aletschgletscherem na západě a Fieschergletscherem na východě.\n\nHoru poprvé zdolali 7. srpna 1865 Edmund von Fellenberg, Peter Michel, Peter Egger a Peter Inäbnit.\n\n"}
{"id": "816600", "url": "https://cs.wikipedia.org/wiki?curid=816600", "title": "Slovan Bratislava", "text": "Slovan Bratislava\n\nSlovan Bratislava může být sportovní klub ze slovenské metropole:\n\n"}
{"id": "816605", "url": "https://cs.wikipedia.org/wiki?curid=816605", "title": "Rapid", "text": "Rapid\n\nRapid (angl. \"rychlý\") může znamenat:\n\n"}
{"id": "816607", "url": "https://cs.wikipedia.org/wiki?curid=816607", "title": "Lauteraarhorn", "text": "Lauteraarhorn\n\nLauteraarhorn (4042 m n. m.) je hora v Bernských Alpách. Leží na území Švýcarska v kantonu Bern nedaleko italských hranic. Sousedí s Schreckhornem na severu a s Finsteraarhornem na jihu. Na vrchol je možné vystoupit od chat Lauteraar-Hütte (2392 m n. m.) a Schreckhorn-Hütte (2529 m n. m.). Hora se nachází mezi dvěma velkými ledovci: Unteraargletscherem a Finsteraargletscherem.\n\nHoru poprvé zdolali 8. srpna 1842 Pierre Jean Édouard Desor, Christian Girard, Arnold Escher von der Linth, Melchior Bannholzer a Jakob Leuthold.\n\n"}
{"id": "816611", "url": "https://cs.wikipedia.org/wiki?curid=816611", "title": "Gross Fiescherhorn", "text": "Gross Fiescherhorn\n\nGross Fiescherhorn (4049 m n. m.) je hora v Bernských Alpách. Leží na území Švýcarska na hranicích kantonů Bern a Valais. Horu obklopují vyšší štíty, takže je viditelná pouze směrem od Grindelwaldu. Na vrchol je možné vystoupit od chat Mönchjochhütte (3658 m n. m.), Konkordiahütte (2850 m n. m.) a Finsteraarhornhütte (3046 m n. m.).\n\nHoru poprvé zdolali 23. července 1862 H.B. George, Christian Almer, Ulrich Kaufmann a Adolphus Warburton Moore.\n\n"}
{"id": "816612", "url": "https://cs.wikipedia.org/wiki?curid=816612", "title": "Soul Eater", "text": "Soul Eater\n\nSoul Eater ( ソウルイーター, \"Sóru ítá\") je japonská manga, kterou nakreslil a napsal Acuši Ókubo. Příběh se odehrává ve fiktivní škole Šibusen cvičící k boji s čarodějnicemi lidi, kteří se umí přeměnit ve zbraně, a jejich uživatele. Tyhle dvojice se snaží získat 99 duší se zárodky \"kišina\" – démona šílenství – a jedné duše čarodějky, aby se zbraň mohla stát tzv. kosou smrti pro Šinigamiho, ředitele školy.\nManga poprvé vyšla v roce 2003 v časopisu \"Gekkan šónen Gangan\" a její celkový počet svazků je dvacet pět, přičemž poslední svazek vyšel v roce 2013. V roce 2008 vznikla stejnojmenná anime adaptace mangy o 51 dílech, kterou vyrobilo studio Bones. V Česku vysílá tento seriál stanice Animax a AXN Sci-Fi pod názvem Bohové smrti. V letech 2011 až 2014 vytvořil Acuši Ókubo spin-off s názvem \"Soul Eater Not!\", který se rovněž dočkal anime adaptace, a to v roce 2014.\n\n"}
{"id": "816615", "url": "https://cs.wikipedia.org/wiki?curid=816615", "title": "Hinter Fiescherhorn", "text": "Hinter Fiescherhorn\n\nHinter Fiescherhorn (4025 m n. m.) je hora v Bernských Alpách. Leží na území Švýcarska v kantonu Valais nedaleko hranic s kantonem Bern. Nachází se poblíž Gross Fiescherhornu. Na vrchol je možné vystoupit od chaty Mönchjochhütte (3657 m n. m.).\n\nHoru poprvé zdolali 28. července 1885 Eugen Guido Lammer a August Lorria.\n\n"}
{"id": "816617", "url": "https://cs.wikipedia.org/wiki?curid=816617", "title": "Maďarská diaspora", "text": "Maďarská diaspora\n\nMagyar diaspora (Maďarská diaspora) je termín, kterým se klasifikují etničtí Maďaři roztroušení po celém světě. \n\nExistují dvě skupiny této diaspory: mezi první patří tzn. autochtonní (vyskytující se v místech svého vzniku) a mezi druhé patří imigranti. Autochtonní skupina žije kolem hranic Maďarska (Slovensko, Srbsko, Ukrajina) nebo blízko ní (Rumunsko) a důvodů tohoto roztroušení bylo hned několik, především historický a politický. Dnešní území Maďarska je definováno především díky Trianonské smlouvě, která osekala 31% (3,3 miliónů) Maďarů žijící v dalekých místech Uherského království. Důsledkem tohoto gambitu světových mocností a neochotností se přestěhovat na nově vytvořené území Maďarska s majoritní početností Maďarů, byli Maďaři odkázaní žít v „zahraničí“.\n\nDruhá skupina čítající imigranty byla ovlivněna různými politickými (Maďarské povstání roku 1956) či sociálními (chudoba, bída, antisemitismus) indikátory.\n\nTento článek zahrnuje obě skupiny.\n\n"}
{"id": "816620", "url": "https://cs.wikipedia.org/wiki?curid=816620", "title": "Fritz Pauer", "text": "Fritz Pauer\n\nFritz Pauer (14. října 1943 Vídeň, Rakousko − 1. července 2012 Zurndorf, Burgenland) byl rakouský jazzový klavírista, hudební skladatel a kapelník. Na klavír se učil hrát již od dětských let. V letech 1960–1962 byl členem skupiny klarinetisty Fatty George. V roce 1964 se přestěhoval do Berlína, kde hrál v triu Joea Naye. Od roku 1998 vyučoval na Universität für Musik und darstellende Kunst Graz.\n"}
{"id": "816624", "url": "https://cs.wikipedia.org/wiki?curid=816624", "title": "Magyarabové", "text": "Magyarabové\n\nMagyarábok či magyarabové jsou muslimové, žijící podél řeky Nil v Egyptě a Súdánu, jejichž etnický maďarský původ je datován do šestnáctého století. Komunity Magyarabů žijí ve vesnicích s názvy jako Magyarab-irki, Magyararti, Magyariyya, Magyar-nirki či Hillit el-Magyarab.\n\nSlovo Magyarab není složené z „Magyar“ a „Arab“, ale koncovka \"ab\" znamená v překladu z núbijštiny „kmen“ či „rod“, tím pádem Magyar+Ab se dá přeložit jako „kmen Maďarů“.\n\nPodle legendy, křesťanští Maďaři bojovali po boku otomanské armády v jižním Egyptě, nicméně krátce po setkání s núbijskými ženami se zde usadili. Původcem Magyarabů byl generál Ibrahim el-Magyar, pocházející původně z Budy, který si vzal núbijskou ženu, se kterou měli pět synů: Selabi, Mustafa, Djelaleddin, Musa a Iksa.\n\nBylo to až v roce 1935, kdy László Almásy, maďarský dobrodruh, společně s Němcem Hansjoachimem von der Eschem, objevili tento kmen v Egyptě. Od roku 1992 jsou Magyarabové členy „Světové federace Maďarů“ (\"Magyarok Világszövetsége\"). \n\nPřísloví historických Magyarabů odhalují víc o této etnické skupině:\n\n"}
{"id": "816625", "url": "https://cs.wikipedia.org/wiki?curid=816625", "title": "1983 ve filmu", "text": "1983 ve filmu\n\n\n"}
{"id": "816627", "url": "https://cs.wikipedia.org/wiki?curid=816627", "title": "1985 ve filmu", "text": "1985 ve filmu\n\n\n"}
{"id": "816628", "url": "https://cs.wikipedia.org/wiki?curid=816628", "title": "Milwaukee Youth Symphony Orchestra", "text": "Milwaukee Youth Symphony Orchestra\n\nMilwaukee Youth Symphony Orchestra (MYSO) je instituce v Milwaukee v americkém státě Wisconsin, která poskytuje klasické hudební vzdělání a výuku ve hře na hudební nástroje. Byla založena v roce 1956 a patří k největším svého druhu v USA.\n\nOd založení do současnosti prošlo vzdělávacím programem MYSO více než 900 mladých hudebníků. V roce 2005 se MYSO přestěhoval do budovy Milwaukee Youth Arts Center, budovy se 17 000 m užitkové plochy, která poskytuje dostatečné množství zkušeben a učeben. Sídlí zde rovněž First Stage Children´s Theater, který studentům poskytuje pěvecké a taneční výukové programy. V roce 2008 získal MYSO cenu guvernéra státu Wisconsin za příspěvek v oblasti uměleckého vzdělávání.\n\nMYSO provozuje několik hudebních uskupení: dva symfonické orchestry (Senior Symphony, Philharmonia), pokročilý komorní orchestr, jeden velký a čtyři malé přípravné smyčcové orchestry, dvě flétnová koncertní uskupení, dechovou kapelu a kapelu bicích nástrojů. MYSO poskytuje rovněž jazzové výukové programy.\n\nUmělecká vedoucí symfonických orchestrů je od roku 1987 Margery Deutsch, absolventka seminářů mj. u Leonarda Bernsteina a Seiji Ozawy. Jejím asistentem je Shelby Keith Dixon.\n\nV červenci 2012 podnikl Senior Symphony, v němž hrají nejlepší studenti, turné po Evropě. Koncertoval v Teplicích, Praze a ve Vídni.\n\n"}
{"id": "816631", "url": "https://cs.wikipedia.org/wiki?curid=816631", "title": "Kevin Hearn", "text": "Kevin Hearn\n\nKevin Neil Hearn (* 3. července 1969 Grimsby, Ontario, Kanada) je kanadský kytarista, zpěvák a hráč na klávesové nástroje. Dříve hrál s Look People a Rheostatics. V současné době je členem skupin Barenaked Ladies, Kevin Hearn and Thin Buckle a rovněž doprovází Lou Reeda při jeho turné.\n\n"}
{"id": "816633", "url": "https://cs.wikipedia.org/wiki?curid=816633", "title": "1987 ve filmu", "text": "1987 ve filmu\n\n\n"}
{"id": "816636", "url": "https://cs.wikipedia.org/wiki?curid=816636", "title": "1992 ve filmu", "text": "1992 ve filmu\n\n\n"}
{"id": "816637", "url": "https://cs.wikipedia.org/wiki?curid=816637", "title": "Allison Weiss", "text": "Allison Weiss\n\nAllison Amling Weiss (* 13. dubna 1987) je americká písničkářka. Na kytaru začala hrát ve svých patnácti letech. Poté začala studovat grafický design a její hudební plány zkrachovaly. Když přestala studovat, začala opět hrát a v roce 2009 vydala své první studiové album s názvem \"…Was Right All Along\". V roce 2012 absolvovala evropské turné jako předskokanka Lou Reeda a zpívala rovněž doprovodné vokály při jeho setu.\n\n\n"}
{"id": "816638", "url": "https://cs.wikipedia.org/wiki?curid=816638", "title": "1993 ve filmu", "text": "1993 ve filmu\n\n\n\n"}
{"id": "816648", "url": "https://cs.wikipedia.org/wiki?curid=816648", "title": "Jiří Kodym", "text": "Jiří Kodym\n\nJiří Kodym (*únor 1979 v Praze) je český tanečník. Sólista baletu Národního divadla v Praze, držitel ceny Thálie za rok 2005.\n\nV letech 1989-1997 studoval Taneční konzervatoř v Praze. Po absolvování studia nastoupil na stáž v Kolíně nad Rýnem. Od roku 1997 je členem baletu Národního divadla v Praze, kam nastoupil jako sborista, postupem času začal dostávat i hlavnější role (Pas de trois v Labutím jezeře či Kavalír a Kocour v Šípkové Růžence). Na jaře roku 2002 byl jmenován sólistou. Od této doby ho čekaly také mnohé titulní role, díky svému jevištnímu projevu a umění vytvořil hlavní role v takových baletních titulech jako je Labutí jezero (princ Siegfried), Romeo a Julie (Romeo), Louskáček (Louskáček), Othello (Othello) a především pak v baletu Oněgin v choreografii Johna Cranka, kde spolu s Terezou Podařilovou vytvořili titulní role Taťány a Oněgina. Oba za svůj jevištní výkon získali také ceny Thálie za rok 2005. Za tento výkon získal také cenu Phlip Morris Ballet Flower, je tak jediným tanečníkem, který získal tyto dvě ocenění v jeden rok. Nominován byl také na Cenu Komerční banky, na toto ocenění byl nominován za roli Tybalta v baletu Romeo a Julie v choreografii Youriho Vamose.\n\nVedle klasického repertoáru se také uplatňuje v moderních choreografiích jak Jiřího Kyliána (Dítě a kouzla, Sinfonietta, Návrat do neznámé země, Petite Mort a Last Touch), tak i Petra Zusky (Mezi horami, Ways, BREL – VYSOCKIJ – KRYL / Sólo pro tři, D.M.J. 1953–1977, Smrt a dívka) aj.\n\n"}
{"id": "816649", "url": "https://cs.wikipedia.org/wiki?curid=816649", "title": "Texaský masakr motorovou pilou (film, 1974)", "text": "Texaský masakr motorovou pilou (film, 1974)\n\nTexaský masakr motorovou pilou (anglicky \"The Texas Chain Saw Massacre\") je americký kultovní hororový film z roku 1974, který natočil Tobe Hooper. Sleduje osudy skupiny přátel, kteří se stanou během své cesty na rodinnou usedlost v Texasu oběťmi rodiny kanibalů. Ačkoli byl snímek prezentován jako příběh vycházející ze skutečné události, jeho zápletka je zcela fiktivní, pouze postava Leatherface a několik detailů vycházelo ze skutečných vražd masového vraha Eda Geina.\n\nRežisér Tobe Hooper natočil film za méně než 300 000 dolarů a použil relativně neznámé herce z centrálního Texasu, kde se film natáčel. Od své premiéry 1. října 1974 byl film zakázán v několika zemích a kvůli stížnostem na jeho násilný obsah jej přestaly promítat některé biografy. Snímek byl vysoce výdělečný, v USA vykázal zisk 30 000 000 dolarů přesahující náklady více než stonásobně. Stal se zároveň jedním z nejvlivnějších filmů v hororovém žánru, implementoval do něj některé nové elementy (které se posléze staly běžnými v podžánru zvaném slasher), např. použití elektrického nářadí jako vražedné zbraně či charakteristická hřmotná postava vraha se zakrytou tváří. Vysoká popularita tohoto filmového počinu přispěla k řadě pokračování, vznikly filmové sequely a remaky a také komiksy či videohry.\n\nSally Hardesty (hraje Marilyn Burns) cestuje dodávkovým automobilem se svým bratrem - vozíčkářem Franklinem (hraje Paul A. Partain) a dalšími třemi přáteli Jerry (hraje Allen Danziger), Kirkem (hraje William Vail) a Pam (hraje Teri McMinn) do Texasu na rodinnou usedlost. Z místního hřbitova je hlášen vandalismus, některé hroby byly vyrabovány a na jednom podstavci se našla torza těl přidrátovaných k sobě. Cestou zastaví stopaři, i když vypadá podezřele. Ještě podivněji se chová, vypráví o své zálibě v usmrcování zvířat, záměrně se pořeže na ruce a řízne i Franklina. Posádka dodávky je šokovaná, ale rychle jej vyhodí z vozu a pokračuje v jízdě. Zastaví u benzínové stanice k doplnění paliva, avšak pumpař (hraje Jim Siedow) údajně nemá benzín, cisterna má přijet během dne nebo ráno. Zve skupinku přátel na jídlo. Ti odmítají a vydávají se k domu Hardestových.\n\nPo příjezdu k usedlosti se Kirk a Pam chtějí jít vykoupat do nedaleké zátoky. Místo toho dojdou k domu, kde chce Kirk vyptat benzín, u domu totiž pracuje benzinový agregát. Kirk klepe na dveře a volá, ale zevnitř se nikdo neozývá. Na zápraží najde zub a ukáže ho Pam. Ta se vyleká a přesedne si na houpačku před domem. Kirk jde dovnitř, kde zpoza rohu vykročí Leatherface (hraje Gunnar Hansen) a zabije ho. Pam je nervózní, když se Kirk nevrací a následuje ho do domu. Všude na zdech jsou vystaveny lebky zvířat, v jedné místnosti Pam čeká hrůzostrašná podívaná - vidí lidské ostatky, slepici zavřenou v těsné kleci a nábytek vyzdobený kostmi, které se povalují i všude kolem. Když se pokusí utéct, Leatherface ji chytne a nabodne na hák.\nDvojice se nevrací do západu slunce, Jerry se jde po svých přátelích podívat. I on dojde k děsivému domu a objeví na zápraží plášť, jenž patří Kirkovi nebo Pam. Vejde dovnitř a uslyší klepání z mrazáku. Otevře jej a zevnitř se vzpřímí polomrtvá Pam. V ten moment k němu přiskočí Leatherface, srazí ho tupou zbraní k zemi a vtlačí Pam zpět do mrazáku.\n\nKdyž padne tma, Sally a Franklin začínají mít vážné obavy. Volají do tmy jména svých přátel, ale nikdo se neozývá. Vystrašený Franklin navrhuje přivolat pomoc, ale Sally je rozhodlá podívat se po okolí. Franklin ji následuje na vozíku s baterkou, když se ze tmy vynoří Leatherface a motorovou pilou jej rozřeže. Zděšená Sally prchá pryč a namíří si to přímo do jeho domu. Tam spatří v horním patře starou ženu v rozkladu a nehybného kmeta, který nejeví známky života. Před svým pronásledovatelem vyskočí z okna a utíká k benzínové stanici. Leatherface zmizí a pumpař se snaží Sally uklidnit příslibem pomoci. Pak ji sváže, naloží do pick-upu a odveze do domu. Přijíždí zrovna ve stejnou chvíli, kdy domů dorazí stopař, kterého skupinka svezla. Ukáže se, že je to mladší bratr Leatherface.\n\nLeatherface s bratrem přitáhnou z horního patra kmeta (hraje John Dugan), který nakonec není mrtvý. Rozříznou Sally prst a dají mu ho do úst, děd saje její krev. Během noci se rozhodnou, že by Sally mohl zabít jejich děd, bývalý řezník na jatkách. Kmet však nemá sílu a kladivo mu padá z ruky. Sally se podaří vyklouznout a utíká k silnici. Stopař a Leatherface s motorovou pilou ji pronásledují, stopaře přejede projíždějící kamion. Jeho řidič chce pomoci zkrvavené Sally, když na něj zaútočí Leatherface. Řidič jej trefí hasákem do hlavy, Leatherface upadne a pila mu poraní nohu. Sally se podaří uniknout na nákladovém prostoru projíždějícího pick-upu, zatímco frustrovaný Leatherface máchá na silnici motorovou pilou.\nFilm \"Texaský masakr motorovou pilou\" je považován za jeden z nejlepších a nejkontroverznějších hororových filmů , jenž výrazně ovlivnil žánr. Richard Zoglin z časopisu \"Time\" v roce 1999 napsal, že film „založil nové standardy pro slashery“. Britské noviny \"The Times\" jej zařadily do seznamu 50 nejkontroverznějších filmů všech dob.\n\nLeatherface si získal pověst charakteristické postavy v hororu používající běžné nářadí jako vražedné zbraně a s image robustního vraha postrádajícího osobnost. Christopher Null z portálu Filmcritic.com uvedl, že „Leatherface s jeho motorovou pilou se stal stejnou ikonou jako Freddy Krueger s jeho čepelemi nebo Jason Voorhees s jeho hokejovou maskou“. Don Summer nazval film klasikou, která nejenže představila nového zloducha, ale zároveň ovlivnila celou generaci filmařů. Podle Rebeccy Ascher-Walshové z amerického časopisu \"Entertainment Weekly\" položil \"Texaský masakr motorovou pilou\" základy pro budoucí hrůzné série jako např. \"Halloween\", \"The Evil Dead\" a \"Záhada Blair Witch\". Režisér Ridley Scott jej uvádí jako inspiraci pro svůj film \"Vetřelec\". Francouzský režisér Alexandre Aja jej jmenuje jako vlivného činitele na svou ranou tvorbu. Muzikant a tvůrce hororových filmů Rob Zombie jej rovněž považuje za inspiraci pro své dílo, zejména filmu \"Dům tisíce mrtvol\" z roku 2003.\n\n\n"}
{"id": "816650", "url": "https://cs.wikipedia.org/wiki?curid=816650", "title": "Physena", "text": "Physena\n\nPhysena je jediný rod čeledi Physenaceae vyšších dvouděložných rostlin z řádu hvozdíkotvaré (\"Caryophyllales\"). Jsou to 2 druhy dřevin se střídavými kožovitými listy, rostoucí výhradně na Madagaskaru.\n\nZástupci rodu \"Physena\" jsou dvoudomé keře a nevelké stromy se střídavými jednoduchými listy bez palistů. Listy jsou kožovité, dvouřadě uspořádané, s celistvou celokrajnou čepelí a se zpeřenou žilnatinou.\nKvěty jsou pravidelné, drobné až středně velké, jednopohlavné, v úžlabních hroznech. Kalich je ze 5 až 9 lístků, částečně srostlý, koruna chybí. V samčích květech je 10 až 14 (8- 25) tyčinek. Tyčinky jsou nepřirostlé k okvětí, volné nebo navzájem do různé míry srostlé. Semeník samičích květů je svrchní, srostlý ze 2 plodolistů, částečně rozdělený na dvě komůrky, se 2 volnými čnělkami. V každém plodolistu jsou 2 vajíčka. Plodem je jednosemenná nepukavá poněkud zploštělá tobolka.\n\nRod \"Physena\" zahrnuje jen 2 druhy a je rozšířen výhradně na Madagaskaru.\n\nČeleď \"Physenaceae\" byla v minulosti řazena na různá místa taxonomického systému. Dahlgren ji řadil do řádu violkotvaré (\"Violales\") v rámci nadřádu \"Violanae\", zatímco v Tachtadžjanově systému je v samostatném řádu \"Physenales\" v rámci nadřádu \"Theanae\".\n\nPodle kladogramů APG je nejblíže příbuznou skupinou rovněž madagaskarská čeleď \"Asteropeiaceae\".\n"}
{"id": "816661", "url": "https://cs.wikipedia.org/wiki?curid=816661", "title": "Dánská Západní Indie", "text": "Dánská Západní Indie\n\nDánská Západní Indie (dánsky \"Dansk Vestindien\") byla dánská kolonie v Karibiku. Nacházela se v jižní části souostroví Panenských ostrovů a sestávala z 3 hlavních ostrovů Svatý Jan, Svatý Tomáš, Saint Croix a okolních menších ostrovů. Dánská Západoindická společnost obsadila ostrov Svatý Tomáš roku 1672, ostrov Svatého Jana byl k dánské državě připojen oficiálně roku 1718 po vyřešení sporu o něj s Brity. Svatý Kříž zakoupili Dánové od Francouzské Západoindické společnosti v roce 1733.\n\nRoku 1754 byly ostrovy odkoupeny dánským a norským králem Frederikem V. a staly se tak korunní kolonií Dánska-Norska. Od roku 1814, kdy se personální unie mezi Dánskem a Norskem rozpadla, byly ryze dánskou kolonií. Tou zůstaly až do roku 1917, kdy přešly pod správu Spojených států amerických. Ty za ně zaplatily 25 milionů dolarů a přejmenovaly je na Americké Panenské ostrovy.\n\nEkonomika celé kolonie byla postavena především na otroctví a plantážovém zemědělství, které se soustředilo na pěstování cukrové třtiny.\n\n"}
{"id": "816675", "url": "https://cs.wikipedia.org/wiki?curid=816675", "title": "A-League", "text": "A-League\n\nA-League je nejvyšší australská fotbalová soutěž. Pořádána Australskou fotbalovou asociací (FFA). Je sponzorována Hyundai Motor Company a Qantas a oficiálně známa jako Hyundai A-League. Liga je složena z devíti australských týmů a jednoho týmu z Nového Zélandu. Související ligy jsou National Youth League a ženská W-League.\n\nPřed ligovým ročníkem 2009-10, se tento turnaj konal v srpnu, jako předchůdce základní části. V turnaji byly umístěny týmy do dvou skupin. Každý tým, hrál s ostatními ve skupině jednou, celkem tedy 3 zápasy.\nNa začátku roku 2006, bylo přidáno další kolo, každý tým hrál křížový zápas s týmem z jiné skupiny. Ke tradičnímu připisování bodů (3 body za vítězství a 1 bod za remízu), byly přidány speciální body, které tým obdržel v případě:\n\nTento systém byl upraven pro turnaj v roce 2007. Bonusové kolo bylo zrušeno a bonusové body byly připisovány v již prvních třech zápasech.\n\nVšech osm týmů zahájilo vyřazovací kolo, které bylo jako finále ke konci srpna.\n\nPředsezónní turnaj byl zrušen v ročníku 2009-10, vedení A-League to zdůvodnilo tím, že chce umožnit klubům, aby mohly zvolit svou vlastní přípravu na nadcházející sezónu.\n\nSoutěž se odehrává převážně během australského léta, od začátku října do února následujícího roku. Skládá se z 27 zápasů, každý tým hraje s každým týmem třikrát – dvakrát doma a jednou venku. Týmům přidělené dva domácí zápasy proti danému soupeři v jedné sezóně, se v následující sezóně jeden domácí zápas odebere. Vítěz ligy je korunován jako šampión A-League, následně se účastní Asijské ligy mistrů. Po dokončení základní části sezóny jsou týmy seřazeny, prvních šest týmů postoupí do playoff. Umístění každého družstva je stanoveno podle nejvyššího počtu získaných bodů za základní část. Pokud dva nebo více týmů, mají stejný počet bodů, rozhodují o jejich umístění tato kritéria:\n\n\nPrvních šest týmů na konci sezóny postupuje do playoff. Týmy na 1.–2. místě hrají proti sobě dva zápasy – doma a venku (postupuje vždy mužstvo s lepším součtem skóre z obou zápasů (při rovnosti rozhoduje vyšší počet branek vstřelených na hřišti soupeře, při rovnosti obou skóre se pak prodlužuje a případně rozhodují pokutové kopy), vítěz postupuje přímo do finále.\n\nV osmé sezóně A-League převzala nový vyřazovací systém, finálová část se šesti týmy, které hrají více než třítýdenní sérii do rozhodujícího gólu. Výsledkem bylo, že se play-off zkrátilo z původních čtyřech týdnů na tři týdny a dva nejlepší týmy nedostanou dvojitou šanci. Místo toho odehrají úvodní týden play-off a stačí jim jedno vítězství aby se dostali do finále.\n\nFFA Cup bude vyřazovací pohár, který bude spuštěn v průběhu ligového ročníku 2012/13, hraný během týdne, finále se bude konat na Den Austrálie. Určen pro všechny fotbalové kluby, menší týmy, ale musí přežít úvodní předkola, než se smíchají s kluby z nejvyšší soutěže. Vítěz tohoto poháru, zřejmě získá kvalifikaci pro Asijskou ligu mistrů. Cílem toho projektu je spojit fotbalové fanoušky v komunitě a zvýšit celkový zájem o A-League.\n\nA-League logo, navržené podle designu pobřeží Sydney, je tří-dimenzionální koule. Dvě tónované okrové barvy představují Slunce, Země a pouště, zatímco \"záře\" vycházející ze středu loga představuje hrací sezónu jaro a léto jako časové období. Osm \"A\" postav, které tvoří tvar koule představují zakládající kluby. Oficiální logo soutěže naleznete na stránkách anglické wikipedie, odkaz zde v referencích.\n\nNa začátku inauguračního období, byly 3 miliony dolarů určeny pro reklamní kampaň, televizní a filmové reklamy vyrobené produkční společnosti Ridleyho Scotta. Tématem kampaně bylo: \"Fotbal, ale ne jak ty ho znáš.\"\n\nNová televizní reklama byla vytvořena pro zahájení sezóny 2007-08, který debutoval na programu Foxtel. Reklama byla natočena na Bob Jane Stadium v Melbourne. Téma současné kampaně je \"90 minut, 90 emocí\". Tato propagační kampaň pokračovala do sezóny 2008-09, spolu se skladbou \"Moji lidé\" od The Presets.\n\nA-League vystupovala ve hře FIFA od EA SPORTS od roku 2008, stejně jako série Football Manager od SI Games a Championship Manager od Beautiful Game Studios. V roce 2008, 2009 a 2010 Fox reality show, Football Superstar, nabídl jako cenu za smlouvu s A-League týmy. Kluby, které se podepsaly jsou zatím Sydney FC, Melbourne Victory a Brisbane Roar.\n\nCelkem devět klubů z Austrálie a jeden z Nového Zélandu hraje A-League. Pouze čtyři z těchto klubů – Adelaide United, Brisbane Roar, Newcastle Jets a Perth Glory, existovaly před vytvořením ligy. Na rozdíl od většiny evropských lig, neexistuje žádný systém pro zařazení týmů, ani národní vyřazovací pohár podobné anglické soutěži FA Cup. A-League má průběh soutěže podobný s většinou ostatních profesionálních lig v Austrálii, Major League Soccer a dalších amerických soutěží.\n\nWellington Phoenix nahradil New Zealand Knights na začátku ligového ročníku 2007/08.\n\nDne 1. března 2011 FFA oficiálně oznámil, že licence pro tým North Queensland Fury byla zrušena z finančních důvodů.\n\nDne 29. února 2012, druhý queenslandský klub, Gold Coast United, ztratil rovněž licenci.\n\nToto rozhodnutí bylo v dubnu 2014 potvrzeno vyhlášením nového klubu Western Sydney Wanderers, který převzal licenci a zúčastnil se i dalšího ligového ročníku 2012/13.\n\nSoučasné stadiony v A-League\n\nKlub, který získá nejvíce bodů během základní části, obdrží titul vítězů základní části tzv. Premiers. Tým, který zvítězí ve finále tzv. Grand Final, obdrží titul mistrů celé A-League.\n\nŽádný tým doposud neobhájil titul mistra.\n\nToto ocenění bylo pojmenováno podle bývalého hráče a funkcionáře Johnnyho Warrena, je uděleno nejlepšímu hráči ligy po sezóně podle hlasování ostatních hráčů. Každý hráč v A-League hlasuje celkem třikrát během sezóny: po 7 kole, ve 14 a 21 kole. Hráči nemohou hlasovat pro hráče ze svého vlastního týmu.\n\nJe udělována nejlepšímu hráči Grand Final. Je pojmenována podle Joea Marstona, bývalého funkcionáře.\n\nToto ocenění je uděleno hráči mladšímu 20 let, je posuzováno experty, kteří hráče sledují v průběhu sezóny.\n\nOcenění je uděleno hráči, který nastřílí nejvíce gólů v základní části.\n\nJe udělena týmu, který obdrží nejméně \"trestných bodů\" za celou sezónu. Hodnocení (žlutá karta = 1 bod, červená karta = 3 body, 2 žlutá karta ⇒ červená karta = 2 body).\n\n"}
{"id": "816676", "url": "https://cs.wikipedia.org/wiki?curid=816676", "title": "Jac Holzman", "text": "Jac Holzman\n\nJac Holzman (* 15. září 1931) byl jednou z nejvlivnějších osob amerického hudebního průmyslu. V roce 1950 založil vydavatelství Elektra Records a v roce 1964 potom Nonesuch Records. Právě Holzman podepsal smlouvu se skupinami The Doors, Love nebo Bread. V roce 2010 získal cenu Ahmeta Erteguna, kterou uděluje Rock and Roll Hall of Fame. Jeho syn Adam Holzman spolupracoval s Milesem Davisem.\n"}
{"id": "816678", "url": "https://cs.wikipedia.org/wiki?curid=816678", "title": "Hathor (Hvězdná brána)", "text": "Hathor (Hvězdná brána)\n\nHathor je 14. epizoda 1. řady sci-fi seriálu Hvězdná brána.\n\nVe Střední Americe objeví tým archeologů hrobku spolu se sarkofágem. Při jeho otevření se z něho vynoří goa'uldská královna Hathor a všechny archeology zabije. Na sarkofágu jsou nalezeny egyptské hieroglyfy. Protože Dr. Daniel Jackson byl jediný, člověk který tvrdil, že mezi jihoamerickými a egyptskými civilizacemi byl kontakt, je sarkofág poslán do areálu SGC.\n\nHathor se dostane do SGC, protože vycítí přítomnost hvězdné brány. Svým dechem omámí všechny mužské členy posádky, kteří ji začnou sloužit a chránit ji. S pomocí Daniela Jacksona získá DNA lidské rasy a začne rodit goa'uldí larvy. Jako první osobu, která se má stát Jaffou, vybrala Jacka O'Neilla. Mezitím Samantha Carterová spolu s Dr. Fraiserovou a Teal'cem shromáždí několik žen z personálu SGC. S pomocí sarkofágu vyléčí Jacka O'Neilla a potom pomocí uspávacích šipek zneškodní muže chránící Hathor.\n\nHathor utekla hvězdnou bránou na planetu Chulak a s jejím odchodem vyprchal i omamný účinek na muže.\n"}
{"id": "816683", "url": "https://cs.wikipedia.org/wiki?curid=816683", "title": "Igor Tomeš", "text": "Igor Tomeš\n\nIgor Tomeš (17. dubna 1931 Brno – 23. března 2018) byl český odborník působící v oblasti sociální politiky, práva sociálního zabezpečení a sociální správy.\n\nJeho dědou byl brněnský starosta Karel Tomeš.\n\nVystudoval Právnickou fakultu Univerzity Karlovy v Praze, kde absolvoval také externí aspiranturu a později zde byl jmenován docentem a posléze i profesorem. Profesně působil mimo jiné v Mezinárodní organizaci práce v Ženevě, na Právnické fakultě University Karlovy a po nuceném odchodu z fakulty v Technicko-ekonomickém ústavu hutního průmyslu. Po roce 1989 působil na Ministerstvu práce a sociálních věcí jako první náměstek ministra a vrátil se také ke své pedagogické činnosti na několika vysokých školách. V roce 1992 založil spolu se socioložkou Jiřinou Šiklovou katedru sociální práce na Filozofické fakultě Univerzity Karlovy v Praze.\n\nVe své výzkumné a pedagogické činnosti se zaměřuje na sociální politiku, sociální správu, právo sociálního zabezpečení a příbuzné oblasti. V těchto oborech také publikoval řadu odborných článků a prací v Česku i v zahraničí. Přednášel na desítkách odborných mezinárodních konferencí a seminářů a spolupracoval na řadě projektů organizací jako je Mezinárodní organizace práce, OECD, Světová banka či Evropská unie. Nejvýrazněji se podílel na sociálních reformách v Albánii, Litvě, Gruzii, Iranu, Makedonii, Moldávii, Polsku, Súdánu a na Slovensku.\n\nMezi jeho hlavní práce patří mimo jiné:\n\n\n"}
{"id": "816684", "url": "https://cs.wikipedia.org/wiki?curid=816684", "title": "Židé v Japonsku", "text": "Židé v Japonsku\n\nŽidé v Japonsku jsou minoritní etnonáboženská skupina, čítající téměř 2000 členů (0,0016 % z celkového počtu obyvatel). První z nich se v Japonsku usadili v 16. století ve velmi malém počtu – kvůli zahraniční politice \"sakoku\" (, \"země v řetězech\", tzn. zamknutá země). Kompletní izolace Japonska od okolního světa způsobila, že japonsko-židovské dějiny jsou velmi stručné.\n\nVše začalo věkem zámořských objevů, kdy Japonsko, do té doby zcela neznámá krajina, byla postupně objevována portugalskými a nizozemskými obchodníky. První zmínka o židovském usedlíkovi nicméně pochází až z roku 1853, kdy skupina Židů vytvořila v Jokohamě komunitu čítající asi 50 rodin z různých koutů světa. Zde také vznikla první synagoga v Japonsku. Po velkém zemětřesení v Kantó se v roce 1923 mnozí přestěhovali do Kóbe.\n\nV 80. letech 19. století byla založená další židovská komunita v Nagasaki. Její populace byla dvakrát větší než jokohamská. V letech 1900 až 1960 byla židovská komunita v Kóbe jednou z největších v Japonsku a její pestrá demografie zahrnovala Židy z Blízkého východu (Irák, Sýrie), ale také ze střední a východní Evropy (Německo, Polsko, Rumunsko).\n\nBěhem této doby se rozrůstala tokijská komunita (dnes v  Japonsku největší), kam proudili Židé především ze Spojených států amerických a západní Evropy.\n\nByl to právě plán Fugu, který přes svou antisemitskou podstatu zachránil nespočetné životy Židů za 2. světové války. Plán vycházel z antisemitského pamfletu \"Protokoly sionských mudrců\", kde se píše, že Židé ovládají celý svět“. Zatímco Evropané se snažili tento problém vyřešit zlikvidováním všech Židů, Japonci se snažili zvelebit a využít „magické schopnosti Siónu“ pro dobro Japonska.\n\nPlán je pojmenován podle nebezpečné ryby Fugu, která v případě nesprávného zpracování je smrtelná kvůli tetradotoxinu obsaženému v jejích orgánech, respektive játrech a kůži.\n\nAčkoliv Japonské císařství brzy začalo spolupracovat s nacistickým Německem, premiér, ministr zahraničních věcí, ministr císařského námořnictva a další vydali dekret proti vyhoštění Židů z Japonska.\n\nAntisemitismus v Japonsku je poměrně malý, ač zdokumentovaný fenomén. Nespočetné množství rasistických tabu zakořeněných v západním světě a klasický element antisemitismu ovlivněný křesťanstvím nicméně v japonské mentalitě chybí, jelikož největší náboženské zastoupení v Japonsku má kombinace šintoismu s buddhismem. Stereotypy (i západní stereotypy) jsou často terčem satiry v japonské populární kultuře.\n\nPodle Davida Kranzlera zásadní rozdíl mezi evropským a japonským antisemitismem je především ten, že evropský navazuje na křesťanstvím ovlivněnou představu přirovnávající Žida k Satanovi či Antikristovi, zatímco Japonci tuto představu neznají.\n\n\"Protokoly sionských mudrců\", dnes již známé jako klasický antisemitský podvrh, ovlivnily jisté kruhy japonské akademie a vojenství. To mělo za následek vzniku plánu Fugu, jehož cílem bylo zachránit evropské Židy před holokaustem a dopravit je přes šanghajské ghetto do Japonského císařství. Mezi ty, kteří pomáhali s přesunem, patřil například japonský konzul v Litvě Čiune Sugihara, který udělil více než 5000 japonských víz Židům, kterým hrozila smrt.\n\nV průběhu války byla japonská vláda tlačena německými nacisty k uplatnění antisemitských zásad a ke konci války k zabití obyvatel šanghajského ghetta, nicméně japonská vláda tyto opakované snahy odkládala, až je nakonec zcela odmítla.\n\n\n\n\n\n\n\n\n\n\n"}
{"id": "816693", "url": "https://cs.wikipedia.org/wiki?curid=816693", "title": "Kosmatcovité", "text": "Kosmatcovité\n\nKosmatcovité (\"Aizoaceae\") je čeleď vyšších dvouděložných rostlin z řádu hvozdíkotvaré (\"Caryophyllales\"). Jsou to sukulentní byliny často neobvyklého vzhledu a s nápadnými květy. Rostou v teplých oblastech celého světa, nejvíce druhů je v jižní Africe. Pěstují se jako zajímavé sukulenty a některé druhy také jako venkovní letničky. Čeleď je v malém měřítku zastoupena i v jižní a západní Evropě.\n\nKosmatcovité jsou sukulentní jednoleté nebo vytrvalé byliny či polokeře přizpůsobené růstu v suchých oblastech. Obvykle mají C4 nebo CAM metabolismus. Často obsahují alkaloidy, betalainy a rafidy šťavelanu vápenatého. Ve stoncích bývají koncentrické prstence vodivých svazků nebo střídající se prstence xylému a floému. Kořeny jsou nejčastěji vláknité, někdy i hlízovité. Listy jsou jednoduché, většinou vstřícné a bez řapíku, se zpeřenou ale nezřetelnou žilnatinou, silně sukulentní, s průhlednými buňkami ve středu čepele. Čepele listů mohou být ploché nebo s okrouhlým či trojúhelníkovitým průřezem anebo šupinovité. Palisty obvykle chybějí. Na povrchu listů bývá často voskový povlak.\n\nKvěty jsou pravidelné, obvykle oboupohlavné, s češulí, jednotlivé nebo v úžlabních či vrcholových vrcholících. Okvětí je nerozlišené, obvykle z 5 více či méně srostlých lístků. Tyčinek je 5 až mnoho, vnější jsou často prodloužené a přeměněné ve staminodia nahrazující korunní lístky. Nitky tyčinek jsou volné nebo na bázi srostlé. Semeník je svrchní až spodní, srostlý ze 2 až 5 plodolistů. V každém plodolistu je 1 až mnoho vajíček. Plodem je lokulicidní, septicidní nebo kruhovitě pukající tobolka, někdy i dužnatá. Semena jsou bez endospermu a mohou mít míšek.\n\nČeleď kosmatcovité zahrnuje asi 2500 druhů ve 127 rodech. Největší rody jsou \"Conophytum\" (asi 290 druhů), \"Delosperma\" (150), \"Lampranthus\" (150) a \"Drosanthemum\" (100 druhů).\nKosmatcovité jsou zastoupeny na všech kontinentech, četnost rodů a druhů je však velmi rozdílná. Centrum druhové diverzity je v jižní Africe, zatímco např. v celé tropické Americe je pouze 20 druhů v 7 rodech. Rody \"Sesuvium\", \"Tetragonia\" a \"Trianthema\" jsou pantropické. Mnohé druhy, původně pěstované jako okrasné rostliny, v klimaticky příhodných oblastech celého světa zdomácněly.\nZástupci čeledi nejčastěji rostou v sušších oblastech tropů a subtropů se zimní deštivou periodou (mediterránní klima), časté jsou na pobřežních písčinách.\n\nV Evropské flóře jsou původní 3 druhy kosmatcovitých: \"Aizoon hispanicum\", \"Mesembryanthemum crystallinum\" a \"Mesembryanthemum nodiflorum\". Mimo to se v jižní a západní Evropě porůznu vyskytuje množství zdomácnělých, případně zavlečených druhů: \"Aptenia cordifolia\", \"Carpobrotus aequilaterus\", \"Carpobrotus edulis\", \"Carpobrotus glaucescens\", \"Disphyma crassifolium\", \"Drosanthemum floribundum\", \"Drosanthemum hispidum\", \"Erepsia heteropetala\", \"Galenia secunda\", \"Lampranthus deltoides\", \"Lampranthus falciformis\", \"Lampranthus glaucus\", \"Lampranthus multiradiatus\", \"Ruschia caroli\". V květeně České republiky není tato čeleď zastoupena, pouze čtyřboč rozložitá (\"Tetragonia tetragonoides\") je vzácně zavlékána na rumiště.\n\nV klasické taxonomii byla čeleď kosmatcovité stejně jako dnes řazena do řádu hvozdíkotvaré (\"Caryphyllales\"). Někdy do ní byly řazeny i rody čeledi \"Molluginaceae\", případně byly rody \"Tetragonia\" a \"Tetragonocarpus\" řazeny do samostatné čeledi \"Tetragoniaceae\".\nVymezení rodů je dosti proměnlivé, u některých taxonomů se lze setkat i se zařazením většiny druhů do velmi široce pojatého rodu \"Mesembryanthemum\".\n\nKosmatcovité s petaloidními staminodii (\"Mesembryanthemoideae\" a \"Ruschioideae\") prošly bouřlivým rozvojem zejména v jižní Africe a také v Austrálii. Podle molekulárních studií tvoří monofyletickou skupinu.\n\nPodle kladogramů APG jsou kosmatcovité součástí monofyletické větve řádu hvozdíkotvaré zahrnující čeledi líčidlovité (\"Phytolaccaceae\"), nocenkovité (\"Nyctaginaceae\"), \"Lophiocarpaceae\", \"Barbeuiaceae\", \"Gisekiaceae\" a \"Sarcobataceae\".\nV současné taxonomii je čeleď kosmatcovité členěna na 4 podčeledi:\n\nKosmatcovité jsou velmi dobře přizpůsobeny růstu v suchém a slunném prostředí. V pokožce dužnatých listů i stonků mají měchýřkovité buňky sloužící k uchovávání vody. V extrémních případech je celá rostlina redukována na pár vstřícných, téměř kulovitých listů. U některých rodů, např. \"Ophtalmophyllum\" a \"Fenestraria\", jsou listy válcovité a téměř celé skryté v půdě, na povrchu se objevuje pouze vrcholová část s průhledným 'oknem', přičemž zelené asimilující buňky jsou omezeny na tenkou vrstvu při okraji nebo na bázi listu.\n\nKvěty kosmatcovitých bývají nápadné a lákají rozličný hmyz, zejména včely, vosy, motýly, mouchy a brouky. Většinou jsou cizosprašné. Drobná semena jsou obvykle šířena větrem nebo vodou. Tobolky některých druhů se otevírají jen pokud jsou vlhké. Semena zvláště z tobolek pukajících kolem dokola jsou do okolí rozstřikována deštěm.\n\nNěkteré druhy, zvláště z rodů \"Trianthema\" a \"Sesuvium\", mají velký areál rozšíření. Tato druhy jsou povětšině vázány na vlhké biotopy a semena jsou šířena vodou nebo ptáky. Ostatní druhy kosmatcovitých mají spíše omezené areály výskytu.\n\nČtyřboč rozložená (\"Tetragonia tetragonoides\"), nazývaná také novozélandský špenát, je používána jako zelenina. Rostlina pochází z Nového Zélandu, dnes je však pěstována po celém světě. Plody kosmatcovníku \"Carpobrotus edulis\" a \"Carpobrotus acinaciformis\" jsou jedlé a jako zelenina slouží i dužnaté listy. Šťávu z listů používají jihoafričtí domorodci při zánětech v krku, popáleninách apod., neboť má antiseptické účinky. Jedlé jsou i různé druhy kosmatce, např. australský \"Mesembryanthemum aequilaterum\" nebo chilský \"M. chilense\". Z plodů afrického druhu \"M. forskahlei\" si beduíni v povodí Nilu připravují chléb.\n\nŽvýkání kořenů některých druhů kosmatce, jako je \"Mesembryanthemum crystallinum\" a \"M. nodiflorum\", způsobuje díky obsahu alkaloidů (zejména mesembrin a mesembrenin) vizuální halucinace. Podobné alkaloidy obsahují i druhy \"Sceletium expansum\" a \"S. tortuosum\", používané jihoafrickými domorodci jako stimulans a narkotikum.\n\nKosmatcovité jsou pěstovány především jako okrasné rostliny. Nejhojněji pěstovaná letnička z čeledi kosmatcovité je kosmatec sedmikráskovitý (\"Dorotheanthus bellidiformis\"). V některých oblastech se z nich stávají invazní rostliny, např. kosmatec (\"Mesembryanthemum\") v Kalifornii.\n\n\"Acrodon\",\n\"Acrosanthes\",\n\"Aizoanthemum\",\n\"Aizoon\",\n\"Aloinopsis\",\n\"Amphibolia\",\n\"Antegibbaeum\",\n\"Antimima\",\n\"Apatesia\",\n\"Arenifera\",\n\"Argyroderma\",\n\"Astridia\",\n\"Bergeranthus\",\n\"Bijlia\",\n\"Braunsia\",\n\"Brianhuntleya\",\n\"Calamophyllum\",\n\"Carpanthea\",\n\"Carpobrotus\",\n\"Carruanthus\",\n\"Cephalophyllum\",\n\"Cerochlamys\",\n\"Chasmatophyllum\",\n\"Cheiridopsis\",\n\"Circandra\",\n\"Cleretum\",\n\"Conicosia\",\n\"Conophytum\",\n\"Corpuscularia\",\n\"Cylindrophyllum\",\n\"Daggodora\",\n\"Deilanthe\",\n\"Delosperma\",\n\"Dicrocaulon\",\n\"Didymaotus\",\n\"Dinteranthus\",\n\"Diplosoma\",\n\"Disphyma\",\n\"Dracophilus\",\n\"Drosanthemum\",\n\"Eberlanzia\",\n\"Ebracteola\",\n\"Ectotropis\",\n\"Enarganthe\",\n\"Erepsia\",\n\"Esterhuysenia\",\n\"Faucaria\",\n\"Fenestraria\",\n\"Frithia\",\n\"Galenia\",\n\"Gibbaeum\",\n\"Glottiphyllum\",\n\"Gunniopsis\",\n\"Hallianthus\",\n\"Hammeria\",\n\"Hartmanthus\",\n\"Hereroa\",\n\"Hymenogyne\",\n\"Ihlenfeldtia\",\n\"Jacobsenia\",\n\"Jensenobotrya\",\n\"Jordaaniella\",\n\"Juttadinteria\",\n\"Khadia\",\n\"Knersia\",\n\"Lampranthus\",\n\"Lapidaria\",\n\"Leipoldtia\",\n\"Lithops\",\n\"Machairophyllum\",\n\"Malephora\",\n\"Malotigena\",\n\"Marlothistella\",\n\"Mesembryanthemum\",\n\"Mestoklema\",\n\"Meyerophytum\",\n\"Mitrophyllum\",\n\"Monilaria\",\n\"Mossia\",\n\"Namaquanthus\",\n\"Namibia\",\n\"Nananthus\",\n\"Nelia\",\n\"Neohenricia\",\n\"Octopoma\",\n\"Oophytum\",\n\"Orthopterum\",\n\"Oscularia\",\n\"Ottosonderia\",\n\"Peersia\",\n\"Phiambolia\",\n\"Pleiospilos\",\n\"Plinthus\",\n\"Prepodesma\",\n\"Psammophora\",\n\"Rabiea\",\n\"Rhinephyllum\",\n\"Rhombophyllum\",\n\"Roosia\",\n\"Ruschia\",\n\"Ruschianthemum\",\n\"Ruschianthus\",\n\"Ruschiella\",\n\"Sarcozona\",\n\"Schlechteranthus\",\n\"Schwantesia\",\n\"Scopelogena\",\n\"Sesuvium\",\n\"Skiatophytum\",\n\"Smicrostigma\",\n\"Stayneria\",\n\"Stoeberia\",\n\"Stomatium\",\n\"Tanquana\",\n\"Tetragonia\",\n\"Titanopsis\",\n\"Trianthema\",\n\"Tribulocarpus\",\n\"Trichodiadema\",\n\"Vanheerdea\",\n\"Vanzijlia\",\n\"Vlokia\",\n\"Wooleya\",\n\"Zaleya\",\n\"Zeuktophyllum\"\n\n"}
{"id": "816696", "url": "https://cs.wikipedia.org/wiki?curid=816696", "title": "Hideo Levy", "text": "Hideo Levy\n\nIan Hideo Levy (リービ 英雄, \"Rībi Hideo\"; narozen 29. listopadu 1950) je japonsky píšící Američan a překladatel z japonštiny do angličtiny. Narodil v Berkeley ve státě Kalifornii polské matce a židovskému otci a vystudoval školy na Tchaj-wanu, v Japonsku a Spojených státech.\n\nUpozornění: Hepburnova transliterace\n"}
{"id": "816697", "url": "https://cs.wikipedia.org/wiki?curid=816697", "title": "Opočno (zámek)", "text": "Opočno (zámek)\n\nOpočenský zámek (celým názvem Státní zámek Opočno) je renesanční stavba nacházející se v katastru obce Opočno v podhůří Orlických hor v okrese Rychnov nad Kněžnou, asi 30 km od Hradce Králové. Je ve vlastnictví státu (správu zajišťuje Národní památkový ústav) a je přístupný veřejnosti.\n\nZámek vznikl přestavbou původně gotického hradu v 16. století. Mezi nejvýznamnější majitele patřily rody Trčků z Lípy a Colloredo-Mansfeldové. Po nacistické okupaci byl zámek konfiskován a po roce 1945 přešel do vlastnictví státu. Od roku 1993 je zámek předmětem restitučních nároků potomků rodu Colloredo-Mansfeld. Samotný zámek obsahuje řadu unikátních sbírek zbraní a obrazů a mimo jiné i obraz, o kterém se předpokládalo, že by jeho autorem mohl být Hieronymus Bosch. Od roku 1995 je zámek Opočno zařazen na seznam národních kulturních památek České republiky.\n\nDíky archeologickým výzkumům z roku 2010 bylo první osídlení prostoru datováno do sklonku doby kamenné a období tzv. \"popelnicových polí\". Stáří nálezů bylo je odhadováno až do roku 1000 př. n. l. První zmínka o Opočně je uvedena v Kosmově kronice k roku 1068 v souvislosti s líčením událostí na Dobeníně. Dalším záznamem potvrzujícím existenci Opočna je Vyšehradská listina vydaná knížetem Soběslavem I. v roce 1130, v níž kníže Soběslav daroval plat z Opočna Vyšehradské kapitule. Nedoloženými prvními majiteli hradiště \"Opočen\" byli před rokem 995 Slavníkovci. Po tomto roce až do polovina 12. století byl knížecí rod Přemyslovců.\n\nPrvním známým majitelem Opočna byl Čeněk z Potštejna v roce 1341, prvním doloženým majitelem byl v roce 1359 Mutina z rodu pánů z Dobrušky a později z Opočna, což byla jedna z rodových větví Drslaviců. Po jeho smrti se majitelem hradu stal jeho syn Sezema z Dobrušky. Po smrti Sezemy se majiteli Opočna stali jeho dva synové Štěpán a Jan z Dobrušky. Ti panství rozdělili v roce 1376 a Opočno získal Štěpán. V letech 1390 až 1397 byl majitelem Půta starší z Častolovic a poté jeho syn Půta mladší. Koupí získal Opočno v roce 1406 nejvyšší purkrabí Jan Krušina z Lichtenburka a později z Opočna. V letech 1407 (či 1408) až 1413 Opočno drželi jeho tři synové Hynek, Alexandr a Jan.\n\nV období husitských bouří se jako držitel Opočna nejčastěji uvádí potomek Štěpána z Dobrušky a Opočna Jan Městecký z Opočna, který jej získal ještě před rokem 1415. Ten byl nejprve husitou, později ale přešel na opačnou stranu. V roce 1421 se neúspěšně o dobytí pokoušel Jan Žižka, o rok později, v roce 1422 bylo Opočno neúspěšně opět obleženo husity, tentokrát pod vedením Zikmunda Korybutoviče. 12. srpna 1425 byl hrad Opočno dobyt a pobořen sirotky jako odveta za vyslání nájemného vraha proti Janu Žižkovi. V roce 1431 Jan Městecký zemřel a s ním vymřel i rod pánů z Dobrušky a Opočna. Další vlastnictví Opočna je až do roku 1455 nejasné: držitelem mohl být Jan Berka z Dubé a na Vízmburku, poté Petr Svojše ze Zahrádky a Mikuláš Suchan z Libouně. Poté v roce 1451 přešlo Opočno do vlastnictví Ladislava Pohrobka a od roku 1455 Jiřího z Poděbrad a Kunštátu, podle další verze získal Opočno Jiří z Poděbrad po trestné výpravě, při které byl z opočenského panství vypuzen loupeživý rytíř Petr Svojše ze Zahrádky. Ještě v roce 1455 se pánem na Opočně stal Václav z Valečova a Kněžmostu a poté jeho syn Viktorín. Ten však v roce 1481 zemřel bez mužských potomků. Dědicem se stal Samuel z Hrádku a Valečova a od roku 1487 koupí Jan z Janovic a Petršpurka. V letech 1493 až 1495 získal hrad Opočno a následně za 20 000 uherských zlatých celé opočenské panství včetně Dobrušky rod Trčků z Lípy.\n\nMikuláš mladší Trčka z Lípy sídlil na Opočně až do roku 1516, kdy zemřel bez potomků. Panství významně rozšířil dalším dokupem. Po jeho smrti panství zdědila jeho teta Johanka Kroměšínová z Březovic, která majetek postoupila svým synům Janovi, Vilémovi,\nZdeňkovi, Jindřichovi a Mikulášovi, sama však zemřela ještě téhož roku. Správy se ujal roku 1527 nejstarší Zdeněk, který panství dále rozšířil a zahájil první přestavby hradu. V roce 1533 získal opočenskou část trčkovských majetků jeho syn Jan mladší Trčka z Lípy. Ten však neměl mužské potomky a v roce 1449 (či 1450) panství předal Vilémovi Trčkovi z Lípy. Ten pokračoval v letech 1560–1567 v nákladné přestavbě hradu na renesanční zámek v italském stylu. Po jeho smrti v roce 1569 došlo kvůli Opočnu ke sporům mezi rody Trčků a Žerotínů (Vilém odkázal Opočno sestře Veronice, vdově po Karlovi ze Žerotína). Spor se podařilo urovnat až sňatkem mezi oběma rody kolem roku 1581. Tímto sňatkem se pánem na Opočně stal Jaroslav Trčka. Panství hodlal předat svým čtyřem synům, tři z nich však zemřeli a nejstaršího Jindřicha (z prvního manželství) z dědictví vyloučil. Panství proto zdědil bratranec Jan Rudolf Trčka z Lípy.\n\nV období stavovského povstání Jan Rudolf sice podporoval vzbouřence, ale po jejich porážce se mu podařilo pomocí prosebných dopisů a úplatků předávaných jeho ženou Marií Magdalenou z Lobkovic zachránit si život a majetek. Svou vinu odpykal domácím vězením a díky půjčkám císaři se směl dokonce podílet na pobělohorských konfiskacích. Přesto Marie Magdalena udržovala s protihabsburskými vzbouřenci kontakt a v naději na mocenský vzestup spojila osud syna Adama Erdmana s Albrechtem z Valdštejna. Albrecht byl ovšem při spiknutí v Chebu zavražděn a s ním tam zahynul i Adam Erdman. Jan Rudolf snažil svůj majetek včetně Opočna přepsat na své dcery a vnučku, přesto byly jeho statky konfiskovány.\nRod Colloredů (Rudolf a Vilém Colloredo-Walsee) získal Opočno do dědičného držení 30. srpna 1636 za 51 456 rýnských zlatých. Rudolf Colloredo, který se od roku 1638 stal jediným majitelem, zůstal svobodný a bezdětný. Opočenský zámek se stal součástí tzv. nedělitelného majetku. Po Rudolfovi Opočno převzal jeho synovec Ludvík, zanechal však po sobě pouze dceru. Ta zděděný majetek převedla na Kamila Colloreda z další větve rodu. Ten majetek postoupil svému bratru Karlu Ludvíkovi, který je předal Jeronýmovi z další colloredovské linie. Jeroným nechal na zámku provést řadu barokních úprav po požáru z konce 90. let 17. století. Po jeho smrti v roce 1726 zdědil Opočno jeho nejstarší syn Rudolf Josef. Během jeho panování na Opočně zámek navštívil i císař František Štěpán Lotrinský.\n\nV roce 1788 Rudolf Josef zemřel a zámku i panství se ujal jeho nejstarší syn František de Paula Gundakar. Ten se oženil z Marií Isabellou z Mansfeldu a oba rody se tím spojily a používaly název Colloredo-Mansfeld. Po Františkově smrti v roce 1807 se Opočna ujal jeho syn Rudolf Josef II. Colloredo, který pokračoval v úpravách zámku a zejména zámeckého parku. Význam opočenského zámku vzrostl začátkem 19. století; v roce 1813 se zde uskutečnilo jednání protinapoleonské koalice, pobýval zde ruský car Alexandr, pruský král Bedřich Vilém II. a rakouský kancléř Metternich.\n\nRudolf Josef II. zemřel roku 1843 a panství a zámku se ujal jeho synovec František II. de Paula Gundakar. Ten po sobě zanechal pouze dceru Vilemínu. Panství se proto ujal Josef I., Františkův bratranec. Ten se musel nejen vypořádat s obrovskými dluhy, kterými bylo panství zatíženo, ale i vyřešit hospodářské potíže vzniklé zánikem roboty. Po smrti Josefa I. v roce 1881 se opočenským pánem stal jeho vnuk Josef II.. Ten v letech 1903 až 1912 provedl další stavební úpravy. V roce 1922 došlo k omezenému zpřístupnění zámku pro veřejnost. Protože Josef II. neměl děti, adoptoval své čtyři synovce, kterým přenechal rodinný majetek. Jeden z nich, Josef Leopold Colloredo získal v roce 1925 Opočno.\n\nPo okupaci Čech a Moravy se Josef Leopold společně s dalšími příslušníky rodu přihlásil k české národnosti. Proto byla na opočenský zámek uvalena nucená správa a v roce 1942 byl zkonfiskován. Po skončení okupace byl majetek Colloredo-Mansfeldových zkonfiskován znovu, tentokráte na základě Benešových dekretů. V případě předložení potvrzení o národní spolehlivosti mohly být učiněny výjimky. Na základě výjimky získal rod Colloredo-Mansfeldových zpět Zbiroh. Josefu Leopoldovi z důvodu nepřítomnosti v místě, kde se nacházel majetek, nebylo potvrzení o bezúhonnosti vydáno a zámek Opočno zůstal rukách státu.\n\nPo roce 1948 byl zámek Opočno zařazen do soustavy státních hradů a zámků a byl plně zpřístupněn veřejnosti. Od roku 1967 byl převeden pod správu Státního památkového úřadu.\n\nV roce 1991 požádali Kristina Colloredo-Mansfeldová a Jeroným Colloredo-Mansfeld o navrácení opočenského zámku v rámci restitučních nároků. V roce 1995 jejich nároky neuznal okresní soud v Rychnově nad Kněžnou, žalobu zamítl i Krajský soud v Hradci Králové v roce 1999. V tomtéž roce zamítl okresní soud v Rychnově nad Kněžnou i žalobu Colloredo-Mansfeldových proti Památkovému úřadu Pardubice o vydání zámku. Toto rozhodnutí v roce 2000 potvrdil i Krajský soud v Hradci Králové. Téhož roku však zamítavé rozsudky obou soudů zrušil Nejvyšší soud ČR a vrátil případ zpět k okresnímu soudu. Okresní soud v Rychnově nad Kněžnou 12. června 2002 rozhodl o vydání zámku, přilehlých budov a pozemků a v roce 2003 byl na základě tohoto rozhodnutí rodině Colloredo-Mansfeldových opočenský zámek vrácen. V roce 2005 ale Ústavní soud ČR toto rozhodnutí zrušil, ještě téhož roku o vrácení zámku do vlastnictví státu rozhodl Okresní soud a v roce 2006 toto rozhodnutí potvrdil i Krajský soud. Zámek byl v roce 2007 předán zpět do vlastnictví státu. Správou zámku Opočno je pověřen Národní památkový ústav, pracoviště Josefov.\n\nV roce 2010 si Dipl. Ing. Jerome Colloredo-Mansfeld odvezl po vzájemné dohodě více jak 20 obrazů vydaných mu v roce 2000 do jeho vlastnictví. V roce 2013 si Kristina Colloredo-Mansfeldová odvezla dalších 34 obrazů vydaných jí do jejího vlastnictví v roce 2000. V březnu roku 2014 Ústavní soud vyhověl žádosti Kristiny Colloredo-Mansfeldové o obnovu soudního řízení, ve kterém mají být předloženy nové důkazy. Okresní soud v Rychnově nad Kněžnou na základě rozhodnutí Ústavního soudu 22. října téhož roku povolil obnovu soudního řízení. V lednu 2015 Krajský soud v Hradci Králové zamítl odvolání Národního památkového ústavu proti udělenému povolení obnovy řízení restituční kauzy. V květnu 2015 zahájil okresní soud v Rychnově nad Kněžnou projednávání restitučního sporu o nemovitý majetek spravovaný Národním památkovým ústavem na Státním zámku v Opočně. V září téhož roku tento soud rozhodl, že zámek patří státu, přestože nový advokát Kristiny Colloredo-Mansfeldové, JUDr. Tomáš Nahodil, vůbec poprvé za celou dobu projednávání tohoto restitučního případu jako důkaz předložil znalecký posudek z oboru nacismus, neonacismus, fašismus, neofašismus, podle jehož závěrů obsahovaly dokumenty německých konfiskačních orgánů (zejm. zpráva královéhradecké rezidentury Tajné policie - Gestapa) zřetelné motivy rasové perzekuce vůči rodině Colloredo-Mansfeldových. Dne 21. dubna 2016, po výslechu autora tohoto znaleckého posudku, znalce PhDr. Jana Borise Uhlíře, Ph.D., potvrdil krajský soud v Hradci Králové tento rozsudek, neboť žalobkyni se rasový motiv nepodařilo prokázat. V březnu 2016 začal Krajský soud v Hradci Králové projednávat odvolání Kristiny Colloredo-Mansfeld proti tomuto rozhodnutí, které v dubnu 2016 skončilo zamítnutím odvolání.\n\nV prosinci 2016 uspěl Jerome Colloredo-Mansfeld u Evropského soudu pro lidská práva ve Štrasburku ve svém sporu s ČR o vydání mobiliáře zámku, když soud konstatoval, že... \"že české soudy porušily jeho práva na spravedlivé soudní řízení\".\n\nV únoru 2017 bylo rozhodnutím Nejvyššího soudu zamítnuto dovolání Kristiny Colloredo-Mansfeldové proti verdiktu Krajského soudu v Hradci Králové, který v roce 2016 potvrdil rozhodnutí Okresního soudu v Rychnově nad Kněžnou. Kristina Colloredo-Mansfeldová v květnu 2017 podala stížnost u Ústavního soudu ČR ve věci restituce nemovitého majetku na zámku v Opočně.\n\nU Evropského soudu pro lidská práva ve Štrasburku se Kristina Colloredo-Mansfeldová domáhala obnovy soudního řízení ve svém sporu. Poukázala přitom na to, že, že se jí v ČR nedostalo spravedlivého soudu podle článku 6 Evropské úmluvy o lidských právech. Evropský soud 11. ledna 2018 konstatoval, že \"tato stížnost není zjevně nepodložená\". Ústavní soud ČR verdikt Evropské soudu přijal a je připraven, podle svého vyjádření obnovit řízení. Evropský soud pro lidská práva dále konstatoval, že rozhodnutí českých soudů se opírala o rozhodnutí československého ministerstva zemědělství z 30. dubna 1947, podle kterého byl zámek Opočno včetně mobiliáře prohlášen za státní majetek. Tento dokument ale nebyl zahrnut do seznamu důkazů a dědička se k němu nemohla vyjádřit. Ve svém verdiktu Evropský soud hodnotil procesní průběh řízení českých soudů a nerozhodoval o tom, jestli má ČR majetek vydat.\n\nPrvní zmínka o Opočnu pochází z roku 1068, předpokládalo se, že se v dané lokalitě nacházelo hradiště plnící obrannou funkci proti polským knížatům na tzv. Kladské cestě (též Polské cestě) spojující Čechy s Kladskem. Opočno bylo poslední opevnění na české straně. Existenci hradiště potvrdil v roce 2010 archeologický výzkum, kdy byla v prostoru před dnešní Zámeckou jízdárnou nalezena kamenná plenta původního hradiště. Nalezeny byly zbytky srubové či prkenné zástavby, píckami, zlomky hliněných nádob a železných nástrojů.\n\nNa počátku 12. století bylo hradiště poškozeno rozsáhlým požárem, při kterém byl zničen val a hradiště tak ztratilo svou obrannou funkci. Kamenný gotický hrad byl na místě hradiště vybudován kolem roku 1330 rodem Drslaviců. Stavba byla umístěna na jihovýchodní části ostrohu. Vzhled a dispozice tehdejšího hradu není úplně známa, ale představou je, že na jihu byl hrad ukončen obranným příkopem (pozůstatky jsou patrné v dnešní Hradební ulici). Do hradu se vstupovalo hradní bránou. Cesta vedla podél obytných a hospodářských staveb a končila na vnitřním nádvoří hradu. Součástí hradu byla i kaple zasvěcená sv. Ondřejovi. Významným zásahem (i když rozsah není znám) bylo vypálení a poboření Sirotky v roce 1425, přičemž částečná obnova proběhla pravděpodobně v letech 1480 až 1488. Pozůstatkem středověkého hradu je do východního svahu vložená okrouhlá studniční věž s arkýřem, jež doznala silných přestaveb v renesanci. Její původní funkce není jasná, předpokládalo se, že se jedná o studniční věž, ze které byl hrad zásobován vodou. Druhou možností byla její čistě obranná funkce. V každém případě tento fortifikační typ nemá u nás obdoby a i v evropském měřítku je velmi vzácný. Její datování není dodnes zcela jasné.\n\nVýznamných úprav doznal hrad za panství Trčků z Lípy. Již první majitel, Mikuláš mladší Trčka z Lípy prováděl stavební úpravy v rámci své snahy vybudovat reprezentativní a správní centrum zvětšujícího se panství (mezi jiným například zbourání a nová výstavba zadního dílu hradu). V přestavbách pokračoval Zdeněk Trčka z Lípy, který v letech 1517 až 1573 provedl řadu změn v goticko-renesančním stylu. Nejvýznamnější přestavby provedl Vilém Trčka z Lípy v letech 1560 až 1567, kdy hrad přebudoval na zámek, dostavěl příjezdové křídlo a část západního křídla s arkádami a fasády byly opatřeny sgrafitovou výzdobou. K přestavbě byl Vilém Trčka inspirován při své cestě do Itálie, kde se v Janově s renesancí jako stavebním stylem seznámil. Na původní hradní zástavbu napojil na severu a západě nově vybudované zámecké prostory jejichž součástí jsou i monumentální arkády. Po přestavbě vybudoval další objekty v okolí zámku, zejména sakrálního a hospodářského rázu jako např. v roce 1567 výstavba kaple Nejsvětější Trojice a v ní trčkovská hrobka v renesančním stylu.\n\nV roce 1602 byla Janem Rudolfem Trčkou založena obdélná renesanční zahrada a započata stavba letohrádku. V roce 1635 došlo k přístavbě míčovny, která překlenula městský příkop. V roce 1635 po zavraždění Jana Rudolfa Adama Erdmana v Chebu bylo konfiskací ukončeno vlastnictví Opočna rodem Trčků.\n\nPanství přešlo do majetku rodu Colloredo z Wallsee. V roce 1690 byl zámek včetně předzámčí zachvácen rozsáhlým požárem. Ten zničil horní patra zámku, včetně střechy. Stal se ale také důvodem pro rozsáhlou přestavbu.\n\nSamotná přestavba se již celá nesla v barokním stylu. Proběhla ve dvou fázích. V první fázi těsně po požáru bylo vystavěno jižní křídlo a nová střecha. Došlo také k úpravě fasád, které tak získaly současnou podobu. Zámek se stal trojkřídlou, dvoupatrovou budovou arkádového typu. Na těchto úpravách se pravděpodobně podílel stavitel Nicola Rossi. Následná druhá fáze přestavby dokončila stavbu hlavní budovy ve vrcholně barokním stylu, kterou navrhl a vedl Giovanni Battista Alliprandi, k jehož dílům patří také kaple sv. Anny v jihovýchodním křídle. V letech 1716–1720 byla vystavěna tzv. úřednická budova na severozápadním nároží zámeckého areálu. Došlo k výstavbě správní budovy panství a k rekonstrukci arkád. Úpravu doznala i studniční bašta.\n\nK dalším přestavbám docházelo již od počátku 19. století. Významné klasicistní úpravy doznal zámecký park v dolních partiích. V horní, renesanční části parku přibyly skleníky a oranžérie. Pod kostelem Panny Marie vznikla roku 1810 hrobka rodu Colloredů. Na samotném zámku došlo ke stavebním úpravám v 2. polovině 19. století. V letech 1878 - 1879 proběhla náročná rekonstrukce arkád, výměna vikýřů a oprava chrličů. Pokoje v druhé patře západního křídla získaly štukovou výzdobu stropů. Ve východní části, kde byla odstraněna pětimetrová zeď byla vytvořena vyhlídkové terasa. Ta byla schodištěm propojena se zámeckým parkem.\n\nK dalším rekonstrukcím došlo v rozmezí let 1960 až 1990, kdy byly obnovovány fasády a restaurovány a reinstalovány zámecké sbírky. V 80. letech 20. století došlo k vytvoření tzv. Orientální zbrojnice. V letech 1993 až 2000 došlo k restaurování arkád a k opravám střech zámku. V současné době se samotná budova zámku skládá ze tří křídel, mezi nimiž se nachází vnitřní nádvoří. Čtvrté křídlo je nahrazeno terasou s výhledem na anglický park a Orlické hory.\n\nV letech 1905 až 1925 došlo k úpravám interiérů; v rokokovém a barokním stylu byl štukovou výzdobou vybaven reprezentační salón a v zámku byly umístěny i rodové sbírky obrazů, které sem byly převezeny z Prahy s díly českých, italských a holandských mistrů (nejstarším z této sbírky je tzv. \"Žerotínský epitaf\" z roku 1575), největší pozornost budí díla malířů tzv. neapolské školy.\n\nUmístěna zde byla také etnografická sbírka předmětů z Afriky a Ameriky a dva sály byly upraveny pro sbírku zbraní, jednu z nejrozsáhlejších v České republice. Na opočenský zámek byla z Paříže převezena i tzv. \"francouzská knihovna\" čítající kolem 12 000 svazků a obsahující cenná bohemikální díla.\n\nV zámku je vystavena významná obrazová galerie, původem založená rodem Kolowratů (nejcennější je pozdně gotický portrét z doby kolem roku 1500) a desítky dalších obrazů pocházejí z období renesance až baroka. Obrazy byly katalogizovány a vystaveny roku 2013 v Národní galerii v Praze (katalog napsala Olga Kotková).\n\nV roce 1993 zveřejnili restaurátoři Tomáš a Vlastimil Bergerovi hypotézu, že na opočenském zámku je ztracený obraz Hieronyma Bosche \"Dvanáctiletý Ježíš v chrámu\". Své tvrzení opírali o výsledky reflektografického zkoumání, při kterém na obraze nalezli zamalovanou postavu. Následná analýza barev, umělecko-historický rozbor a především dendrochronologická analýza Boschovo autorství vyvrátily. Přestože nejde o originál, může to být kopie ztraceného originálu.\n\n"}
{"id": "816701", "url": "https://cs.wikipedia.org/wiki?curid=816701", "title": "Teorie společného původu Japonců a Židů", "text": "Teorie společného původu Japonců a Židů\n\nTeorie společného původu Japonců a Židů je hypotéza z 19. století, která definuje Japonce jako potomky dvanácti „ztracených kmenů Izraele“.\n\nJak odpovídá z genetické koláže, Japonci jsou složení z haploskupin O (50%) a D (40%; Ainu až 88%), zatímco Židé jsou složení průměrně z haploskupin J (38%), R (19%) a E (20%). Jelikož haploskupiny D a E jsou příbuzné, předpokládá se, že tyto dvě etnické skupiny jsou alespoň z části příbuzné. Někteří tento názor však odmítají.\n\nSkotský pseudohistorik Nicholas McLeod na konci 19. století sepsal \"Epitome of the ancient history of Japan\" a \"Illustrations to the Epitome of the ancient history of Japan\", které popisovali možnost původu Japonců z izraelských kmenů a tyto knihy byly rovněž přeloženy do japonštiny, avšak zaznamenaly pouze minimální ohlas v Japonsku. Je třeba poznamenat skutečnost, že Japonci nedisponují žádnými Semitskými markry.\n\n"}
{"id": "816702", "url": "https://cs.wikipedia.org/wiki?curid=816702", "title": "Brit šalom", "text": "Brit šalom\n\nBrit šalom, nebo též anglicky brit shalom může označovat:\n"}
{"id": "816704", "url": "https://cs.wikipedia.org/wiki?curid=816704", "title": "Mizrachim", "text": "Mizrachim\n\nMizrachim ( , nebo také , \"edot ha-mizrach\") jsou Židé pocházející ze severní Afriky, Kavkazského pásma a zemí blízkého a středního východu. Mezi Mizrachim patří Židé z Iráku, Sýrie, Libanonu, Jemenu, Íránu, Afghánistánu, Uzbekistánu, severního a východního Súdánu a také Etiopie. Nesprávně jsou někdy mezi Mizrachim zahrnováni i sefardští židé z Turecka a severní Afriky.\n\nI přes masovou imigraci Aškenázů v 90. letech 20. století tvoří přibližně polovinu celkové židovské populace Izraele.\n\nMizrachi pochází z hebrejského slova (mizrach), v překladu \"východ\", a koresponduje s hebrejským termínem ma'arav (západ).\n\n\n"}
{"id": "816705", "url": "https://cs.wikipedia.org/wiki?curid=816705", "title": "Šatili", "text": "Šatili\n\nŠatili ( ) je historická vesnice v severovýchodní Gruzii, kraj Mccheta-Mtianetie, bývalá provincie Chevsuretie (v překladu: \"Země údolí\"). Leží v údolí řeky Argun 3 km od hranice s Čečenskem.\n\nŠatili je považováno za jeden z nejlepších příkladů středověké architektury v Chevsuretii. Vesnice nebyla ani tak osadou, jako spíše plnila funkci pevnosti. Mělo strategický význam pro Gruzínské království, poněvadž leželo na severní hranici státu.\n\nDne 24. října 2007 bylo Šatili navrženo k zápisu na Seznam světového dědictví UNESCO.\nŠatili bylo vybudováno v 8. století na skále, domy jsou umístěny bez odstupu jeden na druhém tak, že obvodové zdivo vytváří souvislé opevnění sídla. S ostatními osadami v Chevsuretii bylo spojeno jedinou cestou, která prochází údolím Argunu. Obytné domy mají buď rovnou střechu a nebo jsou osazeny v Chevsuretii rozšířenou obytnou věží, kterých se ve vesnici nachází kolem 60.\n\nObyvatelstvo Šatili bylo v rámci přesídlování za sovětské éry v 50. letech 20. století spolu s většinou Chevsuretie vysídleno. V následujícím desetiletí byla prázdná vesnice v exotické krajině využívána gruzínskými filmaři k natáčení filmů o bývalém životě horalů. V 70. letech 20. století bylo započato s rekonstrukcí bývalé vesnice. Od 70. až 80. let 20. století, kdy byla oblast znovu osídlována, bydlí většina obyvatel v nových domech v horním Šatili, umístěném západně od pevnosti. Dnes je Šatili osídleno asi tuctem rodin a oblíbeným návštěvním místem pro turisty a cestovatele.\n\nV průběhu zimy je Šatili zcela nepřístupné, jediná příjezdová cesta od osady Biso přes průsmyk Medvědího kříže ( \"Datvisdžvari ugeltechili\", 2676 m n. m.) není sjízdná.\n\nÚdolím řeky Andaki vede pěší stezka přes průsmyk Acunta do údolí řeky Pirikitská Alazani a přes průsmyk Andaki do údolí řeky Thušská Alazani v Tušetii (též \"Thušsko\").\n"}
{"id": "816711", "url": "https://cs.wikipedia.org/wiki?curid=816711", "title": "William Moseley (rozcestník)", "text": "William Moseley (rozcestník)\n\nWilliam Moseley může být:\n\n\n"}
{"id": "816712", "url": "https://cs.wikipedia.org/wiki?curid=816712", "title": "Piercing jazyka", "text": "Piercing jazyka\n\nPiercing jazyka ( ) je oblíbený druh piercingu, při němž je šperk umístěn do jazyka. Aplikace se řadí k méně bolestivým a poměrně dobře se hojí. Je to díky tomu, že jazyk je značně prokrven a navíc ve slinách jsou přítomny látky, které zabraňují infekci. Oblíbenosti šperku přispívá i zvýšení prožitků u orálního sexu.\n\nPropichování jazyka prováděli již staří Mayové a Aztékové či kmeny ze severozápadní Ameriky. Věřili totiž, že tak vyvolají stav nevědomí, během něhož může kmenový šaman hovořit s bohy.\n\nVpich šperku se obvykle provádí do střední části jazyka, kde se nachází mírná prohlubeň. Do ní se šperk umístí a to tak, aby byl co nejkolměji na podélnou osu jazyka, neboť v těchto místech nevedou žádné žíly ani tepny a nejsou zde ani chuťové pohárky.\n\nBěhem aplikace je jazyk uchopen speciálními kleštěmi, které mají na koncích ramen malé otvory. Těmito otvory je veden vpich a to obvykle ve směru odshora dolů. Vpich se provádí tzv. kanylou, což je dutá jehla. Do ní se po propíchnutí vloží šperk (nejčastěji je to činka, ), na kterou se po průchodu jazykem zašroubuje krajní kulička. Šperk by měl být vyroben z titanu nebo chirurgické oceli a měl by dosahovat délky 19 až 25 mm při průměru 1,6 mm. Tato větší délka je volena s ohledem na skutečnost, že v období cca jednoho týdne dojde k natečení jazyka a ten tak zvětší svůj objem. Po zahojení piercingu (tj. v případě hojení bez komplikací asi za dva až tři týdny) je možné šperk vyměnit za menší.\n\nIhned po aplikaci šperku je důležité se vyvarovat jídlu i kouření a vhodné je vyvarovat se kouření a alkoholu až po dobu asi 14 dnů od aplikace piercingu. Je nutné si vyplachovat ústa a odstraňovat z nich zbytky potravin po každém jídle. K vyplachování je vhodné použít antibakteriální ústní vodu bez obsahu alkoholu. Současně by se měla omezit konzumace mléčných výrobků, čokolády a masa, ale i ostrých či kyselých jídel, ovoce nebo horkých nápojů. Proti natékání jazyka vhodně působí ledové kostky z vody a také ledové kostky vyrobené ze šalvějového a heřmánkového čaje. Během léčení jazyka je důležité se vyvarovat také orálního sexu, neboť existuje riziko zánětů a vzniku otoků.\n\nAplikace a nošení piercingu představuje možnost vzniku zdravotních obtíží. V roce 2008 byla zveřejněna studie zpracovaná britskou Agenturou pro ochranu zdraví ve spolupráci s Londýnskou školou hygieny a tropické medicíny, která zkoumala 10 000 lidí starších šestnácti let. Zdravotními obtížemi spojenými s piercingem jsou otoky, infekce a krvácení. Podle průzkumu britské Agentury pro ochranu zdraví a Londýnské školy hygieny a tropické medicíny je piercing jazyka nejnebezpečnější formou piercingu, při čemž zdravotní obtíže se v jeho případě vyskytly téměř v polovině případů. Mezi osobami, jež byly kvůli piercingu hospitalizováni, převládali ti, kteří si nechali šperk do těla vpravit amatérem a nikoliv odborníkem ze specializovaného salónu. Při nedostatečně sterilizaci nástrojům také hrozí nakažení žloutenkou typu B či C a nebo též virem HIV. Před prováděním piercingu v nehygienických podmínkách varovala v roce 2003 i Evropská unie.\n\nAni zubaři piercing do jazyka nedoporučují, neboť šperk při kontaktu se zubem poškozuje zubní sklovinu nebo odhaluje zubní krčky. Je sice možné použít šperk vyrobený z bioplastu, který sklovinu oproti běžně používaným kovovým šperkům tolik nepoškozuje, avšak ani v tomto případě zubaři aplikaci tohoto piercingu nedoporučují.\n\nAplikace piercingu se nemá provádět v případech, kdy se budoucí nositel šperku necítí zdravotně zcela v kondici či kdy trpí akutní infekční chorobou (například oparem rtu, rýmou, kašlem, chřipkou nebo angínou). Ve chvíli, kdy je imunita snížena, totiž tělo pomaleji a hůře hojí zásahy do něj a zvyšuje se tak nebezpečí vzniku komplikací.\n\nV případě, že by si piercing chtěl nechat aplikovat diabetik, je vhodné umístění ozdoby konzultovat s ošetřujícím lékařem. Sice se piercing s diabetes nevylučuje, ovšem jeho hojení je obtížnější a déletrvající, navíc spojené s vyšším rizikem vzniku infekce. I stres z aplikace piercingu zvyšuje hladinu cukru v krvi a je tak nutné, aby piercer byl při aplikaci piercingu připraven na případné reakce těla budoucího nositele šperku.\n\n"}
{"id": "816716", "url": "https://cs.wikipedia.org/wiki?curid=816716", "title": "Lesnická naučná stezka Sokol", "text": "Lesnická naučná stezka Sokol\n\nLesnická naučná stezka Sokol byla vybudována v roce 2008 státním podnikem Lesy České republiky na svazích kopce Sokol v Lužických horách.\n\nNedaleko městečka Jablonné v Podještědí a obce Petrovice v okrese Liberec směrem na Hvozd je zalesněný kopec Sokol (593 m. n.m.), na jehož vrcholu jsou zbytky středověkého hradu Starý Falkenburk. Velký Sokol je oddělen sedlem od Malého Sokola, kopce s výškou 523 m.\nDne 18. dubna 2008 zde zástupci českolipské lesní správy státního podniku Lesy České republiky s. p. slavnostně otevřeli vybudovanou naučnou stezku. Zároveň byl odhalen pomník lesnického adjunkta Vincence Stoye k uctění jeho památky po 150 letech od jeho smrti.\n\nStezka je dlouhá 1 800 metrů, začíná i končí u Kočičí studánky při cestě k vrcholu, na její trase je umístěno 5 panelů. Nevede na vrchol, jen po cestách na svazích kopce a sedlem mezi Malým a Velkým Sokolem. Značení je provedeno dle regulí značkařů Klubu českých turistů a v zelené barvě. Obsahem panelů psaných ve třech jazycích je poskytnout návštěvníkům dostatečné informace o zdejších lesích Lužických hor.\n\nK financování akce byl využit Program 2000, který je určen i na budování naučných stezek.\n\nNa trase je pět panelů s tímto obsahem:\n\n\nKočičí studánka je na mezinárodní červeně značené turistické trase E3 vedoucí od 1,5 km vzdálených Petrovic na vrcholy Lužických hor. Vlastní naučný okruh není určen pro cykloturisty. Petrovicemi je vedena silnice č. 270 od Jablonného na sever do Saska. Nejbližší železniční zastávka je v Jablonném v Podještědí na trati 086 z České Lípy do Liberce.\n\n"}
{"id": "816717", "url": "https://cs.wikipedia.org/wiki?curid=816717", "title": "Cottingley", "text": "Cottingley\n\nCottingley je předměstí města Bradford v anglickém hrabství West Yorkshire, ležící mezi Shipley a Bingley. Je zřejmě nejznámější díky vílám z Cottingley na několika fotografiích, které pořídily dvě mladé sestřenice Elsie Wrightová a Frances Griffithsová u tamějšího potoka na počátku 20. století.\nObec leží v údolí Aire mezi Shipley a Bingley ve výšce asi 100 metrů nad mořem. Na severu prochází silnice A650; Cottingley se dříve, před postavením hlavní silnice v roce 1825, nacházelo na hlavní silnici z mostu z Bridge do Bingley. Krajina na východ k silnici B6269 je především plochá a na západě se tyčí do výšky 170 metrů. Cottingleyský potok teče v hlubokém a úzkém skalním kanálu na sever, kde se vlév do řeky Aire.\n\nOblast leží na Millstone Grit, nižší svahy jsou pokryty zemí s náplavou balvanů, se známkami ledového driftu. Bylo zde naleziště uhlí o tloušťce přibližně 75 stop. Staré důlní šachty se nacházely po obou stranách cesty Cottingley Cliffe Road a jsou vyznačeny jako staré uhelné doly na mapě z roku 1852. Dá se tedy předpokládat, že některé z nich v té době ještě stále pracovaly.\n\nPodle sčítání lidu z roku 1991 mělo předměstí 4 649 lidí, z nichž většina byli dospělí ve věku 30 let a mladí lidé. Obyvatelé pracují v místní koželužně a průmyslu. Obec má dvě školy, školku, obchodní sítě, pomník padlým během 1. světové války a zábavní park.\n\n\n"}
{"id": "816718", "url": "https://cs.wikipedia.org/wiki?curid=816718", "title": "Jojoba kalifornská", "text": "Jojoba kalifornská\n\nJojoba kalifornská (\"Simmondsia chinensis\") je jediný druh čeledi jojobovité dvouděložných rostlin z řádu hvozdíkotvaré (\"Caryophyllales\"). Jsou to drobnolisté keře rostoucí ve vyprahlých oblastech Sonorské pouště v Kalifornii. Jojobový olej má mnohostranné využití.\n\nJojoba kalifornská je tuhý stálezelený dvoudomý keř s drobnými kožovitými vstřícnými listy bez palistů, dorůstající výšky okolo 3 metrů. Listy jsou jednoduché, v protistojných párech spojené bází, krátce řapíkaté, s celokrajnou eliptickou až podlouhlou čepelí a zpeřenou žilnatinou.\n\nKvěty jsou jednopohlavné, nenápadné, pravidelné. Kalich je složen nejčastěji z 5 (řidčeji 4 nebo 6) lístků, koruna chybí. Samčí květy jsou v hlávkách. Tyčinek je stejný počet jako kališních lístků, jsou volné, oddáleně vyrůstající z plochého květního lůžka. Samičí květy jsou jednotlivé nebo v hroznech, semeník je svrchní, srostlý ze 3 plodolistů, se stejným počtem komůrek a s volnými čnělkami. V každém plodolistu je jediné vajíčko. Plodem je jednosemenná pouzdrosečná tobolka. Semena jsou asi 10 až 15 mm dlouhá a připomínají žalud.\n\nJojoba kalifornská roste na jihozápadě Severní Ameriky, ve vyprahlých oblastech sonorské pouště a na přilehlých územích USA a Mexika.\n\nV moderním taxonomickém systému se čeleď \"Simmondsiaceae\" ocitla na zcela novém místě. V klasické taxonomii byla často spojována s čeledí zimostrázovité (\"Buxaceae\"), případně kladena do její blízkosti (např. Tachtadžjan), případně řazena do řádu pryšcotvaré (\"Euphorbiales\").\n\n\"Simmondsia chinensis\" byla popsána v roce 1822 jako \"Buxus chinensis\" a do rodu \"Simmondsia\" byla přeřazena v roce 1907. Odtud také pramení v populárních zdrojích hojně užívaný, dvojnásobně nesmyslný název zimostráz čínský pro rostlinu, která se zimostrázem není ani trochu příbuzná a nadto ani nepochází z Číny.\n\nSemena jojoby obsahují 47 až 62 % kapalného vosku který taje již při 7 °C. Je to světle žlutá nežluknoucí kapalina bez vůně, prodávaná jako 'olej jojoba'. Používá se v kosmetice, farmacii i jako mazadlo vysokoobrátkových motorů, neboť odolává vysokým tlakům. Vosk z jojoby používali indiáni jako olej. Je nestravitelný a může být proto součástí redukční diety. V dnešní době je jojoba pěstována na různých místech světa, např. ve Španělsku.\n\nJojobový olej slouží také jako náhrada vorvaního tuku, čímž tato rostlina napomáhá ochraně velryb.\n\nV Thárské poušti se používá proti desertifikaci.\n\n"}
{"id": "816724", "url": "https://cs.wikipedia.org/wiki?curid=816724", "title": "Evropská dálková trasa E8", "text": "Evropská dálková trasa E8\n\nEvropská dálková trasa E8 v současnosti vychází z Irska na pobřeží Atlantského oceánu. Pokračuje Spojeným královstvím kde začíná v Liverpoolu a končí v Kingston upon Hull. Následně vstupuje v nizozemském Rotterdamu na pevninu. Poté prochází územím Německa a Rakouska a hraničním přechodem Hainburg – Bratislava/Petržalka vstupuje na území Slovenska. Odtud pak pokračuje do Polska, odtud by v budoucnosti měla dále pokračovat přes Ukrajinu a Rumunsko do Bulharska, kde skončí ve Svilengradu, na státní hranici s Tureckem. Do budoucna není vyloučeno ani její další pokračování dále do Turecka.\n\n\nCelkem tato Evropská dálková trasa (E8) měří 4390 kilometrů.\n\n\nČtyřčíslí uvedené na počátku názvu trasy znamená slovenské evidenční číslo turistické značkované trasy. \nTrojčíslí uvedené na konci názvu trasy znamená číslo mapy VKÚ.\n\n\n"}
{"id": "816725", "url": "https://cs.wikipedia.org/wiki?curid=816725", "title": "Katzenjammer (hudební skupina)", "text": "Katzenjammer (hudební skupina)\n\nKatzenjammer je ženská skupina z Osla, Norsko. Vznikla v roce 2005. Jejich hudba je směsí více žánrů jako folk, pop, rock, country, kabaret, balkánská hudba, objevují se prvky šansonu, jazzu, bluegrassu.\n\n\nNa začátku Ledna 2016 oznámila Marianne Sveen na svém facebookovém profilu odchod ze skupiny.\n\nAnne Marit Bergheim, Solveig Heilo, a Turid Jørgensen spolu studovaly na hudební univerzitě. Když se Anne Marit Bergheim rozhodla dát k dispozici všechny hudební nástroje, které měla uložené doma, oslovila své dvě spolužačky, zda s ní chtějí hrát ve skupině. Marianne Sveen se připojila později.\n\nNázev si členky skupiny zvolily podle komiksového seriálu Katzenjammer Kids, protože si všimly, že připomínají postavy, které v něm figurují. Termín Katzenjammer je převzatý z němčiny a doslova znamená “nářek koček”\" Další význam slova je “kocovina”..\n\nČlenky skupiny uvádějí, že byly ovlivněny mnoha umělci, mezi ně patří Goran Bregović, Danny Elfman, Django Reinhardt a Knutsen & Ludvigsen. Srovnávány jsou s americkou skupinou Dixie Chicks nebo cikánskou punkovou kapelou Gogol Bordello \n\nČtyři členky skupiny často mění nástroje a tvrdí, že cílem je ovládnout nástroje, na které nikdy nehrály. Uvádí se, že hrají až na 30 nástrojů včetně harmoniky, kytary, bicích, basy, balalajky, mandolíny, klaviru, zvonkohry, trumpety, kazoo, klávesové flétny, banja, citery, ukulele. Dívky spolupracují se zpěvákem a skladatelem Mats Rybø, který napsal většinu písní skupiny a je pojímán jako pátý člen skupiny, “fantom”. Vystupuje se svou vlastní skupinou The Making of Gentlemen. \n\nV roce 2008 byla skupina vybrána jako jedna z finalistek v soutěži norské rozhlasové a televizní společnosti NRK's yearly Urørt, získala třetí místo za píseň \"A Bar in Amsterdam\".\n\nPoté se skupina účastnila známých festivalů: Bonnaroo Music & Arts Festival, (USA, 2009), South by Southwest (Austin, Texas, 2009), Festival Roskilde (2009), Festival Hurricane (2010), Festival Glastonbury (2011), Eurosonic (Groningen, Nizozemsko, 2012), Tanzbrunnen Festival (Kolín nad Rýnem, Německo, 2012), Wild Mint Festival (Moskva, Rusko, 2012).\n\nKatzenjammer vystoupily také jako předkapela v programu anglické skupiny Keane v londýnském O2 Arena.\n\nPravidelně podnikají turné – po Evropě, USA a Austrálii.\n\n\"\" Program na hlavní scéně otevřely sympatické a půvabné Norky, kapela Katzenjammer, a postaraly se o možná nejlepší koncert celého festivalového dne. Publikum si získaly už svou překvapivě dobrou češtinou, zahrnující hlášku „Ukončete, prosím, výstup a nástup…“. Hudba těchto čtyř norských dračic se pohybovala od country a folku po rock a punk. Bylo fascinující sledovat, jak při každé písničce změní složení nástrojů, jedinou stálicí byla snad velká balalajka. Celý set Katzenjammer se pohyboval na hranici koncertu a kabaretu i díky výborné práci s publikem. Katzenjammer, a především Anne Marit, mezi písničkami s diváky komunikovaly, dokonce je naučily říct „oslí zadek“ v norštině.\"\" \n\nAlba \n\n\nSingly\n\n\n\n\n\nMarianne Sveen and Solveig Heilo mají své vlastní osobní projekty.\n\n\n"}
{"id": "816726", "url": "https://cs.wikipedia.org/wiki?curid=816726", "title": "Stegnosperma", "text": "Stegnosperma\n\nStegnosperma je jediný rod čeledi Stegnospermataceae vyšších dvouděložných rostlin z řádu hvozdíkotvaré (\"Caryophyllales\"). Jsou to liánovité dřeviny, rostoucí ve 3 druzích v Mexiku, Střední Americe a na Karibských ostrovech.\n\nZástupci rodu \"Stegnosperma\" jsou keře a liány s dužnatými střídavými listy bez palistů. Listy jsou řapíkaté, vejčité, oválné nebo obvejčité, s celokrajnou čepelí a zpeřenou žilnatinou.\n\nKvěty jsou pravidelné, pětičetné, ve vrcholících nebo hroznovitých latách. Kališní i korunní lístky jsou volné, kalich je vytrvalý. Tyčinek je 10, jsou volné nebo přirostlé k bázi koruny, navzájem na bázi srostlé. Semeník je svrchní, srostlý ze 3 až 5 plodolistů, s jedinou komůrkou a volnými krátkými zahnutými čnělkami. V každém plodolistu je jediné vajíčko. Plodem je tobolka se 3 až 5 chlopněmi. Semena jsou téměř celá obalená dužnatým míškem.\n\nRod \"Stegnosperma\" zahrnuje 3 druhy. Druh \"S. cubense\" je rozšířen v Mexiku, Střední Americe a na Karibských ostrovech, zbývající druhy jsou endemity Mexika.\n\nRod \"Stegnosperma\" byl v minulosti často řazen do čeledi líčidlovité (\"Phytolaccaceae\"), od níž se odlišuje přítomností koruny v květech a anatomickými znaky. Někteří autoři (Dahlgren,\nTachtadžjan) jej řadili do samostatné čeledi \"Stegnospermataceae\" v rámci řádu hvozdíkotvaré (\"Caryophyllales\") stejně jako je tomu dnes.\n\n"}
{"id": "816730", "url": "https://cs.wikipedia.org/wiki?curid=816730", "title": "Kamzík (Bratislava)", "text": "Kamzík (Bratislava)\n\nKamzík (německy \"Gemsenberg\") je slovenský vrch nad Bratislavou v pohoří Malé Karpaty s nadmořskou výškou 439 metrů nad mořem. Celá vyvýšenina je zalesněna bukovým lesem. Těsně pod vrcholem stojí televizní věž ze 70. let 20. století, která nahradila starší věž z roku 1956. Ve věži se nachází kavárna a restaurace s panoramatickým výhledem na celé okolí Bratislavy. Za dobrého počasí je zde možné vidět i Alpy. Kamzík je významné středisko turistického ruchu, v blízkosti se nachází hotel West, Koliba Expo, bobová dráha, lyžařský vlek, různé chaty, parkoviště. Na Kamzík je od roku 1972 vedena sedačková lanovka z doliny Železné studničky. Pod vrcholem stojí pomník padlým vojákům v prusko-rakouské válce z roku 1866 a památník vítězství nad Turky z roku 1683.\n\nNa Kamzík je možný přístup automobily nebo trolejbusovou linkou Bratislavské hromadné dopravy na zastávku Koliba a odtud pak pěšky, nebo zastávku Lanovka (autobus) a odtud lanovkou.\n\nNázev vrchu pochází pravděpodobně z německého slova \"Gemsenberg\" – což znamená vrch divokých koz, podle zatoulaných městských koz, které se zde pásly na jeho úbočí. Podle alternatívního výkladu byl název odvozen z německého slova \"gahns\", označujícího rumoviště, podle kamenů, odnášených na hromady z nově zakladaných vinic.\n"}
{"id": "816733", "url": "https://cs.wikipedia.org/wiki?curid=816733", "title": "Železná studienka", "text": "Železná studienka\n\nŽelezná studienka nebo Železná studnička je jedna z lokalit bratislavského lesního parku v Malých Karpatech a oblíbené rekreační a sportovní přírodní středisko v Bratislavě. Nachází se v závěru údolí říčky Vydrice. Název byl odvoden od pramene železité vody, který v dolině vyvěrá.\n\nV roce 2005 zde byla opětovně spuštěna do provozu sedačková lanovka na Kolibu, kterou mohou využít jak pěší turisté, tak i cyklisté. Při ní je zde vedena oficiální veřejná cyklistická sjezdová trať Rohatka, první trať tohoto typu na Slovensku. Dne 8. července 2006 byla Železná studienka slavnostně otevřena po rozsáhlé revitalizaci.\n\nU Červeného mostu, v závěru doliny, se nachází železniční zastávka Bratislava-Železná studienka.\n\n"}
{"id": "816736", "url": "https://cs.wikipedia.org/wiki?curid=816736", "title": "Chráněná krajinná oblast Dunajské luhy", "text": "Chráněná krajinná oblast Dunajské luhy\n\nChráněná krajinná oblast Dunajské luhy je nejmladší ze 14 chráněných krajinných oblastí na Slovensku. Oblast sestává z 5 samostatných částí Podunajské nížiny, které se táhnou od Bratislavy jihovýchodně ve směru toku Dunaje až ke hranicím s Maďarskem k Velkolélskému ostrovu v okrese Komárno. Její největší částí je Žitný ostrov, což je i největší říční ostrov v Evropě.\n\nOblast se rozkládá na území 3 slovenských krajů, Bratislavského, Trnavského a Nitrianskeho, a to na katastrálních územích Baka, Bodíky, Číčov, Čunovo, Dobrohošť, Gabčíkovo, Hamuliakovo, Kalinkovo, Klížska Nemá, Kľúčovec, Kyselica, Medveďov, Mliečno, Nové Košariská, Podunajské Biskupice, Rohovce, Rusovce, Ružinov, Sap, Trávnik, Veľké Kosihy, Vojka nad Dunajom a Zlatná na Ostrove. Celkově má rozlohu 122,84 kilometrů čtverečních. V převážné většině jde o záplavová území, mokřady a různé vodní toky a vodní plochy – například jezera, rybníky, vedlejší a slepá ramena řek apod.\n\nNachází se zde různé druhy mokřadní a vlhkomilné flóry a fauny, včetně endemických druhů. Na území se nacházejí četné lužní lesy.\n"}
{"id": "816737", "url": "https://cs.wikipedia.org/wiki?curid=816737", "title": "Veleta", "text": "Veleta\n\nVeleta (též Pico del Veleta či Pico Veleta, 3396 m n. m.) je třetí nejvyšší vrchol Pyrenejského poloostrova a druhý nejvyšší vrchol pohoří Sierra Nevada. Leží v jižním Španělsku v regionu Andalusie v provincii Granada. Hora je snadno dostupná díky asfaltové silničce vedoucí až pod vrchol.\n\nLedovec Corral de la Veleta (či Corral del Veleta), nejjižnější ledovec v Evropě, roztál v roce 1913.\n\n"}
{"id": "816740", "url": "https://cs.wikipedia.org/wiki?curid=816740", "title": "Record Plant Studios", "text": "Record Plant Studios\n\nRecord Plant Studios jsou tři nahrávací studia, které založili Gary Kellgren a Chris Stone. První vzniklo v roce 1968 v New York City, druhé v Los Angeles a třetí v roce 1972 v Sausalitu. Kellgren v roce 1977 zemřel a newyorské studio bylo uzavřeno v roce 1987 a Sausalito v roce 2008.\n\n"}
{"id": "816742", "url": "https://cs.wikipedia.org/wiki?curid=816742", "title": "Bob Alcivar", "text": "Bob Alcivar\n\nBob Alcivar (* 8. července 1938 Chicago, Illinois, USA) je americký hudebník, hudební producent, aranžér, skladatel a dirigent. Studoval hru na klavír na Cornish College of the Arts v Seattlu.\n\nJeho synem je Jim Alcivar, člen skupiny Montrose.\n"}
{"id": "816743", "url": "https://cs.wikipedia.org/wiki?curid=816743", "title": "Abú Bakr Mohammed ibn Zakaríja ar-Rází", "text": "Abú Bakr Mohammed ibn Zakaríja ar-Rází\n\nAbú Bakr Muhammad ibn Zakaríja ar-Rází ( ) v středověkých latinských textech nazývaný Rhazes (26. srpna 865 – 925) byl arabsky píšící perský polyhistor, jedna z významných osobností Zlatého věku islámu, lékař, biolog, fyzik a filosof. Byl známý svým svobodomyslným postojem k náboženským otázkám, ve kterých zašel ještě dál než jeho současník Alkindus, když prohlásil, že pouze filozofie vede k nejvyšší pravdě.\n\nPřisuzuje se mu řada lékařských objevů, například rozlišení pravých neštovic od spalniček, a objevení řady nových sloučenin, například petroleje nebo kyseliny sírové.\n\nZ jeho četných lékařských spisů byly některé ve středověku přeloženy do latiny a od konce 15. století rozšiřovány tiskem. Ve 12. století se jeho dílem zabývala proslulá lékařská škola v jihofrancouzském Montpellieru, kde Rhazesovu nauku přednášel Vilém Roger de Cogenis, řečený Vilém Burgundský († 1180). Vilémovy výklady Rhazesova učení byly v 1. polovině 15. století s určitými úpravami přeloženy i do češtiny. Tento překlad, přisuzovaný mistru Křišťanovi z Prachatic, vydal v roce 1864 Karel Jaromír Erben pod názvem \"Rhazesovo Ranné lékařství\".\n\n"}
{"id": "816747", "url": "https://cs.wikipedia.org/wiki?curid=816747", "title": "Sedačková lanovka Železná studienka – Koliba", "text": "Sedačková lanovka Železná studienka – Koliba\n\nSedačková lanovka Železná studienka-Koliba je osobní visutá jednolanová dráha oběžného typu s pevným uchycením dvoumístných sedaček v Bratislavském lesním parku ve 3. bratislavském okrese v katastru městské části Nové Město.\n\nVyrobila ji firma Transporta Chrudim, výrobní typ SL-2. Její tažná větev je pravá, pohon je umístěn v dolní stanici (stanice Železná studienka). Systém napínání je řešen závažím v horní stanici (stanice Koliba). Napínací tah dosahuje 13 548 kg, což odpovídá síle 135,48 kN. Konstrukční přepravní kapacita činí 393 osob za hodinu, aktuální přepravní kapacita pak 342 osob za hodinu. Dolní stanice se nachází v nadmořské výšce 236 metrů nad mořem, horní stanice ve výšce 420 metrů nad moře. Šikmá délka dráhy činí 988,4 metrů, vodorovná délka 970,7 metrů, převýšení představuje 186 metrů s průměrným sklonem tratě 10°53′. Konstrukční rychlost 2,25 m/s, dopravní rýchlost 1,5 m/s a maximální dopravní rychlost 2,0 m/s, revizní rychlost a rychlost při nouzovém pohonu 0,5 m/s.\n\nPoprvé byla uvedena do provozu 11. července 1972 ve 14:30 hod., pro veřejnost pak 12. července od 10:00 hod. Provoz byl ukončen pravděpodobně 26. únoraa 1989, 7. srpna 2004 byla zahájena příprava rekonstrukce, samotná rekonstrukce trvala od března 2005 do září 2005 a znovuotevřena byla dne 30. září 2005 v 10:30 hod..\n\n"}
{"id": "816749", "url": "https://cs.wikipedia.org/wiki?curid=816749", "title": "Victor Feldman", "text": "Victor Feldman\n\nVictor Stanley Feldman (7. dubna 1934 Edgware, Middlesex, Anglie − 12. května 1987 Los Angeles, Kalifornie, USA) byl britský jazzový klavírista a bubeník. Spolupracoval například s Tomem Waitsem (\"Heartattack and Vine\", \"Swordfishtrombones\"), Bobby McFerrinem (\"Bobby McFerrin\"), Frankem Zappou (\"Lumpy Gravy\"), Cannonball Adderleym (\"Cannonball Adderley and the Poll-Winners\"), Milesem Davisem (\"Seven Steps to Heaven\") nebo Lalo Schifrinem.\n"}
{"id": "816751", "url": "https://cs.wikipedia.org/wiki?curid=816751", "title": "Rytíř v zářivé zbroji", "text": "Rytíř v zářivé zbroji\n\nRytíř v zářivé zbroji je 1. díl seriálu Knight Rider – Legenda se vrací v režii Davida Solomona. Tento díl je založený na podobném principu jako 1. díl I. série pův. seriálu Knight Rider, kde si M. Knighta vzal na starosti Wilton Knight v Nadaci. Hlavní hrdina změní své jméno a stane se oficiálním řidičem a parťákem vozu s umělou inteligencí KITT.\n\nDr.Charles Graiman, vědec a stavitel automobilu KITT obnovil Knightovo centrum (ESC). Syn původního hrdiny Mike Traceur se při své první misi potýká se svou minulostí. Bohužel si nemůže vzpomenout na dobu strávenou jako voják v Iráku ani na nic potom. Dokonce ani nezná lidi, kteří tvrdí, že znají jeho. Při úniku z konzulátu je zasažen teplem naváděnou střelou a jedoucí KITT se změní na žhavou kouli. S pomocí Billyho a Dr.Graimana se oheň povede uhasit a posádku na poslední chvíli zachránit. Při pátrání po záhadném balíčku je Mike smrtelně zraněn agentkou Carrie Rivai. Všechno je ale jen podfuk, aby se zbavil stínu své minulosti. Po fingované smrti, kterou vysílá i televize přijímá novou identitu jako Michael Knight.\n\na další ...\n"}
{"id": "816752", "url": "https://cs.wikipedia.org/wiki?curid=816752", "title": "Mimo zákon", "text": "Mimo zákon\n\nMimo zákon je nezávislý americký film z roku 1986, jehož režisérem byl Jim Jarmusch. Převážná část film pojednává o útěku tří odlišných vězňů, Zacka, Jacka a Boba.\n"}
{"id": "816753", "url": "https://cs.wikipedia.org/wiki?curid=816753", "title": "Sir Douglas Quintet", "text": "Sir Douglas Quintet\n\nSir Douglas Quintet byla americká rocková skupina, aktivní v letech 1965 až 1973. Své první studiové album s matoucím názvem \"The Best of the Sir Douglas Quintet\" skupina vydala v roce 1966. V roce 2006 byla skupina nominována do Rock and Roll Hall of Fame, ale neuspěla.\n\n"}
{"id": "816765", "url": "https://cs.wikipedia.org/wiki?curid=816765", "title": "Plácačka na mouchy", "text": "Plácačka na mouchy\n\nPlácačka na mouchy je ruční nástroj určený k zabíjení much a jiného obtížného hmyzu. Obvykle se skládá z lehkého plátu obdélníkového či jiného tvaru připevněného k rukojeti. Plát obsahuje otvory, které jsou nutné ke snížení odporu vzduchu, rukojeť je naopak nutná k vytvoření efektu páky, zvýšení rychlosti konce plácačky a tím pádem znemožnění mouše uniknout. Kromě klasických plácaček existují i jiné typy, např. moderní elektrické plácačky.\n"}
{"id": "816767", "url": "https://cs.wikipedia.org/wiki?curid=816767", "title": "Terezie Dobrovolná", "text": "Terezie Dobrovolná\n\nTerezie Dobrovolná (* 21. ledna 1975) je česká modelka, Miss ČR 1997 a herečka.\n\nModelingu se věnovala od šestnácti let, předváděla hlavně v zahraničí. V roce 1997 se stala vítězkou soutěže krásy Miss České republiky. Poté nás ještě reprezentovala na Miss World. Po vítězství se však rozhodla pro další vysokoškolské studium.\n\nOd roku 1997 po svém zvolení žije se svým partnerem miliardářem Davidem Beranem na samotě nedaleko Slatiňan u Pardubic a má s ním dvě dcery, Kristýnu a Kateřinu. Žili spolu i krátce v Rakousku.\n"}
{"id": "816768", "url": "https://cs.wikipedia.org/wiki?curid=816768", "title": "Campino", "text": "Campino\n\nCampino (* jako Andreas Frege; 22. června 1962 Düsseldorf, Německo) je německý zpěvák, skladatel a herec. V letech 1978-1981 byl členem skupiny ZK. Od roku 1982 zpívá se skupinou Die Toten Hosen. Svou největší hereckou roli si zahrál ve filmu \"Přestřelka v Palermu\".\n\n"}
{"id": "816770", "url": "https://cs.wikipedia.org/wiki?curid=816770", "title": "Ján kardinál Černoch", "text": "Ján kardinál Černoch\n\nJán kardinál Černoch (maďarsky Csernoch János, 18. dubna 1852, Skalica – 25. července 1927, Ostřihom) byl slovenský (uherský) kardinál, arcibiskup arcidiecéze Ostřihomské a kníže-primas uherský.\n\nPo ukončení gymnázia studoval teologii ve Vídni a promoval jako doktor teologie (ThDr.) 18. listopadu 1874 byl vysvěcen na kněze. Jako farář působil v Radošovcích a v Budapešti. Přispíval do slovenských časopisů (\"Katolické noviny\", \"Kazateľňa\" a jiných). Pozornost maďarských vládních kruhů vzbudil svými realistickými články v časopise \"Alkotmány\" (Ústava). V roce 1880 se stal profesorem teologie v Ostřihomi. Vysvěcen na biskupa byl roku 1908, v roce 1913 se stal ostřihomským arcibiskupem a o rok později kardinálem.\n\nByl představitelem politického katolicizmu. V letech 1901–1910 byl poslancem uherského sněmu za Skalici (za Zichyho Ľudovou stranu). Prosazoval spolupráci katolíků a kalvinistů.\n16. února 1908 jmenoval papež Pius X. Jána Černocha biskupem diecéze Szeged-Csanád. 20. dubna 1911 byl jmenován metropolitou arcidiecéze Kalocsa-Kecskemét. Již 13. prosince 1912 jej Pius X. učinil arcibiskupem a metropolitou arcidiecéze Ostřihomské, nejdůležitější diecéze v Uhrách .\n\nPapež Pius X. jej posléze jmenoval kardinálem-knězem titulu \"Sant'Eusebio\" v konzistoři dne 25. května 1914. Červený biret obdržel od následníka rakousko-uherského trůnu Františka Ferdinanda d'Este, který byl měsíc poté zavražděn v Sarajevu (28. června 1914). V roce 1915 obdržel kardinál Černoch královský uherský řád sv. Štěpána. Jako uherský primas korunoval 30. prosince 1916 Karla I. Habsburského uherským králem. Účastnil se konkláve, kterým byl v roce 1914 za papeže zvolen Benedikt XV. a také konkláve v roce 1922, které zvolilo Pia XI.\n\nSvým darem 5000 zlatých Spolku sv. Vincenta v roce 1905 financoval výstavbu kulturního domu \"Katolícky kruh\" (\"Slovenský dom\") ve Skalici podle plánů architekta Dušana Jurkoviče. Na jeho provoz přispíval i v dalších letech, navzdory tomu, že nesouhlasil s pročeskou orientací reprezentovanou dr. Pavlem Blahem (který byl s kardinálem v příbuzenském vztahu). Janko Blaho (syn Pavla Blahy) vzpomínal na návštěvu své matky u Jána Černocha: \"\"Pani kmotrenko, co si myslíte, že budem furt podporovať ten váš panslávsky dúm? Frfotal, frfotal, ale tisícovku dal\"\".\n\nByl důsledným přívržencem Uherska. Maďarsky hovořil se zvláštním slovenským přízvukem. Po obsazení Skalice českými jednotkami se jeho bratr i s manželkou stali 4. listopadu 1918 oběťmi bestiální loupežné vraždy. \n\nKardinál Černoch vystupoval aktivně proti Maďarské republice rad. Později po nástupu admirála Miklóse Horthyho k moci stál v čele jeho odpůrců – legitimistů, usilujících o návrat legitimního krále Karla I. na uherský trůn.\n\nZemřel 25. července 1927, je pochovaný v kryptě ostřihomské katedrály.\n"}
{"id": "816771", "url": "https://cs.wikipedia.org/wiki?curid=816771", "title": "Yancey Arias", "text": "Yancey Arias\n\nYancey Arias (* 27. červen 1971, New York, USA) je americký herec.\n\nMá kolumbijské a portorické předky. Narodil se a vyrůstal v New Yorku. Před studiem na Carnegie Mellon University navštěvoval Moore Catholic High School a St. John's Preparatory School.\n\nJeho první velký debut přišel v roce 1992 na Broadwayi v muzikálu \"Miss Saigon\". Kromě televizních rolí také pokračoval v práci v divadle, včetně hlavní role z roku 2000 v muzikálu \"The Wild Party\". V roce 2001 se přestěhoval do Los Angeles, kde žije se svou manželkou, herečkou Annou Alvimovou. Hrál v seriálu \"Knight Rider – Legenda se vrací\" v roli Alexe Torrese.\n\n"}
{"id": "816774", "url": "https://cs.wikipedia.org/wiki?curid=816774", "title": "Oceania (album)", "text": "Oceania (album)\n\nOceania je osmé studiové album americké skupiny The Smashing Pumpkins, vydané v červnu 2012 pod známkou EMI Records. Album produkovali Billy Corgan a Bjorn Thorsrud.\n\nAutorem všech skladeb je Billy Corgan.\n"}
{"id": "816775", "url": "https://cs.wikipedia.org/wiki?curid=816775", "title": "Mike Byrne", "text": "Mike Byrne\n\nMike Byrne (* 6. února 1990 Portland, Oregon, USA) je americký bubeník. Studoval na Beaverton High School a již na škole hrál s menšími lokálními skupinami. Od roku 2009 byl členem skupiny The Smashing Pumpkins, ve které nahradil Jimmyho Chamberlina. Se skupinou nahrál alba \"Teargarden by Kaleidyscope\" (2009) a \"Oceania\" (2012). Ze skupiny odešel v roce 2014. Nadále vystupuje se skupinou Bearcubbin'!.\n"}
{"id": "816779", "url": "https://cs.wikipedia.org/wiki?curid=816779", "title": "Sirtaki", "text": "Sirtaki\n\nSirtaki nebo též syrtaki ( ) je populární tanec řeckého původu. Jeho choreografii vymyslel Giorgos Provias pro film Řek Zorba z roku 1964. Není tradičním folklórním tancem, ale směsí pomalých kroků tance chasapiko a rychlých kroků tance chasaposerviko. Tanec spolu s hudbou od Míkise Theodorakise se taktéž nazývá Zorbův tanec.\n\nSirtaki se tančí buď v kruhu, nebo tradičněji v řadě. Tanečníci mají ruce na sousedových ramenou. Metrum je 4/4 a tempo se pomalu zrychluje až takt se zrychlí na 2/4 v nejrychlejší části tance. Obdobně tanec začíná pomalými plynulými pohyby, které se zvolna mění na rychlejší a temperamentní, často s použitím poskakování a výskoků.\n\n"}
{"id": "816780", "url": "https://cs.wikipedia.org/wiki?curid=816780", "title": "Monesiglio", "text": "Monesiglio\n\nMonesiglio je obec v Itálii, v provincii Cuneo v oblasti Piemont. K 31. prosinci 2010 zde žilo 733 obyvatel.\n\nCamerana, Gottasecca, Mombarcaro, Prunetto\n"}
{"id": "816784", "url": "https://cs.wikipedia.org/wiki?curid=816784", "title": "FC Zbrojovka Brno 2011/12", "text": "FC Zbrojovka Brno 2011/12\n\nTento článek se podrobně zabývá soupiskou a statistikami týmu FC Zbrojovka Brno v sezoně 2011/2012.\n\n\n\n\n\n\n\n"}
{"id": "816785", "url": "https://cs.wikipedia.org/wiki?curid=816785", "title": "Bohové Olympu", "text": "Bohové Olympu\n\nBohové Olympu (v originále Heroes of Olympus) je druhá řada knih o Percym Jacksonovi Ricka Riordana. Hlavními hrdiny jsou Jason Grace, Piper McLeanová, Leo Valdez, Annabeth Chaseová, Percy Jackson, Frank Zhang a Hazel Levesquezová.\n\nNa rozdíl od první řady není příběh vyprávěn z pohledu Percyho, ale má vypravěče nevystupujícího v příběhu. Každá kapitola je zaměřená z velké části na jednoho hrdinu. První díl (Proroctví – v ČR 6. března 2012) dokázal během chvíle zdolat žebříčky \"New York Times\". Druhý díl (Neptunův syn) byl v Americe vydán v rekordním nákladu tří milionů kusů. Třetí díl (Znamení Athény) zase trhal rekordy v hodnocení na anglickém knižním serveru Goodreads. Další dva díly se jmenují Hádův chrám (The House of Hades) a Krev polobohů (The Blood of Olympus). Do dneška se v USA prodalo přes čtyři milióny kopií této série.\n\nPříběh vyprávějící o dobrodružství 7 polobožských hrdinů (dětech řeckých i římských bohů), kteří spojí síly, aby přemohli mocnou bohyni Gaiu a její děti Giganty, kteří se zrodili proto, aby zničili olympské bohy. Samozřejmě to nemají jednoduché, protože už jenom proto, aby spojili síly, musí vykonat dvě náročné výpravy a pak na ně čeká spousta dalších překážek.\n\n\n\n\n"}
{"id": "816786", "url": "https://cs.wikipedia.org/wiki?curid=816786", "title": "Rdesnovité", "text": "Rdesnovité\n\nRdesnovité (\"Polygonaceae\") je čeleď vyšších dvouděložných rostlin z řádu hvozdíkotvaré. Jsou to byliny i dřeviny, rozšířené po celém světě. V květeně České republiky jsou zastoupeny rody rdesno, truskavec a opletka. Jako okrasné rostliny se pěstují zejména křídlatky a opletka čínská. Z hospodářských plodin je nejvýznamnější pohanka.\n\nRdesnovité jsou byliny, keře, stromy i liány se střídavými, výjimečně i vstřícnými nebo přeslenitými jednoduchými listy. Rostliny jsou opadavé nebo stálezelené, většinou vytrvalé. Listy jsou řapíkaté nebo téměř přisedlé, většinou s celistvou celokrajnou čepelí a zpeřenou žilnatinou. Řapíky listů jsou často zploštělé, u některých druhů na bázi s extraflorálními nektárii. Palisty jsou často nápadné a srůstají v botku (ochrea) obklopující stonek. Botka je většinou blanitá, vytrvalá nebo opadávající a pak zanechávající kruhovitou jizvu. U některých zástupců (\"Eriogonum\") botka chybí. Stonky mají často zbytnělé nody a u některých zástupců jsou duté. U lián (\"Antigonon\", \"Brunnichia\") mohou být přítomny úponky.\n\nKvěty jsou pravidelné, jednopohlavné nebo oboupohlavné, drobné, v úžlabních nebo vrcholových vrcholičnatých květenstvích. Květenství jsou často složená, základní jednotkou je nejčastěji hlávka nebo klubko, celá květenství pak připomínají klas, latu nebo hrozen. Okvětí je nejčastěji nerozlišené, ze 3 až 6 lístků v 1 nebo 2 kruzích, na bázi srostlé v krátkou trubku, někdy nápadně zbarvené. Okvětí je někdy vytrvalé a za plodu se zvětšující, vnitřní kruh je často přeměněn v háčky, ostny, křídla nebo hrbolky. Tyčinek je nejčastěji 6, případně 2 až 9, ve 2 kruzích, nitky tyčinek jsou volné nebo na bázi srostlé. Semeník je svrchní, srostlý ze 3 (vzácně ze 2) plodolistů a s jedinou komůrkou, čnělek je 1 až 3. V semeníku je jediné vajíčko. Blizny bývají hlavaté nebo peříčkovité (třásnité). Kolem báze semeníku bývá kruhovitý nektáriový disk, případně jsou nektária jednotlivá a umístěná mezi základy tyčinek. Plodem je nažka, mnohdy obalená vytrvalým blanitým okvětím. U rodu hroznatec (\"Coccoloba\") je toto okvětí zdužnatělé, plod je někdy interpretován jako oříšek.\n\nMezi charakteristické obsahové látky náležejí zejména třísloviny a kyselina šťavelová.\n\nČeleď rdesnovité zahrnuje asi 1100 druhů ve 43 rodech. Největší rody jsou \"Eriogonum\" (240 druhů), šťovík (\"Rumex\", 200), rdesno (\"Polygonum\", 150 druhů včetně rodů \"Persicaria\" a \"Bistorta\") a hroznatec (\"Coccoloba\", 120 druhů). Rdesnovité jsou kosmopolitně rozšířeny. Nejvíce druhů se vyskytuje v mírném pásu severní polokoule.\n\nV naší původní květeně je zastoupeno celkem 5 rodů: šťovík (\"Rumex\", včetně bývalých rodů \"Acetosa\" a \"Acetosella\"), truskavec (\"Polygonum\"), rdesno (\"Bistorta\" a \"Persicaria\") a opletka (\"Fallopia\"). V Evropě jsou to dále rody reveň (\"Rheum\"), poušťomil (\"Atraphaxis\") a druhy šťovíček dvoublizný (\"Oxyria digyna\"), \"Emex spinosa\", \"Calligonum aphyllum\" a \"Koenigia islandica\".\n\nRdesnovité jsou jasně vyhraněná a monofyletická skupina. V klasické taxonomii byly řazeny nejčastěji do samostatného řádu rdesnotvaré (\"Polygonales\") v rámci nadřádu \"Caryophyllanae\".\n\nPodle kladogramů APG je nejblíže příbuznou skupinou čeleď olověncovité (\"Plumbaginaceae\"). Obě čeledi tvoří spolu s čeleděmi tamaryškovité (\"Tamaricaceae\") a frankeniovité (\"Frankeniaceae\") monofyletickou větev řádu hvozdíkotvaré (\"Caryophyllales\").\n\nPojetí rodů čeledi rdesnovité je i v rámci naší květeny dosti neustálené. Do rodu šťovík (\"Rumex\") byly vřazeny dříve rozlišované rody kyseláč (\"Acetosa\") a kyselka (\"Acetosella\"). Naopak rody truskavec (\"Polygonum\"), rdesno (\"Bistorta\" a \"Persicaria\") bývají někdy spojovány do jediného rodu \"Polygonum\". Rod křídlatka (\"Reynoutria\") bývá vřazován do rodu opletka (\"Fallopia\").\n\nNěkteré druhy rdesnovitých mají velká rozvolněná květenství a peříčkovité blizny a jsou opylovány větrem. Většina zástupců tvoří nektar a jsou opylovány především včelami a vosami. Způsoby šíření semen jsou dosti různorodé. U některých zástupců jsou nažky křídlaté (\"Oxyria\", \"Rheum\", \"Rumex\") nebo obalené křídlatým vytrvalým okvětím (\"Fallopia\") a jsou šířeny větrem. Vytrvalé okvětí obalující nažku je u mnohých druhů z podčeledi \"Eriogonoideae\" na povrchu ostnité nebo s háčky, přichytávajícími se na srst zvířat. U \"Polygonum virginianum\" jsou nažky vystřelovány z rostliny a zachytávají se pomocí hákovitě zahnutých vytrvalých čnělek. Dužnaté plody hroznatce (\"Coccoloba\") jsou vyhledávány a šířeny ptáky.\n\nDuté stonky \"Triplaris\" a \"Ruprechtia\" jsou obydlovány žahavými mravenci z rodu \"Pseudomyrmex\". Tito mravenci se při sebemenším vyrušení vyrojí a chrání rostlinu před býložravci a především před herbivorními mravenci rodu Atta.\n\nNejdůležitější plodinou z čeledi rdesnovité je pohanka obecná (\"Fagopyrum esculentum\"), pocházející z Himálají. Menší semena má podobná pohanka tatarská (\"Fagopyrum tataricum\").\n\nRdesno \"Persicaria odorata\" patří k tradičním kořením vietnamské kuchyně. Listy se používají syrové nebo vařené.\n\nŘapíky různých druhů revení (zejména reveň kadeřavá - \"Rheum rhaponticum\" a reveň bulharská - \"R. rhaponticum\") jsou používány jako zelenina.\n\nNěkteré druhy hroznovníku (\"Coccoloba\") mají jedlé plody, např. hroznatec obecný (\"Coccoloba uvifera\").\n\nPlody lahodné chuti, používané pro přípravu osvěžujících nápojů, mají některé druhy hroznatců z tropické Ameriky, zejména \"Coccoloba ascendens\", \"C. obovata\" a \"C. diversifolia\". Jedlé jsou také plody \"Coccoloba uvifera\".\n\nZ hroznatce \"Coccoloba uvifera\", rostoucího na pobřežích tropické Ameriky, je získávána pryskyřičná látka bohatá na třísloviny, známá jako 'americké kino'. Používá se k tříslení, k barvení a v lidovém lékařství.\n\nBohatě kvetoucí a velmi vzrůstná liána je opletka čínská (\"Fallopia aubertii\"), často pěstovaná v parcích a zahradách. Jako dekorativní byliny se pěstují křídlatky, zejména křídlatka sachalinská (\"Reynoutria sachalinensis\") a křídlatka japonská (\"R. japonica\"). V některých oblastech se však stávají úpornými invazními rostlinami. V tropech se jako okrasné dřeviny pěstují zejména \"Antigonon leptopus\", \"Coccoloba uvifera\" a \"Muehlenbeckia platyclada\".\n\n\"Muehlenbeckia platyclada\" (dříve též jako \"Homalocladium platycladum\") je pěstována jako pozoruhodnost ve sklenících botanických zahrad. Rostlina má zakrnělé listy, jejichž funkci přebírají zploštělé článkované stonky. Pochází ze Šalamounových ostrovů. Občas je pěstován i hroznatec \"Coccoloba pubescens\", strom pozoruhodný obrovskými okrouhlými listy.\n\nV Himálaji roste reveň \"Rheum nobile\", neobvykle a vznešeně vyhlížející rostlina s kompaktním bělavým květenstvím.\n\n\"Acanthoscyphus\",\n\"Afrobrunnichia\",\n\"Antigonon\",\n\"Aristocapsa\",\n\"Atraphaxis\",\n\"Bistorta\",\n\"Brunnichia\",\n\"Calligonum\",\n\"Centrostegia\",\n\"Chorizanthe\",\n\"Coccoloba\",\n\"Dedeckera\",\n\"Dodecahema\",\n\"Duma\",\n\"Eriogonum\",\n\"Fagopyrum\",\n\"Fallopia\",\n\"Gilmania\",\n\"Goodmania\",\n\"Gymnopodium\",\n\"Harfordia\",\n\"Hollisteria\",\n\"Johanneshowellia\",\n\"Knorringia\",\n\"Koenigia\",\n\"Lastarriaea\",\n\"Leptogonum\",\n\"Magoniella\",\n\"Mucronea\",\n\"Muehlenbeckia\" (včetně \"Homalocladium\"),\n\"Nemacaulis\",\n\"Neomillspaughia\",\n\"Oxygonum\",\n\"Oxyria\",\n\"Oxytheca\",\n\"Persicaria\",\n\"Podopterus\",\n\"Polygonella\",\n\"Polygonum\",\n\"Pteropyrum\",\n\"Pterostegia\",\n\"Pteroxygonum\",\n\"Reynoutria\",\n\"Rheum\",\n\"Rumex\",\n\"Ruprechtia\",\n\"Salta\",\n\"Sidotheca\",\n\"Stenogonum\",\n\"Symmeria\",\n\"Systenotheca\",\n\"Triplaris\"\n\n"}
{"id": "816795", "url": "https://cs.wikipedia.org/wiki?curid=816795", "title": "Luminiscenční vlákna", "text": "Luminiscenční vlákna\n\nLuminiscenční vlákna (angl.: \"glow fibers\", něm.: \"lumineszende Fasern\") jsou textilní materiál ze směsi polymeru s luminoforními pigmenty.\n\nVlákno může absorbovat během 3-10 minut sluneční nebo umělé světlo, které pak vyzařuje po dobu několika hodin. „Nabíjení“ (absorpce) a vyzařování se dá údajně neomezeně opakovat. \n\nZáření není škodlivé, vlákno není toxické.\n\nVlákna se dají spřádat ve směsích s různými textilními materiály a filamentové i staplové příze se používají na délkové i plošné textilie.\n\nPolymer (polyester, polypropylen nebo polyamid) ve směsi s luminoforními pigmenty se taví, protlačuje tryskou a chladí ve zvlákňovací lázni. Pigmenty jsou anorganické látky (např. fosfáty, sloučeniny wolframu, silikáty aj.) s váhovým podílem např. 0,01-5 %.\n\nVlákno se vyrábí ve formě filamentu s jemností 1,4-5 dtex a dodává jako příze s 15-50 kapilárami nebo jako stříž s délkou 38-120 mm.\n\njsou (ve 2. dekádě 21. století) ve stádiu výzkumu. \n\nJedna z variant je kabílek s jádrem ze sulfidu zinečnatého dopovaného buďto mědí nebo manganem nebo obojím. Vnější drát z fosforu je spojen s velmi tenkou, elektrovodivou fólií. Při průchodu střídavého proudu emituje fosfor světlo.\nKabílek má tloušťku 1-5 mm. Senzory obsahující elektroluminiscenční materiál mohou být spojeny s optickými vlákny, které vedou signál k fotodiodě detektoru. \n"}
{"id": "816796", "url": "https://cs.wikipedia.org/wiki?curid=816796", "title": "Kanton Pont-Audemer", "text": "Kanton Pont-Audemer\n\nKanton Pont-Audemer (fr. \"Canton de Pont-Audemer\") je francouzský kanton v departementu Eure v regionu Horní Normandie. Skládá se ze 14 obcí.\n\n"}
{"id": "816799", "url": "https://cs.wikipedia.org/wiki?curid=816799", "title": "FC Sparta Brno", "text": "FC Sparta Brno\n\nFC Sparta Brno (celým názvem: Football Club Sparta Brno) je český fotbalový klub, který sídlí v brněnském Komárově v Jihomoravském kraji. Založen byl roku 1921. Od sezony 2012/13 hraje v Přeboru Jihomoravského kraje (5. nejvyšší soutěž).\n\nKlub byl založen v roce 1921 jako SK Rudá Hvězda Brno a 13. června 1926 valnou hromadou přejmenován na SK Sparta Brno. Od této doby se klubu nebývale dařilo. Již v roce 1927 postoupil do nejvyšší, první třídy. V roce 1930 sehrál první utkání se zahraničním soupeřem – na velikonoční svátky porazila Sparta Brno nejpopulárnější rakouský klub Rapid Vídeň 4:0. V roce 1932 podnikla zájezd do Francie a Itálie, kde hrála v Monte Carlu, Cannes, Nice (zde vyhrála nad mistrem Francie OGC Nice 4:0), Saint-Étienne, Antibes a Janově (výsledek 2:2). Po příjezdu Sparta získala z rukou primátora města Brna právo nosit na dresech odznak města Brna, což platí do dnešní doby.\n\nRok 1932 byl nejslavnější v historii klubu. V domácích soutěžích se brněnská Sparta stala mistrem BZMŽF (\"Bradovy západomoravské župy footballové\"). Ve vylučovacích utkáních s vítězi jiných žup porazila ve finále, jak venku tak i doma, Ostravu 2:1 a stala se mistrem Moravy.\n\nV roce 1934 byla prvním moravským a československým klubem, který si zahrál na Africkém kontinentu a na zájezdu porazila mj. reprezentační jedenáctku Alžírska 1:0.\n\nV sezonách 1936/37 a 1938/39 se stala vítězem BZMŽF \"(Bradovy západomoravské župy footballové)\". V roce 1936 byla při Spartě Brno založena dámská kopaná. Od sezony 1939/40 byla členem moravsko-slezské divize (2. ligy), jejíž vítěz postupoval přes kvalifikaci do nejvyšší soutěže (Česko-Moravské národní ligy).\n\nV roce 1946 oddíl podnikl zájezd na Maltu. V roce 1948 znovu otevřel hřiště na Masné, a to divizním zápasem s Moravskou Slavií, kde míč byl vhozen na hřiště z letadla. V roce 1955 už jako Spartak 1. Brněnská byla účastníkem Moravské divizní soutěže (dnes druhá liga). V roce 1963 je zrušeno hřiště na Masné ulici a mužstvo hostuje na hřišti v Žabovřeskách. V roce 1967 dochází ke sloučení s fotbalisty Komárova, kde působí dodnes.<br>\n\nOd roku 1989 se vrátilo jméno klubu zpět na Sparta Brno. Mužstvo hrálo stále v krajském, později župním přeboru a mnoho roků bojovalo o postup do divize. V roce 2000 došlo ke sloučení s FC Zeman Brno a pod jménem Sparta Brno s.r.o. hrálo divizní soutěž v ročníku 2000/01. Po sezoně skončila fúze se Zemanem, klub ztratil divizní příslušnost a byl zařazen o 2 soutěže níže do I. A třídy Jihomoravské župy – sk. B. V roce 2005 dokázal postoupit zpět do Jihomoravského krajského přeboru (5. nejvyšší soutěž), kde působí i v sezoně 2014/15. V ročnících 2010/11 a 2011/12 se účastnil Divize D (4. nejvyšší soutěž).\n\n\n\nZdroj: \n\n\n\nZdroj: \n\nPoznámky:\n\nFC Sparta Brno „B“ byl rezervním týmem komárovské Sparty, který hrál naposled v Brněnském městském přeboru v sezoně 2011/12.\n\n\nZdroj: \n\n\n\nZdroj: \n\nPoznámky:\n\n"}
{"id": "816802", "url": "https://cs.wikipedia.org/wiki?curid=816802", "title": "Limeum", "text": "Limeum\n\nLimeum je jediný rod čeledi Limeaceae vyšších dvouděložných rostlin z řádu hvozdíkotvaré (\"Caryophyllales\"). Jsou to byliny a polokeře, často sukulentní, rostoucí v Africe a jižní Asii.\n\nZástupci rodu \"Limeum\" jsou byliny a polokeře se střídavými nebo vstřícnými jednoduchými, často sukulentními listy bez palistů. Listy mohou být také ve svazečcích. Květy jsou oboupohlavné, bílé nebo zelenavé, ve vrcholových nebo úžlabních vrcholičnatých květenstvích, nejčastěji připomínajících okolík. Okvětí je nerozlišené, často nepravidelné, z 5 volných lístků. Tyčinek je 5 až 7. Semeník je svrchní, srostlý ze 2 plodolistů a se 2 komůrkami. Čnělka je jediná, se 2 bliznami. V každém plodolistu je jediné vajíčko. Plodem je poltivý plod (schizokarp), rozpadající se na 2 nepukavé jednosemenné díly.\n\nRod \"Limeum\" zahrnuje 21 druhů. Je rozšířen v subsaharské Africe a v Asii od Arábie po Indii. Nejvíce druhů se vyskytuje v jižní Africe.\n\nČeleď \"Limeaceae\" byla publikována v roce 2005. Rod \"Limeum\" byl původně řazen do čeledi \"Molluginaceae\", která se však ukázala parafyletickou.\n\nNěkteré zdroje uvádějí v čeledi \"Limeaceae\" ještě rod \"Macarthuria\". Ten zahrnuje asi 10 druhů a je rozšířen v Austrálii. Na oficiálním webu Angiosperm Phylogeny Group je však uvedený jediný rod, \"Limeum\".\n"}
{"id": "816812", "url": "https://cs.wikipedia.org/wiki?curid=816812", "title": "Blok g", "text": "Blok g\n\nBlok g periodické tabulky prvků by se měl se skládat přinejmenším z prvků s protonovými čísly 121 až 138. Zatím (r. 2019) však nebyl objeven žádný prvek spadající do tohoto bloku.\n\nNa základě teoretických výpočtů se předpokládá, že v základním stavu mají tyto prvky elektrony s nejvyšší energií umístěné v orbitalech g. Tento blok prvků by měl obsahovat kovy.\n\n"}
{"id": "816814", "url": "https://cs.wikipedia.org/wiki?curid=816814", "title": "Agrarismus", "text": "Agrarismus\n\nAgrarismus (ze slova ager = pole) je politicko-hospodářským myšlenkovým konceptem, kdy je jako základní kámen hospodaření a společnosti považováno zemědělství a vše související s půdou. Rolníci jsou v tomto myšlenkovém proudu hierarchicky výše než obyvatelé měst. Zemědělství je považováno za základ všeho.\n\nM. Thomas Inge definuje agrarismus následujícími tvrzeními:\n\n\n\n\n\n\nFilozofické kořeny agrarismu zasahují do evropské a čínské filozofie. Čínská škola agrarismu (农家/農家) byla filozofií, která obhajovala rolnický utopický komunalismus a rovnostářství. Ve společnostech ovlivněných Konfuciem byl farmář považován jako vážený produktivní člen společnosti, ale obchodníci, kteří vydělávali peníze, byli nahlížení zdola. To ovlivnilo evropské intelektuály jako Françoise Quesnayho, zaníceného konfucianistu a obhájce čínské agrární politiky, který následně ovlivnil francouzskou agrární filozofii fyziokracie. Fyziokraté spolu s Johnem Lockem a romantismem formovali základy moderního evropského a amerického agrarismu. Thomas Jefferson, americký prezident v letech 1801–1809, byl reprezentativním agraristou, který vystavěl svou, tzv. Jeffersonskou demokracii na základě přesvědčení, že farmáři jsou nejcennější občané a nejopravdovější republikáni.\n\nAgrarismus jako ucelený koncept zaujal své místo v českých zemích v reakci na agrární krizi v letech 1880–1890. Nutností bylo v tu dobu vést jednotný agrární postup i s rakouskými zemědělci v rámci Předlitavska. Proto se také rolníci scházeli a organizovali. Hlavním představitelem rolnického hnutí, které vzniklo v roce 1890 ve Vídni, byl Alfons F. Šťastný z Padařova. Následně pak v roce 1896 vzniklo Sdružení českých zemědělců. Rok 1899 pak dal vzniku samostatné agrární straně, předsedou byl Stanislav Kubr. Po volbách v roce 1907 zastupovalo agrární stranu 28 poslanců z české 108členné delegace.\nRolnické strany se poprvé objevily ve východní Evropě mezi lety 1860 až 1910, kdy zkomercializované zemědělství a světové tržní síly rozložily tradiční venkovskou společnost a železnice a rostoucí gramotnost usnadnily práci zřizovatelům, kteří nejsou pouze na jednom místě. Agrární strany hájily pozemkové reformy vedoucí k přerozdělení půdy velkostatků mezi lidi, kteří ji obdělávali. Jejich dalším cílem bylo zřízení vesnických družstev (kooperativ) pro udržení zisků z prodeje plodin mezi rolníky a dále zřízení záložen, poskytujících rolníkům úvěry na nutné inovace (nářadí, stroje atd.). Mnoho rolnických stran bylo současně stranami nacionalistickými, protože rolníci často pracovali pro velkostatkáře jiných národností.\n\nRolnické strany měly v období před první světovou válkou jen zřídkakdy moc, ale v meziválečném období některé z nich získaly velký vliv, zvláště v Bulharsku a Československu. Ve 20. letech 20. století vznikla také tzv. Zelená internacionála (Mezinárodní agrární byro), založená agrárními stranami Bulharska, Československa, Polska a Srbska (součást Království SHS). Mezinárodní agrární byro primárně pracovalo jako informační centrum šířící ideály agrarismu a zápasilo se socialismem na levé straně politického spektra a s velkostatkáři na pravé straně politického spektra a nikdy nezahájilo žádné specifické aktivity.\n\nTuniská strana Hlas zemědělců získala v parlamentních volbách roku 2014 jednoho zástupce z celkového počtu 217 poslanců.\n\nV Bulharsku roku 1899 vznikla strana Bulharská agrární lidová unie, která vzdorovala daním a stavěla družstva. Bulharská agrární lidová unie se roku 1919 dostala k moci a zavedla mnoho ekonomických a sociálních reforem. Konzervativní síly stranu rozkládaly a roku 1923 došlo ke státnímu převratu a Aleksandar Stambolijski, předseda strany, byl zavražděn. Strana byla přetvořena v loutkovou stranu komunistické strany, a to až do roku 1989, kdy se reorganizovala a stala se opět nezávislou stranou.\n\nRepublikánská strana zemědělského a malorolnického lidu (strana a členové rovněž označováni jako Agrárníci) často sdílela moc v parlamentu jako člen koalice pěti stran (tzv. Pětka). Předseda strany Antonín Švehla byl dvakrát předsedou vlády. Strana byla jednou z nejsilnějších stran a formovala a ovládala koalice. Z původního agrárního zaměření se přeměnila na stranu s voliči ze střední třídy. Po druhé světové válce byla strana zakázána.\n\nLov, rybolov, příroda a tradice je francouzská strana umírněného konzervativismu a agrarismu, jejímž největším volebním úspěchem bylo 4,23 % ve francouzských prezidentských volbách roku 2002.\n\nV pozdním 19. století Irská národní zemědělská liga usilovala o zrušení lén v Irsku a o to, aby famáři, již si půdu dříve jen pronajímali, sami vlastnili pozemky, na kterých pracovali. Lénní válka z let 1878–1909 vedla k irským lénním smlouvám, které zkoncovaly s pronájmem půdy a rozdělovaly ji mezi venkovské farmáře.\n\nPo irské nezávislosti spravovala od roku 1922 Irský svobodný stát Zemědělská strana, ze které se v roce 1932 vyvinula Národní ústřední strana. Ta byla převážně podporována bohatými statkáři na východě Irska.\n\nClann na Talmhan (Rodina půdy, také nazývána Narodní agrární strana) byla založena v roce 1938. Soustředila se více na chudé rolníky na západě. Podporovala rekultivaci půdy, zalesňování, sociální demokracii a reformu daní. Tvořila součást 13. a 15. vládní koalice v Dáil Éireann. Ekonomický růst v 60. letech 20. století zapříčinil, že zemědělci začali volit pro jiné strany a Clann na Talmhan byl v roce 1965 rozpuštěn.  \n\nV Lotyšsku Unie zelených a farmářů podporuje malé farmy a vnímá je jako ekologičtější alternativu k velkochovům a pěstírnám. Příroda je ohrožována lidským pokrokem, zatímco malé farmy jsou ohrožovány právě velkochovy.\n\nV Litvě v roce 2017 vládu vede Litevská unie farmářů a zelených, v jejímž čele stojí Ramūnas Karbauskis.\n\nV Polsku Polská lidová strana pokračuje v tradici agrární strany v Rakousko-Uherské Haliči. Po pádu komunistického režimu byly největším úspěchem strany volby v roce 1933, kde získala 132 z 460 parlamentních křesel. Od té doby podpora Polské lidové strany postupně upadá.\n\nV Rumunsku se původní strany z Transylvánie, Moldávie a Valašska (Rumunsko) v roce 1926 spojily do Národní rolnické strany. Iuliu Maniu (1873–1953) byl premiérem agrární vlády mezi lety 1928–1930 a také 1932–1933. Kvůli dopadům Velké hospodářské krize byly však jeho reformy neuskutečnitelné. V době komunistického režimu byla strana v roce 1947 rozpuštěna. Znovu byla obnovena až v roce 1989. Znovuobnovená strana přijala za své i zásady křesťanské demokracie a mezi lety 1996–2000 vládla jako součást Rumunské demokratické konvence.\n\nSrbské politice po roce 1903 dominoval Nikola Pašić (1845–1926) a jeho Lidová radikální strana. Strana také vznikla v Jugoslávii mezi lety 1918–1929. Premiérem v období diktatury z 30. let 20. století byl člen právě Lidové radikální strany.\n\nNa Ukrajině Radikální strana Oleha Ljaška slibovala „pročištění“ země od oligarchů „za pomocí vidlí“. Strana prosazovala několik tradičně levicových postojů (snížení daně z příjmu, zákaz prodeje zemědělské půdy a zbavení se ilegálního trhu s půdou, desetinásobný vzrůst výdajů na zdraví, založení zdravotních center v každé vesnici) a propojovala je se silně nacionalistickým přístupem.</noinclude>\n\nHistorik F.K. Crowley říká, že:\n\"Australští farmáři a jejich mluvčí vždy považovali život na venkově za více počestný, zdravější, důležitější a produktivnější než život ve městech ... Farmáři si stěžovali na volební systém podporující poslance, kteří investovali peníze do zkrášlování zevnějšku měst namísto do rozvoje zemědělství.\nNárodní strana Austrálie (dříve nazývána Strana státu) od 20. do 70. let 20. století uváděla v platnost svou vlastní verzi agrarismu, kterou nazývala \"countrymindedness\". Cílem této verze agrarismu bylo uzákonění dotací pro malé farmáře a pro provozovatele velkých ovčích rančů. Dále si kladla za cíl posílit jejich postavení ve společnosti.\n\nNovozélandská liberální strana agresivně propagovala agrarismus v období jejího rozkvětu (v letech 1891–1912). V té době bylo toto území pod správou britské šlechty a aristokracie. A protože Nový Zéland nikdy neměl vlastní aristokracii, do roku 1891 byla politika ve značné míře řízena bohatými velkostatkáři. Liberální strana se snažila velký vliv velkostatkářů snížit a propagovala politiku nazývanou \"populismus\". Richard Seddon při zasedání parlamentu v roce 1884 řekl: „Jsou zde bohatí majitelé půdy proti středním a pracujícím třídám. A to, pane, ukazuje skutečné politické postavení Nového Zélandu.\" Liberální strategie měla za cíl vytvořit velkou třídu malých zemědělců, kteří by podporovali liberální ideály.Novozélandská liberální vláda také založila základ pozdějšího sociálního státu, zavedla starobní důchody a vytvořila systém pro řešení průmyslových sporů, který byl přijat jak zaměstnavateli, tak odborovými organizacemi. Zasloužila se o to, že od roku 1893 měly hlasovací práva také ženy, čímž se stal Nový Zéland první zemí světa, kde bylo toto právo povoleno. \nAby farmáři mohli získat půdu, skupovala liberální vláda od roku 1891 do roku 1911 pozemky. Koupila například 1 300 000 ha maorských pozemků a 530 000 ha půdy od velkých držitelů půd (velkostatkářů), aby tak došlo k spravedlivému rozdělení půdy mezi malé zemědělce. Zákon o zálohách vůči osadníkům (z roku 1894) poskytoval hypotéky s nízkým úrokem a ministerstvo zemědělství se snažilo rozvíjet vědomosti o efektivním hospodářství. Liberálové měli při vytváření rovnostářství a antimonopolní pozemkové politiky úspěch. Novozélandská politika začala do liberální strany postupně vkládat důvěru. Strana začala získávat sympatie nejdříve na Severním ostrově a poté i na Jižním. V roce 1903 byli liberálové tak dominantní, že proti nim v parlamentu nebyla opozice.\n\n\n"}
{"id": "816815", "url": "https://cs.wikipedia.org/wiki?curid=816815", "title": "Lactoris fernandeziana", "text": "Lactoris fernandeziana\n\nLactoris fernandeziana je jediný druh čeledi Lactoridaceae nižších dvouděložných rostlin z řádu pepřotvaré. Je to drobnolistý keř, rostoucí výhradně na ostrovech Juan Fernandez u pobřeží Chile.\n\n\"Lactoris fernandeziana\" je nevelký keř se střídavými drobnými jednoduchými listy s velkými vytrvalými intrapetiolárními palisty. Listy jsou obvejčité, celokrajné, dvouřadě rozložené, se zpeřenou žilnatinou.\nKvěty jsou drobné, trojčetné, pravidelné, jednotlivé v úžlabí listů nebo v úžlabních vrcholících. Kalich je složen ze 3 volných lístků, koruna chybí. Tyčinek je 6 a jsou volné, ve dvou kruzích. V některých květech je část tyčinek přeměněna ve staminodia. Semeník je svrchní, ze 3 plodolistů srostlých jen na bázi. Čnělky jsou krátké, se sbíhavou bliznou. V každém plodolistu je 4 až 8 vajíček. Plodem je souplodí měchýřků. Semena obsahují olejnatý endosperm.\n\nDruh roste výhradně na ostrovech Juan Fernandez u chilských břehů.\n\nPodle kladogramů APG je čeleď \"Lactoridaceae\" seseterskou větví čeledi podražcovité (\"Aristolochiaceae\"). Někteří taxonomové ji řadili do samostatného řádu \"Lactoridales\" a někdy i nadřádu \"Lactoridanae\" (Tachtadžjan).\n\nNa webu Angiosperm Phylogeny Group je rod \"Lactoris\" veden jako součást čeledi podražcovité (\"Aristolochiaceae\"), v posledním vydaném uceleném systému APG III z roku 2009 je v samostatné čeledi \"Lactoridaceae\".\n\n"}
{"id": "816820", "url": "https://cs.wikipedia.org/wiki?curid=816820", "title": "Jaroslav Šulc (paleontolog)", "text": "Jaroslav Šulc (paleontolog)\n\nJaroslav Šulc (* 21. října 1903, Praha – 20. května 1943, Berlín-Plötzensee) byl český paleontolog, popravený nacisty.\n\nStudoval paleontologii na Karlově univerzitě, kde byl roku 1929 promován doktorem přírodních věd, poté byl asistentem profesora paleontologie Jaroslava Pernera do roku 1933. Působil v odboji, byl zatčen gestapem a popraven v Berlíně-Plötzensee, podle zprávy gestapa „pro illegální činnost proti říši“.\n\nJeho nejrozsáhlejší publikované dílo \"Otolity paleogénu okolí Biarritz\", týkající se lokality v jižní Francii, vyšlo roku 1932 souběžně česko-francouzsky. Převážně z oboru paleozoologie a geologie středních Čech publikoval odborné stati, spoluautory některých z nich byli geologové Odolen Kodym a Bedřich Bouček.\n\n\n"}
{"id": "816821", "url": "https://cs.wikipedia.org/wiki?curid=816821", "title": "Jaroslav Šulc (spisovatel)", "text": "Jaroslav Šulc (spisovatel)\n\nJaroslav Šulc (22. září 1903 Mělník – 22. července 1977 Ostrava-Poruba) byl český spisovatel.\n\nVystudoval Raisův státní učitelský ústav v Jičíně. Pracoval jako odborný učitel v oblasti Beskyd, na Opavsku (Jaktař) a Ostravsku (Přívoz, Poruba). Spolupracoval s ostravským rozhlasem, během okupace působil v Praze. Je autorem básní, prózy i literatury pro děti, jeho dílo má vztah ke kraji a regionálním umělcům. Užíval i pseudonymy Jindřich Hahn, Jan Klen a J. Šulcová.\nJako první přišel roku 1948 s myšlenkou realizovat festival Bezručova Opava.\n\nJako básník debutoval sbírkou \"Dva hlasy\". Z jeho sbírky básní pro mládež \"Od Pradědu k Lysé hoře\" (1936) pět básní zhudebnil skladatel Arnošt Rychlý. Báseň „Dívka v lese“ ze sbírky \"Cesta\" (1930) je součástí antologie \"Zapadlo slunce za dnem, který nebyl\", uspořádané Ivanem Wernischem.\n\nRomán z roku 1937 \"Příběh poštmistra Dluhoše\" o konfliktním nerovném manželství Čecha a Němky se odehrává na národnostním pomezí v okolí Krnova. Roku 1940 vydal román \"Chata v horách\", roku 1943 životopisný román \"Marnotratný syn\" o básníku Václavu Šolcovi, roku 1945 životopisnou prózu určenou dětem \"Dům pod horami: vypravování o šťastném dětství\" o básníku Josefu Kalusovi, situovanou do údolí u Čeladné, a roku 1948 vzpomínkovou publikaci \"Přátelství Petra Bezruče s Valašským slavíkem\".\n\nJeho literární fond je uchováván v Památníku Petra Bezruče v Opavě.\n\n"}
{"id": "816822", "url": "https://cs.wikipedia.org/wiki?curid=816822", "title": "Jaroslav Šulc", "text": "Jaroslav Šulc\n\nJméno a příjmení Jaroslav Šulc nese více známých osobností:\n\n\n"}
{"id": "816828", "url": "https://cs.wikipedia.org/wiki?curid=816828", "title": "FC Zbrojovka Brno 2012/13", "text": "FC Zbrojovka Brno 2012/13\n\nTento článek se podrobně zabývá sestavou a zápasy týmu FC Zbrojovka Brno v sezoně 2012 – 2013. V této sezoně FC Zbrojovka Brno neobhajuje žádnou trofej z předchozí sezony 2011/12, ve které skončila ve 2. lize na 4. místě. V této sezoně Zbrojovka nenastupuje v Evropských pohárech. Oproti předchozím sezonám Zbrojovka nebude mít rezervní tým, nýbrž juniorský tým, který bude nastupovat v nově vzniknuvší lize juniorů.\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoslední úprava: 30. dubna 2013 (po 25. kole).\n\nPoslední úprava: 30. dubna 2013 (po 25. kole).\n\nPoslední úprava: 30. dubna 2012 (po 25. kole).\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: 30. dubna 2013 (po 25. kole).\n\nPoslední úprava: 30. dubna 2013 (po 25. kole).\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\nJednozápasová kola\n"}
{"id": "816837", "url": "https://cs.wikipedia.org/wiki?curid=816837", "title": "Kundratice (Vysoká Pec)", "text": "Kundratice (Vysoká Pec)\n\nKundratice () jsou zaniklá vesnice, která ležela přibližně 6 km severovýchodně od města Jirkova v okrese Chomutov. Její nadmořská výška byla 270 m a její katastr měří 460 ha. Obec se rozkládala podél okresní silnice z Chomutova do Mostu, která ji rozdělovala na severní a jižní část. Souběžně s touto silnicí protékal obcí potok. Původně zde byla také železniční stanice. Železnice vedla v horní třetině vsi směrem k Jezeří. Byla zde pošta, kino a škola, do které chodily také děti z Vysoké Pece a Podhůří. K obci patřila také vesnička Boudy. Směrem k horám začínal přírodní anglický park, který se rozkládal až k zámku Jezeří. Vlivem rozsáhlé důlní činnosti došlo k postupnému zániku obce. Obec se s blížící těžbou vylidňovala a její zbylí obyvatelé byli vystěhováni zejména na sídliště Březenecká v Chomutově. Kundratice zanikly pro důlní činnost 30. června 1974.\n\nNázev vesnice byl odvozen ze jména \"Kundrát\" ve významu ves lidí Kundrátových. V historických pramenech se jméno vesnice vyskytuje ve tvarech: Cunersdorf (1383), Kaymerszdorff (1542), Khynerstorff (1549), Khunnerstoff (1555), khunnersdorff (1561) nebo Kunnersdorf (1846).\n\nV 16. století tu působila kamenečná huť, která byla součástí společného provozu s hutí v nedalekých Černicích. Jako palivo se v obou hutích používalo místo dřeva uhlí z povrchového lomu mezi Kundraticemi a Podhůřím. V huti vybavené čtveřicí pecí se částečně zpracovávaly kamenečné břidlice z proplástků místní uhelné sloje a částečně suroviny z Černic. Podnik byl v provozu ještě v polovině 18. století. Od poloviny do 70. let 19. století u Kundratic existoval hnědouhelný důl \"Jan\" podnikatele F. Peithnera. Přes propojení s dolem \"Karel\" u Podhůří nepřekonal období hospodářské krize a zanikl.\n\nV sobotu 30. června 2012 proběhlo na koupališti ve Vysoké Peci První setkání žáků a učitelů Základní školy v Kundraticích. Akce se zúčastnilo mnoho bývalých žáků a také několik učitelů.\n\nPři sčítání lidu v roce 1921 zde žilo 1414 obyvatel (z toho 701 mužů), z nichž bylo 124 Čechoslováků, 1268 Němců a 22 cizinců. Kromě 134 lidí bez vyznání, 35 evangelíků a jednoho příslušníka neuvedených církví byli římskými katolíky. Podle sčítání lidu z roku 1930 měla vesnice 1760 obyvatel: 213 Čechoslováků, 1519 Němců a 28 cizinců. Výrazně převažovala římskokatolická většina, ale dva lidé se hlásili k církvi československé, 49 k evangelickým církvím a 277 jich bylo bez vyznání.\n\nDne 22. května 1938 se konaly volby do obecních zastupitelstev. Z rozdělených 1182 hlasů v Kundraticích získaly 788 hlasů Sudetoněmecká strana, 117 hlasů Německá sociální demokracie, 196 Komunistická strana Československa a 81 hlasů jiné české strany.\n\nVe vesnici stály kostel Jména Panny Marie z 80. let 19. století a na návsi kaple z let 1914–1915. U rybníčku nedaleko železniční trati stávala kundratická tvrz postavená na konci čtrnáctého století. Až do likvidace vesnice se z ní dochovalo okrouhlé tvrziště obklopené vodním příkopem.\n\n"}
{"id": "816840", "url": "https://cs.wikipedia.org/wiki?curid=816840", "title": "Limmat", "text": "Limmat\n\nLimmat je řeka ve Švýcarsku, v kantonech Curych a Aargau. Začíná výtokem z Curyšského jezera v Curychu a vlastně se tedy jedná o pokračování řeky Linth pramenící v kantonu Glarus. Limmat teče z Curychu zhruba na severozápad a po zhruba 36 kilometrech se vlévá do Aary u městečka Brugg, kousek pod ústím řeky Reuss. Jedná se o druhý největší přítok Aary. Kromě Curychu na Limmatu leží města Dietikon, Wettingen a Baden. Největšími přítoky jsou Sihl a Reppisch. Na řece je řada vodních elektráren.\n\n"}
{"id": "816844", "url": "https://cs.wikipedia.org/wiki?curid=816844", "title": "Franks Wild Years", "text": "Franks Wild Years\n\nFranks Wild Years (s podtitulem Un Operachi Romantico in Two Acts) je studiové album Toma Waitse, vydané v srpnu 1987 pod značkou Island Records. Jedná se o hudbu ke stejnojmenné divadelní hře, kterou Waits napsal společně se svou manželkou Kathleen Brennan. Album dostalo název podle skladby „Frank's Wild Years“ z alba \"Swordfishtrombones\".\n\nAutorem všech skladeb je Tom Waits, pokud není uvedeno jinak.\n"}
{"id": "816848", "url": "https://cs.wikipedia.org/wiki?curid=816848", "title": "John Lurie", "text": "John Lurie\n\nJohn Lurie (* 14. prosince 1952 Minneapolis, Minnesota, USA) je americký herec, malíř, saxofonista, režisér, hudební a filmový producent.\n\nNarodil se v Minneapolisu ve státě Minnesota a vyrůstal v Massachusetts. Je starším bratrem hudebníka Evana Lurieho. Na střední škole hrál basketbal a hrál rovněž na foukací harmoniku. Později přešel ke kytaře a nakonec k saxofonu. Následně odcestoval do Kalifornie a roku 1974 se usadil v New Yorku. V roce 1978 založil spolu se svým bratrem kapelu The Lounge Lizards (bratři byli jedinými členy, kteří v kapele působili po celou dobu její existence; rozpadla se v roce 1998).\n\nV osmdesátých letech spolupracoval s režisérem Jimem Jarmuschem. Roku 1980 měl malou roli ve filmu \"Trvalá dovolená\" (rovněž je autorem hudby). Následně složil hudbu a hrál v jeho filmu \"Podivnější než ráj\" (1984), stejně jako v \"Mimo zákon\" (1986). Dále složil hudbu k jeho filmu \"Tajuplný vlak\" (1989). Dále složil hudbu k filmům jiných režisérů, například \"Vztek\" (1995), \"Manny & Lo\" (1996) a \"Věznice\" (2000). Jako herec se dále představil ve snímcích \"Poslední pokušení Krista\" (1998), \"Zběsilost v srdci\" (1990) a \"Lovci mozků\" (1998). V roce 1991 měl vlastní televizní pořad \"Fishing with John\".\n\nOd roku 2000 trpí chronickou lymskou boreliózou. Následně se přestal věnovat hudbě a věnoval se pouze výtvarné činnosti. V září 2014 jednorázově vystoupil jako hudebník.\n\n"}
{"id": "816852", "url": "https://cs.wikipedia.org/wiki?curid=816852", "title": "Stick Men", "text": "Stick Men\n\nStick Men je americká progresivní rocková superskupina. Základy skupiny byly položeny v roce 2007, kdy její frontman Tony Levin vydal album \"Stick Man\", na němž z velké části na Chapman Stick. Své první album s názvem \"Soup\" skupina vydala v červnu 2010, o rok později následovalo EP \"Absalom\". Druhé plnohodnotné album skupiny vyšlo v červnu 2012 pod názvem \"Open\"; později vyšlo další studiové album \"Deep\" a v lednu 2014 pak první koncertní album \"Power Play\".\n\n\n"}
{"id": "816858", "url": "https://cs.wikipedia.org/wiki?curid=816858", "title": "Karolína Kaiserová", "text": "Karolína Kaiserová\n\nKarolína Kaiserová (* 25. března 1983 Praha) je česká herečka.\n\nStudovala na Pražské konzervatoři.\n\n\n"}
{"id": "816859", "url": "https://cs.wikipedia.org/wiki?curid=816859", "title": "Kopytník", "text": "Kopytník\n\nKopytník (\"Asarum\") je rod nižších dvouděložných rostlin z čeledi podražcovité (\"Aristolochiaceae\"). Jsou to nízké byliny se srdčitými až střelovitými listy a bizarními květy, rozšířené v Eurasii a Severní Americe. V Česku roste jediný druh, kopytník evropský.\n\nKopytníky jsou vytrvalé byliny. Oddenky jsou krátké a vertikální nebo dlouhé a vodorovné. Listy vyrůstají po jednom nebo po 2 (a pak vypadají jako vstřícné) z každého článku oddenku. Oddenky jsou často nápadně aromatické. Listy jsou řapíkaté, většinou srdčité nebo střelovité, celokrajné.\n\nKvěty jsou vrcholové, většinou jednotlivé, pravidelné nebo výjimečně poněkud dvoustranně souměrné.\nKalich je srostlý ze 3 lístků, do různé míry srostlý se semeníkem. Kališní trubka je nejčastěji zvonkovitého, nálevkovitého až válcovitého tvaru, se 3 laloky na vrcholu. U některých druhů jsou laloky protaženy v dlouhý přívěsek. Koruna chybí. Tyčinek je 12 ve 2 kruzích, zřídka jsou 3 z nich přeměněny ve staminodia. Nitky tyčinek mohou být dlouhé i velmi krátké. Semeník je polospodní až spodní, srostlý ze 6 plodolistů a se 6 komůrkami. Čnělky jsou volné nebo srostlé ve sloupek. Plodem je dužnatá nebo houbovitá, za zralosti nepravidelně pukající tobolka.\n\nKopytník zahrnuje asi 90 druhů. Je rozšířen v Eurasii a Severní Americe. Nejvíce druhů roste ve východní Asii. Ze samotné Číny je udáváno 39 druhů. V Evropě roste jediný druh, kopytník evropský (\"Asarum europaeum\"). Je rozšířen i u nás v podrostu listnatých lesů.\n\nRod kopytník je členěn na základě morfologie a molekulárních studií na 5 podrodů:\n\nDruhy severoamerického podrodu \"Hexastylis\" byly v minulosti někdy řazeny do samostatného rodu \"Hexastylis\".\n\nÚdaje o opylovačích se v různých zdrojích velmi různí. Bývají udáváni komáři, brouci, měkkýši apod.\nSemena kopytníků mají na povrchu dužnatou strukturu podobnou míšku a jsou roznášena mravenci.\n\nKopytník evropský (\"Asarum europaeum\") byl v minulosti používán jako léčivá rostlina. Je také občas pěstován v zahradách jako stínomilná rostlina se sytě zelenými kulatými listy. V korejské medicíně je využíván druh \"Asarum sieboldii\" při léčení horečky, bolestí hlavy a kašle. Druh \"Asarum maximum\" je ve vietnamské medicíně používán na poruchy trávení.\n\nNěkteré cizokrajné druhy s nápadně bizarními květy (zejména \"Asarum caudatum\" a \"A. canadense\") bývají pěstovány v botanických zahradách.\n\n"}
{"id": "816860", "url": "https://cs.wikipedia.org/wiki?curid=816860", "title": "Juráňov potok", "text": "Juráňov potok\n\nJuráňov potok je potok na horní Oravě, na území okresu Tvrdošín. Jde o levostranný přítok Oravice a měří 4,6 km a je tokem V. řádu.\n\nPramení v Západních Tatrách, v geomorfologickému části Osobitá, na severozápadním svahu Bobrovce (1 658,2 m n. m.) v nadmořské výšce přibližně 1 360 m n. m.\n\nOd pramene se obloukem stáčí na sever, zprava přibírá přítok zpod sedla Príslop (1 382 m n. m.) a pokračuje severozápadním směrem. Protéká Juráňovou dolinou a postupně přibírá několik přítoků: zleva ze severozápadního svahu Bobrovce, zprava zpod sedla Príslop, opět zleva jeden z východního, druhý přítok ze severního svahu Hrubého vrchu (1 328,9 m n. m.) a zprava ze západního svahu Velké Furkasky (1 489,9 m n. m.). Dále už pokračuje směrem na sever, zprava přibírá přítok ze severozápadního svahu Velké Furkasky, zleva krátký přítok zpod Ježového vrchu (1 085,9 m n. m.) a vytváří hluboko zaříznutou dolinu Tiesňavy se strmými skalními stěnami, kterou protéká obloukem prohnutým na východ. Nakonec vtéká do Podtatranské brázdy, do geomorfologického podcelku Zuberecká brázda a nedaleko myslivny Tichá, jihovýchodně od rekreační osady Oravice, ústí v nadmořské výšce 828,6 m n. m. do Oravice.\n\n"}
{"id": "816863", "url": "https://cs.wikipedia.org/wiki?curid=816863", "title": "Kadaňsko", "text": "Kadaňsko\n\nKadaňsko () je historická a kulturní oblast na rozhraní Karlovarského a Ústeckého kraje, jejímž centrem je někdejší královské město Kadaň. Historické Kadaňsko zahrnuje kromě okolí Kadaně (Kadaň, Radonice, Vilémov) i velkou část Krušnohoří (Vejprtsko, Přísečnicko), Poohří (Stráž, Perštejn, Klášterec nad Ohří) a Doupovských vrchů. V kadaňském regionálním kroji, dnes již na Kadaňsku neužívaném, se podobně jako na Žatecku projevovala zejména výrazná zelená, černá a červená barva. Velmi specifický fenomén představují pověsti z Kadaňska, které roku 1928 souborně vydal Viktor Karell. O tradice, památky a přírodu Kadaňska pečuje v současnosti několik občanských sdružení nebo společností, například památku zaniklých obcí Kadaňska pravidelně připomíná Klub přátel města Kadaně. Regionálním dějinám Kadaňska se soustavně věnuje časopis Památky, příroda, život. Vlastivědný čtvrtletník Chomutovska a Kadaňska, v Německu je to pak časopis Region láká turisty z Česka i zahraničí na velké množství kulturních památek a přírodních zajímavostí. Certifikovaným regionálním produktem z této oblasti je například Kadaňské víno. \n\nUž koncem 13. století je zmiňován kadaňský děkanát jako jednotka církevní správy, od roku 1277 byl Kadaňský hrad sídlem královského purkrabího, spravujícího Žatecký kraj, resp. Kadaňskou župu (\"suppa Cadanensis\"). Jako , nebo \"kraj Kadaňský\" je poté oblast Kadaňska označována od 14. století a tato označení byla užívána až do založení okresu Kadaň v polovině 19. století..\n\nV letech 1850 až 1960 existoval jakožto územně-správní jednotka okres Kadaň. Vznikl 1. srpna 1850, přičemž prvním okresním hejtmanem se stal Josef Poul. Kadaňsko se dále členilo na tři soudní okresy, a sice Kadaň, Doupov a Přísečnice. K roku 1854 měla celá oblast 47 537 obyvatel a 131 samosprávných obcí. V roce 1902 bylo z okresu vyčleněno Přísečnicko a byl zřízen samostatný okres Přísečnice se soudními okresy Přísečnice a Vejprty. Okresy Kadaň a Přísečnice však byly i nadále chápány jakožto jedna specifická oblast – Kadaňsko čili Kaadner Land. V době tzv. Říšské župy Sudety byly roku 1943 oba okresy znovu sloučeny a vznikl Landkreis Kaaden. V roce 1945 byly opět ustaveny dva okresy se sídlem v Kadani a Vejprtech. K 31. prosinci 1948 byl okres Vejprty zrušen a jeho větší část byla i s městem Přísečnicí začleněna do okresu Kadaň. Roku 1953 došlo na větší části Kadaňska, v oblasti Doupovských vrchů, ke zřízení Vojenského výcvikového prostoru Hradiště. Novou správní reformou z roku 1960 pak bylo historické Kadaňsko rozděleno mezi okres Chomutov v Severočeském kraji a okres Karlovy Vary v Západočeském kraji. V roce 2003 byly zrušeny okresní úřady a v rámci Ústeckého kraje byl zřízen nový správní obvod Kadaň. Město Kadaň je v současnosti tzv. obcí s rozšířenou působností.\n\nSprávní obvod obce s rozšířenou působností Kadaň zaujímá svou rozlohou 449 km², tj. 8,4 % rozlohy Ústeckého kraje. Obyvatelstvo žije v 19 samosprávných obcích, z toho pět měst je sídlem městského úřadu: Kadaň, Klášterec nad Ohří, Vejprty, Mašťov a Loučná pod Klínovcem. Centrem území je město Kadaň se zhruba 18 tisíci obyvateli, v celém správním obvodě žije kolem 40 000 lidí. Obvod sousedí se správními obvody Chomutov a Žatec, na západě a jihozápadě hraničí s Karlovarským krajem, na severu se Saskem ve Spolkové republice Německo. Velká část historického Kadaňska je zahrnuta do vojenského výcvikového prostoru Hradiště (Doupov), který je součástí Karlovarského kraje, stejně jako malá část tzv. Oharska (Egertal), tvořící dnes obec Stráž nad Ohří.\n\nDomašín, Chbany, Kadaň, Klášterec nad Ohří, Kovářská, Kryštofovy Hamry, Libědice, Loučná pod Klínovcem, Mašťov, Měděnec, Okounov, Perštejn, Pětipsy, Račetice, Radonice, Rokle, Vejprty, Veliká Ves, Vilémov.\n\n\n"}
{"id": "816865", "url": "https://cs.wikipedia.org/wiki?curid=816865", "title": "Nicolo Pacassi", "text": "Nicolo Pacassi\n\nNicolò Pacassi, německy celým jménem Nikolaus Franz Leonhard von Pacassi (5. března 1716 ve Vídeňském Novém Městě – 11. listopadu 1790 ve Vídni) byl rakouský barokní architekt. Pocházel z italské rodiny původem z Gorizie. V roce 1753 byl jmenován dvorním architektem císařovny Marie Terezie. V této funkci působil také na Pražském hradě, jehož fasádám vtiskl jednotný, místy až jednotvárný ráz.\n\n"}
{"id": "816871", "url": "https://cs.wikipedia.org/wiki?curid=816871", "title": "Juríkov potok", "text": "Juríkov potok\n\nJuríkov potok je potok na horní Oravě, na území slovenského okresu Námestovo. Jde o levostranný přítok Bílá Orava a měří 8,4 km a je tokem V. řádu.\n\nPramení v Oravských Beskydech na jižním svahu Bednárové (1 093,0 m n. m.) v nadmořské výšce cca 920 m n. m., v blízkosti slovensko-polské státní hranice, na katastrálním území obce Zákamenné.\n\nOd pramene teče nejprve na jihovýchod, po přibrání Krkoškovského potoka pak na jih. Mezi soutokem s Bukovinský a Demänovským potokem teče přechodně opět na jihovýchod, u osady Tanečník se pak se stáčí východním směrem, přičemž vytváří čtyři větší oblouky. Po přibrání levostranného přítoku zpod Koválového vrchu teče k ústí jihovýchodním směrem a těsně před ústím do Bílé Oravy ještě podtéká státní cestu č. 520.\n\nDo Bílé Oravy se vlévá na okraji obce Oravská Lesná (část Pribišská), v nadmořské výšce přibližně 736 m n. m..\n"}
{"id": "816874", "url": "https://cs.wikipedia.org/wiki?curid=816874", "title": "Nick Beggs", "text": "Nick Beggs\n\nNick Beggs (* jako Nicholas Beggs, 15. prosince 1961) je britský zvukový inženýr, hráč na basovou kytaru a Chapman Stick. V letech 1987-1990 hrál se skupinou Ellis, Beggs & Howard. V roce 1992 byl krátce členem skupiny Rockets. Byl také členem skupiny Iona. V současné době je členem skupiny Kajagoogoo. V roce 2001 hrál na albu \"The Thunderthief\" Johna Paula Jonese. V roce 2009 hrál na albu \"Out of the Tunnel's Mouth\" Stevea Hacketta, se kterým spolupracoval znovu v roce 2011 na albu \"Beyond the Shrouded Horizon\".\n\n"}
{"id": "816880", "url": "https://cs.wikipedia.org/wiki?curid=816880", "title": "AGM-62 Walleye", "text": "AGM-62 Walleye\n\nAGM-62 Walleye je televizním signálem řízená klouzavá letecká puma vyráběná společností Martin Marietta a používaná ozbrojenými silami Spojených států od 60. let 20. století. Označení bomby \"Walleye\" jako „střela vzduch-země“ (AGM/Air-to-Ground Missile) je však zavádějící, protože bomba nemá vlastní pohon, ale jen naváděcí avioniku a využívá klouzavého letu. Tím se podobá modernějším zbraním GBU-15. Bomby Walleye byly časem nahrazovány střelami AGM-65 Maverick.\n\nBomba byla vyvinuta inženýry v testovacím středisku námořních zbraní (\"Naval Ordnance Test Center\", později \"Naval Weapons Center\") v China Lake v Kalifornii. 29. ledna 1963 byla v China Lake z letounu YA-4B Skyhawk svržena první bomba Walleye. Bomba přesně zasáhla svůj cíl. Společnost Martin obdržela první kontrakt na dodání bomb Walleye v roce 1966 a následujícího roku vstoupila do služby jak u námořnictva (US Navy), tak u letectva (USAF). Původní bomba Walleye měla hmotnost 499 kg (1 100 liber) a dolet až 30 km.\n\nAGM-62 Walleye byla první řízená puma z rodiny přesně naváděné munice, která byla navržena pro přesné zasažení cíle s minimálními druhotnými škodami. Měly být používána hlavně proti vybraným cílům, mezi které patřily nádrže s palivem, tunely, mosty, radarové stanice, přístavní zařízení a muniční sklady. Tato „chytrá bomba“ neměla žádný pohon, ale mohla manévrovat prostřednictvím televizního řídicího systému, který ovlivňuje klouzavý let bomby k cíli po jejím odhození z mateřského letounu. Když pilot klesavým letem mířil na cíl, televizní kamera na špici bomby přenášela obraz na monitor v kokpitu. Jakmile pilot získal na monitoru ostrý obraz cíle, označil na obraze cílový bod, uzamknul jej a vypustil pumu. Bomba poté pokračovala v samostatném klouzavém letu k vyznačenému cíli. Bomba pracovala plně v režimu „vypusť a zapomeň“, protože jakmile byla jednou odhozena, mohl letoun okamžitě změnit směr letu pryč od cíle. Bomba Walleye manévrovala pomocí čtveřice vlastních velkých řídicích ploch. Pozdější verze byly vybaveny obousměrným přenosem dat (ERDL), což umožňovalo pilotovi sledovat let pumy na cíl a dokonce i za letu upravovat uzamčený cílový bod.\n\nÚspěšnost zásahu byla silně závislá na kontrastu cíle proti okolí. Cíl, který se zřetelně rýsoval proti pozadí, byl zasažen zcela spolehlivě, ale schopnost naváděcího systému uzamknout se na nezřetelný cíl byla neuspokojivá.\n\nOd května 1967 piloti námořnictva Spojených států svrhli několik bomb Walleye ve Vietnamu, a to s velkým úspěchem. 19. května 1967, v den 77. narozenin Ho Či Mina, letouny US Navy z letadlové lodi USS \"Bon Homme Richard\" (CV-31) dosáhly pomocí bomb Walleye přímého zásahu elektrárny v Hanoji. Námořnictvo tuto elektrárnu zasáhlo znovu o dva dny později, čímž vyřadilo z provozu hlavní zdroj energie v Hanoji.\n\nZatímco lehčí cíle, jako například elektrárny, bomba ničila spolehlivě, s odolnějšími cíli to bylo horší. Zbraň o hmotnosti 1 100 liber na ně nestačila. Ani přímé zásahy odolných cílů, ke kterým patřily například dobře postavené železniční mosty, často neměly za účinek úplné zničení cíle.\n\nNa pumy Walleye připadlo jen necelých 6 % zásahů přesnou municí během války ve Vietnamu. Přesto si však tento systém zachoval vynikající přesnost a účinnost za předpokladu použití za optimálních podmínek. Námořnictvo Spojených států často používalo tuto zbraň proti důležitým a nejtěžším cílům. Po skončení války ve Vietnamu pokračovalo US Navy ve vylepšování zbraně, takže se dočkala i použití během operace Pouštní bouře.\n\nBěhem let používání zbraně vzniklo postupným vývojem mnoho verzí a modifikací této zbraně. V zásadě existovaly tři základní varianty: Walleye I (menší hmotnost), Walleye II (větší hmotnost proti odolnějším cílům) a Walleye I/II ERDL (\"Extended Range Data Link\"/Prodloužený dosah datového spojení).\n\nWalleye vybavené systémem ERDL měly proti standardním pumám Walleye nespornou výhodu. Zbraň vybavená systémem ERDL přenášela obraz cíle od vypuštění až do zasažení cíle. Toto datové spojení bylo obousměrné a umožňovalo i po vypuštění změnit cíl dopadu nebo upřesnit cílový bod. Pumu mohlo řídit buď letadlo, které pumu vypustilo nebo jiný letoun, který byl vybaven příslušným zařízením (AN/AWW-9B) Nesporná výhoda spočívala v tom, že puma mohla být vypuštěna v dostatečné vzdálenosti od cíle, a až později mohlo být upřesněno místo zásahu. Tím byla odstraněna jedna z největších nevýhod – původní puma musela být zaměřena ještě před odhozením z letounu, a to znamenalo obvykle nebezpečné přiblížení k silně bráněným důležitým cílům.\n\nAby byla odstraněna hlavní nevýhoda pumy (nedostatečná účinnost proti odolným cílům), vyvinulo středisko v China Lake verzi o hmotnosti 2 000 liber (907 kg). Tato nová verze byla dodána do Vietnamu právě v době, kdy prezident Richard Nixon zahájil operaci Linebacker. Nová bomba Walleye II, neboli „Fat Albert (Tlustý Albert)“ jak byla přezdívána podle komiksové postavy. Tato zvětšená puma měla větší průměr, délku i hmotnost.\n\n27. dubna 1972 zaútočily letouny USAF laserem naváděnými pumami a bombami Walleye II o hmotnosti 2 000 liber na most Thanh Hoa. Oblačnost nad cílem však znemožnila použití laserem naváděných zbraní, ale pět pum Walleye II bylo navedeno na cíl, což způsobilo těžké poškození mostu. 13. května letectvo svou práci dokončilo použitím laserem naváděných bomb, což způsobilo zřícení mostu. Vietnamci však most dokázali rychle opravit, což vedlo k mnoha dalším operacím proti tomuto mostu.\n\n\"Technické údaje pocházejí z webu „designation-systems.net“.\"\n\n\"Technické údaje pocházejí z webu „designation-systems.net“.\"\n\n\n"}
{"id": "816881", "url": "https://cs.wikipedia.org/wiki?curid=816881", "title": "Tuvinština", "text": "Tuvinština\n\nTuvinština (tuvinsky тыва дыл, \"tyva dyl\") je turkický jazyk, kterým mluví Tuvinci v republice Ruské federace Tuva (asi 230 000) ležící v jihocentrální Sibiři, mluvčí žijí také v Mongolsku a Číně (v obou dohromady asi 30 000). Historicky byl jazyk značně ovlivněn mongolštinou a tibetštinou, nově potom ruštinou, cyrilicí je psána tuvinština po roce 1940, kdy byla Tuva začleněna do Sovětského svazu. Nejblíže k tuvinštině stojí tofalarština.\n\nTuvinština se geograficky nachází na místě s velkou diverzitou ohrožených jazyků (v různém stupni), z nichž je právě tuvinština tím nejživějším, UNESCO ji klasifikuje jako zranitelnou.\n\nTuvinština se zpravidla řadí mezi severovýchodní větve, neboli mezi sibiřské jazyky, tam mezi jižní sibiřské jazyky. Zde má nejblíže tofalarštině, s kterou tvoří společnou sajanskou podvětev. Propojení lze sledovat i s jinými jihosibibiřskými jazyky, chakaštinou, nebo altajštinou. Tuvinština mluvená v Tuvě se obecně dělí na čtyři velké dialektické skupiny, západní, centrální, jihovýchodní a severovýchodní.\n\n\nVedle toho existují více odlišné dialekty, kterými například mluví skupiny jako Džúngarové, Cengelové, Cátani, které ovšem nejsou dostatečně zdokumentované.\n\nVelká část tuvinské slovní zásoby je turkického původu, nicméně i zde je patrný historicky silný vliv mongolštiny, odkud má tuvinština řadu vypůjčených slov a dokonce i několik přípon, některá slova mají také základ v ketštině a samojedských jazycích.\n\nKonkrétně mají velkou důležitost slova týkající tradičního tuvinského způsobu obživy, chovu ovcí, koz a jaků. Vytříbená slovní zásoba obsahuje slova, která obsahují informace o věku, barvě i pohlaví dobytka zároveň (např. \"ak byzaa\" je bílé tele do stáří jednoho roku). O blízkém vztahu Tuvinců k zvířatům, který se promítl do slovní zásoby svědčí \"khoj özeeri\", což označuje specifickou (šetrnou) formu porážky zvířete, ale zároveň nabývá toto slovo významu vlídnosti, či lidskost.\n\nTuvinština je podobně jako další turkické jazyky aglutinační, takže význam naznačují přídavné přípony. Tuvinština zná sedm pádů – nominativ, genitiv, dativ, akuzativ, ablativ, lokativ a allativ, některé příklady užití jsou ukázány na slově теве [teve], velbloud:\nU sloves ukazují koncovky čas, způsob a vid. Užívá se též pomocných sloves.\n\nV tuvinštině se věta skládá v pořadí podmět-předmět-přísudek (SOV), takže věta může vypadat například „Теве сиген чипкен“ [teve siɡen tʃipken] (Velbloud seno jíst-MINULOST), přeloženo „Velbloud snědl seno.“\n\nTuvinština má 19 souhláskových fonémů.\n\n\nTuvinské samohlásky existují ve třech variantách, dlouhé krátké a s hlubokým tónem.\nV současnosti je tuvinština zapisována cyrilicí, tedy vlastně ruskou abecedou se třemi přidanými znaky. Jedná se o ң (přepisem do latinky „ng“, IPA [ŋ]), ө („ö“, IPA [ø]) a ү („ü“, IPA [y]).\n\nZnaky Е a Э se v tuvinštině užívání v odlišném smyslu než v ruštině. Э se užívá pro značení krátkého e na začátku slov, znaku Е se užívá pro stejnou hlásku uvnitř a na konci slov. Е na začátku slov potom má většinou značit původní výslovnost znaku v ruštině (většinou u slov ruského původu). Dále zdvojené ЭЭ zastupuje dlouhé é. Znak ъ se používá k naznačení hlubokého tónu hlásky.\n\nTuvinština neměla dlouho svoji psanou podobu a Tuvinci používali mongolštinu jako svůj psaný jazyk, pouze v klášterech se provizorně psalo mongolským, případně tibetským písmem, později Nikolaus Poppe navrhl upravené mongolské písmo pro tuvinštinu.\n\nNásledně v roce 1930 vytvořil tuvinský buddhistický mnich Monguš Lopsan-Čimit latinskou abecedu přizpůsobenou pro jazyk Tuvinců. Ovšem v roce 1941 byl Lopsan-Čimit v rámci stalinských čistek popraven. V roce 1943, ještě před anexí Tuvinské lidové republiky Sovětským svazem byla latinská abeceda nahrazena cyrilicí, která se používá dodnes. Od roku 1990, kdy se po rozpadu Sovětského svazu situace jazyka a společnosti stabilizovala, se znovu diskutuje o nové podobě tuvinské latinky.\n\n\n"}
{"id": "816887", "url": "https://cs.wikipedia.org/wiki?curid=816887", "title": "Carlo Maria Martini", "text": "Carlo Maria Martini\n\nCarlo Maria kardinál Martini (15. února 1927 Turín – 31. srpna 2012 Gallarate) byl italský kardinál a milánský arcibiskup (1979–2002), jezuita.\n\nDo řádu jezuitů vstoupil v roce 1944, řádovou formací prošel v Cuneo, následně studoval teologii v Gallarate, Chieri a Římě. Věčné sliby v řádu jezuitů složil 2. února 1962. Doktorát teologie získal na Papežské univerzitě Gregoriana. Kněžské svěcení přijal 13. července 1952. Řadu let působil na Papežském biblickém institutu, byl zde mj. děkanem i rektorem (v roce 1969). V roce 2000 byl jmenován čestným členem Papežské akademie věd.\n\nArcibiskupem Milána byl jmenován 29. prosince 1979, 6. ledna 1980 přijal biskupské svěcení z rukou papeže Jana Pavla II. Tentýž papež ho povýšil 2. února 1983 do kardinálské hodnosti. V letech 1987 až 1993 byl prezidentem Rady evropských biskupských konferencí, v této funkci ho vystřídal tehdejší pražský arcibiskup Miloslav Vlk.\nKardinál Martini se účastnil několika zasedání synodu biskupů. Byl mimořádným vyslancem Jana Pavla II. na oslavách 100 let evangelizace Zambie (v roce 1991) nebo 900 let smrti svatého Bruna, zakladatele řádu kartuziánů (v roce 2001).\nV roce 1999 navštívil Prahu, kde měl promluvu k českým a moravským kněžím na téma \"Kněží ve službě nové evangelizace v církvi uprostřed sekularizovaného světa\" V roce 2004 vedl postní exercicie pro české a moravské biskupy v Mariazell. \n\nMartini se během svého působení ve vysokých církevních kruzích proslavil liberálním postojem k mnohým kontroverzním otázkám. Ve svém posledním rozhovoru se svěřil s obavami o zvyšující se nedůvěru věřících v církev. Ačkoli zmírnila svůj radikální přístup k rozvedeným věřícím, bude podle něj v budoucnu ztrácet věrnost a oddanost mladé generace. Pomohou jen radikální změny počínající papežem a jeho biskupy, soudil Martini, podle nějž by k radikálním změnám církev měly donutit také skandály se sexuálním obtěžováním dětí. Současná podoba církve je podle něj 200 let pozadu za reálným vývojem.\n\nPo dosažení kanonického věku 75 let rezignoval na funkci milánského arcibiskupa (v červenci 2002) a odešel do Svaté země do jezuitského řádového domu. Kvůli svému zdravotnímu stavu (trpěl Parkinsonovou nemocí) se v roce 2005 vrátil zpět do Itálie. Během prázdnin 2012 se jeho zdravotní stav prudce zhoršil. Zemřel v jezuitském domě na severu Itálie. \n\n"}
{"id": "816891", "url": "https://cs.wikipedia.org/wiki?curid=816891", "title": "Pumapunku", "text": "Pumapunku\n\nPumapunku (též Puma Punku, Puma Pumku nebo Puma Puncu, česky \"brána pumy\") je významné jihoamerické před Incké archeologické naleziště monumentálního chrámového komplexu, jedna ze součástí místa Tíwanaku u stejnojmenného města na západu Bolívie. \n\nLeží v nadmořské výšce na planině Altiplano přibližně 3860 m n. m., cca 70 km jihozápadně od města La Paz v historické oblasti pozdějšího inckého kulturního prostoru. Komplex Pumapunku se rozkládá na obdélníkové hlinené terase o rozměrech zhruba 167 × 117 m, rohy terasy jsou pokryty kamennými deskami o váze kolem 450 tun. Součástí je mnoho monolitů, největší z nich má 871 × 517 × 107 cm o váze víc neż 130 tun.Materiál je tzv. červený pískovec ,který se vyskytuje v lokalitě poblíž jezera Titicaca, vzdáleného asi 15 km a vulkanická tvrdá žula tzv.diorit,časteji se uvádí andesit, který se vyskytuje v lomech na poloostrově Copacabana (přímá vzdálenost cca 55 až 80 km!!) nebo v lokalitě poblíž sopky Cerro Khapia u města Zepita.\n\nDoba vzniku je od objevení místa předmětem vědecké diskuse. Oficiální archeologická verze byla ta, že vše vytvořili příslušníci kmene Aymara..(https://translate.google.com/translate?hl=cs&sl=en&u=https://en.wikipedia.org/wiki/Aymara_people&prev=search)..Oficiální archeologové si myslí, že transport těchto kamenů byl v dávném Tiwanaku prováděn za použití velkého množství pracovní síly. Bylo navrženo několik teorií, jak tyto pracovní síly transportovaly kameny. Všechny tyto teorie zůstávají jenom teoriemi. Dvě z nich předpokládají použití lan z lamí kůže a použití ramp a šikmých plošin… Podle zjištění archeologa Alexeje Vraniče pomocí uhlíkové metody z roku 2002 se určuje stáří místa do let 536–600 n. l. Bolívijskí vědci ovšem upozorňují, že Puma Punku je mnohem starší, minimálne 2000 let a je starší jako Tiwanaku. Rakouský badatel Arthur Posnansky (1873–1946), zveřejnil v roce 1945 teorii, podle které je brána Puma Punku, též známá jako brána slunce, pozicována a orientována s ohledem na jižní oblohu před 14–15 tisíci let (mimo jiné na základě posunu zemské osy).\n\nPro nás zatím nepochopitelné jsou technologie použité při budování komplexu nám neznámou civilizací (příslušníci Aymara znali pouze písmo kipu a znali bronzové nástroje, neznali kolo.., jejich původ a doba datace osídlení je dosud vědecky neprokázána). Neznáme účel této stavby ani její souvislost se sousedními úžasnými stavbami v Tíwanacu. Tiwanacu je ovšem mladší a použitá technologie je jiná, běźnejší, z mnohem menších kvádrú a malty. Monolity v Puma Punku 500 m od Tiwanacu však vynikají hmotností, přesnými pravými úhly,pŕesnými tvary, rovností a hladkostí povrchu a úrovní zpracování naznačující mechanické opracování, nebo odlévaní kamene. Velké kameny ,nacházející se na hlavní plošině byly spojovány skobami (svorkami) z jedinečné slitiny mědi a arsenu a niklu.Stavba vykazuje mnoho záhad.Není známá technologie pouźití arsenu v bronzu. Největšími kameny zatím nalezenými v Puma Punku jsou dva. První s rozměry 7,81 m x 5,17 m x 1,07m tloušťky s odhadovanou hmotností okolo 131 tun!!. Druhý největší kamenný blok nalezený v Puma Punku je 7,9 m x 2,5m x 1,86 m tloušťky a odhadovanou hmotností 85 tun. Některé kamenné bloky též disponují pravoúhlými konkávními prohlubněmi (tkzv. rybinami ), otvory ve tvaru oblouku, rovnými rýhami a liniemi pravidelně vzdálených děr naznačujícími stopy mechanizace. Velikost chrámového komplexu zase vyžadovala výkresy, pokročilé znalosti logistiky a plánování při stavbě. Doprava materiálu předpokládanou technikou valení kamenných bloků po kládách byla komplikována vahou 80 až 130 tun a tím, že v této nadmořské výšce neexistuje vegetace stromů (je to jedna z teorií).Schází také logický důvod, proč by se domorodí Indiáni doby bronzvé pouštěli do tak složité a nadmíru namáhavé stavby.Fascinující jsou též takzvané kameny H, vyrobené v normovaných (netotožných) rozměrech. Některé H bloky vykazují známky nedokončenosti. Kameny vykazují své orientované magnetické pole. Celý komplex vykazuje známky náhlého katastrofálního zničení (zemětřesení a následná vlna tsunami..??) Všechny teorie zůstávají jenom spekulativními teoriemi.Jedná se nepochybně o jedno z nejzáhadnějších míst na naší planetě..\n\nHistorie výzkumu: \n\nPedro de Cieca - první popis místa\n\nAlcide Charles Victor d’Orbigny\n\nJohann Jakob von Tschudi\nArthur Posnansky\n\n"}
{"id": "816892", "url": "https://cs.wikipedia.org/wiki?curid=816892", "title": "Ján Orosch", "text": "Ján Orosch\n\nJán Orosch (* 28. května 1953, Bratislava) je slovenský římskokatolický arcibiskup trnavské arcidiecéze.\n\nKněžské svěcení přijal 6. června 1976. Poté nejdříve působil jako kaplan a administrátor v Komárně, Bušincích, Okoči, Hodruši-Hamrech a Vyškovcích nad Iplem. V roce 1990 se stal farářem v Nových Zámcích, poté ve dvou farnostech v Bratislavě a v roce 1993 byl jmenován děkanem ve Štúrovu.\n\nV roce 2004 jej papež Jan Pavel II. jmenoval pomocným biskupem tehdejší bratislavsko-trnavské arcidiecéze a titulárním biskupem seminským. Biskupské svěcení přijal 2. května téhož roku a 13. května byl jmenován generálním vikářem arcidiecéze.\n\nSoučasně s odvoláním Mons. Róberta Bezáka z úřadu trnavského arcibiskupa byl 2. července 2012 jmenován apoštolským administrátorem trnavské arcidiecéze a 11. července 2013 její arcibiskupem. V prohlášení ke svému jmenování mj. uvedl: \"\"Jsem si vědomý všech svých nedostatků. Pouze s důvěrou v Boží pomoc, milosrdenství a ochranu i pomoc svých spolubratří v biskupské a kněžské službě, přijímám úplně a bezvýhradně rozhodnutí Svatého otce Františka o mém jmenování do služby trnavského arcibiskupa\".\"\n"}
{"id": "816896", "url": "https://cs.wikipedia.org/wiki?curid=816896", "title": "Katrenčíkovský potok", "text": "Katrenčíkovský potok\n\nKatrenčíkovský potok je potok na horní Oravě, na území okresu Námestovo. Jde o levostranný přítok Bílé Oravy a měří 5,9 km a je tokem V. řádu.\n\nPramení v Kysucké vrchovině na východním svahu Mrvové Kykule (1 040,2 m n. m.) v nadmořské výšce přibližně 940 m n. m.\n\nOd pramene teče nejprve směrem na severovýchod přes Kysuckou vrchovinu, západně od Kubínské se esovitě stáčí a pokračuje východním směrem územím obce Oravská Lesná. Nejprve protéká částí Kubínska, zleva přibírá přítok zpod Korsule (963,0 m n. m.) a pokračuje přes část Brišovka. Zde přibírá levostranný přítok z oblasti osady Lehotská a koryto se výrazněji vlní. Nakonec vtéká do Podbeskydské vrchoviny, teče centrální částí obce Oravská Lesná, podtéká státní cestu č. 520 a přímo v obci se vlévá do Bílé Oravy.\n\nDo Bílé Oravy se vlévá na území obce Oravská Lesná, přímo v její centrální části, v nadmořské výšce cca 772 m n. m..\n"}
{"id": "816897", "url": "https://cs.wikipedia.org/wiki?curid=816897", "title": "Kalužovka", "text": "Kalužovka\n\nKalužovka je potok na horní Oravě, na území okresu Námestovo. Jde o pravostranný přítok Polhoranky a měří 2,8 km a je tokem VI. řádu.\n\nPramení v Oravských Beskydech, v podcelku Polhoranská vrchovina, na severozápadním svahu Klobásové (939,8 m n. m.) v nadmořské výšce cca 838 m n. m., v blízkosti slovensko-polské státní hranice.\n\nNejprve teče severovýchodním směrem vzpřímeným korytem, zleva přibírá přítok (796,3 m n. m.) zpod hraničního Beskydu a stáčí se na východ. Z pravé strany dále přibírá přítok ze severovýchodního svahu Klobásové, přičemž se na krátkém úseku rozděluje na dvě ramena a postupně se stáčí na jihovýchod. Nakonec protéká kolem bývalé přírodní rezervace Tisovnica na levém břehu a severně od samoty Vydrovka ústí v nadmořské výšce 733,1 m n. m. do Polhoranky.\n"}
{"id": "816907", "url": "https://cs.wikipedia.org/wiki?curid=816907", "title": "Kolčavka", "text": "Kolčavka\n\nKolčavka je větší vila nebo zámeček s charakteristickou stavbou věžového typu, nalézající se v Praze-Libni ve stejnojmenné ulici na nábřeží říčky Rokytky v městské části Praha 9 nedaleko od zaniklé obce Podviní jižně od železniční trati vedoucí ze železniční stanice Praha hlavní nádraží na nádraží Praha-Vysočany (Trať 231 Praha – Čelákovice – Lysá nad Labem – Nymburk – Kolín).\nPrvní zmínky o Kolčavce pocházejí z 18. století. Nynější areál byl postaven na místě někdejší starší viniční usedlosti (samoty). Od počátku 19. století sloužil jakožto šlechtické reprezentační sídlo a rekreační objekt (letní byt). Kolem objektu se také rozkládala velká zahrada. Jeden ze zdejších majitelů, Thomas of Brady, zde zřídil i menší anglický park. Nicméně majitelé se zde poměrně rychle střídali. V roce 1853 byl objekt přebudován na soukromou hospodářskou školu respektive na soukromé chlapecké vyšší hospodářské a technické učiliště, kterou řídil její majitel, středoškolský učitel a filozof František Čupr (po něm je pojmenována nedaleká ulice, spojka křižovatek U kříže a Balabenka). Škola zde sídlila až do roku 1872. V roce 1881 zde vznikla cementárna. Ještě později pak objekt sloužil jako malá továrna (manufaktura) a sídlily zde různé drobné výrobny a provozovny, část objektu byla také přebudována na byty. Ve třicátých letech 20. století byl objekt ve špatném stavu a bydlela v něm chudina a nezaměstnaní.\n\nNyní stále slouží jako komerční a hospodářský areál, nachází se zde, mimo jiné, i soukromé hasičské muzeum. V roce 2001 byla zbourána původní věž a posléze postavena věž zcela nová.\nKolem objektu je podél Rokytky vedena naučná stezka i cyklostezka Pelc-Tyrolka-Kolčavka. Také sem vede odbočka turistické značené trasy 1105 z Kobylis do Starých Malešic.\n\n\n"}
{"id": "816909", "url": "https://cs.wikipedia.org/wiki?curid=816909", "title": "Glenorchy (Nový Zéland)", "text": "Glenorchy (Nový Zéland)\n\nGlenorchy je malé sídlo nacházející se na severním konci jezera Wakatipu v regionu Otago na novozélandském Jižním ostrově. K roku 2013 zde žilo 363 stálých obyvatel. Leží poblíž hranic dvou národních parků, Fiordland National Park a Mount Aspiring National Park. Nachází se zhruba 45 km od města Queenstown.\n\nObec se zajímavou historií, věhlasné místo z natáčení filmové trilogie \"Pán prstenů\" a s nádhernou horskou scenérií, je výchozím bodem pro spoustu treků v Národním parku Hora Aspiring, brána do „\"Ráje\"“ (díky nedaleké oblasti nazývané Paradise).\n\nHead of the Lake – jak se říká celému severnímu konci ramene jezera Wakatipu – je v podstatě deltou dvou meandrujících řek zvučných jmen - Rees a Dart, širokým vlídným údolím nenásilně sevřeným okolními masívy, v čele s majestátní dominantou legendami opředené Mt Earnslaw/Pikirakatahi (2 830 m n. m.).\n\nPro běžné výletníky je to cul-de-sac, konec silnice (vyasfaltované teprve roku 1997!) – jediné spojky se skutečnou civilizací 45km vzdáleného a turistickým ruchem pulsujícího Queenstown. Strmé břidličné svahy, řeky a bystřiny ženoucí se do údolí, mechem obrostlé pabukové lesy a ledem a sněhem pokryté vrcholky okolních dvoutisícovek – takhle rozmanitě se obléká skutečná Středozemě, proto se tolik záběrů z filmu točilo právě tady. Pro trempy je to synonymum perel novozélandských vícedenních treků – Routeburn, Rees-Dart, Greenstone-Caples a mnoha dalších – méně známých ale srovnatelné krásy. Pro farmáře je to nejzápadnější bod regionu Otago, kde se ještě dá farmařit – pastviny vysoko v horách s tisícihlavými stády vysokohorských merino ovcí, produkujícími světově ceněnou merino vlnu. Pro zoology a botaniky místo s výskytem několika vzácných ptačích a rostlinných druhů, pro historiky se nese ve znamení pohnutých momentů prvního osidlování a dobývání zlata a wolframitu. Pro geology je skvělou učebnicí postglaciálního vývoje místních hornin a nerostných vrstev. Méně nápadné a méně známé jsou pak osudy místních lidí a rodin, jimž Glenorchy bylo a je domovem po celé generace a které vytvářely místní komunitu. Někteří se stali legendou – jako třeba hraničář Bill O’Leary přezdívaný Arawata Bill.\n\nPorozumění souvislostem prvního osidlování Glenorchy a okolí kmeny původních obyvatel Nového Zélandu – Maory – by znamenalo hlubší zasvěcení do celkového uspořádání maorské hierarchie, znalost domorodé kultury zvané Maoritanga a politických souvztažností Nového Zélandu. I bez těchto detailů je však podstatné, že oblast Wakatipu významně figuruje v domorodé historii místních kmenů – prvního Waitaha, následně Ngati Mamoe a pozdějšího příchodu kmene Ngai Tahu, který v podstatě dodnes spravuje velkou část území v koordinaci s vládním držením.\n\nPrvní etapa osidlování Maory proběhla již v poměrně raném období počátkem 13. stol. n.l., kdy do oblasti dorazily maorské rodiny (\"hapu\") z okolí Foveauxova průlivu (průliv mezi jižním pobřežím Jižního ostrova a malým Stewartovým ostrovem) v rámci jejich průzkumných expedic. Během archeologických výzkumů bylo prokázáno, že první maorské sídliště v oblasti Glenorchy bylo poblíž dnešního mostu přes řeku Dart. Tehdejší obyvatelé se zaměřovali na vyhledávání dodnes velmi ceněného nerostu Pounamu (greenstone, jadeit, nebo také zelenokámen), neboť zejména ten místní kolem Dart River vynikal svými vlastnostmi. Také lovili a zpracovávali dnes vyhynulé nelétavé ptačí obry Moa, podobné současným pštrosům. Právě jadeitu a Maorům, kteří první objevili a používali stezky zdánlivě nepřekonatelnými horami k jeho transportu do vnitrozemí, vděčíme za dnešní existenci zmiňovaných trampských treků. Horské průsmyky jako Rees Saddle, McKellar Saddle, Cascade Saddle nebo Harris Saddle byly a jsou jedinými body kudy je možné přejít drsná horská pásma. První evropští zeměměřiči a průzkumníci jako Skot James Mc Kerrow tyto původní maorské stezky později objevili a zapsali do map pro přijíždějící osadníky a posléze i turisty. Druhá etapa maorského osidlování proběhla v období 1500-1650 ve stejném místě.\n\nZ pohledu „bílého“ osídlení je v historii Glenorchy rozhodujícím momentem rok 1860. Tehdy při průzkumné plavbě po jezeře Wakatipu doplul na své velrybářské lodi až na jeho severní konec William G. Rees, objevitel a zakladatel města Queenstown. Pojmenoval obě ústící řeky – Rees a Dart Rivers a přilehlé nivní a náplavové oblasti prohlásil za farmářské území (tím se oficiálně jednalo o hodnotnou a tedy prodejnou půdu). Jako první stálé osídlení původními evropany je uváděna ovčácká chata z roku 1861, která se nacházela poblíž dnešní pošty a ve které žili Alfred Duncan a George Simpson – zaměstnanci farmy North Station. Následovaly další menší stavby a koncem roku 1862, spolu s příchodem zlaté horečky do regionu Otago, zaplavili Glenorchy zlatokopové se kterými došlo k dalšímu byť zatím nepatrnému rozvoji místní infrastruktury – několik menších domů a chat stálo v údolí Dart i Rees a na jejich dalších významných přítocích.  Do roku 1862 také datujeme oficiální založení osady Glenorchy, jejíž název pochází ze skotské gaelštiny „\"Glen of Orchy\"“ (Údolí řeky Orchy) – díky většinovému skotskému původu prvních osadníků a údajně pro podobnost s jistým místem toho jména ve skotském Argyll.\n\nRoku 1870 byl prozkoumán severozápadní břeh jezera Wakatipu a založena osada Kinloch (skotská obdoba anglického „\"Head of the Lake\"“), která měla sloužit jako vnitrozemní báze pro spojení se západním pobřežím Nového Zélandu – konkrétně s osadou v zátoce Martin’s Bay. Začalo se dokonce s budováním spojovací silnice, ale díky špatnému vyměření k naplnění této vize nikdy nedošlo. Přesto začal v romantické osadě fungovat \"Glacier Hotel\", provozovaný R. C. Bryantem a níže po břehu byla založena pila \"Mill Creek\". Ta zpracovávala vytěžené dřevo (zejména původních stromů totara, a pabuků silver a red beech) tolik žádané pro místní mosty, lodě, farmářské ohrady či dřevěné výztuhy do horečně vznikajících zlatokopeckých štol.\n\nZlatonosná půda ve formě naplavenin byla poprvé zaznamenána evropskými prospektory v údolích Rees a Dart a v řečištích jejich přítoků – Dvanáctimílový potok (\"Twelve-mile Creek\") (Ox Burn), potok \"Precipice Creek\" a \"Buckler Burn\". Zlaté žíly byly také objeveny v nitru okolních hor – Mount Judah, Invincible Reef, Rees Gorge. Zlato bylo těženo rozrušováním horniny důmyslným způsobem zvaným sluicing – hydromechanizovaným dobýváním pomocí vymýváním vodou ať už různě vyspádovanými konstrukcemi, kdy za použití rozmítacích pil a vodních kol nabýval vodní proud postupně na síle, či odváděním celých toků potřebným směrem skrz otvory vytesané ve skále a nahnané do koryt, žlabů a potrubí k ústím primitivních vodních děl. Proplachování a rozpojování horniny pak pokračovalo ve žlabech a sítech, jejichž pozůstatky (stejně jako ruiny obydlí zlatokopů) je možné najít na několika místech dodnes. V řečišti Dart River dokonce začalo na krátko pracovat ambiciózní říční rypadlo (odtud název \"Dredge Flat\"), zbudované v nákladu tehdy nikoliv bezvýznamné sumy £25.000. Konstrukce rypadla byla však poddimenzována a docházelo k častým poruchám díky záplavám a společnost tak byla nucena svou činnost ukončit. Jedinou produktivní těžbou se později ukázala být pouze lokalita \"Invincible Mine\". I říční zlato v oblasti soutoku \"Dart River\" a \"Beans Burn\", kam dokonce čínští zlatokopové vybudovali silnici (\"Chinamans Bluff\") se velmi rychle vytěžilo a zlatá horečka, která postupně zasáhla region v několik vlnách, zde koncem 80. let 19. století zcela ustala.\n\nVe stejném období však Glenorchy zaznamenává opravdový rozmach – v jediném roce (1885) byly postaveny 3 hotely (\"Mount Earnslaw\", \"Glenorchy\" a \"Alpine Club\") k uspokojení přílivu prvních turistů, přijíždějících za místními přírodními krásami parníky z Queenstownu. O rok dříve spatřila světlo světa první škola – situovaná však tehdy do Kinlochu, přičemž nová škola již přímo v Glenorchy přivítala první děti v roce 1888.\n\nDalší samostatnou etapou pro Glenorchy a pro Nový Zéland zcela unikátní historickou záležitostí je těžba horniny zvané scheelite (\"calcium tungstate\", \"tungsten\", wolfram či wolframit) - jediný minerál, na kterém doslova závisela existence obce a který v podstatě „\"dostal Glenorchy do map\"“. Název tungsten byl pro rudu prvně použit roku 1758 a pochází ze švédštiny, kde \"tung\" znamená těžký a \"sten\" kámen. Přešel i na hlavní minerální složku této rudy, ze které r. 1781 švédský chemik C. W. Scheele izoloval ve formě oxidu nový prvek nazvaný rovněž tungsten, zatímco minerál byl na počest objevitele prvku nazván scheelite. V kovovém stavu se tento prvek nazývá wolfram.\n\nNerost byl místním známý pod názvem “\"Bílý Maor\"” a dodnes má mnoho využití v průmyslu. Soli tungstenu byly dříve používány jako ustalovač přírodních barviv při barvotisku látek, ale se zjištěním, o jak tvrdý prvek se jedná, nabralo jeho využití podstatně významnější směr. Nejprve se uplatnil při výrobě žhavicích vláken v žárovkách, ale největšího docenění se tungstenu dostalo pro schopnost řezat i běžné oceli. Tím jeho odbyt vzrostl zejména v období válek, kdy se stal doslova minerálem strategické důležitosti. Pro své výjimečné vlastnosti – tvrdost, odolnost a elasticitu i při explozivních otřesech - se používal pro výrobu hlavní do zbraní těžkého kalibru.\n\nSheelite byl objeven v tenkých nesouvislých vrstvách různě rozmístěných v břidličných horách v okolí Glenorchy již prvními zlatokopy, komerčně se ale s těžbou nezačalo dříve než roku 1902. V roce 1880 byl učiněn první pokus o těžbu v lokalitě \"Mount Judah\" ale pro nedořešenou logistiku se akce stala finančně nejistou a dále se nepokračovalo. Nejvýznamnější zdroje v podobě aluviálních depozitů se nacházely v naplaveninách potoků \"Precipice Creek\" a \"Buckler Burn\".\n\nTěžilo se v neobyčejně tvrdých podmínkách, v nadmořské výšce kolem tisíce metrů i výše, a to jak v šachtách, tak formou povrchových dolů. Hory byly v průběhu let protkány spletí stezek, ale k největší viditelné úpravě terénu došlo až po druhé světové válce s nástupem buldozerů. Ale dlouhá léta tomu tak nebylo. U dolů byly vybudovány baterie na zpracování rudy, ale čistý koncentrát scheelitu se musel dopravovat po drsných stezkách dolů k jezeru, odkud ho odvážely parníky. Často na ližinách tažených koňmi, někdy na zádech horníků, některá nepřístupná místa byla spojena lanovými drahami. Při troše štěstí si horník mohl za měsíc vydělat to samé co námezdní dělník za rok, ale také musel čekat půl roku až rok na šek za již prodanou rudu...\n\nV šedesátých letech minulého století zůstalo jen několik skutečných vytrvalců, kteří pokračovali v těžbě spíše díky vztahu k místu než pro peníze. V současnosti se scheelite těží i jinde ve světě a protože je cena velmi nízká, místní doly se ve světovém měřítku staly neefektivní a neschopné konkurence. Těžba byla po posledním pokusu ji obnovit v roce 1968 zastavena a jako vzpomínka na toto období zůstaly v okolních horách stezky vybudované buldozery, propadlé šachty a zarůstající tunely. Na několika místech je stále možné vidět pozůstatky těžební techniky v různém stupni rozkladu a opravdovou nostalgií jsou staré hornické chaty s poetickými jmény – \"Bonnie Jean\", \"Heather Jock\", \"Boozer\", \"Mc Intosh\" a další. \n\nDnes se staly útočištěm trempů, hledajícím něco historie a především fantastické výhledy z vrcholků Richardson Mountains. Pravda – chaty jsou to velmi prosté, obvykle jen z vlnitého plechu (ten je mimochodem na NZ stále prvotřídním stavebním materiálem) ale svítá jim na lepší časy. \"Department of Conservation\" (Odbor životního prostředí NZ), který dostal oblast do správy, již začal pracovat na jejich rekonstrukci a několik hlavních stezek se stalo oficiálními treky. Také historie těžby scheelite v Glenorchy zažívá jisté obrození a spolupráce místní komunity a pamětníků přináší své první ovoce – například v podobě nedávno vydaného a opravdu velmi zdařilého DVD, věnovaného právě historii těžby scheelite v Glenorchy.\n\nCo přivedlo do Glenorchy první obyvatele a proč se rozhodli tu žít už víme. Co sem však přivádí současné návštěvníky, či proč se někteří dokonce rozhodnou tu usadit? To jsou dvě samostatné otázky, protože každá zahrnuje jinou skupinu lidí. Jedno má však nepochybně společné – lásku či obdiv k přírodě, která tu opravdu investicí do krásy nešetřila.\n\nSamotný „\"Township of Glenorchy\"“ sedí přímo na břehu 399 m hlubokého ledovcového jezera \"Lake Wakatipu\", denně měnícího svou barvu patrně podle nálady, kterou právě má. Samotné údolí bylo vytvořeno obrovským, postupně ubývajícím ledovcem, jehož pozůstatky je dnes vidět v podobě \"Mount Earnslaw Glacier\", \"Dart Glacier\" či \"Olivine Plateau\". Ledovcové minulosti (mluvíme o době ledové, která skončila před 10000 lety) také celá oblast vděčí za své geologické uspořádání -  nachází se na zlomu mezi zónou metamorfovaných a usazených geologických pásem, doslova vybroušených posunujícím se kolosem ledu. Stojíte-li na konci mola v Glenorchy a rozhlédnete se kolem – přes hladinu jezera první zaujmou zubaté svahy \"Humboldts Mountains\" s nejvyšší \"Mount Bonpland\" (2343 m n. m.) hřebene pojmenovaného po baronovi F.H.A von Humboldt, velkém cestovateli a přírodovědci. Zejména na jaře můžete pozorovat rozdíl v barvě lesa na úpatí těchto hor, kde převládá pabuk red beech (\"Notofagus fusca\"), od zhruba 500 m n. m. pak silver beech (\"Notofagus menziesii\") a zcela nejvýše pod hranicí buše pak mountain beech (\"Notofagus solandri\"). Nad nimi pak šedé skalní špice, často i přes léto pokryté zbytky sněhu a ledu. Přímo nad městečkem se pak vypínají téměř „plešaté“ a v souvislosti s těžbou zlata a scheelite již zmiňované \"Richardson Mountains\", s nejvyšším dramaticky rozeklaným štítem \"Mount Larkins\" (2300 m n. m.). Vpravo, tedy přímo na sever, se tyčí již zmiňovaná nejvyšší \"Mount Earnslaw\" (maorsky Pikirakatahi, 2830 m n. m.)\n\nPřevážná část tohoto parku (zal. r. 1964), zapsaného jako Te Wahipounamu neboli South West New Zealand v UNESCO, je vcelku citlivě spravována prostřednictvím \"Department of Conservation\" (DOC - již zmiňovaný Odbor životního prostředí, maorsky \"Te Papa Atawhai\"), přestože celé území je stále v oficiálním vlastnictví maorského kmene Ngai Tahu a půda je zde pro Maory posvátná. DOC také buduje, udržuje a dohlíží na síť tramspkých treků různého stupně náročnosti a komfortu na území tohoto NP. V parku platí docela přísná pravidla pro pohyb, lov či táboření, o komerčních aktivitách nemluvě – vše je záležitostí povolenek, licencí, v případě těch nejvyhlášenějších treků pak dokonce rezervačního systému. Nocleh je na trecích možný – opět dle kategorie – buď v různě kvalitních trempských chatách, kde ty nejkomfortnější nabízejí tekoucí pitnou vodu, palandy s matracemi, topení na dřevo a uhlí a přes hlavní sezónu (říjen – duben) také plynové vařiče, nebo ve vlastních stanech, ale pouze na k tomu určených místech. Nocležné se pak pohybuje od NZ$15 do NZ$52 (1NZ$ cca 17Kč).\n\nBiodiversita NP \"Mount Aspiring\" i přírody v okolí samotného Glenorchy je velmi bohatá – riffleman, tui (Tui zpěvný), bellbird (Květosavka novozélandská), robin (Lejsčík dlouhonohý), papoušek kakariki (parakeet), mohua (yelowhead), fantail (Pávík popelavý) či kereru (NZ \"pigeon\", Holub novozélandský) – to vše jsou méně či více běžní zástupci místní novozélandské ptačí říše. V podvečer můžete spatřit mihotající se stíny dvou druhů netopýra (jediní původní savci na NZ), nebo slyšet houkající sovičku morepork (Ruru, Sýček novozélandský). Při procházce po dřevěném chodníku v mokřadech romantické \"Glenorchy Lagoon\" pak můžete vidět spoustu druhů vodních ptáků – Paradise Duck (Husice rajská), kanadské husy, původní Pukeko (Slípka modrá), či Black Swan (Labuť černá). Na potocích v nitru lesů je možné spatřit přísně chráněný druh kachny modré (Blue Duck, Whio). Nepotvrzená pozorování uvádí také výskyt velmi starého a ojedinělého ptačího druhu Kokako (Orange Wattled Crow, Glaucopis Cinerea), který byl nedávno oficiálně prohlášen za vyhynulý.\n\nV alpské zóně, tedy nad hranicí buše (obvykle kolem 1000 m n. m.) najdete zase něco zcela jiného – kromě lavinové sutě tam kde je sníh aktivní a nebezpečný po celý rok, se budete prodírat různě velkými střapatými trsy původní trávy tussock, a nepřeberným množstvím aplinek od voňavých koberců po pichlavé keře. V nivách a dosahu vody pak vodomilná společenstva flóry - rosnatky, bublinatky, druhy orchidejí a slatinných dřevin. Ve vyšších polohách skalních stěn lze spatřit ostříže novozélandského (\"Karearea, NZ Falcon\") nebo populárního a přidrzlého horského papouška Kea (Nestor Kea, Nestor notabilis).\n\nZmiňovaný DOC má v rámci péče o NP na starosti také regulaci introdukovaných druhů, zejména přemnožených a pro místní ptactvo totálně devastujících škůdců jako jsou possum (Kusu liščí), lasičky, krysy či divoké kočky. Také v Glenorchy pracuje tým DOC, který má tuto stranu NP Mount Aspiring na starost - kromě údržby treků a historických míst pokládá a kontroluje pasti, jedovaté návnady, reguluje přemnožující se stáda koz a vysoké, monitoruje ohrožené druhy ptáků či řídí regenerační a revitalizační programy ohrožené fauny i flóry.\n\nOsudy obyvatel Glenorchy byly díky obživě v podobě „tvrdého chlebíčku“ pevně svázány s místní přírodou – bez ohledu na to, zda jste byl zlatokopem, horníkem dobývajícím scheelite, farmářem, či majitelem hotelu.  Do historie se zapsalo zejména několik jmen, rodiny či jednotlivci kteří stáli u zrodu místní komunity a jejichž potomci nezřídka žijí v Glenorchy dodnes. Farmářská rodina Scottů, kteří vlastní velkou část údolí Rees Valley a bojuje za zachování místních stád merino ovcí (ne právě snadný úkol v době syntetických vláken), pojmy ve zlatokopecké a scheelite éře jako Watson, Rialton, Paulin, nebo první průkopníci turismu v Glenorchy – Aitken, Veint kteří vybudovali nádhernou koloniální usedlost \"Arcadia\", v nedaleké přírodní perle Paradise Flats. \n\nJiž koncem 19. století zde byly položeny první kameny komerční vysokohorské turistiky - v roce 1882 se reverend W.S. Green pokusil o první průvodcovaný výstup na Mount Earnslaw/Pikirakatahi. Parníky postupně na jezeře vzaly za své, zejména s vybudováním silnice z Queenstown roku 1962, ale o to přístupnější dnes Glenorchy je.  A o to uzavřenější je i místní komunita... Přespolní - tedy zejména obyvatelé Queenstown - často o lidech z \"GY\" („\"dží-vay\"“ - jak se familiérně obec označuje) mluví s rezervou.\n\nObec dnes v drtivé většině žije z turistického ruchu postaveného zejména na věhlasu z dob natáčení Pána prstenů (vyjížďky na koních, jízda v tryskových člunech, paragliding, canyoning, kayaking nebo skydiving), lidé tu stále vysoko cení privilegia, které místo nabízí – těsný kontakt s přírodou, volnost, neuspěchaný životní styl, větší soudržnost lidí a bezpečnost.\n\n"}
{"id": "816910", "url": "https://cs.wikipedia.org/wiki?curid=816910", "title": "Daily Express", "text": "Daily Express\n\nDaily Express jsou denní vnitrostátní bulvární noviny určené pro střední trh vydávané ve Velké Británii. Jsou vlajkovou lodí Express Newspapers, dceřiné společnosti Northern & Shell (kterou vlastní zcela Richard Desmond). V červenci 2011 byl denní náklad 625 952 výtisků.\n\nSpolečnost Express Newspapers současně vydává také \"Sunday Express\" (zahájeno v roce 1918), \"Daily Star\" a \"Daily Star Sunday\".\n\n\n\n\n\n\n"}
{"id": "816914", "url": "https://cs.wikipedia.org/wiki?curid=816914", "title": "Oreb (260 m)", "text": "Oreb (260 m)\n\nOreb je hora ve východních Čechách v královéhradeckém okrese s nadmořskou výškou 260 metrů (podle jiných zdrojů 256,3 m), kterou obtéká řeka Dědina. Svůj název po biblické hoře získala v r. 1419 od shromážděných Husových přívrženců. Na vrcholu, na místě starší kaple a kostela, byl r. 1835 postaven kostel Božího Těla. Název hory v roce 1920 připojilo ke svému jménu nedaleké město Třebechovice pod Orebem.\n\nOreb se nachází v obci Třebechovice pod Orebem. Tento nevýrazný malý svědecký vrch je krytý říčními štěrky a písky středopleistocenní terasy Dědiny, spočívajícími na slínovcích a jílovcích svrchního turonu až do koniaku. Na nezalesněných svazích rostou pouze místy borové porosty s příměsí smrku. Ční necelých 20 metrů nad hladinou říčky Dědiny nedalekoho jejího ústí do Orlice. Na jeho asymetrické podobě se Dědina výrazně podepsala. Boční erozí vytvořila jeho východní a jižní svahy. Ty jsou jako jediné alespoň trochu výrazné v celém širokém okolí. Severní a západní svahy navazují na přilehlou tabuli a jsou velmi mírné, nízké a táhlé. Pod nejstrmějším, východním svahem teče řeka Dědina. Jižním svahem stoupá kamenné schodiště od Třebechovic až po temeno hory. Na vrcholu stojí kostel Božího těla.\n\nGeomorfologicky vrch náleží do celku Orlická tabule, podcelku Třebechovická tabule, okrsku Choceňská plošina a podokrsku Týnišťská kotlina.\n\nPodle alternativního členění Demka a Mackovčina náleží vrch do okrsku Bědovická plošina.\n\nVe středověku se původně hora jmenovala \"Vinice\". Na jejích slínovcových jižních svazích se pěstovala vinná réva. K jejímu významu jako poutního místa přispěl fakt, že tu stála menší kaple. V dubnu 1419 na velkém shromáždění příznivců husitského hnutí z východních Čech kněz Ambrož z Hradce vyzval ke vzpouře proti purkrabímu Jindřichu z Vartemberka. Při této příležitosti došlo k přejmenování hory na Oreb podle biblické hory, na které se zjevil Bůh Mojžíšovi v hořícím keři. Po hoře se poté pojmenovalo i místní vojenské bratrstvo Orebské (tzv. Orebité), které se po Pražském a Táborském stalo třetím největším v zemi. V jeho čele stanul Hynek Krušina z Lichtenburka. V roce 1868 se tu konal tábor lidu, kdy se obyvatelé severovýchodních Čech přes zákrok četnictva a vojska postavili za národní sebeurčení. Podle Orebu se také pojmenovalo samotné město. Pro rozlišení od roku 1920 používá název „pod Orebem“.\n\nNa vrcholu hory již před dobou husitskou stála dřevěná kaple, díky níž se z jinak nevýrazné hory stalo poutní místo husitů. Není jisté, kdy původní kaple na Orebu zanikla. Mohla zaniknout během husitství či kvůli výstavbě nového dřevěného kostelíka. Ten nechal postavit roku 1528 Zdeněk Trčka z Lípy, který vlastnil třebechovické panství. Kostelík byl kvůli špatnému technickému stavu zbořen v roce 1826. Roku 1835 na jeho místě vznikl současný kostel Božího Těla za velkého přispění třebechovického rodáka doktora Jana Theobalda Helda. Held původně navrhoval velkolepou podobu ve stylu římského Pantheonu. Tu však Třebechovice zamítly. Vedle klasicistního kostela stojí na kamenném podstavci železný kříž ze začátku 19. století. Kostel obklopuje upravený a vcelku rozsáhlý hřbitov. V pilířích hřbitovní brány najdeme zazděné dva náhrobníky z 18. století. V roce 1938 během mobilizace fungovala na věži kostela hláska protiletecké obrany Hradce Králové.\n"}
{"id": "816919", "url": "https://cs.wikipedia.org/wiki?curid=816919", "title": "Recyklace plastů", "text": "Recyklace plastů\n\nRecyklace plastů je proces renovace zbytkových nebo odpadních plastů a zařazení materiálu do užitečných produktů, někdy úplně odlišných ve formě od jejich původního stavu. Například to může znamenat roztopení PET lahví a jejich odlévání jako židlí a stolů. Typicky se plasty nerecyklují do stejného typu plastu a produkty vyrobené z recyklovaných plastů někdy nejsou recyklovatelné.\n\nPři srovnání s jinými materiály jako sklo a kovy, plastové polymery vyžadují větší zpracování (termální depolymerizace a monomérní recyklace) na recyklaci. Pro velkou molekulární hmotnost jejich dlouhých polymerových řetězců, plasty mají nízkou směšovací entropii. Makromolekula interaguje se svým prostředím podél celé své délky, tedy celková energie zapojená do směšování je větší při srovnání s organickou molekulou s podobnou strukturou (viz entalpie). Samotné ohřívaní nestačí na roztopení této veliké molekuly, tedy plasty musí mít téměř identické složení na efektivní míchání.\n\nKdyž se smíchají topením plasty rozdílných typů, mají tendencí na fázovou separaci jako olej a voda, a zůstanou v těchto vrstvách. Fázové hranice způsobují strukturní slabost ve výsledném materiálu, což znamená, že polymérové směsi jsou užitečné v omezeném množství aplikací.\n\nDalší bariéra k recyklaci je široké používání barviv, tmelů a jiných přísad do plastů. Polymer je obvykle příliš viskózní na ekonomické odloučení tmelů a může se poškodit mnoha procesy, které mohou levně odstranit přidaná barviva. Aditiva se méně používají v nápojových obalech a plastických taškách, což umožňuje jejich častější recyklaci. Další překážka na odloučení velkého množství plastů z odpadu a skládek je fakt, že mnoho početných, ale malých plastových položek nemá univerzální trojúhelníkový recyklační symbol a doprovodné číslo. Dobrý příklad jsou miliardy kusů plastového náčiní, které se podává ve fast foodech nebo prodává na použití na pikniku.\n\nPoužití biologicky odbouratelných plastů roste. Pokud se některý z těchto smíchá s ostatními plasty na recyklaci, vrácený plast není recyklovatelný pro různé vlastnosti a teploty topení.\n\nV Ústavu chemických procesů Akademie věd ČR vyvinuli metodu depolymerizace netříděných PET obalů. Touto metodou se získává kyselina tereftalová, která je jednou z výchozích složek k opětovné výrobě polymeru PET. Výhodou metody je neselektivní přístup, který dovoluje zpracovat netříděné PET láhve. Metoda využívá pro ohřev mikrovlnné technologie a probíhá v mikrovlnném reaktoru.\n\n\n"}
{"id": "816925", "url": "https://cs.wikipedia.org/wiki?curid=816925", "title": "Minecon", "text": "Minecon\n\nMinecon je oficiální setkání hráčů počítačové hry Minecraft, plné přednášek týkajících se hry a podobných témat. \nObvykle Minecon navštěvují tvůrci Minecraftu, známí hráči, moderátoři a tvůrci let'splayů.\n\nTato akce se poprvé uskutečnila v Las Vegas, USA v roce 2011 a přišly na ni tisíce fanoušků. Tvůrce hry Markus Persson zde vydal plnou verzi hry Minecraft.\n\nDříve se v Česku konala neoficiální akce českých fanoušků hry Minecraft s názvem český Minecon. Ta byla pořádána v rámci Festivalu fantazie v Chotěboři 5. a 6. července 2013. Na tuto akci přijelo přes 1200 registrovaných návštěvníků, což je o mnoho víc, než organizátoři očekávali.\n\nV dnešní době je pořádáno mnoho podobných akcí s různými názvy i pořadateli. Názvy těchto neoficiálních akcí již nesmí obsahovat slovo Minecon, protože označuje název oficiální akce společnosti Mojang, která si na toto pojmenování vyhrazuje autorská práva.\n\n"}
{"id": "816930", "url": "https://cs.wikipedia.org/wiki?curid=816930", "title": "1939 v hudbě", "text": "1939 v hudbě\n\nTento článek obsahuje události související s hudbou, které proběhly v roce 1939.\n\n\n"}
{"id": "816931", "url": "https://cs.wikipedia.org/wiki?curid=816931", "title": "Chrpa chlumní", "text": "Chrpa chlumní\n\nChrpa chlumní (\"Centaurea triumfettii\") je bylina s výrazným fialově modrým květem, jeden z téměř 700 druhů rodu chrpa.\n\nRostlina poměrně teplomilná, přes české území prochází severní hranice jejího rozšíření. Vyrůstá hlavně v jižní Evropě, na jihozápadě Asie a severozápadě Afriky. Ve střední Evropě je méně častá, vyskytuje se jen ostrůvkovitě. Roste ve stepích, lesostepích, skalnatých stráních, v kamenitých okrajích lesů a suchých luk. Vyžaduje slunná teplá stanoviště a suchou, humózní, dobře propustnou půdu s vápencovým podložím.\n\nV České republice roste lokálně a to převážně jen v teplejších oblastech, ve středních a severozápadních Čechách (od Mostecké a Sokolovské pánve přes Doupovské hory, České středohoří, Český kras, dolní Povltaví až po střední Polabí) a pak na střední a jižní Moravě (od podhůří Českomoravské vrchoviny až po Drahanskou vrchovinu a Bílé Karpaty). Vzácně je dále rozšířena v Čechách v údolí Berounky až po Křivoklátsko a Plzeňskou pahorkatinu a v údolí Vltavy do středního Povltaví.\n\nVytrvalá rostlina se zelenou, slabě plstnatou lodyhou přímou nebo vystoupavou, jednoduchou, někdy nahoře spoře větvenou. Vyrůstá z plazivého oddenku do výše 10 až 40, ojediněle až 80 cm. Tvarově značně proměnlivé listy jsou měkké a šedě plstnaté (někdy jen na rubu), většinou bývají celokrajné a nedělené, zřídka peřenolaločnaté až peřenodílné. Přízemní listy mají krátké řapíky, často vytvářejí růžici a mají tvar podlouhle vejčitý až kopinatý, horní jsou přisedlé, mnohdy mírně objímavé a podlouhle kopinaté.\n\nKvětní úbory (4 až 5 cm v průměru) s krátkými stopkami vyrůstají na konci lodyh většinou jednotlivě, někdy bývají obaleny listy. Zákrov je vejčitý až široce vejčitý a je tvořen listeny s trojbokými přívěsky bílé nebo hnědé barvy. Na okrajích mívají listeny třásnité sbíhavé zuby bílé nebo hnědavé, u báze jsou červené. Listeny mají brvy delší než šířka lemu s přívěsky. Prostřední trubkovité oboupohlavné květy jsou červenavé nebo fialové. Okrajové, obvykle sterilní, paprskovité květy bývají modré, fialové nebo řídce i bílé. Rostlina kvete od května do srpna. Plodem jsou nažky dlouhé asi 4 mm s dvouřadým bílým chmýrem kratším než jsou samy.\n\nChrpa chlumní je velice variabilní druh, podle je Evropě rozpoznáno těchto 13 poddruhů:\nPodle v České republice vyrůstá pouze jediný poddruh\n\nNe všemi odborníky jsou zjištěné rozdíly mezi těmito podruhy považovány za tak podstatné, aby stačily k vytvoření taxonů na této úrovni, jsou mnohdy považovány za pouhé synonyma druhu \"Centaurea triumfetti\".\n\nChrpa chlumní je pro své zřetelné snižování počtu kvetoucích rostlin a kvůli úbytku stanovišť kde se vyskytuje prohlášena vyhláškou MŽP ČR č. 395/1992 Sb. ve znění vyhl. č. 175/2006 Sb. a \"Černým a červeným seznam cévnatých rostlin České republiky z roku 2000\" za ohrožený druh.\n"}
{"id": "816933", "url": "https://cs.wikipedia.org/wiki?curid=816933", "title": "Roboti úsvitu", "text": "Roboti úsvitu\n\nRoboti úsvitu (v angl. originále \"The Robots of Dawn\") je třetí díl série o robotech z pera amerického spisovatele Isaaca Asimova, který vyšel v roce 1983 v americkém nakladatelství Doubleday.\n\nV příběhu se objevuje zmínka o psychohistorii – vědě, kterou v daleké budoucnosti přivede do praxe heliconský matematik Hari Seldon. Zde o ní přemýšlí jedna z postav (robotik dr. Han Fastolfe) jako o pravděpodobné metodě mapující zákonitosti chování lidských mas. Také je několikrát odkazováno na Susan Calvinovou , což byla v Asimovově universu pozemská robotička z 21. století (hlavní robotička firmy U.S. Robots and Mechanical Men), kterou lze nalézt v několika autorových povídkách o robotech. Děj románu se odehrává 2 roky po událostech z předchozí knihy \"Nahé slunce\".\n\nKniha \"Roboti úsvitu\" byla nominována na ceny Hugo a Locus v roce 1984, nevyhrála však ani jednu z nich.\n\nPo úspěších předchozích románů \"Ocelové jeskyně\" a \"Nahé slunce\" navrhli v nakladatelství Isaacu Asimovovi, aby napsal třetí díl a stvořil tak trilogii, podobně jako vznikla v té době Nadace. Autor souhlasil, měl již představu o schématu knihy a také název: \"Hranice nekonečna\". Kniha měla mít výraznější milostný motiv a příběh se měl odehrávat na Auroře, kde by množství robotů a lidí bylo ve větší rovnováze než v předchozích dílech.\n\nV červnu 1958 se vydal Asimov s rodinou na třítýdenní dovolenou do domku na pobřeží Marshfieldu v Massachusetts. Tady hodlal s románem pokročit, nicméně se mu to nedařilo podle svých představ. V 50. letech se zabýval spíše literaturou faktu a najednou zjistil, že téma pro novou knihu momentálně nedokáže odpovídajícím způsobem zpracovat. Ačkoli to měl stále v plánu, trvalo 25 let, než román spatřil světlo světa. Mezitím o něj pravidelně žádali fanoušci. Nově napsaný román \"Roboti úsvitu\" nemá mnoho společného s pokusem z roku 1958.\n\nNázev románu odkazuje na ústřední dvojici robotů R. Daneela Olivawa a R. Giskarda Reventlova, kteří byli zkonstruováni na Auroře, vůdčím světě padesáti Intermitentních planet, jehož jméno znamená „úsvit“ (respektive R. Daneel Olivaw byl zkonstruován ve Vesmírném městě na Zemi, avšak to byla pozemská enkláva Aurory a dalších Intermitentních planet).\n\nDvojice vyšetřovatelů Elijáš Baley a R. Daneel Olivaw se opět setkává, tentokrát na planetě Auroře, nejvyspělejší z Intermitentních planet. Důvodem je zničení humanoidního robota Jandera Paneela. Hlavním podezřelým je doktor robotiky a robotův tvůrce Han Fastolfe, jenž se po opuštění Vesmírného města na Zemi vrátil na svou rodnou planetu Auroru a vstoupil do politiky. Nyní čelí obvinění globalistů. Na pozadí se odehrává soupeření o získání hlavního vlivu při druhé vlně kolonizace vesmíru, jednu stranu představuje dr. Fastolfe, jenž podporuje Zemi a její budoucí kolonisty, protiváhu tvoří aurorští globalisté, kteří hodlají terraformovat další planety bez Pozemšťanů, zato s využitím robotů. V knize je přítomen i milostný motiv, jenž v dosavadní autorově tvorbě nebyl obvyklý. V popsaném společenském zřízení na planetě Aurora se vyskytuje incest, je zde běžnou praktikou.\n\nCelkem 84 kapitol je rozděleno do 18 částí:\n\n\nDetektiv Elijáš Baley je předvolán do kanceláře Wilsona Rotha, jeho nadřízeného a policejního komisaře v New Yorku, kde na něj čeká podsekretářka Úřadu spravedlnosti Lavinia Demachek. Je mu vysvětleno, že bez jakýchkoli okolků bude vyslán na nejvlivnější z Vnějších světů Auroru. Vyžádal si jej známý aurorský robotik dr. Han Fastolfe, který čelí zdánlivě neřešitelné situaci, je obviňován ze zničení vlastního humanoidního robota Jandera Paneela. Mimoto jsou zde také další záměry, Fastolfe je příznivě nakloněn Zemi, což se o ostatních významných členech společnosti Vnějších světů nedá říct, a pozemská vláda o tuto přízeň nechce přijít. Země je totiž stále v nerovnovážné pozici vůči ostatním obydleným planetám.\n\nBaley přilétá na Auroru do města Eos, kde se shledává nejen s dr. Fastolfem, ale i se svým kolegou z předešlých akcí – humanoidním robotem R. Daneelem Olivawem. Neotálí a zahajuje vyšetřování. Vyzpovídá robotika Fastolfa, jenž mu předestře názor, jak moc je situace spletitá. Dle něj nemohl Jandera nikdo kromě jeho samotného zničit a on tvrdí, že to neudělal. Zbývá zde velmi nepravděpodobná, prakticky nulová možnost samovolné poruchy robotova pozitronického mozku. Baley se shledává i s Gladií Solarií (dříve známou pod jménem Gladie Delmarrová), protagonistkou z předešlé knihy \"Nahé slunce\", která se přestěhovala na Auroru. Zjistí, že Fastolfe Gladii humanoidního robota zapůjčil a ona jej posléze využívala pro sexuální potěšení a dokonce si k němu vytvořila citovou vazbu.\n\nPříští den navštíví dr. Vasilii Alienu, Fastolfovu dceru a rovněž robotičku, která svému otci zazlívá, že ji odmítl, když mu v mládí nabídla pohlavní styk. Dr. Vasilia v detektivovi utvrdí podezření, že je ve věci nějak angažován mladý Aurořan Santirix Gremionis, jenž se dvořil jednak jí samotné a jednak i Gladii. Po rozhovoru s ním má Baley jasno, že se jedná o zamilovaného muže, jenž se ztrácí ve volných mravech aurorské společnosti.\n\nDalším navštíveným je vedoucí Institutu robotiky a významný člen globalistů Kelden Amadiro, jenž stojí v přímé opozici vůči dr. Fastolfovi a jeho plánům. Globalisté nehodlají připustit, aby ve druhé vlně kolonizace vesmíru figurovali Pozemšťané, jejich záměrem je obsadit další planety za pomoci vyvíjených humanoidních robotů. Dr. Fastolfe je překážkou, kterou je zapotřebí odstranit.\n\nAmadiro se navenek tváří příjemně, ale jen maskuje své pravé cíle. Jelikož Institut není přes spolupráci mnoha robotiků postoupit ve vývoji humanoidního robota, Amadiro zaměřil svůj zájem na dosud jediné dva roboty tohoto druhu – R. Jandera Paneela a R. Daneela Olivawa. Jeden z nich je vyřazen z činnosti, druhý právě doprovází detektiva Baleyho. Když se Baley chystá k odjezdu, záměrně ho zdržuje.\n\nBaley v doprovodu R. Daneela a R. Giskarda odjíždí. Venku zuří bouře a vznášedlo přestává reagovat na příkazy řidiče. R. Giskard si všimne, že je sleduje jiné vozidlo. Baleymu je to nyní jasné, ví, že na jejich vznášedle byla provedena sabotáž, aby je Amadiro mohl pod záminkou přivést zpět do Institutu kvůli R. Daneelovi. Baley vydá příkaz, aby se oba jeho roboti někde ukryli. Má pravdu, vzápětí se objeví roboti z Institutu a pátrají po R. Daneelovi. Detektiv je přelstí, vyšle je falešným směrem. Pak se vydává ven do bouře, kde jej přepadává úzkost a omdlí.\n\nProbudí se v bezpečí v sídle Gladie Solarie. Gladie o něj měla obavy a dbá na to, aby se mu dostalo veškerého pohodlí. Ten večer se oba vzájemně sblíží. Baley před usnutím podvědomě přijde na důležitou stopu, ale usíná a ráno si ji nepamatuje. Gladia mu ji připomene.\n\nDalší den se koná u dr. Fastolfa sezení ohledně jeho sporu s Amadirem, u kterého je přítomen i Elijáš Baley a předseda Rady Aurory Rutilan Horder. Baley opět předvede svou mistrnou schopnost dedukce a usvědčí vedoucího Institutu Keldena Amadira z nekalých zájmů. Z politických důvodů bude tento případ utajen, aby se neoslabila pozice Aurory před ostatními světy, nicméně globalisté ztratí svůj vliv a Zemi bude povoleno podílet se na druhé vlně kolonizace. Baley vyřešil takřka nemožný úkol. Sám ale ví, že je zde ještě někdo, kdo zná tajemství humanoidních robotů a doposud stál v pozadí a jako šedá eminence nepatrně ovlivňoval dění. Před svým návratem na Zemi a poté co se rozloučil s Gladií se jde projít s R. Giskardem. Ví, že robot dokáže číst myšlenky, napovědělo mu to několik drobných detailů. Rovněž seznal, že to byl R. Giskard, kdo se postaral o znehybnění R. Jandera Paneela. R. Giskard nezapírá, jednal v zájmu správné věci, kdyby se Amadirovi podařilo rozluštit tajemství humanoidního robota, mělo by to pro budoucnost nedozírné následky.\n\n\n\n"}
{"id": "816938", "url": "https://cs.wikipedia.org/wiki?curid=816938", "title": "1713 v hudbě", "text": "1713 v hudbě\n\n\n\n"}
{"id": "816940", "url": "https://cs.wikipedia.org/wiki?curid=816940", "title": "Jaroslav Vedral", "text": "Jaroslav Vedral\n\nJaroslav Vedral, často uváděn i jako Jaroslav Vedral-Sázavský (17. listopadu 1895, Mělník nad Sázavou, Rakousko-Uhersko – 6. října 1944, Dukelský průsmyk, obec Vyšný Komárnik, Československo) byl český voják, velitel, štábní důstojník a vojenský pedagog.\n\nJde o jednoho ze dvou československých generálů, kteří padl na frontě v boji s nepřítelem, když během bojů o Dukelský průsmyk v rámci Karpatsko-dukelské operace na východní frontě jeho automobil dne 6. října 1944 najel na německou minu.\n\nMaturoval v roce 1914 na hospodářské škole v Chrudimi, v březnu roku 1915 byl povolán ke službě v řadách Rakousko-uherské armády. Po absolvování základní důstojnické školy odjel na ruskou frontu, kde v srpnu roku 1916 u Dněstru dobrovolně přešel do ruského zajetí. V témže roce se přihlásil do československých legií, kde byl příslušníkem České družiny a dne 2. července 1917 se zúčastnil bitvy u Zborova, kde v hodnosti desátníka velel jedné z čet. V československých legiích krátce působil jako rozvědčík, poté jako zástupce velitele čety, od roku 1917 v hodnosti poručíka jako velitel kulometné roty. V roce 1919 byl povýšen do hodnosti kapitána a společně s československými legiemi se přes Sibiř probojoval k návratu zpět do Československa.\n\nPo první světové válce po svém návratu do vlasti v roce 1920 absolvoval v Praze Válečnou školu a posléze působil v Československé armádě v různých štábních, velitelských i pedagogických funkcích. V roce 1937 získal kvalifikaci polního letounového pozorovatele štábu. Při mobilizaci v roce 1938 byl náčelníkem štábu VIII. armádního sboru v hodnosti plukovník. Po německé okupaci organizoval odchody českých vojáků do zahraničí, kdy aktivně působil jako významný funkcionář ve vojenské odbojové organizaci Obrana národa. V lednu 1940 mu hrozilo zatčení gestapem, proto i on sám odešel společně se svou rodinou přes Budapešť a Bělehrad nejprve do Francie, kde organizoval československé exilové vojsko a kde používal své známé krycí jméno Sázavský. Po kapitulaci Francie v roce 1940 byl evakuován do Velké Británie. Během ústupových bojů československých vojsk ve Francii se velmi osvědčil jako mimořádně schopný velitel.\n\nVe Velké Británii působil jakožto štábní důstojník na exilovém Ministerstvu národní obrany se sídlem Londýně, působil zde i jako vojenský diplomat a současně absolvoval výsadkářský výcvik. Od října 1941 do ledna 1943 byl vojenským atašé u norské exilové vlády a poté náčelníkem 3. oddělení štábu pro vybudování branné moci v Londýně. V roce 1944 na vlastní žádost odejel bojovat na východní frontu, kde od září 1944 působil v hodnosti brigádního generála ve funkci velitele 1. československé samostatné brigády v SSSR, která bojovala v řadách Prvního československého armádního sboru. Dne 6. října, krátce po vstupu československých vojáků a Rudé armády na čerstvě osvobozené československé státní území u obce Vyšný Komárnik v okrese Svidník tragicky zahynul násilnou smrtí přibližně 100 metrů od československé státní hranice, kdy jeho štábní automobil najel na nastraženou německou minu a kompletně celá posádka vozidla byla jejím výbuchem usmrcena. V čele brigády jej nahradil jeho dosavadní zástupce, brigádní generál Bohumil Boček.\n\nPochován je v Dukelském průsmyku, dnes Slovensko, v katastru obce Vyšný Komárnik.\n\n\n\n"}
{"id": "816952", "url": "https://cs.wikipedia.org/wiki?curid=816952", "title": "Marta Urbanová (spisovatelka)", "text": "Marta Urbanová (spisovatelka)\n\nMarta Urbanová, rozená Kodrlová (* 28. února 1939, Maleč) je česká spisovatelka a členka Obce spisovatelů. Píše romány i kratší prozaické texty a poezii. Dříve publikovala v tištěných časopisech, nyní na internetu.\n\nJejí tvorba má kořeny v rodném kraji. Je spisovatelkou Vysočiny. Její \"Medonosky\" nejsou smyšlenými figurkami, ale skutečnými lidmi. Její román \"Vteřinová noc\" je životní příběh ženy, jejíž cestu provází charakter a láska.\n\n\n\n\n\"Cena města Chotěboř za kulturu v roce 2011\"\n\n"}
{"id": "816965", "url": "https://cs.wikipedia.org/wiki?curid=816965", "title": "Kanton Montfort-sur-Risle", "text": "Kanton Montfort-sur-Risle\n\nKanton Montfort-sur-Risle (fr. \"Canton de Montfort-sur-Risle\") je francouzský kanton v departementu Eure v regionu Horní Normandie. Skládá se ze 14 obcí.\n\n"}
{"id": "816973", "url": "https://cs.wikipedia.org/wiki?curid=816973", "title": "Anastasia (film, 1997)", "text": "Anastasia (film, 1997)\n\nAnastázie (anglicky Anastasia, rusky Анастасия) je americký animovaný muzikálový film. Jde o první animovaný celovečerní film studia Fox Animation Studios, který vydala společnost 20th Century Fox. Děj je volně založen na historických událostech konce Ruského impéria a dřívější legendě o velkokněžně Anastázii Nikolajevny, která měla jako jediná přežít vyvraždění carské rodiny. Přípravy pro natáčení filmu trvaly 3 roky, pro vytvoření věrného prostředí strávil štáb mnoho času v Petrohradu a ruských archivech. Premiéra filmu byla v říjnu 1997. V České republice byla v dubnu roku 1998, prodej DVD začal roku 2002 a v roce 2011 byl film vydán ve full HD na Blu-ray discích.\n\nPříběh začíná v blízkosti Petrohradu v Kateřinském paláci roku 1916 při oslavách výročí 300 let vlády rodu Romanovců. Zde malá Anastázie od své babičky Marie, která se chystá odjet do Paříže, dostane dárek – hrací skříňku s přívěskem s nápisem „Společně v Paříži“. Ples přeruší Rasputin, podvodník bažící po moci a čaroděj, kterého car Nikolaj vykáže. Za to Rasputin na rod Romanovců uvrhne kletbu – celá rodina má zemřít do čtrnácti dnů. V celé zemi se začalo šířit neštěstí, které propuklo v revoluci. Jedné noci při útoku na palác se podařilo utéct jen Anastázii a její babičce Marii za pomoci chlapce Dmitrije, který sloužil v paláci. Marie s Anastázií se chtějí zachránit odjezdem z Petrohradu. Na odjíždějící vlak se podaří nastoupit jen Marii, Anastázie upadne a ztratí paměť.\n\nO deset let později odchází Áňa z venkovského sirotčince, aby začala pracovat v nedaleké rybárně. Podle nápisu na přívěsku, který je jedinou památkou na její minulost, a setkáním se psem, které považuje za příznivé znamení, se rozhodne vydat do Petrohradu a odtamtud do Paříže. K odcestování z Ruska ale nemá výjezdní povolení. Stará žena Áně poradí, aby našla Dmitrije, který jí pomůže. Dmitrij spolu s Vláďou, bývalým šlechticem carského dvora, se snaží najít vhodnou dívku, která by se podobala zmizelé velkokněžně Anastázii, aby tak získali odměnu 5 milionů rublů, které nabízí císařovna Marie za nalezení své vnučky. Všimnou si věrné podoby Áni a přesvědčují ji, že může být ztracenou velkokněžnou. Áňa jim nedůvěřuje; aby se dostala do Paříže, souhlasí, že se zkusí představit císařovně jako ztracená Anastázie. Podoby si také všimne netopýr Bartok, který slouží Rasputinovi. Ten za pomoci svých temných sil pronásleduje Anastázii na její cestě, aby ji zničil.\n\nV průběhu cesty se Áňa dozví, že nejdřív musí přesvědčit Sofii, sestřenici císařovny, aby se dostala k Marii. Proto se začne učit podrobnosti o carské rodině a své minulosti. Dmitrij zjistí při návštěvě Sofie, že Áňa je skutečnou Anastázií, a chce ji představit císařovně v pařížské opeře po skončení ruského baletu. Císařovna Marie ale Dmitrije odmítne, protože o něm slyšela, že je podvodníkem, který pořádá konkurzy na falešnou velkokněžnu. Áňa slyší slova Marie přes nedovřené dveře a cítí se zrazená. Chtěla se dozvědět jen pravdu o své rodině a minulosti a ne podvádět. Dmitrij unese císařovnu Marii v jejím autě, aby zařídil její setkání s Anastázií. Při setkání císařovna nevěří, že se jedná o pravou Anastázii. Áňa si ale díky vůni oleje na ruce, který používá císařovna, vzpomene na jednu událost z dětství, a to císařovnu Marii přesvědčí.\n\nCísařovna za nalezení vnučky nabídne Dmitrijovi slíbenou odměnu, ten ale odmítne, protože se zamiloval do Anastázie. Dmitrij se chystá odjet zpátky do Petrohradu. Na oslavě návratu ztracené vnučky Marie o tom řekne Anastázii. Anastázie, která Dmitrije také miluje, se má rozhodnout, zda zůstane se svou babičkou, nebo půjde s Dmitrijem. Najednou odběhne její pes Puňťa a Anastázie běží za ním, až se dostane na most Alexandra III. Tam na ni čeká Rasputin, který chce dokončit kletbu a utopit Anastázii v řece. Dmitrij se vrátil, aby Anastázii zachránil. V zápase s Rasputinem se Anastázie dostane k jeho relikviáři, kterému Rasputin zaprodal svůj život. Zničením relikviáře tak Anastázie zničí i Rasputina. Pak se Anastázie s Dmitrijem rozhodnou utéct, Anastázie zanechá dopis babičce Marii a Sofii, že se brzy vrátí. Příběh končí při plavbě lodí po řece, na které jsou spolu Anastázie a Dmitrij.\n\nSkladatelem hudby je David Newman a Stephen Flaherty, autorem textů je Lynn Ahrens. Sountrack vyšel 28. října 1997 a obsahuje celkem 17 skladeb instrumentální hudby a písní. Získal čtyři nominace (Academy Award, USA, Annie Awards, Golden Globes, USA, Satellite Awards). Píseň \"At the Beginning\" zvítězila v ceně ASCAP Film and Television Music Awards. Soundtrack obsahuje celkem tři verze jedné z ústředních písní \"Journey to the Past\" – filmová verze, popová verze od zpěvačky Aaliyah a španělská verze od zpěvačky Thalía.\n"}
{"id": "816978", "url": "https://cs.wikipedia.org/wiki?curid=816978", "title": "Sarektjåkkå", "text": "Sarektjåkkå\n\nSarektjåkkå (2089 m n. m.) je hora ve Skandinávském pohoří. Nachází se v severním Švédsku v kraji Norrbotten na území komuny Jokkmokks. Hora leží nedaleko východní hranice Národního parku Sarek asi 23 km jihozápadně od osady Suorva. S nadmořskou výškou 2089 m se jedná o druhou nejvyšší horu Švédska (třetí, pokud se počítá jižní vrchol Kebnekaise jako samostatná hora).\n\nSarektjåkkå má čtyři vrcholy:\n\n"}
{"id": "816980", "url": "https://cs.wikipedia.org/wiki?curid=816980", "title": "Servác Engel z Engelsflussu", "text": "Servác Engel z Engelsflussu\n\nServác Engel z Engelsflussu (? – duben 1674, Mníšek pod Brdy) byl český šlechtic, původně koželuh z Flander, majitel panství Mníšek pod Brdy.\n\nKdy se Servác narodil, není známo. Jeho otcem byl Facis Engel, původem z Tongeren u Maastrichtu (Limburské vévodství, dnes Belgie), jenž se kolem roku 1630 přestěhoval s rodinou do Prahy. Usadili se na Malé Straně, kde si vystavěli dům, dnes známý jako Werichova vila. Nad Čertovkou nedaleko Karlova mostu pak postavili koželužský závod. Na rozvoji závodu měl velký podíl právě Servác, kterému se podařilo sjednat zakázku s císařskou armádou na zpracovanou kůži a obuv. Při nakupování surovin se rozhodl obcházet Židy a kůži nakupoval přímo od řezníků. Tím si znepřátelil Židy, kteří se obrátili na císařský soud a Serváce obvinili z krácení daní. Císař nakonec rozhodl, že Servác bude platit vyšší daň a doplatí dlužnou část. Na oplátku získal od císaře monopol na obchod se surovou kůží.\n\nZlom přišel v roce 1648, kdy při útoku Švédů na Prahu přišel o veškerý majetek. Spolu se svými zaměstnanci a dalšími Pražany obsadil Staroměstskou mosteckou věž a zabránil vpádu Švédů do Starého Města. Ještě téhož roku byl povýšen do šlechtického stavu, získal predikát \"z Engelsflussu\" a erb. Po smrti svého otce se oženil s Ludmilou Röttingerovou, díky které získal několik domů, dva mlýny a vinice na Šárce. Ludmila ovšem roku 1660 zemřela a Servácovou druhou ženou se stala dcera pražského primase Mikuláše Turka, s nímž se seznámil během obrany Starého Města.\n\nRoku 1655 Servác na primusovu radu odkoupili od Mitroviců zchátralý zámek v Mníšku pod Brdy spolu s celým panstvím. Ihned se pustil do oprav. Nechal zrekonstruovat zámek, rybníky, vybudovat vodovod, hospodu a pomáhal s opravou válkou poničených domů. Uprostřed těchto oprav, v dubnu 1674, zemřel.\n\n"}
{"id": "816981", "url": "https://cs.wikipedia.org/wiki?curid=816981", "title": "Uhličitan manganatý", "text": "Uhličitan manganatý\n\nUhličitan manganatý je anorganická sloučenina se vzorcem MnCO. Tato látka se v přírodě vyskytuje jako minerál rhodochrosit.\n\nTato látka se vyrábí reakcí manganatých sloučenin (kupř. chlorid manganatý či síran manganatý) s uhličitanem, nejčastěji (díky nízké ceně) uhličitanem sodným, dle rovnice:<br>\nNaCO (aq) + Mn (aq) → MnCO (s) + 2Na (aq)<br>\nMnCO také vzniká při nesprávném skladování oxidu manganatého a hydroxidu manganatého. Špatným skladováním se myslí kupříkladu skladování na otevřených prostorech nebo v netěsných nádobách, dochází totiž k reakcím se vzdušným oxidem uhličitým:<br>\nMnO + CO → MnCO<br>\nMn(OH) + CO → MnCO + HO<br>\n\nV případě zahřívání nad 200 °C se změní směr již zmíněné reakce a dochází k rozpadu uhličitanu na oxid manganatý a oxid uhličitý:<br>\nMnCO —→ MnO + CO<br>\nOxid manganatý však reaguje se vzdušným kyslíkem za vzniku oxidu manganičitého.<br>\nTato látka reaguje s kyselinami za vzniku oxidu uhličitého a příslušných manganatých solí, například s kyselinou chlorovodíkovou reaguje dle rovnice:<br>\nMnCO + 2HCl → MnCl + CO<br>\n\nTato látka se používá v keramice jako glazura. Dále se zřídka používá v chemickém průmyslu na výrobu manganatých sloučenin slabých organických kyselin.\n\nTato látka není pro člověka příliš toxická, v žaludku reaguje za vzniku chloridu manganatého, který může způsobovat problémy alergikům, a ve velkém množství způsobuje všem lidem problémy. LD pro krysu se pohybuje kolem 250 mg/kg.\n"}
{"id": "816984", "url": "https://cs.wikipedia.org/wiki?curid=816984", "title": "Copa Libertadores 2012", "text": "Copa Libertadores 2012\n\nRočník 2012 Poháru osvoboditelů ( \"Copa Libertadores\") byl 53. ročníkem klubové soutěže pro nejlepší jihoamerické fotbalové týmy. Vítězem se stal tým SC Corinthians Paulista, který tak postoupil na Mistrovství světa ve fotbale klubů 2012.\n\nÚčastnilo se 5 týmů z Argentiny a 5 z Brazílie. Dále brazilský Santos FC, obhájce titulu. Z ostatních členských zemí CONMEBOL se účastnily 3 týmy. Byly také pozvány 3 týmy z Mexika, které je členem CONCACAF. Nejhůře umístěné týmy jednotlivých zemí se účastnily předkola (ze země obhájce titulu se předkola účastnily dva týmy).\n\nÚvodní zápasy byly hrány v termínu od 24. ledna, odvety nejpozději 2. února 2012.\n\nSkupinová fáze se hrála od 7. února do 19. dubna 2012.\n\nVyřazovací část se hrála systémem doma-venku. V případě rovnosti skóre sečteného z obou zápasů rozhodovalo pravidlo venkovních gólů, které však nerozhodovalo ve finále. V případě, že pravidlo venkovních gólů nerozhodlo, přišel na řadu okamžitě penaltový rozstřel (nehrálo se prodloužení). Prodloužení by bylo užito pouze ve finále.\n\nPostupující do vyřazovací části byli seřazeni do žebříčku (pozice 1. - 8. zaujaly 1. týmy z každé základní skupiny, pozice 9. - 16. zaujaly 2. týmy z každé základní skupiny). V osmifinále se utkal tým nasazený 1. s týmem 16., 2. tým s 15., atd.\n\nÚvodní zápasy 2. května, odvety 9. května 2012.\n\nÚvodní zápasy 16. a 17., odvety 23. a 24. května 2012.\n\nÚvodní zápasy 13. a 14., odvety 20. a 21. června 2012.\n\n\"SC Corinthians Paulista zvítězil celkovým skóre 3:1.\"\n\n"}
{"id": "816986", "url": "https://cs.wikipedia.org/wiki?curid=816986", "title": "Pont-Audemer", "text": "Pont-Audemer\n\nPont-Audemer je francouzská obec v departementu Eure v regionu Normandie. V roce 2009 zde žilo 8 599 obyvatel. Je centrem kantonu Pont-Audemer.\n\n"}
{"id": "816997", "url": "https://cs.wikipedia.org/wiki?curid=816997", "title": "Temná legenda", "text": "Temná legenda\n\nTemná legenda (ang. titul Urban Legend) je americký hororový film z roku 1998, který natočil Jamie Blanks.\n\nPodle místní městské legendy zavraždil jeden profesor před 25 lety na harvardu šest svých studentů. Nyní je to pouze legenda až do doby, co se studentka Natálie a její přátelé opravdu přesvědčí o vrahovi, který na Pendltonské univerzitě nejspíš znovu začal řádit.\n\n"}
{"id": "817004", "url": "https://cs.wikipedia.org/wiki?curid=817004", "title": "Chongirati", "text": "Chongirati\n\nChongirati ( , ), též Unggirati, Onggirati byl jeden z mongolských kmenů. Z Chongiratů pocházela manželka Čingischána (Börte) a ženy řady jeho potomků. \n\nKoncem 12. století sídlili na jihovýchodním okraji mongolských stepí severně od Velké čínské zdi, východně od Ongutů, jižně od Tatarů, v dnešním vnitřním Mongolsku.\n\nPodle mongolské genealogické legendy, uvedené Rašíd-ad-Dínem Chongirati náleželi k Darlekin Mongolům, to jest potomkům jistého Nukuze a Kijana, kteří odešli na místo zvané Ergune-kun. Časem se zde Darlekinové rozmnožili, takže se rozhodli z těsných hor odejít do stepi. Proto založili množství ohňů a roztavili horský svah, v kterém bylo velké naleziště železné rudy. Středověcí Mongolové věřili, že bolesti nohou, kterými strádali mnozí Chongirati a jejich potomci (například Ögedej, Bátú a Berke, synové Chongiratek), souvisely s tím, že Chongirati vyšli z údolí dříve než ostatní, bez dohody s nimi, přičemž pošlapali ohniště druhých rodů. V tradičním světonázoru Mongolů totiž ohniště bylo jádrem a základem domácího prostoru a stoupnout na něj byl neodpustitelný přestupek.\n\nRozvětvenou strukturu kmene Chongiratů a současně blízkost jeho rodů vyjadřovaly mongolské rodokmeny jako původ od synů společného předka, Altana chuduchy. Jeho nejstarší syn Džurluk-mergen byl předek vlastních Chongiratů – od jeho syna Kubaj-Šireho pocházeli Inkirasové a Olkunutové, od druhého Džurluk-mergenova syna Tusubu-Dauda Karanutové, Kunkliutové, Kuralasové a Eldžiginové. Přičemž Rašíd-ud-Dín uvádí, že Chongirati a Eldžiginové byli blízcí k Kurautům a Bagrutům. \n\nPodle T. D. Skrynnikovové fungovala u Mongolů duálně-rodová organizace, v níž Chongirati a blízké rody byli manželskými partnery Bordžiginů, rodu Čingischána a jeho předků. Slovy Rašíd-ad-Dína: \n\nChongiratkami byly ženy Chabul-chána (Kara-liku) a Čingischána (Börte); Höelun, žena Jesügeje, pocházela z rodu Olchonutů, větve Chongiratů. Podle J. Holmgrena ze 69 manželek členů Čingisova rodu od Čingischánovy doby do pádu dynastie Jüan bylo 33 % Chongiratek (20 % v dojüanském období, kolem 50 % za vlády dynastie Jüan).\n\n"}
{"id": "817008", "url": "https://cs.wikipedia.org/wiki?curid=817008", "title": "Dipteridaceae", "text": "Dipteridaceae\n\nDipteridaceae je čeleď kapradin z řádu gleicheniotvaré. Jsou to středně velké kapradiny nápadného vzhledu, rostoucí v tropické Asii a v Austrálii.\n\nDipteridaceae jsou pozemní kapradiny s dlouhým podzemním plazivým oddenkem pokrytým tmavě červenými štětinovitými chlupy. Listy jsou řapíkaté, s čepelí rozdělenou na dvě poloviny. Listy \"Dipteris\" jsou až 70 cm široké, až k bázi dělené, s oběma polovinami hluboce laločnatými. Druh \"Dipteris lobbiana\" má laloky listů velmi úzké. \"Cheiropleuria bicuspis\" má poloviny listu nedělené. Žilnatina je dichotomicky větvená do několika řádů. Sporangia jsou v kupkách bez ostěry, umístěných jednotlivě na spodní straně listů.\n\nČeleď \"Dipteridaceae\" zahrnuje 6 žijících druhů ve 2 rodech. Rod \"Dipteris\" zahrnuje 5 druhů a je rozšířen od jižní Číny přes jihovýchodní Asii po Austrálii. Rod \"Cheiropleuria\" zahrnuje jediný druh, \"Cheiropleuria bicuspis\", rozšířený od jižní Číny po Novou Guineu.\n\nNejstarší nálezy zástupců \"Dipteridaceae\" se datují do starších druhohor, do triasu. Vymřelí zástupci: \"Dictyophyllum\", \"Clathropteris\", \"Camptopteris\", \"Hausmannia\", \"Thaumatopteris\". Fosilní nálezy jsou známy z Evropy, východní Asie, Severní i Jižní Ameriky, Austrálie, Grónska a Antarktidy. Největšího rozvoje dosáhly na přelomu svrchního triasu a spodní křídy, přibližně před 200 miliony let.\n\n\"Dipteris conjugata\" je občas pěstována jako zvláštnost v botanických zahradách. Je např. ve sklenících Pražské botanické zahrady v Tróji.\n\n\"Cheiropleuria\", \"Dipteris\"\n"}
{"id": "817009", "url": "https://cs.wikipedia.org/wiki?curid=817009", "title": "Franz Crass", "text": "Franz Crass\n\nFranz Crass (9. února 1928 Wipperfürth, Rheinprovinz − 23. června 2012 Rüsselsheim, Hesensko) byl německý operní pěvec − bas. Debutoval v roce 1954 v Krefeldu. V letech 1954–1973 byl několikrát na festivalu v Bayreuthu.\n"}
{"id": "817013", "url": "https://cs.wikipedia.org/wiki?curid=817013", "title": "Sylvie Kateřina Černínová z Millesima", "text": "Sylvie Kateřina Černínová z Millesima\n\nHraběnka Sylvie Kateřina Černínová, roz. z Caretto-Millesima (1606, Praha – 29. února 1664, Řezno) byla česká šlechtična původem z italského rodu Carretto-Millesimů, jejíž dochovaná korespondence s manželem Heřmanem Černínem z Chudenic umožňuje náhled do soukromí šlechtického páru v období baroka.\n\nSylvie Kateřina se narodila v rodině císařského důstojníka a rady hraběte Štěpána z Millesima, markraběte ze Savony a jeho manželky, patrně nekatoličky, Magdaleny Kostomlatské z Vřesovic. Od 2. poloviny 20. let 17. století musela Magdalena žít v exilu v Sasku. Roku 1635 navíc umírá i její otec Štěpán. Co se týče nejbližší rodiny, tak je známo, že měla dvě sestry (Olympii a Ester Magdalenu) a minimálně jednoho bratra.\n\nO výchově Sylvie Kateřiny nemáme žádné zprávy. Znovu se objevuje až v roce 1633, kdy se provdala za Heřmana Černína z Chudenic. Jelikož se vdávala až ve věku 27 let, tedy o pět let více než byl nejpozdější doporučovaný věk, dala se považovat za starou pannu. Jedním z cílů sňatku bylo spříznění Černínů s markýzi ze Savony. Jelikož se Heřmanovi dosud nepodařilo zplodit potomka, hodně si sliboval od tohoto manželství, ovšem i to zůstalo bezdětné. Jako dědic Heřmanova majetku tak byl vybrán jeho kmotřenec a vnuk jeho bratra Humprecht Jan Černín z Chudenic.\n\nBěhem Heřmanovy nepřítomnosti se starala o jeho statky. Měla přehled o žních a úrodě, starala se o chod pivovarů i o prodeje koní a dobytka a vlny Židům. Zároveň se starala o bezpečnost poddaných a kontrolovala účty předkládané hejtmany jednotlivých panství. Orientovala se také v rybníkářství a dohlížela na výstavbu vysokých pecí. Mezi dopisy se dochoval i jeden, v němž si manželovi stěžovala na neschopného dělníka, který stavěl novou kašnu.\n\nBěhem kontrol jednotlivých panství dokonce narazila na případ, kdy v jednom panství převzal samovolně vládu zdejší sekretář. Ten si tam nechal postavit pokoje pro svoji kuchařku, pachole, stájníka a stáje pro koně. Jelikož chtěla vědět, z čeho to všechno platí, měla v úmyslu provést kontrolu účtů. Výsledek této kontroly se ovšem nedochoval.\n\nJejím úkolem bylo také dohlížet na včasné odvádění daní. To bylo především ve válečných letech dosti složité a proto opakovaně žádala českou dvorskou kancelář o její snížení. Dochovaly se také její žádosti císaři o odpuštění cel a mýt při převozu zboží z Čech na jejich panství Schmiedeberk ve Slezsku. V těchto žádostech argumentovala především špatnou hospodářskou situací panství.\n\nV srpnu 1644 ji Heřman pověřil koupí statku Děpoltovice. Ačkoliv sama byla proti tomuto nákupu, neboť dávala přednost finanční hotovosti před dalším statkem, snažila se udělat vše pro koupi. Z té nakonec sešlo, neboť cena se vyšplhala příliš vysoko.\n\nJejí práce si všímali i další šlechtici. Dochovaly se nám např. zprávy od Bernarda z Martinic. Hrabě Šlik v roce 1649 zase Sylvii Kateřinu označil za vrchního hejtmana Heřmanových panství.\n\nPo Heřmanově smrti se vdala ještě jednou. V roce 1659 si vzala o 20 let mladšího Leopolda Viléma markraběte z Badenu, ovšem o tomto manželství se příliš mnoho zpráv nedochovalo. Sylvie Kateřina Černínová z Millesima zemřela 29. února 1664 v Řezně a její manžel zdědil panství Lovosice a statky Újezd, Dubkovice, Kamýk, Chodoměř.\n\nJaký vztah k sobě manželé měli, lze vyčíst z jejich dopisů. Ačkoliv se dá na první pohled říci, že květnatost některých částí má pouze vytvořit iluzi či obraz milující manželky, srovnáním s dopisy jiných autorek můžeme vyčíst, že Sylvie Kateřina svého manžela skutečně milovala. Typickým příkladem jejich korespondence je dopis, který Sylvie Kateřina poslala svému muži, když pobýval v Konstantinopoli.\n\nV jiných dopisech si naopak stěžuje na úděl žen, které z důvodu zahraničních cest manželů, zůstávaly samy doma. Z důvodů válečné situace se k ní však nedostávaly manželovy odpovědi – například v zimě 1644 jí nebyly doručeny odpovědi na devět dopisů. Na klidu jí nepřidávaly ani zvěsti o jeho uvěznění či smrti, což se opět projevilo v dopisech.\n\nZ odpovědí z Konstantinopole se do dnešních dnů dochoval pouze jediný, pro který je typické emocionální oslovení (např. \"má nejmilejší Sylvičko\", \"má nejmilejší crciličko\" či \"má dívčičko\"). To, jak Heřmanovi na manželce záleželo, můžeme vysledovat nejen ze vzájemné korespondence, ale také ze žádostí k ostatním příslušníkům rodu – a to nejen v závěti, ale i přímou apelací –, aby se v případě jeho smrti o Sylvii Kateřinu postarali.\n\nOvšem i v tomto manželství se vyskytovaly neshody. Hraběnky se například dotklo, že před příchodem nepřátelské armády Heřman varoval nejprve hejtmany a až poté to oznámil jí. Tvrdila, že je mu dobytek milejší než vlastní žena. Také mu vytýkala, že během její nemoci ji neposlal jediný dopis. V zimě 1639 odjela před morem do Strakonic, odkud poslala Heřmanovi několik dopisů s žádostí o zaslání peněz, protože si na jídlo musela půjčovat od své sestry nebo nakupovat na dluh. Ovšem od manžela se dočkala pouze rady, aby se obrátila na zdejšího hejtmana, který ji odmítl peníze dát. Nakonec jí Heřman poslal koně a 4 dukáty. \n\n"}
{"id": "817014", "url": "https://cs.wikipedia.org/wiki?curid=817014", "title": "Salome Jensová", "text": "Salome Jensová\n\nSalome Jensová (* 8. května 1935 Milwaukee, Wisconsin) je americká herečka.\n\nNa filmovém plátně debutovala v roce 1958 ve sci-fi snímku \"Terror from the Year 5000\", v dalších letech se objevovala především v menších rolích v televizních seriálech a filmech, včetně seriálů jako jsou \"Kojak\", \"MacGyver\", \"Právo v Los Angeles\", \"Nemocnice Chicago Hope\" či \"Melrose Place\". Mezi její větší role patří Mae Olinski v seriálu \"Mary Hartman, Mary Hartman\" a Martha Kentová v seriálu \"Superboy\". V epizodě „Závod“ seriálu \"\" ztvárnila prastarého humanoida, v 15 epizodách seriálu \"\" hrála postavu Tvůrkyně, představitelku Dominionu. Objevila se také např. ve filmu \"Green Lantern\".\n\nByla dvakrát vdaná, nejprve za herce Ralpha Meekera, později za televizního moderátora Lee Leonarda.\n\nJejí sestra Arnette je manželkou herce Anthonyho Zerbea.\n\n"}
{"id": "817017", "url": "https://cs.wikipedia.org/wiki?curid=817017", "title": "Pavel Královec", "text": "Pavel Královec\n\nPavel Královec (*16. srpna 1977) je český fotbalový rozhodčí, který píská především 1. českou ligu. Je považován za nejlepšího českého rozhodčího současnosti, což dokládá např. vítězství v květnu 2014 v anketě KSN ČR o nejlepšího rozhodčího Gambrinus ligy 2013/14. Mezinárodní zápasy píská od roku 2005. Mezi jeho významnější akce patří světový šampionát U-17 v roce 2011 v Mexiku, EURO 2012 (jako záložní čtvrtý rozhodčí), a také LOH 2012 v Londýně.\nNa podzim v roce 2012 byl zařazen mezi 20 nejlepších sudích Ligy mistrů UEFA.\n\nStal se prvním rozhodčím, který ve fotbalové soutěži České republiky použil mizící sprej k označení postavení míče a bránících hráčů při standardních situacích (9. kolo, 26. září 2014, zápas 1. české ligy FK Teplice – 1. FC Slovácko 4:0). Tato inovace se ve fotbalovém prostředí ujala po úspěšné prezentaci na MS 2014 v Brazílii.\n"}
{"id": "817020", "url": "https://cs.wikipedia.org/wiki?curid=817020", "title": "Ču Fu", "text": "Ču Fu\n\nČu Fu (, 1364–1428) byl čínský princ a vojevůdce, sedmý syn Chung-wua, prvního císaře a zakladatele říše Ming. Roku 1370 obdržel titul kníže z Čchi, od roku 1382 sídlil v Čching-čou v provincii Šan-tung. letech 1399–1403 a znovu od roku 1406 byl zbaven titulů a hodností.\n\nČu Fu se narodil roku 1364 jako sedmý syn Ču Jüan-čanga, jeho matkou byla jedna z Čuových vedlejších manželek příjmením Ta. Ču Jüan-čang tehdy sídlil v Nankingu a jako jeden z generálů říše Sung bojoval v povstání rudých turbanů. Roku 1368 se Ču Jüan-čang stal císařem říše Ming a během několika let sjednotil Čínu pod svou vládou. V květnu 1370 udělil sedmi svým synům tituly knížat (\"wang\"), Ču Fu se stal knížetem z Čchi (, \"Čchi wang\").\n\nV dětství se Ču Fu sblížil s o čtyři roky starším nevlastním bratrem Ču Tim. Koncem 70. let se s dalšími princi ve Feng-jangu cvičil ve vojenském umění. Po dosažení dospělosti roku 1382 přesídlil do Čching-čou v provincii Šan-tung, kde dozíral na místní vojska. V 90. letech se podílel na velení mingským armádám v pohraničních srážkách s Mongoly. Za aroganci a zneužití moci ho otec (spolu s dalšími princi) káral.\n\nPo nástupu císaře Ťien-wena roku 1398 nová vláda zahájila politiku omezování knížat. Ču Fu se stal jednou z jejích obětí, v červnu 1399 byl zbaven titulu a pravomocí a uvržen do domácího vězení v Nankingu. Po porážce Ťien-wena v občanské válce (kampani ťing-nan) a nástupu Ču Tiho na trůn jako císaře Jung-le se roku 1403 Ču Fu vrátil do Čching-čou ve starém postavení.\n\nPo několika letech byl opět obviněn z násilnického chování a roku 1406 zbaven knížecí hodnosti.\n\nZemřel roku 1428. Měl pět synů.\n"}
{"id": "817030", "url": "https://cs.wikipedia.org/wiki?curid=817030", "title": "Kulihrášek", "text": "Kulihrášek\n\nKulihrášek je prvorepublikový komiks ilustrovaný obrázky Artuše Scheinera. Verše napsala Marta Voleská a nakladatelem byl Gustav Voleský, knihkupec v Praze.\n\nPůvodní význam z pohádky se změnil a popularity dosáhl až postavou v tomto komiksu.\n\na další\n\nKnihu Kulihráškův národní slabikář (1940) ilustroval M.Novák.\n\n\n"}
{"id": "817033", "url": "https://cs.wikipedia.org/wiki?curid=817033", "title": "Pomocné sloveso", "text": "Pomocné sloveso\n\nPomocné sloveso je sloveso, které nemá svůj původní význam (a ani nemění význam žádného slovesa), ale je součástí nějakého složeného slovesného tvaru. V některých jazycích existují slovesa, která mají jen funkci pomocného slovesa. Příkladem může být anglické \"will\" (pro vytváření budoucího času) nebo přítomný čas španělského \"haber\" (kromě třetí osoby singuláru, kde má ve funkci plnovýznamového slovesa tvar \"hay\" a jako pomocné sloveso \"ha\"). Nejčastěji se používají slovesa, která v základním významu znamenají \"být\" nebo \"mít\". Některé jazyky, jako například grónština, žádná pomocná slovesa nepoužívají.\n\nV češtině se jako pomocné sloveso používá sloveso \"být\".\n\nV prvních a druhých osobách minulého času se používá příslušný tvar přítomného času slovesa \"být\" a minulé příčestí slovesa, které časujeme. Příklad (sloveso \"dělat\", mužský rod): \"já jsem dělal\", \"ty jsi dělal\", \"my jsme dělali\", \"vy jste dělali\".\n\nV třetích osobách se žádné pomocné sloveso nepoužívá: \"on dělal / ona dělala\", \"oni dělali / ony dělaly\".\n\nBudoucí čas nedokonavých sloves (s výjimkou sloves \"být\", \"jít\", \"jet\") se tvoří pomocí tvaru budoucího času slovesa \"být\" s infinitivem časovaného slovesa. Příklad (sloveso \"dělat\"): \"já budu dělat\", \"ty budeš dělat\", \"on / ona bude dělat\", \"my budeme dělat\", \"vy budete dělat\", \"oni / ony budou dělat\".\n\nU dokonavých sloves budoucnost vyjadřují přítomné tvary.\n\nJak již bylo uvedeno, výjimku tvoří nepravidelná slovesa \"být\", \"jít\" a \"jet\". \n\nVe slovenštině se jako pomocné sloveso používá sloveso \"byť\". Budoucí čas ve slovenštině je velmi podobný českému.\n\nV prvních a druhých osobách minulého času se používá příslušný tvar přítomného času slovesa \"byť\" a minulé příčestí slovesa, které časujeme.\n\nPříklad (sloveso \"robiť\") (česky \"dělat\" – mužský rod): \"ja som robil\", \"ty si robil\", \"my sme robili\", \"vy ste robili\".\nVe třetích osobách se žádné pomocné sloveso nepoužívá: \"on robil / ona robila\", \"oni robili / ony robili\".\n\nBudoucí čas nedokonavých sloves (s výjimkou sloves \"byť\" a \"ísť\") se tvoří pomocí tvaru budoucího času slovesa \"byť\" s infinitivem časovaného slovesa.\nPříklad (sloveso \"robiť\") (dělat): \"ja budem robiť\", \"ty budeš robiť\", \"on / ona bude robiť\", \"my budeme robiť\", \"vy budete robiť\", \"oni / ony budú robiť\".\n\nU dokonavých sloves budoucnost vyjadřují přítomné tvary.\n\nJak již bylo uvedeno, výjimku tvoří nepravidelná slovesa \"byť\" a \"ísť\".\n\nV angličtině se jako pomocné sloveso používá jak \"to be\" (být), tak i \"to have\" (mít). Při vytváření tázacích otázek se používá sloveso \"to do\" (dělat).\n\nU průběhových časů (anglicky: \"continuous tenses\") se používá vyčasované sloveso \"to be\" a gerundium (tvar slovesa zakončený na \"-ing\"). To, který je to čas (přítomný průběhový-\"present continuous\", minulý průběhový-\"past continuous\"), určuje tvar slovesa \"to be\", nikoli časované sloveso.\n\nPříklad časování slovesa \"to do\" (dělat) v přítomném průběhovém čase (\"present continuous\"), nestažené časování: \"I am doing, you are doing (arch. thou art doing), he / she is doing, we are doing, you are doing, they are doing\".\n\nPříklad časování slovesa \"to do\" (dělat) v přítomném průběhovém čase (\"present continuous\"), stažené časování: \"I'm doing, you're doing (arch. thou art doing), he / she's doing, we're doing, you're doing, they're doing\".\n\nPředpřítomný a předminulý čas se tvoří pomocí slovesa \"to have\". Čas opět určuje tvar pomocného slovesa \"to have\".\n\nV předpřítomném čase se používá přítomný čas slovesa \"to have\" s trpným příčestím časovaného slovesa (\"passive participle\"). \nPříklad časování slovesa \"to do\" (dělat) v předpřítomném čase, nestažené časování: \"I have done, you have done (arch. thou hast done), he / she has done, we have done, you have done, they have done\".\n\nPříklad časování slovesa \"to do\" (dělat) v předpřítomném čase, stažené časování: \"I've done, you've done (arch. thou hast done), he / she has done, we've done, you've done, they've done\".\n\nV předminulém čase se používá minulý čas slovesa \"to have\" s trpným příčestím časovaného slovesa (\"passive participle\"). \n\nPříklad časování slovesa \"to do\" (dělat) v předminulém čase, nestažené časování (stažené časování neexistuje): \"I had done, you had done (arch. thou had done), he / she had done, we had done, you had done, they had done\".\n\nBudoucí čas se tvoří pomocí pomocného slovesa \"will\" (které ani jinou funkci neplní), případně staženým tvarem \"-'ll\" a přidáním infinitivu časovaného slovesa.\nPříklad časování slovesa \"to do\" (dělat) v budoucím čase (\"future tense\"), nestažené časování: \"I will do, you will do (arch. thou wilt do), he / she will do, we will do, you will do, they will do\".\nPříklad časování slovesa \"to do\" (dělat) v budoucím čase (\"future tense\"), stažené časování: \"I'll do, you'll do (arch. thou wilt do), he / she'll do, we'll do, you'll do, they'll do\".\n\nV tázacích otázkách se používá sloveso \"to do\" (dělat). S výjimkou některých sloves jako \"can\" (moci) nebo \"to be\" (být), kde se tázací otázky tvoří inverzí, se tohle sloveso používá na začátku otázek. Tohle sloveso se používá všude, kde se k vytvoření tvaru v indikativu nepoužívá žádné pomocné sloveso.\n\nPříklad časování slovesa \"to do\" (dělat) v tázací otázce v přítomném čase (\"present simple\"): \"do I do?, do you do? (arch. dost thou do?), does he / she do?, do we do?, do you do?, do they do?\".\n\nVe španělštině se jako pomocné sloveso nejčastěji používají slovesa \"estar\" a \"haber\". Obě jsou ekvivalentem českého slovesa \"být\".\n\nGerundium se vytváří pomocí vyčasovaného \"estar\" v přítomném čase s tvarem gerundia časovaného slovesa (u sloves končících na \"-ar\" je koncovka \"-ando\", u sloves na \"-er\" / \"-ir\" \"-iendo\".\n\nPříklad časování slovesa \"hacer\" (dělat) v gerundiu (\"gerundio\"): \"yo estoy haciendo, tú estás haciendo, él / ella / usted está haciendo, nosotros / nosotras estamos haciendo, vosotros / vosotras estáis haciendo, ellos / ellas / ustedes están haciendo\".\n\nPředpřítomný čas se vytváří pomocí vyčasovaného \"haber\" v přítomném čase (tvary přítomného času slovesa \"haber\" se používají jen ve funkci pomocného slovesa) s minulým příčestím časovaného slovesa.\n\nPříklad časování slovesa \"hacer\" (dělat) v předpřítomném čase (\"pretérito perfecto\"): \"yo he hecho, tú has hecho, él / ella / usted ha hecho, nosotros / nosotras hemos hecho, vosotros / vosotras habéis hecho, ellos / ellas / ustedes han hecho\".\n\nFrancouzština používá pomocná slovesa \"avoir\" a \"être\"\n\n\n"}
{"id": "817037", "url": "https://cs.wikipedia.org/wiki?curid=817037", "title": "Alois Hitler mladší", "text": "Alois Hitler mladší\n\nAlois Hitler mladší (narozen jako Alois Matzelsberger; 13. ledna 1882 Vídeň – 20. května 1956 Hamburg) byl polorodý starší bratr německého diktátora Adolfa Hitlera.\n\nNarodil se jako nemanželský syn celníka Aloise Hitlera a jeho milenky a pozdější druhé manželky Franzisky Matzelsbergerové. Po svatbě svých rodičů roku 1883 byl otcem legitimován. V témže roce jeho matka zemřela, Alois a jeho mladší sestra Angela pak vyrůstali u svého otce a jeho třetí ženy Kláry. \n\nJeště před otcovou smrtí opustil Alois mladší rodný dům. S mladším nevlastním bratrem Adolfem neměl příliš dobré vztahy. Později tvrdil, že nevlastní matka Klára upřednostňovala malého Adolfa, a že jej otec mnohdy bil i za Adolfovy prohřešky. Alois Hitler mladší měl technický talent, proto ho otec zpočátku plánoval poslat na studia, aby se stal inženýrem. Nakonec si to však rozmyslel a místo toho poslal syna do učení, které ale Alois nikdy nedokončil. \n\n1900 byl Alois zatčen pro krádež a odsouzen k pěti měsícům ve vězení. Roku 1902 musel do vězení na dalších osm měsíců. Nakonec odcestoval roku 1905 do Londýna, kde se oženil s irskou dívkou Bridget Dowlingovou. Roku 1911 se jim narodil syn William Patrick Hitler. Alois často pil a bil svou ženu i syna. Roku 1915 opustil rodinu a vrátil se zpět do vlasti. Zde se oženil s Hedvigou Heidemannovou, níž měl dalšího syna Heinricha Hitlera. S první manželkou se ale nerozvedl, pročež byl roku 1924 obžalován z bigamie. Protože se Bridget k obžalobě nepřipojila, byl rozsudek šesti měsíců vězení podmíněně zrušen. \n\nV období hospodářské krize se Alois živil v Německu různými příležitostnými pracemi. Roku 1934 si otevřel v Berlíně restauraci, která se stala oblíbenými místem pro setkávání příslušníků SA. S bratrem Adolfem nebyl od jeho vzestupu k moci v kontaktu. Jeho mladší syn Heinrich, zapálený nacista, se coby příslušník Wehrmachtu podílel na operaci Barbarossa a zemřel roku 1942 v ruském zajateckém táboře.\n\nPo konci druhé světové války žil Alois s manželkou pod pozměněným příjmením Hiller v Hamburku, kde také zemřel.\n"}
{"id": "817038", "url": "https://cs.wikipedia.org/wiki?curid=817038", "title": "Penny Johnsonová Jeraldová", "text": "Penny Johnsonová Jeraldová\n\nPenny Johnsonová Jeraldová (* 14. března 1961 Baltimore, Maryland, USA), rodným jménem Johnsonová, je americká herečka.\n\nV televizi debutovala v roce 1983, v průběhu 80. let a na začátku 90. let se objevila v menších rolích v seriálech, jako jsou např. \"T.J. Hooker\", \"Poldové z Hill Street\", \"The Paper Chase\", \"Homeroom\" či \"Columbo\". V roce 1994 ztvárnila postavu Dobary v epizodě „Domů“ seriálu \"\". V seriálu \"\" hrála mezi lety 1995 a 1999 v celkem 15 epizodách Kasidy Yatesovou, kapitána nákladní lodi. Hrála v seriálech \"The Larry Sanders Show\", \"Pohotovost\", \"24 hodin\", \"October Road\", \"Castle na zabití\" a \"The Orville\", objevila se také např. v seriálech \"Akta X\", \"Frasier\", \"Zákon a pořádek\", \"Eve\", \"4400\", \"Námořní vyšetřovací služba\" či \"Sběratelé kostí\". V televizním filmu \"11. září 2001: Čas krize\" ztvárnila Condoleezzu Riceovou.\n\nOd roku 1982 je vdaná za jazzového hudebníka Gralina Jeralda, se kterým má dceru Danyel.\n\n"}
{"id": "817044", "url": "https://cs.wikipedia.org/wiki?curid=817044", "title": "Červen 2012", "text": "Červen 2012\n\n\n\n\n"}
{"id": "817047", "url": "https://cs.wikipedia.org/wiki?curid=817047", "title": "Olav Aukrust", "text": "Olav Aukrust\n\nOlav Aukrust (21. ledna 1883, Lom, Švédsko-Norsko – 3. listopadu 1929, Lom, Norsko) byl norský učitel a básník, představitel národního novoromantismu. Používáním venkovského nářečí přispěl k prosazování nynorsku jako literárního jazyka. Jeho básnická tvorba našla inspiraci v lidové slovesnosti, je plná obrazů norského venkovského života a přírodní symboliky. Inspirovala jej také antroposofie rakouského filozofa Rudolfa Steinera. Kritiky bývá počítán k největším norským lyrickým básníkům, ačkoliv mimo Norska se nedočkal žádného ohlasu.\n\nOlav Aukrust se narodil v obci Lom v údolí Gudbrandsdalen na statku svých rodičů, kterými byli Olav Olavsson Aukrust (1851–1931) a Mari Pålsdatter Andvord (1864–1936). První básně napsal již v mládí. Jeho vzorem byl Ivar Mortensson-Egnund a používal i jemu charakteristicky podobnou formu. Po studiích se Olav Aukrust v roce 1908 stal učitelem a vyučoval nejprve na lidové škole ve Folldalu, později pak na lidové škole v Østfoldu, aby nakonec roku 1915 sám založil lidovou školu v Dovre. Na této škole vyučovala také jeho přítelkyně Ingeborg Møllerová. Věnoval však stále více času své básnické tvorbě, v důsledku čehož byla jím založená škola již v roce 1917 zrušena. Vyučoval také v Gausdalu.\n\nJeho ženou byla Gudrun Blekastadová. Poté, co se Olav Aukrust v prosinci 1921 stal členem Antroposofické společnosti, společně se svou manželkou při návratu z Itálie navštívil ve švýcarském Dornachu nedaleko Basileje její středisko Goetheanum.\n\nTrpěl tuberkulózou, která poznamenala poslední roky jeho života a vedla také k jeho předčasné smrti. Zemřel roku 1929 na mozkovou mrtvici.\n\n\n"}
{"id": "817048", "url": "https://cs.wikipedia.org/wiki?curid=817048", "title": "Jindřich Babenberský", "text": "Jindřich Babenberský\n\nJindřich Babenberský zvaný \"Ukrutný\" či \"Zlý\" (německy \"Heinrich der Grausame\" nebo \"der Gottlose\", 1208 – 29. listopadu 1227/1228) byl vzpurný syn rakouského vévody Leopolda VI. a Theodory, příbuzné byzantského císaře Izáka II. Byl druhorozený a po smrti staršího bratra Leopolda se měl stát nástupcem svého otce.\n\n29. listopadu 1225 se na základě papežského dispenzu v Norimberku Jindřichova sestra Markéta stala chotí mladého Jindřicha Štaufského, dosavadního snoubence Anežky Přemyslovny a Jindřich se téhož dne oženil s Anežkou, dcerou durynského lantkraběte Heřmana. Slavnost byla zkalena vraždou kolínského arcibiskupa Engelberta a mladík díky otcovu rozhodnutí nezískal od tchána žádné věno. Roku 1226 se proti otci vzbouřil, obsadil Hainburg a vyhnal odtud svou matku \"\"s hanbou a nadávkami\"\". Zemřel v listopadu roku 1227 či 1228 a byl pohřben v klášteře Heiligenkreuz.\n"}
{"id": "817052", "url": "https://cs.wikipedia.org/wiki?curid=817052", "title": "Anna Calvi", "text": "Anna Calvi\n\nAnna Calvi (* 24. září 1980, Twickenham, Londýn, Spojené království) je britská zpěvačka, kytaristka a skladatelka s impresionistickým hlasem, která v roce 2011 vydala své debutové album pod názvem \"Anna Calvi\".\n\nV roce 2011 byla nominována na BBC Sound of 2011. Tato cena britských kritiků vyhlašuje interpreta s největší šancí na prosazení se a zároveň zaručuje vítězi větší popularitu.\n\nDo povědomí veřejnosti vešla Anna Calvi v roce 2010 svým prvním singlem „Jezebel“ od Wayna Shanklina, který proslavila Édith Piaf.\n\nČeským fanouškům se představila v Hradci Králové na 18. ročníku festivalu Rock for People 6. července 2012.\n\n\n"}
{"id": "817053", "url": "https://cs.wikipedia.org/wiki?curid=817053", "title": "Dambe", "text": "Dambe\n\nDambe, také známé jako Kokawa, je forma boxu spojovaná s Hausy, národem ze západní Afriky. V historii Dambe zahrnovalo komponent wrestlingu známý jako Kokawa, ale dnes už se jedná o čistě úderové umění. Původně byl tento druh boje praktikován uzavřenou kastou hauských bojovníků, ale během minulého století se zápasů bojovnických klanů cestujících do farmářských vesnic v časech sklizně přeměnil na představení, které je součástí zábavy při dožínkách. Dambe bylo také tradičně praktikováno muži jako příprava na válku a mnoho technik a termínů poukazuje na válčení. Dnes společnosti boxerů cestují domovinou Hausů (severní Nigérie, jižní Niger a jihozápadní Čad) a předvádějí venkovní zápasy za doprovodného ceremoniálu a bubnů. Název „Dambe“ je odvozen z hauského překladu slova „box“ a objevuje se v jazycích jako Bole jako Dembe. Boxerům se říká hauským slovem \"daæmaænga\".\n\nPřestože zde neexistují žádné oficiální váhové třídy, zápasníci jsou většinou spravedlivě rozděleni podle velikosti. \n\nZápasy trvají tři kola, ve kterých není žádný časový limit. Místo toho kola končí, když: 1) zde není žádná aktivita, 2) je zápasník, nebo rozhodčí zastaví, nebo 3) se zápasníkova ruka, koleno nebo tělo dotkne země. Sražení oponenta k zemi se říká \"vražda oponenta\".\n\nZákladní zbraní je pěst dominantní ruky. Pěst dominantní ruky, známá jako \"oštěp\", je zabalena do kousku hadry a pevně zavázána šňůrou, která pokryje celou hadru. Někteří boxeři ponořují svůj \"oštěp\" do pryskyřice zamíchané s kousky rozbitého skla. Vedoucí ruka, zvaná \"štít\", je s otevřenou dlaní natažena k oponentovi. Vedoucí ruka může být podle potřeby použita k držení nebo chmatání.\n\nVedoucí noha je často omotána řetězem a používá se při útoku i při obraně. Neomotaná noha také může být použita ke kopání. Protože zápasení je povoleno a jeho cílem je dostat oponenta na zem, kopy jsou mnohem častější, než bývaly.\n"}
{"id": "817054", "url": "https://cs.wikipedia.org/wiki?curid=817054", "title": "LGBT slogany", "text": "LGBT slogany\n\nLGBT slogany jsou slogany, motta a chytlavé fráze, které vyjadřují podporu a vnitřní sílu pro členy LGBT komunit. Mezi nejslavnější motto patří notorické „We are here, we are queer. Get used to it“, jehož cílem je emancipace homosexuálů a zesměšnění předpojatých názorů vůči LGBT.\n\n"}
{"id": "817056", "url": "https://cs.wikipedia.org/wiki?curid=817056", "title": "Szulc", "text": "Szulc\n\nPříjmení Szulc je polská varianta německého příjmení Schulz, jehož česká varianta je Šulc.\n\n"}
{"id": "817059", "url": "https://cs.wikipedia.org/wiki?curid=817059", "title": "Kaple svatého Huberta (Lednicko-valtický areál)", "text": "Kaple svatého Huberta (Lednicko-valtický areál)\n\nKaple svatého Huberta v novogotickém slohu je nejmladší z drobných staveb v Lednicko-valtickém areálu. Kaple je chráněna jako kulturní památka České republiky.\n\nTrojboká, třemi gotickými oblouky prolomená kaple zaklenutá síťovou žebrovou klenbou byla postavena uprostřed Bořího lesa podle návrhu Jiřího Wingelmüllera za vlády Aloise II. knížete z Liechtensteina v roce 1855. Stavbě předcházely mnohaleté přípravy. Plány pocházejí z roku 1846, kámen na stavbu byl svážen od roku 1847. Stavbu realizoval po smrti architekta Jan Heidrich U kaple se konaly slavnostní mše před zahájením lovu na den sv. Huberta. \n\nByla vystavěna z pískovcových kvádrů opatřených smyšlenými středověkými kamenickými značkami, které mají za úkol navodit pocit starobylosti stavby. Otevřenou kapli na půdorysu pravidelného trojúhelníku tvoří tři masivní pilíře spojené profilovanými lomenými oblouky. Hlavní římsa nese profilované zábradlí s atikou, v rozích jsou umístěné fiály s chrliči v podobě psa. Střecha kaple ve tvaru pravidelného jehlanu je zdobená dekorativními žebry a zakončena křížem.\n\nUprostřed kaple se nachází socha sv. Huberta, stojící na podstavci se sochami andělů. Autorem sochařské výzdoby je Franz Högler. \n\nKaple se nalézá na palouku v Bořím lese mezi Valticemi, Lednicí a Břeclaví. Kolem kaple prochází žlutě značená trasa z Břeclavi do Hlohovce a červeně značená trasa z Valtic do Lednice. Je volně přístupná.\n\n"}
{"id": "817062", "url": "https://cs.wikipedia.org/wiki?curid=817062", "title": "TJ Sokol Dolná Ždaňa", "text": "TJ Sokol Dolná Ždaňa\n\nTJ Sokol Dolná Ždaňa (celým názvem: Telovýchovná jednota Sokol Dolná Ždaňa) byl slovenský fotbalový klub, který sídlil v obci Dolná Ždaňa. V ročníku 2011/12 působil ve třetí slovenské fotbalové lize. V roce 2012 proběhla fúze klubů FK Žiar nad Hronom a TJ Sokol Dolná Ždaňa do nově vzniklého FK Pohronie.\n\nSvé domácí zápasy odehrával na stadionu Dolná Ždaňa s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "817066", "url": "https://cs.wikipedia.org/wiki?curid=817066", "title": "František Kytka", "text": "František Kytka\n\nFrantišek Kytka (13. května 1845 Želenice u Slaného — 20. prosince 1898 Praha) byl český knihkupec a nakladatel. Roku 1871 otevřel na Malé Straně úspěšné knihkupectví, spojené s půjčovnou knih. Vydával kartografická díla, středoškolské učebnice, literaturu pro mládež (edice \"Bibliotéka zábavných spisů\") aj. Zasedal ve sboru obecních starších města Prahy (1880-95 a od r. 1897) a v městské radě (1882-86). V letech 1889-95 byl poslancem zemského sněmu za staročeskou stranu. Byl rovněž dlouhodobým předsedou Malostranské záložny a grémia pražských knihkupců. Za veřejnou činnost, zejména ve prospěch Malé Strany, byl r. 1896 poctěn zlatou medailí města Prahy.\n\nNarodil se 13. května 1845 v Želenicích u Slaného. Absolvoval gymnázium v Litoměřicích a vyučil se knihkupcem u pražské firmy J. B. Reinitzer. Během prusko-rakouské války se přihlásil do armády jako kadet u polského pluku Martini-Nugentom. V bitvě u Podolí byl 26. června 1866 zasažen do nohy a odvezen na léčení do Prahy. Po uzdravení se vrátil ke knihkupeckému povolání. Cestoval také po Evropě a zkušenosti získával především v Lipsku.\n\nRoku 1871 otevřel vlastní knihkupectví na Malé Straně, spojené s půjčovnou knih, pro kterou získal ze zrušených závodů Köhler & Schott a Hess asi čtrnáct tisíc svazků. Orientoval se jak na českou, tak na německou klientelu.\n\nJako nakladatel se specializoval zejména na kartografii. Jeho nákladem vyšlo 180 map a plánů, např. Wagnerova mapa Čech, mapy Prahy, obcí a okresů, železniční a poštovní. Pro mládež vydal edici \"Bibliotéka zábavných spisů\", obsahující dobrodružné a historické příběhy, životopisy významných osobností převážně rakouských dějin a mravoučné povídky ze současnosti; převažovaly volné a zkrácené překlady zahraničních autorů (celkem 170 svazků). Oblíbený byl i \"Pražský konduktér\". Publikoval také středoškolské učebnice pro gymnázia, reálky a učitelské ústavy.\n\nByl i veřejně a politicky činný. 29. listopadu 1880 byl zvolen za člena sboru obecních starších města Prahy; s výjimkou období 1895-97 tam zasedal po zbytek života. Od března 1882 do ledna 1886 byl rovněž členem městské rady. Angažoval se zejména ve školských záležitostech a hájil zájmy Malé Strany. V srpnu 1896, u příležitosti 25. výročí založení firmy, byl oceněn zlatou medailí královského hlavního města Prahy.\n\nV letech 1889-95 působil jako poslanec českého zemského sněmu pro okresy Praha, Hradčany, Vyšehrad, Holešovice a Bubny za staročeskou stranu; v této funkci navrhl a prosadil, že České království ustanovilo stálého badatele ve vatikánských archivech.\n\nByl také dlouhodobým předsedou Malostranské záložny; pro její zasedací síň zhotovil František Ženíšek jeho portrét. Rovněž byl členem dozorčí rady městské pokračovací a průmyslové školy, členem výboru pražské městské spořitelny a předsedou grémia knihkupců.\n\nZemřel po dlouhé nemoci ledvin 20. prosince 1898 na Malé Straně, pohřben byl na Olšanských hřbitovech. Jeho památku uctili mimo jiné na smutečním shromáždění členové městské rady v čele se starostou Janem Podlipným. Závod zdědila vdova Adolfa Kytková, která přenechala vedení svému otci Janu Zvolskému; vzhledem k jejich nezkušenosti však podnik v následujících letech upadal a roku 1917 jej koupil Josef Šváb-Malostranský.\n\n \n"}
{"id": "817067", "url": "https://cs.wikipedia.org/wiki?curid=817067", "title": "NK Croatia Đakovo", "text": "NK Croatia Đakovo\n\nNK Croatia Đakovo byl chorvatský fotbalový klub hrající v ročníku 2011/12 Treća HNL. Klub byl založen roku 1971. Hřištěm klubu byl stadion s názvem Stadion NK Croatia s kapacitou 3 000 diváků. V roce 2012 proběhlo sloučení městských rivalů \"NK Croatia Đakovo\" a NK Đakovo. Nově vzniklý klub nese název HNK Đakovo Croatia.\n\n"}
{"id": "817071", "url": "https://cs.wikipedia.org/wiki?curid=817071", "title": "NK Đakovo", "text": "NK Đakovo\n\nNK Đakovo byl chorvatský fotbalový klub hrající v ročníku 2011/12 Treća HNL. Klub byl založen roku 1962. Hřištěm klubu byl stadion s názvem Stadion NK Croatia s kapacitou 3 000 diváků. V roce 2012 proběhlo sloučení městských rivalů NK Croatia Đakovo a \"NK Đakovo\". Nově vzniklý klub nese název HNK Đakovo Croatia.\n\n"}
{"id": "817072", "url": "https://cs.wikipedia.org/wiki?curid=817072", "title": "Gleicheniovité", "text": "Gleicheniovité\n\nGleicheniovité (\"Gleicheniaceae\") je čeleď kapradin z řádu gleicheniotvaré. Jsou to často mohutné kapradiny s nápadně vidličnatě větvenými listy. Rostou v tropech celého světa.\n\nGleicheniovité jsou bylinné kapradiny s nápadně členěnými listy. Oddenky jsou zpravidla dlouze plazivé a větvené, pokryté šupinami nebo chlupy. V oddenku je jeden centrální cévní svazek (protostélé nebo sifonostélé). Listy jsou velké, většinou 1 až mnohokrát vidličnatě větvené, šplhavé nebo ovíjivé, v pupeni spirálovitě stočené. Vidličnaté větvení je zdánlivé, hlavní osa se zastavuje a v růstu pokračují 2 boční větve. Plodné listy (sporofyly) se tvarem neliší od sterilních (trofofylů). Růst listů je často neukončený a mohou dorůstat délky až 10 metrů. Žilky v lístcích jsou volné, nevětvené nebo 1 až 3x větvené a běžící k okraji obvykle úzce kopinatého nebo trojúhelníkovitého úkrojku. Výtrusné kupky jsou okrouhlé, bez ostěry. Sporangia jsou kulatá nebo hruškovitá, se širokým nepřerušeným prstencem. Gametofyt je nadzemní, zelený, srdčitého nebo protáhlého tvaru.\n\nGleicheniovité zahrnují asi 125 druhů v 6 rodech. Největší rod je \"Sticherus\" (62 druhů). Gleicheniovité jsou pantropicky rozšířeny. Největší rody (\"Sticherus\", \"Dicranopteris\", \"Diplopterygium\" a \"Gleichenia\") jsou zastoupeny v tropech Nového i Starého světa. Druh \"Dicranopteris flexuosa\" zasahuje na jihovýchod Spojených států.\n\n\"Gleicheniaceae\" tvoří spolu s čeleděmi \"Dipteridaceae\" a \"Matoniaceae\" monofyletickou starou vývojovou větev kapradin. Všechny tyto čeledi jsou řazeny do řádu \"Gleicheniales\". Rod \"Stromatopteris\" z Nové Kaledonie je občas řazen do samostatné čeledi \"Stromatopteridaceae\" v rámci řádu \"Gleicheniales\".\n\nČeleď \"Gleicheniaceae\" se ve fosilních záznamech objevuje s jistotou v triasu (rody \"Gleichenites\" a \"Mertenites\"), tedy v době před 200 až 250 miliony let. Do souvislosti s touto čeledí byly dávány i fertilní fosilie \"Oligocarpia\" z karbonu.\n\n\n\"Dicranopteris\", \"Diplopterygium\", \"Gleichenella\", \"Gleichenia\", \"Sticherus\", \"Stromatopteris\"\n"}
{"id": "817074", "url": "https://cs.wikipedia.org/wiki?curid=817074", "title": "LGBT symboly", "text": "LGBT symboly\n\nV průběhu historie, LGBT komunity přijaly za své různé symboly a ikony, jejichž účel byl identifikovat sama sebe a sjednotit se s jinými LGBT, díky společným nápadům, konceptům, kultuře, ale také symbolům. Mezi běžně známé symboly patří růžový trojúhelník (ang. pink triangle) a charakteristická duhová vlajka (ang. rainbow flag).\n\nPodle některých náboženských skupin, které otevřeně stojí proti homosexualitě, duhová vlajka je hluboce zakořeněna v jejich tradicích, nicméně zpravodajské gay organizace toto stanovisko odmítají.\n\nMezi nejstarší symboly patří tzv. růžový trojúhelník, který pochází z částic oděvu, které homosexuálové museli nosit v koncentračních táborech za druhé světové války. Mezi zavražděnými lidmi, kam patří více jak 6 000 000 Židů, byli i homosexuálové, což byl důvod pro zvolení tohoto symbolu v boji o práva pro homosexuály v 70. letech 20. století.\n"}
{"id": "817079", "url": "https://cs.wikipedia.org/wiki?curid=817079", "title": "Ngunský boj s tyčemi", "text": "Ngunský boj s tyčemi\n\nNgunský boj s tyčemi (také známé jako \"donga\" nebo \"dlala 'nduku\", což se doslovně překládá jako „hrací tyčky“, anglicky \"Nguni stick fighting\") je bojové umění tradičně praktikované náctiletými muži v Jižní Africe. Každý z bojovníků je vyzbrojen dvěma dlouhými tyčkami, z nichž je jedna používána pro obranu a druhá pro útok. Malé brnění je také používáno.\n\nPřestože v ngunských či xhoských bojových stylech se mohou používat pouze dvě tyčky, bantuské a ngunské styly boje s tyčemi, které se cvičí napříč Jižní Afrikou, povolují i štíty jako součásti výzbroje. Zulský boj s tyčemi používá \"isiquili\" (tyč na útok), \"uboko\" (tyč na obranu), a \"izoliHauw\" (štít na obranu).\n\nCílem obou soupeřících bojovníků je prokázat, který z nich je silnější, neboli „býk“ (inkunzi). V moderní době se tahle tradice většinou objevuje jako součást svatebního ceremoniálu, kdy bojovníci z ženichovy domácnosti a území vítají bojovníky z nevěstiny domácnosti a území, aby se „seznámili“, což udělají utkáním se v boji jeden proti druhému. Ostatní skupiny bojovníků mohou také přijít a zapojit se. „Induna“ neboli rozhodčí z každé strany pozorují své skupiny a udržují pořádek mezi bojovníky.\n\nTradice se pravděpodobně rozvíjí ve společnostech, kulturách a civilizacích, jež používají pastevectví jako část systému pro přežití. \n"}
{"id": "817087", "url": "https://cs.wikipedia.org/wiki?curid=817087", "title": "Národní park Ranthambhór", "text": "Národní park Ranthambhór\n\nNárodní park Ranthambhór (rádžasthánsky: रणथमभोर राष्ट्रीय उद्यान) je jedním z největších národních parků v severní Indii. Nachází se v okrese Sawai Madhopur v jihovýchodním Rádžasthánu, asi 110 km severovýchodně od letiště Kota a 180 km jihovýchodně od Jaipuru. Nejbližší město a železniční stanice je Sawai Madhopur, cca 11 km vzdálený, další vhodná železniční stanice je v 110 km vzdálené Kotě, kde staví všechny vlaky. Z Koty vede k Ranthambhóru dálnice.\n\nRanthambhór byl založen indickou vládou pod názvem \"Sawai Madhopur Game Reserve\" v roce 1955. V roce 1973 byl vyhlášen součástí \"Projektu Tygr\", založeného za účelem ochrany tygra indického. Status národního parku získal v roce 1980. V roce 1984 byly za rezervace vyhlášeny i přilehlé lesní oblasti Sawai Man Singh a Keladevi a v roce 1991 byly oficiálně začleněny do parku.\n\nNárodní park Ranthambhór je znám především svými tygry a je jedním z nejlepších míst v Indii na pozorování těchto majestátních zvířat v jejich přirozeném prostředí. Tygry lze snadno spatřit i během dne. Vhodná doba k návštěvě Ranthambhóru je v listopadu a květnu, kdy zdejší listnaté lesy opadávají a pozorování zvěře je tím značně usnadněno. Zdejší lesy byly kdysi součástí velkolepých džunglí střední Indie.\n\nPark leží na okraji náhorní plošiny a je ohraničen na severu řekou Banas a na jihu řekou Chambai. Uvnitř parku leží i několik jezer. Park získal své jméno podle historické tvrze Ranthambhór, která leží uvnitř parku. Jeho plocha je 392 kilometrů čtverečních. Z velkých zvířat zde kromě tygra zde žije i levhart, nilgau, prase divoké, sambar, hyena, medvěd pyskatý či axis indický. Park je domovem pro širokou škálu stromů, rostlin, ptáků a plazů. V parku také roste jeden z největších banyánů (\"Ficus benghalensis\") v Indii.\n"}
{"id": "817088", "url": "https://cs.wikipedia.org/wiki?curid=817088", "title": "Johann Jakob Heckel", "text": "Johann Jakob Heckel\n\nJohann Jakob Heckel (23. ledna 1790, Mannheim – 1. března 1857, Vídeň) byl rakouský zoolog a ichtyolog.\n\nPo studiu ekonomie se věnoval přírodním vědám se zaměřením na botaniku a ornitologii. Byl uznáván jako dobrý kreslič a preparátor. Později se specializoval na ryby. Spolupracoval s významnými ichtyology své doby, jako byli Georges Cuvier, Achille Valenciennes a Charles Lucien Jules Laurent Bonaparte.\n\nZnámá je jeho práce na sbírce Johanna Natterera pořízené v Brazílii.\n\nHeckel zemřel na bakteriální infekci, kterou se nakazil při záchraně velrybí kostry.\n\n\n"}
{"id": "817089", "url": "https://cs.wikipedia.org/wiki?curid=817089", "title": "Bruce Vilanch", "text": "Bruce Vilanch\n\nBruce Vilanch (23. listopadu 1948) je americký scenárista, skladatel a herec. V zákulisí Hollywoodu je známý, jako „ten co píše celebritám vtipy“; jeho kariéra zahrnuje čtyřletou scenáristickou práci v game show \"Hollywood Squares\". V roce 2000 účinkoval ve své stand-up show s názvem \"Bruce Vilanch: Almost Famous\".\nV 80. letech 20. století Vilanch kolaboroval s Fredem Zarrem (Madonna, Paul Simpson Connection) a Jacques Morali-m (Break Machine) na písních Village People a Earthy Kitt (\"Where Is My Man\"). Tyto písně zaznamenaly úspěch především v klubových scénách a žebříčkách časopisu \"Billboard\".\n\n\n\nVilanch získal 2 ocenění Emmy za svoji tvorbu (psaním vtipů a textu na obrazovku pro celebrity) a 4 ocenění Emmy v kategorii Outstanding Variety Show. Jeho aktivní působení v boji proti AIDS vyneslo pochvaly u neziskových LGBTQ organizací jako\n"}
{"id": "817090", "url": "https://cs.wikipedia.org/wiki?curid=817090", "title": "Rudolf Inemann", "text": "Rudolf Inemann\n\nRudolf Inemann (31. května 1861 Praha – 12. listopadu 1907 tamtéž) byl český herec a režisér. Zprvu vystupoval jako komik na ochotnických scénách. Roku 1891 byl angažován do Národního divadla v Brně, o dva roky později se zúčastnil turné po USA. V letech 1894-99 působil jako herec a režisér v Lublani. V roce 1899 pohostinsky vystoupil v Praze a od následujícího roku se stal členem souboru Národního divadla. Byl oceňován jako představitel charakterních rolí.\n\nNarodil se 31. května 1861 v Praze jako syn zlatníka. Od mládí jej lákalo divadlo. Zprvu působil jako salonní komik na různých ochotnických scénách, často společně s Josefem Švábem-Malostranským.\n\nRoku 1891 vstoupil do činoherního souboru Národního divadla v Brně. O dva roky později odjel s Ludvíkovou společností na turné po USA; poznal tam mnoho dobrých vzorů. Po návratu do Evropy přijal roku 1894 místo herce a režiséra ve slovinském divadle v Lublani. Během šesti let, které tam strávil, vyspěl a připravil se pro významné role. Měl rovněž zásluhy o profesionalizaci a umělecký vzestup lublaňské scény: zavedl řadu pravidel, přesunul zkoušky z večerních hodin do denních, čímž odpadli mnozí amatéři, rozšířil repertoár a v dramatické škole vychovával začínající herce. Za základ považoval klasické hry evropských autorů; jako první uvedl na slovinskou scénu \"Hamleta\" (1899).\n\nRoku 1899 pohostinsky vystupoval v Praze; s velkým diváckým úspěchem zde zahrál postavu Shylocka v \"Kupci benátském\" (William Shakespeare), Jana Výravy ve stejnojmenné hře Františka Adolfa Šuberta a chevaliera z Rocheferrierů ve veselohře \"Při piketu\" (z francouzštiny přeložil Jaroslav Pospíšil). Následujícího roku, po skončení jeho lublaňské smlouvy, byl přijat do souboru pražského Národního divadla. Vytvořil zde další úspěšné role, např. starého Ekdala v Ibsenově \"Divoké kachně\" a kumánského kapitána v Jiráskově \"Janu Žižkovi\".\n\nPoslední rok života trpěl nervovou chorobou, která se zprvu projevovala problémy s pamětí. Vzal si několikaměsíční dovolenou, nemoc ale postupovala. V létě 1907 byl nucen odejít do penze. Nakonec byl přijat do ústavu choromyslných, kde po několika dnech, 12. listopadu 1907, zemřel.\n\nJeho manželka, dcera operního pěvce Josefa Lva, rovněž úspěšně vystupovala jako pěvkyně v Lublani.\n\n"}
{"id": "817094", "url": "https://cs.wikipedia.org/wiki?curid=817094", "title": "Alena Bartlová", "text": "Alena Bartlová\n\nAlena Bartlová (* 26. března 1939 Bratislava) je slovenská historička, která se specializuje na slovenské dějiny první poloviny 20. století.\n\nV roce 1957 absolvovala Gymnázium na Grösslingovej ulici v Bratislavě. Ve studiu pokračovala na Filozofické fakultě Univerzity Komenského v Bratislavě (obor historie-archivnictví), které dokončila v roce 1962. V letech 1962–2011 pracovala ve Slovenské akademii věd.\n\n\n"}
{"id": "817098", "url": "https://cs.wikipedia.org/wiki?curid=817098", "title": "Kyanid stříbrný", "text": "Kyanid stříbrný\n\nKyanid stříbrný (AgCN) je chemická sloučenina ze skupiny kyanidů, které jsou prudce toxické. Stejně tak je tomu i u kyanidu stříbrného - například u krys je střední letální dávka v případě orálního podání obsah 123 mg kyanidu stříbrného v jednom kilogramu tkáně. Další jeho potenciálně nebezpečnou vlastností je vznětlivost - vzplane při teplotě nejméně 320 °C.\n\nKyanid stříbrný tvoří bezbarvé krystaly, je nerozpustný ve vodě i alkoholu, avšak rozpouští se v amoniaku a vřící kyselině dusičné. Některé stříbrné kyanidy jsou luminiscenční.\n\nKyanid stříbrný se běžně používá při postříbřování materiálů.\n"}
{"id": "817099", "url": "https://cs.wikipedia.org/wiki?curid=817099", "title": "Oy Vey! My Son Is Gay!!", "text": "Oy Vey! My Son Is Gay!!\n\nOy Vey! My Son Is Gay!! je americký komediální film z roku 2009 režírovaný, sepsaný a produkovaný Evgeny Afineevskym. Ve filmu v hlavní roli účinkují Lainie Kazan (Shirley Hirsch), Saul Rubinek (Martin Hirsch), Vincent Pastore, Jai Rodriguez (Angelo Ferraro), Bruce Vilanch a v cameo roli se objevila Carmen Electra.\n\nFilm vypráví o židovské rodině (Lainie Kazan a Saul Rubinek), která by ráda viděla svého syna (John Lloyd Young) konečně pohromadě s tou pravou (židovkou), ale syn pátrá vcelku po někom jiném, až najde Angelu. Nejenomže Angelo není žena, ale také je Hispánec (Jai Rodriguez). Rodina následně pátrá, kde vlastně udělali chybu.\n\n\n\n\n\n\n\n\n\n\n\n\n"}
{"id": "817100", "url": "https://cs.wikipedia.org/wiki?curid=817100", "title": "Tykadlovka", "text": "Tykadlovka\n\nTykadlovka (\"Anemia\") je jediný rod čeledi tykadlovkovité kapradin z řádu víkatňotvaré (\"Schizaeales\"). Jsou to kapradiny se zpeřenými a výrazně dvojtvárnými listy, rostoucí v tropické Americe, v Africe a v Indii.\n\nTykadlovky jsou suchozemské kapradiny se vzpřímenými silně dvojtvárnými listy. Stonek je krátký, krátce vodorovně plazivý, pokrytý oranžovými až hnědočervenými chlupy, s koncentrickým cévním svazkem s floémem na vnější i vnitřní straně (solenostélé) nebo rozpadlým na jednotlivé svazky s xylémem obklopeným floémem (diktyostélé). Listy jsou jednoduše až 3x zpeřené. Mohou být buď částečně dimorfní, kdy fertilní část listu vyrůstá z řapíku sterilní části listu, nebo plně dimorfní, kdy fertilní listy postrádají asimilující část. Sporangia jsou ve dvou řadách na posledních segmentech plodných listů (sporofylů). Gametofyt je zelený, nadzemní, srdčitého tvaru s nestejnými laloky.\n\nRod tykadlovka zahrnuje asi 100 až 120 druhů. Vyskytuje se v Americe od Floridy a Texasu po Jižní Ameriku, v Africe a jižní Indii. Nejvíce druhů (asi 70) je v Brazílii. V Africe se vyskytuje asi 10 druhů, v Asii jediný. V Evropě není rod tykadlovka zastoupen.\n\nČeleď \"Anemiaceae\" tvoří společně s čeleděmi \"Schizaeaceae\" a \"Lygodiaceae\" monofyletickou vývojovou větev kapradin. Všechny 3 zmíněné čeledi jsou řazeny do řádu \"Schizaeales\".\n\n \n"}
{"id": "817102", "url": "https://cs.wikipedia.org/wiki?curid=817102", "title": "Achmeta", "text": "Achmeta\n\nAchmeta () je malé okresní město okresu Achmeta ve východogruzínském regionu Kachetie poblíž hranice s regionem Mccheta-Mtianetie. Město se nachází 25 km severozápadně od správního centra Kachetie Telavi a 50 km severovýchodně od hlavního města Tbilisi. Podél města protéká řeka Alazani.\n\nAchmeta se stala městem až v roce 1966, když zde vyrostl lehký průmysl a z okolí se sem přistěhovalo množství lidí.\n\nVe městě bydlí Zurab Zviadauri, olympijský vítěz z roku 2004 v judu.\n\n"}
{"id": "817103", "url": "https://cs.wikipedia.org/wiki?curid=817103", "title": "Cospas-Sarsat", "text": "Cospas-Sarsat\n\nCospas-Sarsat (také COSPAS-SARSAT) je mezinárodní družicový systém pro službu pátrání a záchrany (SAR), který vznikl v roce 1979 ve spolupráci Kanady, Francie, Spojených států a bývalého Sovětského svazu. Jedná se o detekční a informační distribuční systém, který vyhledává a lokalizuje nouzové signály vyslané z nouzových záchranných majáků letadel, lodí a osobních nouzových bójí. V průběhu let se do systému zapojila řada dalších zemí, buď jako poskytovatelé pozemních částí systému, nebo jako jeho uživatelé. V roce 2011 poskytovalo 26 zemí (Alžírsko, Argentina, Austrálie, Brazílie, Chile, Čínská lidová republika, Řecko, Indie, Indonésie, Itálie, Japonsko, Jižní Korea, Nový Zéland, Nigérie, Norsko, Pákistán, Peru, Saúdská Arábie, Singapur, Jihoafrická republika, Španělsko, Thajsko, Turecko, Spojené arabské emiráty, Spojené království a Vietnam) a dvě organizace (Chunghwa Telecom a Hong Kong Marine Department) pozemní části pro systém Cospas-Sarsat a dalších 11 zemí se podílelo jako jeho uživatelé (Kypr, Dánsko, Finsko, Německo, Madagaskar, Nizozemsko, Polsko, Srbsko, Švédsko, Švýcarsko a Tunisko). Cospas-Sarsat sídlí v kanadském Montréalu a jeho ředitelem je Steven Lett ze Spojených států.\n\nSystém se skládá z pozemních prvků a z prvků na oběžné dráze:\n\nPrvky systému Cospas-Sarsat na oběžné dráze zahrnují šest geostacionárních družic zvaných GEOSAR a šest orbitálních družic LEOSAR pro pokrytí oblastí okolo zemských pólů.\n\nPrvní družice systému Cospas-Sarsat, zvaná COSPAS-1 (Kosmos 1383), byla vypuštěna na oběžnou dráhu z kosmodromu Pleseck 29. června 1982. Původně systém lokalizoval a detekoval dva typy nouzových majáků:\nOd roku 2003 lokalizuje systém Cospas-Sarsat další typ nouzového majáku:\n\nVývoj čtyř zakládajících členů systému Cospas-Sarsat vedl ke vzniku námořního nouzového majáku EPIRB, který vysílá na tísňové frekvenci 406 MHz. Vývoj majáku byl brán jako velký úspěch v lodní dopravě. Již před vznikem systému Cospas-Sarsat vysílala letadla v nouzi na tísňové frekvenci 121,5 MHz. Nouzový maják pro určení polohy v letectví byl zpočátku konstruován tak, aby vysílal právě na této frekvenci. Vojenská letadla v nouzi pak vysílala signál na frekvenci 243 MHz. Systém Cospas-Sarsat detekoval a lokalizoval signály na frekvencích 406, 121,5 a 243 MHz. Později byl systém upraven tak, aby přijímal signály pouze na frekvenci 406 MHz, a to jak v námořní, tak v letecké dopravě. Starší kmitočty byly hůře lokalizovatelné a především u kmitočtu 121,5 MHz bylo vysoké riziko vyvolání falešného poplachu. Starší nouzové majáky ELT mohou vysílat jak na kmitočtu 406 MHz, tak na starším kmitočtu 121,5 MHz. Konstrukce nouzových majáků se vyvíjela od roku 1982. Novější majáky vysílající na kmitočtu 406 MHz obsahují GPS přijímače a je možno je velmi rychle a přesně lokalizovat prostřednictvím družic GEOSAR.\n\nCOSPAS ( ) je zkratka ruských slov Kosmičeskaja Sistěma Poiska Avarijnych Sudov\" (Космическая Система Поиска Аварийных Судов), přeložitelných jako „kosmický systém pro vyhledávání lodí v nouzi“. SARSAT je zkratka anglických slov Search And Rescue Satellite-Aided Tracking\", přeložitelné jako „satelitní sledování pro pátrání a záchranu“.\n\nSystém Cospas-Sarsat je součástí globálního námořního tísňového a bezpečnostního systému Mezinárodní námořní organizace. Nouzovým majákem EPIRB musí být vybavena všechna plavidla podle Mezinárodní úmluvy o bezpečnosti života na moři (anglicky \"International Convention for the Safety of Life at Sea\"), tzn. všechny obchodní, rybářské a osobní lodě. Nouzové majáky mohou mít předem naprogramovány identifikační údaje o plavidle nebo letadle, takže vysílají společně s nouzovým signálem. Pokud byl nouzový maják řádně registrován u příslušné instituce, může koordinační a řídící centrum získat informace o plavidle nebo letadle z databáze registrovaných nouzových majáků.\n\nK 31. lednu 2009 byly ze systému Cospas-Sarsat vyřazeny frekvence 121,5 a 243 MHz. Od 1. února 2009 tak systém zpracovává pouze frekvence 406 MHz. Přechodem na frekvenci 406 se očekává efektivnější využití systému SAR. U starších frekvencí docházelo často k vyvolání falešného poplachu, čemuž kmitočet 406 MHz předchází. Starší kmitočty byly rovněž hůře lokalizovatelné.\n\nPozemní část systému zahrnuje:\n\nDružice GEOSAR a LEOSAR jsou monitorovány místními pozemními přijímacími stanicemi LUT (LEOLUT, GEOLUT). Každá pozemní přijímací stanice je kontrolována vyhodnocovacím střediskem, které distribuuje informace dále do koordinačního a řídícího centra.\n\nČást systému na oběžné dráze zahrnuje:\n\nNa oběžné dráze se pohybuje šest orbitálních družic LEOSAR. Družice LEOSAR byly na oběžnou dráhu vypuštěny dříve a předcházely tak systém družic GEOSAR. Družice GEOSAR jsou v současné době doplňovány družicemi LEOSAR. LEOSAR družice jsou monitorovány 46 pozemními přijímacími stanicemi LEOLUT (anglicky \"Low Earth Orbit Local User Terminal\"). Družice LEOSAR pracují v store-and-forward režimu na kmitočtu 406 MHz, takže pokud družice přijme od nouzového majáku tísňové volání, tento signál není posílán přímo do vyhodnocovacího střediska, ale je zpracován nejprve pozemní přijímací stanicí LEOLUT. Stanice LEOLUT tak funguje jako mezičlánek v komunikaci mezi družicí a vyhodnocovacím střediskem. Ačkoliv družice LEOSAR dokáží zpracovat signály z nouzových majáků na celé Zemi, je jejich důraz kladen především na pokrytí oblastí v okolí zemských pólů, které nedokáží družice GEOSAR pokrýt.\n\nDo poloviny roku 2007 byly dvě družice LEOSAR provozovány jako samostatné Cospas družice Ruské federace, na oběžnou dráhu vypuštěné bývalým Sovětským svazem. Poté, co byla činnost družic Cospas ukončena, provozují družice LEOSAR pouze americký Národní úřad pro oceán a atmosféru (NOAA) v rámci programu Polar Operational Environmental Satellites (POES) a evropský EUMETSAT na meteorologických družicích MetOp. Původní Cospas družice obíhaly ve výšce asi 1000 km. Šest současných Sarsat družic amerického NOAA a evropského EUMETSATu obíhá ve výšce přibližně 850 km. Jedná se o následující družice:\n\nNa oběžné dráze se pohybuje šest geostacionárních družic GEOSAR. Družice GEOSAR jsou monitorovány 16 geostacionárními pozemními přijímacími stanicemi GEOLUT (anglicky \"Geostationary Earth Orbit Local User Terminals\"). GEOSTAR družice pokrývají nepřetržitě téměř celé území Země, ale v některých oblastech, především v okolí zemských pólů, rádiové spojení mezi nouzovým majákem a družicí chybí. Tato místa pokrývají orbitální družice typu LEOSAR, které tak doplňují družice GEOSAR. Dvě družice typu GEOSAR poskytují Spojené státy americké v rámci programu Geostationary Operational Environmental Satellite, dvě družice poskytuje evropský EUMETSAT v rámci programu METEOSAT, jednu družici poskytuje Indie v rámci programu Indian National Satellite System a od dubna 2012 poskytuje jednu družici Ruská federace. Jedná se o následující družice:\n\nBěžný nouzový maják vysílá 0,5 sekundy dlouhý pětiwattový signál každých 50 sekund. Většina nouzových majáků prodávaných od roku 1997 obsahuje GNSS přijímač, takže je možné je velmi přesně lokalizovat. Nouzové majáky pro určení polohy (ELT) používané v letectví se aktivují při nárazu letounu, zatímco námořní EPIRB majáky se aktivují při styku s vodou. Nouzové majáky vysílající na kmitočtu 406 MHz disponují 100 kHz širokým vysílacím pásmem, přičemž střední hodnota vysílaného signálu je ustálena na 406,05 MHz. Vysílaný nouzový signál může být buď 122 bitů dlouhý (krátká zpráva), nebo 144 bitů dlouhý (dlouhá zpráva). V obou případech je 49 bitů vyhrazeno pro identifikační údaje vysílajícího nouzového majáku. Pokud nouzový maják disponuje GNSS přijímačem, je tato informace také zakódována ve vysílaném tísňovém signálu.\n\nV roce 2010 pomohl systém Cospas-Sarsat zachránit 2362 osob během 641 událostí, kdy byl aktivován systém SAR. Od září 1982 do prosince 2010 pomohl systém Cospas-Sarsat zachránit celkem 30 713 osob během 8387 událostí, při kterých byl aktivován systém SAR.\n\n\n"}
{"id": "817106", "url": "https://cs.wikipedia.org/wiki?curid=817106", "title": "Gulrypš", "text": "Gulrypš\n\nGulrypš (abcházsky: Гәылрыҧшь (\"Gwylryfš\"); gruzínsky: გულრიფში (\"Gulripši\"); rusky: Гульрыпш (\"Gulrypš\")) je malé městečko v separatistické Abcházii, jež je de facto nezávislá na Gruzii. Nachází se na pobřeží Černého moře 12 km jihovýchodně od abcházské metropole Suchumi a je správním střediskem gulrypšského rajónu. Povýšeno na město bylo v roce 1975.\nJedná se o lázeňské město, jehož tři nejvýznamnější sanatoria vybudoval Nikolaj Smětskoj mezi léty 1902 a 1913, hlavně pro pacienty trpícími plicními chorobami.. Význam zde má i rekreace u moře.\n\nV roce 2009 ve městě žilo 8200 obyvatel.\n"}
{"id": "817116", "url": "https://cs.wikipedia.org/wiki?curid=817116", "title": "Stans", "text": "Stans\n\nStans je obec ve Švýcarsku, hlavní město kantonu Nidwalden. Má bezmála osm tisíc obyvatel a rozlohu 11,08 čtverečních kilometrů. Naprostá většina obyvatel mluví německy.\n\nMěstem prochází větev Luzern-Stans-Engelberg-Bahn úzkorozchodné železnice Zentralbahn, spojující Lucern s obcí Engelberg.\n"}
{"id": "817121", "url": "https://cs.wikipedia.org/wiki?curid=817121", "title": "Vladimír Leitner", "text": "Vladimír Leitner\n\nVladimír Leitner (* 28. června 1974) je bývalý slovenský fotbalista, obránce či záložník naposledy působící v MŠK Žilina.\n\nHrál za MŠK Žilina, Spartak Trnava, FK Teplice a FK Dukla Banská Bystrica. V evropských pohárech nastoupil ve 30 utkáních a dal 1 gól. Za slovenskou reprezentaci nastoupil v 25 utkáních a dal 1 gól. V lednu 2014 ukončil kariéru.\n"}
{"id": "817125", "url": "https://cs.wikipedia.org/wiki?curid=817125", "title": "Bohuslav Pixa", "text": "Bohuslav Pixa\n\nBohuslav Pixa (* 13. února 1973) je bývalý český fotbalista, záložník.\n\nHrál za SK Slavia Praha, FK Teplice a FK Chmel Blšany. Se Slavií získal v roce 1996 mistrovský titul. V evropských pohárech nastoupil v 1 utkání.\n\n"}
{"id": "817126", "url": "https://cs.wikipedia.org/wiki?curid=817126", "title": "Spinové echo", "text": "Spinové echo\n\nSpinové echo je, v magnetické rezonanci, pulsní sekvence tvořená dvěma radiofrekvenčními pulsy s fází 90° a 180°. Účelem této sekvence je refokusace spinové magnetizace. Tuto sekvenci využívá jak NMR spektroskopie, tak i MRI.\n\nPo prvním excitačním pulsu dochází k postupnému zániku NMR signálu, který je způsoben jak relaxací spinového systému, tak i nehomogenitou vzorku, která způsobuje, že různé spiny precesují různou rychlostí. První děj, relaxace, způsobuje nevratnou ztrátu magnetizace. Naproti tomu, rozfázování spinů lze odstranit pomocí 180° inverzního pulsu, který invertuje vektory magnetizace. Příkladem nehomogenních vlivů jsou gradienty magnetického pole a distribuce chemických posunů. Pokud aplikujeme inversní puls v čase t, rozfázování vlivem nehomogenit bude potlačeno za vzniku echa v čase formula_1. Zjednodušeně, intenzita echa vztažená k původnímu singálu bude dána vztahem formula_2, kde formula_3 je časová konstanta spin-spinové relaxace.\n\nFenomén echa je důležitý prvek koherentní spektroskopie, který lze nalézt i mimo oblast magnetické rezonance, např. v laserové spektroskopii nebo neutronovém rozptylu. Spinové echo v magnetické rezonanci poprvé pozoroval Erwin Hahn v roce 1950, někdy se proto označuje jako \"Hahnovo echo\".\n\nSpinové echo bylo vysvětleno Erwinem Hahnem v jeho publikaci z roku 1950, dál bylo rozvinuto Carrem a Purcellem, kteří ukázali výhody využití 180° refokusačního pulsu.\n\nPro lepší pochopení rozdělíme celý děj do několika kroků:\n\nSekvence spinového echa. A) Vertikální červená šipka znázorňuje průměrný magnetický moment skupiny spinů, např. protonů. Všechny směřují vertikálně ve směru magnetického pole a rotují podél delší osy, zobrazeny jsou v rotující souřadné soustavě, takže jsou stacionární. B) 90° puls sklopí spiny do horizontální (x-y) roviny. C) Vlivem nehomogenit lokálního magnetického pole (změny magnetického pole v různých částech vzorku) dojde ke zpomalení precese některých spinů, zatímco jiné zrychlí. To způsobuje vyhasínání signálu. D) Po aplikaci 180° pulsu dojde k obrácení pořadí. Pomalejší spiny se dostanou před rychlejší. E) Postupně dochází k tomu, že rychlejší spiny se začnou přibližovat k pomalejším. F) Kompletní refokusace nastane v čase T2. Návrat spinů do vertikálního směru (není zobrazeno) nastane v čase formula_4. 180° puls se často označuje jako formula_5-puls.\n\nV animaci je několik zjednodušení: není uvažována dekoherence a na každý spin působí ideální puls a jeho okolí neovlivňuje vývoj magnetizace systému. V animaci je zobrazeno šest spinů, kterým není umožněno výraznější rozfázování. Technika spinového echa je velmi užitečná, v případě kdy dochází k výraznějšímu rozfázování jak je ukázáno v animaci dole.\n\nMěření vyhasínání Hahnova echa lze využít k měření spin-spinového relaxačního času, jak je ukázáno v animaci dole. Velikost echa je měřena pro různé prodlevy mezi pulsy, tím získáme dekoherenci, která není refokusována formula_5-pulsem. V nejjednodušším případě pozorujeme exponenciální vyhasínání, které je dáno časem formula_3.\n\nV Hahnově publikaci z roku 1950 je ukázána další metoda, jak generovat spinové echo pomocí tří následujících 90° pulsů. Po prvním pulsu dojde ke sklopení magnetizace do roviny x-y, stejně jako v prvním případě. Po pulsu dochází k postupnému rozjíždění spinů a vzniku tzv koláče. Ten je druhým pulsem sklopen do roviny x-z. Po časové prodlevě formula_8 je pomocí třetího pulsu získáno stimulované echo v čase formula_9 po posledním pulsu.\n\nHahnovo echo lze také pozorovat v optice, když působíme rezonančním světlem na materiál s nehomogenně rozšířenou absorpční rezonancí. Místo dvou spinových stavů v magnetickém poli, využívá fotonové echo dvě energetické hladiny materiálu.\n\n\n"}
{"id": "817127", "url": "https://cs.wikipedia.org/wiki?curid=817127", "title": "Marián Řízek", "text": "Marián Řízek\n\nMarián Řízek (* 22. června 1966) je bývalý český fotbalista, obránce.\n\nV české liza hrál za FK Teplice. Nastoupil v 70 ligových utkáních a dal 11 gólů. V evropských pohárech nastoupil ve 3 utkáních a dal 1 gól. V nižších soutěžích hrál i za SK Roudnice nad Labem a FK GGS Arma Ústí nad Labem.\n\nPo skončení aktivní kariéry trénoval mj. Teplice B,a Roudnici nad Labem a TJ Krupka.\n\n"}
{"id": "817128", "url": "https://cs.wikipedia.org/wiki?curid=817128", "title": "Milan Bahúl", "text": "Milan Bahúl\n\nMilan Bahúl (* 25. září 1960 Bratislava) je slovenský herec.\n\nPůvodně chtěl být leteckým mechanikem, ale navštěvování dramatického kroužku v dětství ho natolik ovlivnilo, že se rozhodl pro studium herectví na bratislavské Vysoké škole múzických umění, kterou absolvoval v roce 1983. Po základní vojenské službě působil pět let v martinském Divadle Slovenského národního povstání, pak se vrátil do Bratislavy. Spolupracoval s Divadlem Nová scéna a nyní je členem činohry Slovenského národního divadla.\n\nÚčinkuje v různých inscenacích: např. v Goldoniho Čertici, v dramatizaci Timraviny novely Velké štěstí, v Shakespearově komedii tříkrálový večer nebo Co jen chcete, v Ionescově hře Židle a jiných. V sezóně 2005/2006 se představí v roli mentálně zaostalého Lennieho v Steinbeckově adaptaci jeho vlastní novely O myších a lidech.\n\nHrál i ve dvou amerických filmech – v Dračím srdci a v Frankensteinovi.\n\nV seriálu Dobrá čtvrť hraje podnikatele Koreňa, právě natáčí seriál z hokejového prostředí Poslední sezóna.\n\nJe ženatý a má dvě děti.\n\n"}
{"id": "817129", "url": "https://cs.wikipedia.org/wiki?curid=817129", "title": "Róbert Semeník", "text": "Róbert Semeník\n\nRóbert Semeník (* 13. ledna 1973, Veľký Krtíš, Československo) je bývalý slovenský fotbalový útočník a reprezentant. Je dvojnásobným nejlepším střelcem slovenské nejvyšší ligy, zároveň jako první hráč samostatné slovenské ligy pokořil hranici 100 vstřelených gólů (v roce 2005).\n\nNa klubové úrovni působil mimo Slovensko v České republice, Turecku a Maďarsku. Profesionální kariéru ukončil v roce 2009 v dresu FC Nitra, poté hrával v nižších ligách na Slovensku a v Rakousku. Hrával občas i na postu libera – středního obránce.\n\nV roce 2014 absolvoval přijímací zkoušky na práci vězeňského dozorce.\n\nS profesionální kopanou začínal v roce 1991 ve svých 18 letech v klubu FK Dukla Banská Bystrica. V roce 1995 přestoupil do 1. FC Košice, následně hrál v zahraničí za Gençlerbirliği SK (Turecko), FK Teplice, FK Drnovice (oba ČR), Rába ETÖ Györ (Maďarsko). Závěr kariéry strávil na Slovensku v klubech FK Dukla Banská Bystrica a FC Nitra. Stal se nejlepším střelcem slovenské ligy v sezónách 1994/95 (18 gólů v dresu Dukly Banská Bystrica) a 1995/96 (29 gólů v dresu 1. FC Košice).\n\nS Košicemi dvakrát získal ligový titul (1996/97, 1997/98) a zahrál si i ve skupinové fázi Ligy mistrů UEFA 1997/98 (kde Košice nastoupily proti Manchesteru United, Juventusu Turín a Feyenoordu Rotterdam). V nejvyšší slovenské lize vstřelil celkem 4 hattricky, tři v dresu Košic, jeden v dresu Dukly Banská Bystrica.\n\nProfesionální kariéru ukončil v roce 2009 v dresu FC Nitra, následně působil 3 měsíce v nižší rakouské lize v týmu SV Karlstetten/Neidling. Poté se vrátil na Slovensko, kde hrál na amatérské úrovni za mužstva Družstevník Liptovská Štiavnica, FK Spartak Vráble, FK LAFC Lučenec a TJ Slovan Tajov. V roce 2014 oblékal dres čtvrtoligové Revúce.\n\nSemeník debutoval v A-mužstvu Slovenska 15. 11. 1995 v kvalifikačním zápase v Košicích proti týmu Rumunska (prohra 0:2).\n\nCelkem odehrál v letech 1995–1997 v národním týmu celkem 8 zápasů, přičemž vstřelil jeden gól. Bylo to 5. února 1997 v přátelském utkání proti domácí Kostarice, Semeník vstřelil druhý gól slovenského týmu v 74. minutě. Zápas skončil remízou 2:2.\n\n"}
{"id": "817131", "url": "https://cs.wikipedia.org/wiki?curid=817131", "title": "Wilhelm Souchon", "text": "Wilhelm Souchon\n\nWilhelm Anton Souchon (2. června 1864 Lipsko - 13. ledna 1946 Brémy) byl německý a osmanský admirál za první světové války.\n\nNa začátku války byl velitelem německé středomořské divize, tvořené bitevním křižníkem SMS \"Goeben\" a lehkým křižníkem SMS \"Breslau\". Podařilo se mu proniknout do Istanbulu, což bylo důležitým faktorem vstupu Osmanské říše do války na straně Centrálních mocností. Turci plavidla formálně zařadili do svého námořnictva (sloužily s německou posádku) a země do války vstoupila po německo-tureckém nájezdu na ruské černomořské přístavy. Souchon se stal velitelem tureckého loďstva, v roce 1916 obdržel nejvyšší německé vyznamenání Pour le Mérite a byl povýšen na viceadmirála. Souchon se pokusil reformovat turecké loďstvo. Roku 1917 byl převelen do Německa a tam převzal velení 4. eskadry křižníků během operace Albion. Zemřel v Brémách roku 1946.\n\nJeho synovec Hermann Souchon zabil Rosu Luxemburgovou.\n"}
{"id": "817133", "url": "https://cs.wikipedia.org/wiki?curid=817133", "title": "Miroslav Rada (fotbalista)", "text": "Miroslav Rada (fotbalista)\n\nMiroslav Rada (* 6. srpna 1976) je bývalý český fotbalový obránce.\n\nHrál za AC Sparta Praha, FK Teplice, Vasas SC, ZFC Meuselwitz, FC Sachsen Leipzig a Dynamo Eisleben. V lize nastoupil ve 121 utkáních a dal 3 góly. V evropských pohárech nastoupil ve 4 utkáních a dal 1 gól.\n\n"}
{"id": "817134", "url": "https://cs.wikipedia.org/wiki?curid=817134", "title": "Bedřich Köhler", "text": "Bedřich Köhler\n\nBedřich Köhler (* 14. února 1985, Ostrava) je český lední hokejista hrající na postu středního útočníka či pravého křídla a reprezentant, který se v dubnu 2019 vrátil do týmu PSG Berani Zlín.\n\nSvoji hokejovu kariéru začal v týmu HC Vítkovice Steel, kde prošel všemi mládežnickými kategoriemi a odehrál i několik zápasů za první mužstvo HC Kopřivnice. V „áčku“ Vítkovic si odbyl premiéru v nejvyšší soutěži v ročníku 2003/04, nadále však nastupoval rovněž za vítkovickou juniorku a v dalších dvou letech působil také formou střídavých startů za tehdy prvoligové kluby HC Havířov Panthers a HC Sareza Ostrava. Od sezóny 2006/2007 nastupoval pouze za A-tým Vítkovic.\n\nBěhem letní přestávky v roce 2008 sice začal přípravu s vítkovickým celkem a připsal si i starty v Tipsport Cupu, ale následně o něj mužstvo přestalo mít zájem a zamířil na rok hostovat do klubu PSG Zlín. Dne 1. ledna 2009 se hostování změnilo v trvalý přestup. V ročníku 2013/14 získal se Zlínem ligový titul. S týmem se představil v základní skupině D Ligy mistrů 2014/2015, kde Zlín v konfrontaci s mužstvy Fribourg-Gottéron (Švýcarsko), Djurgårdens IF Hockey (Švédsko) a Eisbären Berlín (Německo) skončil na nepostupovém druhém místě tabulky.\n\nV květnu 2015 odešel jako volný hráč do Mountfieldu HK z Hradce Králové, kde podepsal tříletý kontrakt. Na konci roku 2016 se s Hradcem představil na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V sezoně 2016/17 s týmem poprvé v jeho historii postoupil v extralize do semifinále play-off, kde bylo mužstvo vyřazeno pozdějším mistrem - Kometou Brno v poměru 2:4 na zápasy, ale Köhler společně se spoluhráči a trenéry získal bronzovou medaili.\n\nNa přelomu dubna a května roku 2018 přestoupil do mužstva brněnské Komety.\n\nV ročníku 2003/2004 nastupoval za reprezentační výběr České republiky do 19 let, v následující sezóně pak za reprezentaaci do 20 let. Dostal se taky do nominace reprezentačního výběru na mistrovství světa juniorů 2005, kde získal bronzovou medaili. V ročníku 2008/2009 nastoupil i ke čtyřem zápasům za mužský reprezentační výběr České republiky.\n\n\n"}
{"id": "817135", "url": "https://cs.wikipedia.org/wiki?curid=817135", "title": "Radek Divecký", "text": "Radek Divecký\n\nRadek Divecký (* 21. března 1974, Teplice) je bývalý český fotbalista, útočník.\n\nHrál za FK Teplice, Jeonnam Dragons, FC Slovan Liberec, FK Mladá Boleslav, Pogoń Szczecin, 1. FK Příbram, Bohemians 1905 a Jagiellonia Białystok. V lize nastoupil ve 196 utkáních a dal 45 gólů. V evropských pohárech nastoupil v 8 utkáních.\n\n"}
{"id": "817137", "url": "https://cs.wikipedia.org/wiki?curid=817137", "title": "Pavel Veleba", "text": "Pavel Veleba\n\nPavel Veleba (* 6. října 1976, Roudnice nad Labem) je bývalý český fotbalový útočník.\n\nHrál za FK Viktoria Žižkov, Bohemians Praha, FK Ústí nad Labem, FK Teplice, FK Chmel Blšany, SK Kladno, Šachter Karagandy a Olympiakos Nicosia. V nejvyšší české lize nastoupil v 58 utkáních a dal 10 gólů.\n\n\n"}
{"id": "817144", "url": "https://cs.wikipedia.org/wiki?curid=817144", "title": "Gilbert Ryle", "text": "Gilbert Ryle\n\nGilbert Ryle (19. srpna 1900 Brighton – 6. října 1976 Whitby) byl britský filosof. Proslul kritikou karteziánského dualismu mysli a těla, kterou formuloval především ve své nejznámější knize \"Koncept mysli\" (\"The Concept of Mind\", 1949). Někdy bývá řazen k tzv. \"filosofickému behaviorismu\", ačkoli sám považoval své dílo spíše za příspěvek k fenomenologii. Spolu s Johnem Langshawem Austinem patří k nejvýzamnějším představitelům oxfordské filosofie běžného jazyka (\"ordinary language philosophy\").\n\n"}
{"id": "817147", "url": "https://cs.wikipedia.org/wiki?curid=817147", "title": "Grand Prix Německa 2012", "text": "Grand Prix Německa 2012\n\nGrand Prix Německa 2012 (oficiálně Formula 1 Großer Preis Santander von Deutschland 2012) se jela na okruhu Hockenheimring v Hockenheimu v Německu dne 22. července 2012. Závod byl desátým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "817162", "url": "https://cs.wikipedia.org/wiki?curid=817162", "title": "Na dosah (album)", "text": "Na dosah (album)\n\nNa dosah je třetí CD české dívčí skupiny 5Angels. Vydáno bylo v roce 2011. K hitům patří např. \"Pusa tě láká\", ke které natočily videoklip, \"Céčka\", kterou si nazpívaly s Michalem Davidem nebo \"Bieber Fever\", která je věnovaná Justinu Bieberovi.\n\n"}
{"id": "817164", "url": "https://cs.wikipedia.org/wiki?curid=817164", "title": "Gumma", "text": "Gumma\n\nGumma je měkký, nerakovinný novotvar, způsobený třetím stádiem syfilidy. Je to druh granulomatu. Gummata se nejčastěji vyskytují v játrech (gumma hepatis), ale lze je nalézt i v mozku, srdci, pokožce, kostech, varlatech a jiných tkáních; mohou způsobovat množství potíží včetně neurologických poruch anebo onemocnění srdečních chlopní.\n"}
{"id": "817170", "url": "https://cs.wikipedia.org/wiki?curid=817170", "title": "National Media Museum", "text": "National Media Museum\n\nNational Media Museum (česky Národní muzeum médií, dříve National Museum of Photography, Film and Television česky Národní muzeum fotografie, filmu a televize) je muzeum v Bradfordu, West Yorkshire v Anglii. Je součástí muzea National Museum of Science and Industry, které se v roce 2009 umístilo na 20. místě nejpopulárnějších muzeí ve Spojeném království mimo Londýn s celkem 613 923 návštěvníky.\n\nMuzeum se nachází v místě bývalého divadla a umělecké galerie v centru města Bradford a vzniklo jako výsledek jednání mezi paní Margaret Westonovou a městem Bradford. Muzeum ještě pod starým názvem National Museum of Photography, Film and Television, se otevřelo návštěvníkům 16. června 1983. V roce 1989, u příležitosti oslav 150. narozenin fotografie, otevřelo muzeum galerii \"Kodak Gallery\" s celkem 10 000 předměty, které ilustrují fotografii od jejího vzniku. Dne 1. prosince 2006 se muzeum přejmenovalo na \"National Media Museum\".\n\nV březnu 2012 muzeum otevřelo jako první na světě galerii věnovanou zkoumání sociálních, technologických a kulturních dopadů internetu. Life Online (česky \"Život online\") se nachází na dvou místech muzea. První z nich je stálá expozice v hale a druhá je dočasná výstava na 7. patře. První výstava se zabývá tématem open source: Je internet, jak ho známe, v ohrožení? Prozkoumává open source povaze internetu a aktuální hrozby neutralita, která by mohla znamenat konec této kultury.\n\nVstup je zdarma s výjimkou sálů kin. Muzeum je otevřeno od 10 do 18 hodin každý den. V roce 1998 proběhla rekonstrukce muzea v ceně 16 milionů liber a vznikla galerie nových digitálních technologií.\n\nInstituce obsahuje sedm stálých expozic:\n\n\n\n\n\n\n\n\nMuzeální sbírky obsahují 3,5 milionu předmětů historické, kulturní i sociální hodnoty - včetně prvního fotografického negativu, nejstarší televizní záznamy, první kinofilm na světě (film Louise Le Prince z roku 1888 o \"Roundhay Garden Scene\" a \"Leeds Bridge\"). Obsahuje také první seriál BBC s názvem \"Play School\", který vysílala stanice BBC2. Sbírky jsou přístupné ve studijním centru Insight. Sbírka společnosti Royal Photographic Society byla do muzea převedena ve prospěch národa v roce 2003.\n\nSoučástí sbírek jsou také fotografie víl z Cottingley, které pořídily dvě mladé sestřenice Elsie Wrightová a Frances Griffithsová na počátku 20. století a dva z jejich použitých fotoaparátů.\n\nNěkteré předměty ze sbírek muzea:\n\n"}
{"id": "817172", "url": "https://cs.wikipedia.org/wiki?curid=817172", "title": "Radosław Sikorski", "text": "Radosław Sikorski\n\nRadosław Tomasz Sikorski (* 23. února 1963 Bydhošť, Polsko) je polský politik, novinář a od září 2014 do června 2015 maršálek Sejmu, kdy oznámil rezignaci na tento post v důsledku aféry se zveřejněnými tajnými nahrávkami ministrů a podnikatelů. V letech 2007 až 2014 působil jako ministr zahraničních věcí v prvním i druhém Tuskově kabinetu.\n\nJeho manželkou je polsko-americká novinářka a historička Anne Applebaumová, se kterou má dva syny, Aleksandra a mladšího Tadeusze.\n\nV době vyhlášení stanného práva v Polsku roce 1981 studoval ve Velké Británii, kde získal politický azyl a později britské občanství. Vystudoval politologii, filosofii a ekonomii v Oxfordu. Od poloviny 80. let působil jako novinář v deníku The Sunday Telegraph. V roce 1987 získal World Press Photo za snímek afghánské rodiny zabité sovětským bombardováním. Počátkem 90. let se vrátil do Polska a věnoval se politice.\nPůsobil jako náměstek ministra obrany (1992) ve vládě Jana Olszewského, jako náměstek a ministr zahraničních věcí (1998 až 2001) ve vládě Jerzyho Buzka. V letech 2002-2005 žil v USA, kde vedl konzervativní think tank \"American Enterprise Institute\".\n\nPo návratu do Polska byl zvolen do Senátu. V letech 2005 až 2007 byl ministrem obrany premiéra Jarosława Kaczyńského. Od roku 2007 až do 21. září 2014 byl ministrem zahraničních věcí v kabinetu Donalda Tuska.\n\nV první polovině září 2014 byl navržen do funkce maršálka Sejmu, v které byl definitivně stvrzen v hlasování dne 24. září 2014. Dne 10. června 2015 oznámil rezignaci na post předsedy dolní komory, když premiérka Ewa Kopaczová odvolala před blížícími se parlamentní volbami další tři ministry v důsledku téže aféry.\n\n"}
{"id": "817177", "url": "https://cs.wikipedia.org/wiki?curid=817177", "title": "Židovský hřbitov v Kosově Hoře", "text": "Židovský hřbitov v Kosově Hoře\n\nŽidovský hřbitov v Kosově Hoře se nachází v jižní části obce Kosova Hora v okrese Příbram, nedaleko silnice I/18 do Sedlčan. Je chráněn jako kulturní památka České republiky.\n\nHřbitov je situován ve svahu blízko Kramšovenského potoka, asi 300 metrů vzdušnou čarou od návsi. Založen měl být údajně již v roce 1580 a posléze byl několikrát rozšiřován, naposledy v roce 1907. Čítá zhruba 500 náhrobků, které se rozkládají na ploše 3468 m. Jedná se o cenný hřbitov s náhrobky barokními, klasicistními i moderními a pohřbívalo se zde do druhé světové války. Lze zde najít ale i pár hrobů poválečných. Nejstarší čitelné náhrobky pochází z 2. poloviny 18. století a je možné zde nalézt i hrob typu tumba. Součástí hřbitova je zachovalá klasicistní márnice a rozbořený domek hrobníka.\n\nHřbitov ohraničuje kamenná zeď, je však volně přístupný.\n\n\n"}
{"id": "817178", "url": "https://cs.wikipedia.org/wiki?curid=817178", "title": "Martin Poustka", "text": "Martin Poustka\n\nMartin Poustka (* 2. prosince 1975) je český fotbalový trenér.\n\nJako fotbalista nastupoval za regionální klub SK Motorlet Praha, ale pro vážné zranění kolene musel svou kariéru předčasně ukončit.\n\nProto již ve 27 letech začal s trénováním v mládežnických kategoriích svého mateřského klubu. V roce 2008 se stal členem týmu skautingu, který pro Slavii Praha vedl František Cipro. Především díky jeho \"\"obrovskému přehledu o nládežnickém fotbale\"\", jak hovoří Cipro, se v roce 2009 stal trenérem týmu do 16 let. Postupně se přes \"B-tým\" propracoval až k místu asistenta u \"A-týmu\", který vedl František Straka.\n\nPoté odmítl nabídku slovenského klubu MŠK Žilina, a když František Straka rezignoval na post hlavního kouče a možný nástupce Vítězlav Lavička odmítl být jeho následovníkem, převzal tuto pozici sám. 14. března 2012 tedy usedl, jako čtvrtý nejmladší trenér v historii klubu, na lavičku Slavie.\n\nSlouvu podepsal do konce sezony a jeho hlavním úkolem byla záchrana v nejvyšší soutěži. To se mu podařilo a ve svém prvním velkém angažmá nezklamal. I to bylo jedním z důvodů, proč si ho jeho nástupce, Petr Rada, zvolil za svého asistenta. Právě na tomto postu působil od 13. června 2012 do dubna 2013, kdy společně s Petrem Radou na lavičce Slavie skončili. Poustka se poté vrátil k mládeži. Začátkem března 2014 byl opět jmenován asistentem hlavního trenéra A-mužstva, nyní Nizozemce Alexe Pastoora, neboť dobře znal slávistickou mládež, které chtěl nový trenér dávat příležitost. Po sezóně 2013/14 se vrátil k mládežnickým týmům Slavie, kde vydržel do léta 2015, kdy mu nebyla prodloužena smlouva a odešel trénovat SK Motorlet Praha. Pracuje také jako skaut pro agenturu Global Sports.\n"}
{"id": "817179", "url": "https://cs.wikipedia.org/wiki?curid=817179", "title": "2. česká hokejová liga 2012/2013", "text": "2. česká hokejová liga 2012/2013\n\n2. česká hokejová liga v sezóně 2012/2013 byla 20. ročníkem samostatné třetí nejvyšší české soutěže v ledním hokeji. Z 1. ligy do tohoto ročníku nikdo nesestoupil. Z krajských přeborů do tohoto ročníku druhé ligy naopak postoupil tým HC Tábor. Licenci do ročníku 2012/2013 prodal HC Lev Benešov do HC Moravské Budějovice. Do soutěže nenastoupil tým HC Uherské Hradiště a tým HC Trutnov, který byl vyloučen z důvodu včasného nezaplacení startovného.\n\nSoutěže se účastnilo 30 celků rozdělených do tří skupin po deseti mužstvech. Celky se mezi sebou v rámci skupiny utkaly čtyřkolově každý s každým - celkem 36 kol. Ve skupině východ bylo navíc vloženo 6 speciálních kol, kdy se spolu střetli sousedi v tabulce, respektive regionální soupeři. Do play off postoupila z každé skupiny nejlepší osmička týmů. V play off se hrálo na tři vítězná utkání. Vítězové play off jednotlivých skupin postoupili do baráže o 1. ligu. Nejhorší týmy každé skupiny hrály baráž o udržení ve 2. lize, která se hrála jako série na dvě vítězná utkání.\n\n\n\n\n\n\n\n\n\n\n\n\n\n\nV každé ze skupin se utkal dvoukolově každý s každým (doma a venku). Kvalifikace se hrála dle norem pro 2. ligu s výjimkou bodového systému, který se od norem 2. ligy lišil - za vítězství se udělovaly 2 body, za remízu 1 bod a za prohru 0 bodů. Vítězové jednotlivých skupin postoupili do baráže o 2. ligu proti posledním týmům jednotlivých skupin 2. ligy.\n\n\n\n\n\n\n\n\n\n\n\n\n\n Zápas již nemohl nic změnit na postupujícím, a tak se z finančních důvodů neuskutečnil.\n\n\n\nTým HC Milevsko 2010 si uhájil druholigovou příslušnost, když zvítězil 2:0 na zápasy.\n\nTým HC Stadion Vrchlabí si vybojoval druholigovou příslušnost, když zvítězil 2:0 na zápasy. HC Lvi Chotěboř sestoupili do krajského přeboru.\n\nTým HC Bobři Valašské Meziříčí si uhájil druholigovou příslušnost, když zvítězil 2:1 na zápasy.\n\n\n"}
{"id": "817200", "url": "https://cs.wikipedia.org/wiki?curid=817200", "title": "David Homoláč", "text": "David Homoláč\n\nDavid Homoláč (* 12. října 1973) je český fotbalista, obránce který momentálně hraje Krajský přebor v dresu Libčan.\n\nOdchovanec SK Hradec Králové. Hrál za VTJ Milíčeves, SK Hradec Králové, FK Dukla Praha, ŠK Slovan Bratislava a SK Dynamo České Budějovice. V lize nastoupil v 227 utkáních a dal 11 gólů.\n\n"}
{"id": "817202", "url": "https://cs.wikipedia.org/wiki?curid=817202", "title": "Střední škola technická a ekonomická Brno, Olomoucká", "text": "Střední škola technická a ekonomická Brno, Olomoucká\n\nStřední škola technická a ekonomická, Brno, Olomoucká 61 (dříve \"Integrovaná střední škola - Centrum odborné přípravy\") je střední škola ležící v Brně-Černovicích.\nSoučasným ředitelem školy je Ing. Lubomír Štefka. Počet žáků každoročně přesáhne 1200.\nŠkola vnikla v roce 1931, kdy byly Ministerstvem školství a osvěty schváleny Stanovy odborné učňovské školy pro živnosti československé Zbrojovky a.s. v Brně. První „Tovární učňovská škola pro živnosti československé Zbrojovky a.s.“ sídlila na ulici Šumavská, později přešla na Lazaretní ulici.\nV roce 1989 dosavadní Střední odborné učiliště, teď už se sídlem na Olomoucké ul.č.61, se mění na Integrovanou střední školu. Škola vyučuje jak maturitní obory, tak i učební obory.\n\nStřední škola technciká a ekonomická Brno, Olomoucká, příspěvková organizace získala v roce 2016 titul \"Střední roku\" v internetové anketě, která porovnává zpětné vazby od studentů po České republice. Škola mimo vyhrála anketu \"Škola doporučovaná zaměstnavateli\" a to dokonce dvakrát.\n"}
{"id": "817203", "url": "https://cs.wikipedia.org/wiki?curid=817203", "title": "Daniel Kaplan", "text": "Daniel Kaplan\n\nDaniel Kaplan (* 6. března 1973) je bývalý český fotbalista, záložník.\n\nV české lize hrál za SK Slavia Praha a SK Hradec Králové. Nastoupil v 70 ligových utkáních a dal 5 gólů. V Poháru vítězů pohárů nastoupil ve 4 utkáních a dal 1 gól.\n\n"}
{"id": "817204", "url": "https://cs.wikipedia.org/wiki?curid=817204", "title": "Joannis Kapodistrias", "text": "Joannis Kapodistrias\n\nJoannis Antonios Kapodistrias, řecky \"Ιωάννης Αντώνιος Καποδίστριας\" (11. února 1776 – 9. října 1831) byl řecký politik a diplomat. Byl prvním prezidentem nezávislého řeckého státu v moderní éře.\n\nVystudoval filozofii a lékařství na univerzitách v Padově a v Benátkách. V letech 1801–1807 vystřídal řadu významných funkcí v tzv. Sedmiostrovní republice (\"Eptánisos Politía\"), která byla v jeho éře rusko-tureckým protektorátem (do roku 1807, poté vládu převzali Francouzi). Byl jejím státním tajemníkem, ministrem vnitra a ministrem zahraničních věcí. Roku 1807 vstoupil do diplomatických služeb ruské říše. Byl velvyslancem ve Vídni a Švýcarsku. Vrcholem jeho diplomatické kariéry byl Vídeňský kongres v letech 1814–1815, kde zastupoval ruského cara Alexandra I. Za odměnu byl roku 1816 jmenován státním tajemníkem zahraničních věcí Ruska. Z diplomatických služeb cara odešel po zahájení řeckého povstání (1821), pro něž se mu nepodařilo získat ruskou podporu. Přesídlil do Švýcarska a propagoval řecké zájmy u evropských dvorů. Rovněž za své peníze nakupoval zbraně a posílal je řeckým povstalcům. Roku 1827, po vítězství povstání, byl zvolen prezidentem nezávislého Řecka. Orientoval ho na Rusko, což se nelíbilo Britům, Francouzům ani Bavorům, kteří všichni považovali řecké území za oblast svých zájmů. Zemí proto zmítaly brzy silné vnitřní spory a vypukla občanská válka.\n\nV roce 1831 Kapodistrias nařídil uvěznění Petrose Mavromichalise, beje poloostrova Mani, jedné z nejdivočejších a nejvzpurnějších oblastí Řecka. Tím smrtelně urazil Mavromichalisovu rodinu a 9. října 1831 Kapodistriase zavraždili Mavromichalisův bratr Konstantis a syn Georgios. Vražda se odehrála na schodech kostela sv. Spyridona v Nafpliu.\n\nKapodistrias vstal časně ráno a rozhodl se pro návštěvu kostela, ačkoli jej sluhové a ochránci přemlouvali, aby zůstal doma. Když došel ke kostelu, uviděl čekající vrahy. Na schodech se k němu Konstantis a Georgios přiblížili. Z nenadání Konstantis vytáhl pistoli a vystřelil. Střela minula a stopy po kulce jsou viditelné na zdi kostela dosud. Pak vytáhl nůž a bodl Kapodistriase do žaludku. Současně Georgios střelil Kapodistriase do hlavy. Generál Fotomaras, který celou scénu sledoval ze svého okna, zastřelil Konstantise, zatímco Georgiosovi se zdařilo uprchnout a skrýt se na francouzském velvyslanectví. Avšak po několika dnech se vzdal (podle jiných zdrojů byl vydán) řeckým úřadům. Porota jej odsoudila k trestu smrti a byl zastřelen popravčí četou. Posledním jeho přáním bylo, aby jej nestřelili do tváře a poslední slova zněla: „Mír, bratři!“.\n\nIoannise Kapodistriase ve funkci nahradil mladší bratr Augustinos Kapodistrias. Augustinos vládl pouhých šest měsíců, během kterých se země zmítala v chaosu. Následně byl Ota I. Řecký dosazen na trůn v nově zřízeném Řeckém království.\n\nKapodistrias patří k řeckým národním hrdinům, v anketě Velcí Řekové roku 2009 obsadil 8. místo.\n\n"}
{"id": "817211", "url": "https://cs.wikipedia.org/wiki?curid=817211", "title": "Ellen Jilemnická", "text": "Ellen Jilemnická\n\nEllen Jilemnická (* 6. února 1946 Hradec Králové) je česká sochařka, básnířka a kreslířka, profesorka sochařství na fakultě architektury ČVUT v Praze. V letech byla též vedoucí sochařského směru na Střední průmyslové škole kamenické a sochařské v Hořicích v Podkrkonoší. Tvoří monumentální sochy z kamene taktéž komorní plastiky, věnuje se i kresbě a psaní poezie.\n\nEllen Jilemnická se narodila v Hradci Králové, dětství a mládí však prožila v Hořicích. Její rodiče byli oba středoškolští profesoři: otec Alois Jilemnický a matka Emilie Jilemnická (rozená Mrózková). Bratr Ivan Jilemnický byl také sochař. Manžel profesor PhDr. Vladimír Borecký CSc. Po absolvování Střední uměleckoprůmyslové školy sochařské v Hořicích studovala rok na Akademii výtvarných umění (\"Akademia Sztuk Pięknych, Wrocław]]\") v polské Vratislavi a poté na pražské Akademii výtvarných umění u profesora K. Hladíka. \n\n\n\n\n\n\n\n"}
{"id": "817213", "url": "https://cs.wikipedia.org/wiki?curid=817213", "title": "Klasický Hollywood", "text": "Klasický Hollywood\n\nPojmem klasický Hollywood se označuje období americké kinematografie zhruba od konce 20. let do pozdních 60. let. Přičemž tento termín zahrnuje jednak specifický styl natáčení filmů a jednak specifický mód produkce, distribuce a uvádění filmů v americké kinematografii tohoto období. Klasický Hollywood je často označován jako \"„Zlatý věk Hollywoodu“\" a specifické stylové prostředky, rozvinuté během této periody, se nazývají klasický hollywoodský styl.\n\nZlatý věk Hollywoodu trval více než 30 let, od konce němé éry v americkém filmu na konci 20. let do pozdních 60. let. Klasická hollywoodská kinematografie byla velmi „žánrová“, většina hollywoodských filmů tohoto období se striktně držela určitého žánru, populární byly například westerny, nebo muzikály.\n\nS nástupem klasického Hollywoodu, tedy během pozdních 20. let a raných 30. let, byly v americké kinematografii rozšířené filmy, které byly značně provokativní a z morálního hlediska velmi kontroverzní v tehdejší společnosti. Jednalo se například o celý žánr gangsterského filmu, nebo o snímky, které byly dosti sexuálně odvážné. Toto krátké, nicméně slavné období americké kinematografie, je známo jako Pre-kodexové období Hollywoodu.\n\nV roce 1930 prezident The Motion Pictures Producers and Distributors Association (MPPDA) Will Hays proto zavedl Produkční kodex, nazývaný také „Haysův kodex“, který vyžadoval plnění určitých předem daných cenzurních opatření, přičemž tento kodex byl chápán jako „menší zlo“ a vznikl jako reakce na možné zavedení nechtěné státní cenzury v americké kinematografii. Nicméně produkční kodex nebyl v praxi uplatňován až do roku 1934, kdy byla vlivná katolická organizace Legie slušnosti extrémně pobouřena kvůli dvěma sexuálně provokativním filmům z roku 1933, ve kterých hrála Mae West. Po tomto „incidentu“ bylo již dodržování produkčního kodexu vyžadováno a tato vynucená vnitřní cenzura následně výrazně ovlivnila podobu klasické hollywoodské kinematografie.\n\nHollywoodský studiový systém byl kontrolován tzv. „velkou osmičkou“ studií, nicméně „velká pětka“, což byla plně vertikálně integrovaná studia, byla nejsilnější. Mezi tuto pětici nejmocnějších a nejdůležitějších studií patřila studia MGM, Warner Brothers, 20th Century Fox, Paramount a RKO. Všechna tato studia jednak produkovala filmy, a jednak vlastnila své vlastní řetězce kin. Oproti tomu tzv. „malá trojka“, což byla studia Universal Studios, Columbia Pictures a United Artists, sice produkovala filmy, ale neměla takový finanční kapitál jako „velká pětka“ a tak produkovala méně „áčkových“ filmů, které byly základem studiového systému. Tato studia navíc nevlastnila žádná kina.\n\nStudiový systém byl charakteristický vysokou mírou standardizace natáčení. Všichni filmoví pracovníci byli zaměstnanci určitého studia. To mělo za následek jistou uniformitu filmového stylu – režiséři a další klíčoví tvůrčí pracovníci o sobě mysleli spíše jako o zaměstnancích než jako o umělcích, a proto nebylo v celém tomto období rozvedeno auteurství, tj. specifický přístup k filmu, který považuje režiséra za autora, hlavního tvůrce filmového díla. Toto paradigma vtrhlo do americké kinematografie až v jejím post-klasickém období. Přesto někteří etablovaní režiséři, pracující v rámci studiového systému, jako například Alfred Hitchcock, Orson Welles, Howard Hawks, nebo John Ford realizovali své individuální umělecké vize a byli později prohlášeni za plnohodnotné americké auteury.\n\nV roce 1948 nejvyšší soud USA rozhodl, že dosavadní praxe distribuce filmů pomocí balíčkové metody, kdy se prodávalo několik filmů v jednom, je nezákonná, stejně tak vlastnictví a provozování řetězce kin hlavními filmovými studii, protože se mělo za to, že tento vertikálně integrovaný systém konstituoval nesoutěžní a monopolní tržní praktiky.\n\nToto byla klíčová změna v hollywoodském studiovém systému, která uvolnila cestu rostoucímu počtu nezávislých producentů a řídícím pracovníkům menších studií, kteří od teď mohli produkovat filmy bez toho, aby do toho zasahovalo velké studio. Stejně tak to mělo za následek další důležitou změnu ve výrobě filmů, a totiž, že nadále pracovníci uzavírali se studii kontrakty na konkrétní filmy a různí pracovníci tak mohli pracovat na filmech pro různá filmová studia.\n\nJak již bylo řečeno výše, americký film tohoto období velkou měrou ovlivňoval tzv. Haysův kodex. Filmům, které nedodržovaly tento kodex, hrozil bojkot a ty filmy, které neschválila MPPDA, musely zaplatit pokutu 25 tisíc dolarů a navíc neprofitovaly v kinech, jelikož všechna kina „velké pětky“ vlastnila právě MPPDA. Produkční kodex byl uplatňován až do konce éry Klasického Hollywoodu v 60. letech, kdy byl nahrazen ratingovým systémem, tedy hodnocením filmů, který se s obměnami udržel až dosud.\n\nV pozdních 60. letech potom celkově došlo ke kolapsu hollywoodského studiového systému, který proběhl zároveň s příchodem televize, zavedením auteurismu mezi hollywoodskými režiséry a kritiky, stejně jako se zvýšením vlivu zahraničních filmů a nezávislých filmařů.\n"}
{"id": "817214", "url": "https://cs.wikipedia.org/wiki?curid=817214", "title": "Fabián Cancelarich", "text": "Fabián Cancelarich\n\nFabián Oscar Cancelarich (*30. prosince 1965, Los Nogales, Santa Fe, Argentina) je bývalý argentinský fotbalista, brankář.\n\nSvoji profesionální fotbalovou kariéru zahájil v roce 1986 jako hráč argentinského klubu Ferro Carril Oeste Buenos Aires. Po šesti letech (v roce 1992) přestoupil do jiného argentinského celku Belgrano Córdoba. V roce 1994 odchytal 7 zápasů za CA Newell's Old Boys. V roce 1995 strávil rok v Kolumbii, v klubu Millonarios Bogotá (za tento klub chytal dříve i známý kolumbijský reprezentační brankář René Higuita).\n\nPoté se vrátil zpět do vlasti a stal se brankářem CA Huracán, klubu z hlavního města Buenos Aires. V roce 1997 podepsal smlouvu s CA Platense Buenos Aires a o dva roky později se vrátil do mužstva, v němž začal svou kariéru – Ferro Carril Oeste v Buenos Aires. V roce 2000 přešel do argentinského druholigového klubu CA Central Córdoba Rosario. V roce 2002 klub sestoupil do třetí ligy (Primera B Metropolitana), v tomto mužstvu zůstal až do ukončení kariéry v roce 2004.\n\nFabián Cancelarich reprezentoval Argentinu v letech 1990-1992. Zúčastnil se Mistrovství světa ve fotbale 1990 , kde Argentinci prohráli ve finále s Německem 0:1. Plnil úlohu třetího brankáře za argentinskou brankářskou jedničkou Pumpidem a jeho náhradníkem Sergio Goycocheou. První brankář Nery Pumpido se zranil ve druhém zápase v základní skupině proti SSSR (zlomil si nohu), který Argentina vyhrála 2:0, na jeho místo se posunul Sergio Goycochea, jenž šampionát dochytal. Do týmu byl dodatečně povolán za Goycocheu a Cancelariche třetí brankář Ángel Comizzo.\n\nZúčastnil se také jihoamerického šampionátu Copa América 1991, kde Argentina zvítězila.\n\n"}
{"id": "817216", "url": "https://cs.wikipedia.org/wiki?curid=817216", "title": "Jozef Kostelník", "text": "Jozef Kostelník\n\nJozef Kostelník (* 14. září 1970 v Prešově) je bývalý slovenský fotbalový záložník a v současnosti trenér, od roku 2016 kouč MFK Skalica. Jako hráč působil mimo Slovensko (resp. Československo) v Izraeli. Jako kouč trénoval mimo Slovensko v Polsku.\n\nSvoji fotbalovou kariéru začal v Tatranu Prešov, kde prošel všemi mládežnickými kategoriemi. V roce 1987 se propracoval do prvního týmu. Následně působil v českých klubech. Hrál za Duklu Praha (1989-1993), Spartu Praha (1993-1994 a 1995), Dynamo České Budějovice (1994, 1995 a 1996), SK Hradec Králové (1995) a SK Tatran Poštorná (1996). Se Spartou získal v sezonách 1993/94 a 1994/95 mistrovské tituly. V roce 1996 působil opět ve slovenském klubu, konkrétně v Žilině. Poté se vrátil potřetí do Českých Budějovic. Svoji profesionální kariéru ukončil v Hapoelu Jeruzalém. Následně nastupoval jako amatér za Čaňu a OZEX Solivar.\n\nV roce 2005 se stal hrajícím trenérem FC OZEX Solivar. Poté trénoval Tatran Prešov, kde byl nejprve koučem juniorky, následně asistent u prvního týmu a poté opět vedl juniorku. V roce 2011 koučoval Odevu Lipany. Následně vedl Sokol Ľubotice. Posléze trénoval v roce 2012 TJ Baník Ružiná, kterou dovedl v ročníku 2011/12 do druhé nejvyšší soutěže. V letech 2013-2014 trénoval tentokrát jako hlavní kouč opět Prešov. V roce 2014 vedl Sandecju Nowy Sącz. Klub se stal trenérovým prvním zahraničním angažmá.\n\nV lednu 2015 se stal novým trenérem Senice, kde podepsal roční kontrakt s následnou opcí. Byla to jeho první trenérská štace v 1. slovenské lize. V prvním zápase na lavičce Senice 28. 2. 2015 proti MFK Ružomberok si připsal neúspěšnou premiéru, jeho mužstvo prohrálo 1:2. Po 4 měsících u týmu ve funkci skončil.\n\n"}
{"id": "817218", "url": "https://cs.wikipedia.org/wiki?curid=817218", "title": "Proroctví (kniha)", "text": "Proroctví (kniha)\n\nProroctví je šestá kniha o Percym Jacksonovi a zároveň první ze série \"Heroes of Olympus\". Tuto knihu napsal Rick Riordan. Příběh je vyprávěn očima tří lidí: Jasona Graceho, Piper McLeanové a Lea Valdeze. Spolu jsou v táboře polokrevných a padá na ně tíha velkého proroctví Rachel Dareové. \n\nJason se probouzí ve školním autobuse, nemůže si vzpomenout, kdo a kde je, nebo něco o jeho minulosti. Sedí vedle Piper McLeanové a Lea Valdeze, kteří ho znají jménem, a říkají, že jsou jeho přáteli, respektive všichni tři jsou součástí třídy, která jede na exkurzi do Grand Canyonu, a poté, co dorazí, se spolužák Dylan se promění Venti (bouřkový duch) a napadne trio. V nastalém boji, Jason překvapí každého, včetně sebe, když jednu z jeho mincí promění na meč, který použije k boji s bouřkovým duchem. Trenér Hedge, který se odhalí během boje, je satyr. Po té je zajat prchajícím duchem. Po bitvě přiletí létající vůz a zachrání trio, ale ve voze je jen jeden člověk, Annabeth, která je naštvaná, když zjistí, že její přítel, Percy Jackson, chybí. Annabeth hledá Percyho a bohyně Héra jí řekne podívej se na \"chlapce s jednou botou\", ale ten se ukáže jako Jason, který si botu zničil v boji.\n\nJason Piper a Leo řekli, že jsou polobozi a jsou přijati do tábora polokrevných, kde se setkají s dalšími řeckými polobožskými dětmi jako jsou oni. Tam je Leo je odhalen jako syn Hefaista, Piper jako dcera Afrodity a Jason jako syn Dia, když ho Héra nazývá jejím mistrem. Jason později zjistí, že je bratr Thalie Graceové,a že Thaliin otec je v podobě řecké, ale jeho případě v podobě římské. Thalia je vůdkyně Lovkyní, Artemidiných oddaných dívek. Krátce poté, co dorazí jsou vybráni na záchranu Héry, která byla zajata. Brzy zjistí, že jejich nepřátelé pracují pro bohyni Gaiu, která chce svrhnout bohy. Během svého pátrání, se setkávají s větrnéý bohem Boreasem, Medeou, králem Midasem. Thalia a Jason se sejdou poprvé od toho, kdy byl Jason sebrán Hérou ve věku dvou let.\n\nNa cestě k Aiolovu hradu, Jason, Leo a Piper se oddělí od Thalie, která slibuje, že se s nimi setká ve Vlčím domě na posledním místě kde viděla Jasona před tímto setkáním. Málem byli zatčeni Aiolem, který byl pod vlivem Gaie, triu se podaří uniknout díky Mellie, Aiolovou bývalou asistentkou. Piper zjistí, že její otec je zajat obry a málem zradí své kamarády. Jason, Piper, Leo a trenér Hedge jdou jejího otce vysvobodit. Nakonec ho vysvobodí a odletí domů helikoptérou. Piper dá otci vypít lahvičku ve které je nápoj, po kterém zapomene všechno co se stalo. Mellie se stane asistentkou Tristana McLeana a Jason,Leo a Piper vyrážejí zachránit Héru.\n\nHéřina energie byla používána, aby probudila krále obrů Porphyriona a matku zemi Gaiu. Jasonova paměť se mezitím začne vracet a vzpomíná si že je hrdina z římského protějšku táboru polokrevných někde poblíž San Francisca, a je synem Jupitera, Diovi římské podoby. Uvědomuje si, že Hera, také známá jako Juno, přeměnila jeho a Percyho Jacksona, který nebude mít žádnou vzpomínku ze svého života. Všichni doufají, že oba dva tábory pro polobohy budou nakonec společně bojovat s obry a porazí bohyni Gaiu.\n"}
{"id": "817219", "url": "https://cs.wikipedia.org/wiki?curid=817219", "title": "Mya", "text": "Mya\n\nMya Marie Harrison (*10. říjen 1979 Washington, D. C.) je americká R'n'B a popová zpěvačka. Jako malé dítě chodila na hodiny baletu. V pubertě jí však její srdce stáhlo k hudbě, u které zůstala. Své první demo album vydala díky svému otci, když jí bylo 15 let. V šestnácti letech podepisuje Mya smlouvu s Interscope Records.\n"}
{"id": "817221", "url": "https://cs.wikipedia.org/wiki?curid=817221", "title": "Pavel Ignác Bayer", "text": "Pavel Ignác Bayer\n\nPavel Ignác Bayer (1656, Jihlava – 26. prosince 1733, Praha) byl český barokní architekt a stavitel německého původu v období vrcholného baroka.\n\nVyučil se roku 1679 na Starém Městě pražském u Francesca Luraga.\nProjektoval zejména stavby či jejich úpravy pro jezuity v Praze na Starém i na Novém Městě, v Hradci Králové, v Luži a na Svaté Hoře u Příbrami. Dále pracoval pro benediktiny v Břevnově a v Broumově a pro cisterciáky v Sedlci u Kutné Hory. Ze šlechtických rodů byl věrný Schwarzenberkům, na jejichž panstvích pracoval mezi léty 1701–1721. Jako pevnostní architekt navrhl fortifikaci města Chebu. Stavěl také měšťanské domy. Byl představeným a posléze starším mistrem cechu staroměstských zedníků a kameníků a úředníkem desetipanského úřadu.\n\n\n"}
{"id": "817226", "url": "https://cs.wikipedia.org/wiki?curid=817226", "title": "FC Zbrojovka Brno 2010/11", "text": "FC Zbrojovka Brno 2010/11\n\nTento článek se podrobně zabývá soupiskou a statistikami týmu FC Zbrojovka Brno v sezoně 2010/2011.\n\n\n\n\n\n\n\n"}
{"id": "817227", "url": "https://cs.wikipedia.org/wiki?curid=817227", "title": "Paul Janssen", "text": "Paul Janssen\n\nPaul Adriaan Jan Janssen (12. září 1926 – 11. listopadu 2003) byl belgický vědec, farmakolog, vynálezce a obchodník, zakladatel jedné z největších farmaceutických korporací světa \"Janssen Pharmaceutica\", která patentovala více než 80 nových léků. Čtyři z nich jsou na seznamu Světové zdravotnické organizace jako tzv. základní léky, což je světový rekord.\n\nPůsobil nejprve na univerzitě v Kolíně nad Rýnem v Německu. Po návratu do Belgie pracoval na částečný úvazek v Ústavu farmakologie na Univerzitě v Gentu, pod vedením nositele Nobelovy ceny Corneille Heymanse. Zde založil na univerzitě vlastní výzkumnou laboratoř v roce 1953, a to díky půjčce 50 000 belgických franků od svého otce. V témže roce objevil svůj první lék \"ambucetamid\", který byl původně určen proti křečím, přičemž se nakonec ukázalo, že je zvláště účinný pro zmírnění menstruačních bolestí. Tento lék, jenž byl zaveden do praxe, objevil Janssen, když měl pouhých 27 let (což je světový unikát). Roku 1956 opustil univerzitu a založil soukromou farmaceutickou společnost \"Janssen Pharmaceutica\". Největší úspěchy dosáhl Janssen systematickou obměnou struktury pethidinu (meperidinu), u nás známého jako HVLP Dolsin. Náhradou N-methylové skupiny různými arylalkyly a dalšími strukturními modifikacemi byl připraven haloperidol - hlavní zástupce neuroleptik butyrofenonového typu. Jeho incizivní neuroleptické vlastnosti byly objeveny v rámci systematického studia biologické aktivity. Haloperidol a další neuroleptika této skupiny rychle našli uplatnění v různých oborech - od psychiatrie (průlom v léčbě schizofrenie) až po anesteziologii (k indukci neuroleptanalgézie). Obměnou struktury haloperidolu, pak Janssenův pracovní tým vyvinul další neuroleptika butyrofenonové řady a to zejména droperidol (dehydrobenzperidol). Ze strukturních modifikací molekuly pethidinu vzešel i difenoxylát (opioid užívaný k léčbě těžkých průjmů - zajímavé je, že se tento lék dostal i do vesmíru v rámci amerického kosmického programu Apollo). Ovšem největší úspěch na poli syntetických opioidních analgetik dosáhl Janssen až objevem fentanylu - mimořádně účinného opioidního analgetika s krátkým biologickým poločasem. Tento hlavní zástupce derivátů 4-anilidopiperidinu je dodnes užíván a patří k nepostradatelným léčivům (dle seznamu \"List of World Health Organization Essential Medicines\"). Další velký Janssenův úspěch bylo objevení etomidátu - intravenózního celkového anestetika zcela nového strukturního typu (nepatří mezi barbituráty). Roku 1961 se jeho firma stala součástí skupiny Johnson & Johnson. V roce 1985 \"Janssen Pharmaceutica\" jako první západní farmaceutická společnost postavila farmaceutickou továrnu v Číně. V roce 1995 Jansssen založil Centrum pro molekulární design, které se s pomocí počítačových modelů věnuje hledání léku na AIDS.\n\nOn sám získal 22 čestných doktorátů, byl pasován na rytíře a nakonec se stal baronem. Bodoval rovněž v anketách hledajících největšího Belgičana všech dob. Ve vlámské anketě se umístil druhý, v celobelgické třetí.\n\n"}
{"id": "817236", "url": "https://cs.wikipedia.org/wiki?curid=817236", "title": "Asystolie", "text": "Asystolie\n\nAsystolie je stav, kdy srdce nevykazuje žádnou elektrickou aktivitu, tedy ani aktivitu mechanickou, která je na elektrické aktivitě závislá. Dochází k srdeční zástavě, zástavě oběhu a není-li stav ugrentně a úspěšně řešen, i ke smrti jedince. Stav lze diagnostikovat pomocí elektrokardiografie, kdy na EKG křivce zaznamenáme rovnou čáru (izoelektrická linie). K zástavě srdeční, která se projeví bezvědomím, nehmatným pulzem, zástavou dýchání, však můžou vést i jiné poruchy srdečního rytmu. \n\nVětšinou se vyvíjí z jiné srdeční arytmie zvláště z fibrilace komor, která nakonec v asystolii přechází. Mluvíme tak o sekundární asystolii. \nAsi 20% případů jsou asystolie primární, která vzniká při potlačení aktivity sinoatriálního uzlu jako hlavního zdroje vzruchů, i podřazených náhradních ceter. Možnou příčinou jsou těžké změny ve vnitřním prostředí organizmu - hypoxémie, acidóza, extrémní koncentrace draslíku (hyperkalémie či hypokalémie), extrémně nízký krevní cukr (hypoglykémie), hypotermie, předávkování léky či účinkem jiných toxických létek, srdeční tamponáda, tenzní pneumothorax, plicní embolie, infarkt myokardu, těžká ztráta tekutin (hypovolémie). \nK asystolii se také řadí extrémní případ atrioventrikulární blokády, kdy pracují srdeční předsíně (takže na EKG zaznamenáme ze síní pocházející P-vlny), ale při potlačené funkci náhradních center zcela chybí aktivita srdečních komor a důsledek je tak stejný jako u asystolie. \n\nZákladem léčby je kardiopulmonální resuscitace a podávání adrenalinu, aby bylo zajištěno alespoň základní okysličení mozku. V některých případech je možno urgentně řešit vyvolávající příčinu, pak je šance na obnovení srdeční činnosti vyšší. Jinak ale u asystolie je pravděpodobnost léčebného úspěchu podstatně menší než u arytmií, které je možno řešit defibrilací. Pokud nedojde k obnovení oběhu během asi patnácti minut, je vysoká pravděpodobnost těžkého poškození mozku či mozkové smrti.\n\n"}
{"id": "817237", "url": "https://cs.wikipedia.org/wiki?curid=817237", "title": "Kostel Nejsvětější Trojice (Klášterec nad Orlicí)", "text": "Kostel Nejsvětější Trojice (Klášterec nad Orlicí)\n\nKostel Nejsvětější Trojice se nachází v centru Klášterce nad Orlicí. Je farním kostelem farnosti Klášterec nad Orlicí. Je chráněn jako kulturní památka České republiky.\n\nKostel byl od 13. století součástí jednopatrové budovy kláštera řádu křižovníků (cyriaků), který byl v 15. století vypálen husity (pozůstatky kláštera byly objeveny roku 1956). Pobořený kostel osiřel a byl obnoven roku 1452. Z časů obnovy po husitských válkách pochází kamenný základ hlavního oltáře, stůl, na němž jsou čtyři erby rodu Jiřího z Poděbrad. Zvláštností kostela je malba, která znázorňuje dvě podivné postavy. V bezprostřední blízkosti kostela stojí památný strom Klášterecký klen.\n\nV rámci Programu záchrany architektonického dědictví bylo v roce 2014 na opravu památky čerpáno 550 000 Kč.\n\n\n"}
{"id": "817239", "url": "https://cs.wikipedia.org/wiki?curid=817239", "title": "Rybník Vočert a Lazy", "text": "Rybník Vočert a Lazy\n\nPřírodní památka Rybník Vočert a Lazy byla vyhlášena v roce 2012, nachází se na katastrální území dvou obcí Hvožďany a Pozdyně v okrese Příbram. Chráněné území má rozlohu 22,99 ha a výměra ochranného pásma činí 13,81 ha. Přírodní památka se překrývá se stejnojmennou evropsky významnou lokalitou (číslo CZ0213066), která byla vyhlášena v roce 2004. Lokalita spadá do geomorfologického celku Blatenská pahorkatina.\n\nHlavním předmětem ochrany je soustava dvou rybníků (Vočert a Lazy) a přilehlé mělké vodní nádrže, kde se hojně vyskytuje kuňka obecná (\"Bombina bombina\"). Chráněné jsou tu i další druhy obojživelníků jako čolek horský (\"Triturus alpestris\") a obecný (\"T. vulgaris\"), skokan ostronosý (\"Rana arvalis\"), krátkonohý (\"Pelophylax lessonae\") a zelený (\"P. esculentus\"), blatnice skvrnitá (\"Palobates fuscus\"), rosnička zelená (\"Hyla arborea\") a ropucha obecná (\"Bufo bufo\").\n\nLokalita je chráněna kvůli výskytu kuňky obecné, takže cílem je udržení její stabilní a bohaté populace. Z tohoto důvodu je potřeba v rybnících chovat ryby, pečovat o okolní terestrické biotopy - zabránit eutrofizaci a ruderalizaci (epi)litorálních částí a přiměřeně kosením udržovat přilehlé vlhké louky.\n"}
{"id": "817240", "url": "https://cs.wikipedia.org/wiki?curid=817240", "title": "Synagoga v Kosově Hoře", "text": "Synagoga v Kosově Hoře\n\nSynagoga v Kosově Hoře je barokní synagoga, nacházející se v někdejší židovské čtvrti obce Kosova Hora v okrese Příbram, zhruba 100 metrů severozápadně od návsi. Je chráněna jako kulturní památka. \n\nKosohorská synagoga byla postavena v roce 1740, kdy nahradila starší dřevěnou synagogu, která vyhořela. Je spojena s patrovým domem pro rabína. \n\nBohoslužby se zde konaly až do 20. let 20. století. Po druhé světové válce sloužila jako sklad chemických hnojiv a v 80. letech byla jakožto silně zchátralý objekt určena k demolici. Budovu poté odkoupili do soukromého vlastnictví manželé Ehlovi, kteří ji postupně rekonstruovali. V roce 2007 bylo založeno občanské sdružení, jehož cílem bylo dokončit rekonstrukci synagogy. To se podařilo v roce 2011, kdy byla synagoga zpřístupněna veřejnosti.\n\nV synagoze je instalována expozice, která připomíná kosohorskou židovskou komunitu a historii synagogy. Budova samotná je využívána ke kulturním akcím.\n\n\n"}
{"id": "817242", "url": "https://cs.wikipedia.org/wiki?curid=817242", "title": "Svatý Otmar", "text": "Svatý Otmar\n\nSvatý Otmar, také \"Otomar, Ótomár, Othmar, Audomar\", (689/690 asi v blízkosti St. Gallen – 16. listopadu 759 ostrov Werd u Eschenz v Stein am Rhein) byl kněz, zakladatel a první opat benediktinského kláštera v St. Gallen. Roku 864 byl svatořečen kostnickým biskupem Solomonem I., za pontifikátu Mikuláše I. Velkého. Od té doby byl uctíván, svátek slaví 16. listopadu.\n\nSvatý Otmar byl německého (alamanského) původu. Roku 719 přebral vedení mnichů, kteří se usadili u hrobu sv. Havla v dnešním St. Gallene. Před jeho příchodem se jednalo o poustevny s několika málo mnichy. Roku 746 povstání Alamanů proti Frankům vyústilo v popravu alemanské šlechty a oblast se dostala pod vliv karolínské říše. Tímto způsobem se dostalo do diskuze i St. Gallen, které bylo pod nátlakem přinuceno sjednotit kostel a klášter pod benediktínskou řeholí, což bylo v souladu se strategií karolínské říše. Za to obdržel klášter pozemky od franského majordoma Karela Martela. Otmar tedy vystavěl klášter a dal mu řeholi svatého Benedikta, také pozvedl klášterní kázeň. Pod Otmarovým vedením zažil klášter svůj první rozkvět. Jak duchovní život uvnitř kláštera, tak i pomoc chudým a nemocným mimo klášterní zdi. Přizpůsobil tomu odpovídajícím způsobem i „infrastrukturu“. Postavil ubytovnu a hospic pro nevyléčitelně nemocné a malomocné, což má velký lékařsko-historický význam, protože to byla nejstarší instituce tohoto typu ve Švýcarsku. Otmar se věnoval přímo realizaci: setkával se s chudými a vybíral nemocné pro své zařízení. Díky charitativní činnosti se Otmar stal významným symbolem alemanského národního vědomí. Značná nelibost místních hrabat na nezávislosti kláštera se projevovala v častých sporech. Kromě toho si na klášter dělal nároky i biskup Sidonius von Konstanz (Kostnice). Tyto důvody vedli ke křivému obvinění Otmara z cizoložství a nemravnosti, pro něž byl roku 759 zatčen a souzen. Odsoudili ho k trestu smrti hladem v královském paláci Bodman na břehu Überlingersee (u Ludwigshaven), ramena Bodamského jezera (Bodensee). Následně došlo ke zmírnění trestu a Otmara byl držen ve vazbě na ostrově Werd. Zde zemřel téhož roku, dne 16. listopadu 759. Po deseti letech byly jeho ostatky tajně převezeny a uloženy do krypty klášterního kostela sv. Havla a Otmara v Sankt Gallenu. Jeho tělo v době nového uložení nevykazovalo žádné známky rozkladu. Roku 864 byl svatořečen biskupem Constancem Solomonou.\n\nZ historického pohledu můžeme brát teologii Otmara, jako předchůdce náboženských hnutí v 12. a 13. století, především v souvislosti s životem v chudobě, hlásáním evangelia a zájmem o obyčejné a chudé lidi. Proto není divu, že dnes patří bývalý benediktínský klášter na ostrově Werd františkánskému řádu. Františkánští mniši také opatrují malou kapličku zasvěcenou sv. Otmarovi, která k němu přiléhá.\n\nV uměleckých prezentacích je Otmar znázorňován jako opat, u sebe má vinný hrozen a soudek vína. To vychází z údajného zázraku rozmnožení vína, jelikož měl sud, který se nikdy nevyprázdnil, přestože z něj naléval chudým a poutníkům, bylo stále co pít. Jiná legenda se váže k jeho tajnému převozu do St. Gallen. Když potřebovali převézt tělo, které bylo i po deseti letech naprosto neporušené, k přemístění využili vinného sudu. Na jezeře je však zastihla bouře, ale jako zázrakem se nikomu nic nestalo a tělo bezpečně dopravili až na místo určení.\n\nOtmarův kult se ve středověku velmi rozšířil ve Švýcarsku i v Německu. Vyvinula se kolem něho živá tradice, jako jsou svěcená voda, olej a dětské šatičky, protože věřící od něj očekávají pomoc. Jako pomocník při dětských nemocech je uctíván dodnes v Eutenhausenu v augšpurském biskupství. Pouť k tamějšímu farnímu kostelu a vzývání Otmara jsou známy od 18. století. Posvěcené „Otmarovy halenky“ byly dříve oblékány nemocným dětem po devět dní.\n\nTaké v Attenhausenu u Krumbachu, rovněž v augšpurském biskupství, je dodnes, i když v menší míře než dříve, Otmarova pouť. Má svůj počátek v 17. století, vrcholu dosáhla roku 1750, kdy farní obec Attenhausen dostala darem od opata kláštera St. Gallen Otmarovu relikvii. Pak se podle tradice udály v attenhausenském kostele sv. Otmara četné zázraky, především uzdravení nemocných. Zvláštními poutními dny v Attenhausenu jsou každoročně postní čtvrtky.\n\nNa ostrově Werdu, kde Otmar zemřel, zůstaly dodnes poutě živé.\n\nSv. Otmar je spojen i s pozdějším světcem, a to se sv. Wolfgangem z Řezna (*930 - †994), patronem Bavorska, kterému se údajně zjevil roku 965 a vybízel ho k misijní činnosti, kterou měl konat jako „chudý a nuzný“. Takto prošel Čechami do Uher a získával pověst světecky žijícího kazatele. Později, jako řezenský biskup, napomohl vzniku pražského biskupství.\n\nV českých zemích nacházíme uctívání sv. Otmara na několika místech. Například ve obci Hoštka (nedaleko Štětí, okres Litoměřice) nalezneme kostel svatého Otmara, a je i patronem města. Kostel je jednolodní barokní stavbou s gotickým odsazeným presbytářem, na jehož severní straně se nachází mohutná hranolová renesanční věž a na jižní straně můžeme najít sakristii.\n\nDalší je obec Otmarov, která je nejmenší a nejmladší obcí mikroregionu Cezava (jižní Morava). Dominantou obce je kaple sv. Otmara, kterou v průběhu roku 1883 na památku stého výročí založení obce, postavili občané.\n\nÚcty se mu též dostalo u benediktinů v Praze na Břevnově.\n\nKarel IV. získal od tehdejšího opata Hermanna von Bonstetten za potvrzení některých významných privilegií ostatky sv. Havla a část ruky a přední část lebky sv. Otmara. Část ostatků v relikviáři daroval Karel IV. kostelu sv. Havla na Starém Městě, ostatní uložil ve stříbrném relikviáři do pražské katedrály.\n\nNa svatého Otmara, nevidět komára.\n"}
{"id": "817245", "url": "https://cs.wikipedia.org/wiki?curid=817245", "title": "Melanie Smithová (herečka)", "text": "Melanie Smithová (herečka)\n\nMelanie Smithová (* 16. prosince 1962 Scranton, Pensylvánie) je americká herečka.\n\nV televizi debutovala v roce 1987 v mýdlové opeře \"As the World Turns\". V průběhu 90. let se objevila v seriálech, jako jsou např. \"Beverly Hills 90210\", \"Melrose Place\", \"Show Jerryho Seinfelda\", \"Matlock\" či \"To je vražda, napsala\". V roce 1997 ztvárnila v šesti epizodách seriálu \"\" v pořadí jako třetí herečka postavu Tory Ziyal, dceru gula Dukata. Po roce 2000 hrála např. v seriálech \"Larry, kroť se\", \"Však ty víš\", \"Strážkyně zákona\" a \"Gotham the Series\".\n\n"}
{"id": "817249", "url": "https://cs.wikipedia.org/wiki?curid=817249", "title": "Melanie Smithová", "text": "Melanie Smithová\n\nMelanie Smithová může být:\n"}
{"id": "817261", "url": "https://cs.wikipedia.org/wiki?curid=817261", "title": "Medvedie", "text": "Medvedie\n\nMedvedie (rusínsky Медведже) je obec na Slovensku v okrese Svidník v severní části\nNízkých Beskyd v blízkosti státní hranice s Polskem. Ke konci roku 2015 zde bydlí 45 obyvatel.\n\nJde o obec s historickou potoční (říční) oboustrannou zástavbou na březích potoka Hrišov.\nRozprostírá se mezi katastry obcí s Krajná Porúbka (severovýchodně) a Šarbov (severozápadně), jihovýchodně leží obec Krajná Bystrá a na jihu pak vesnice Korejovce. Obec v průběhu dějin patřila do regionu Šariš, panství Makovica a do okresu Svidník.\n\nNadmořská výška středu obce dosahuje 365 metrů nad mořem. Obec obklopují ze severovýchodu kopec Čierťaž s nadmořskou výškou 558 metrů, jižně pak vrch Ščob s nadmořskou výškou 518 metrů a západně kopec s názvem Vrch 521 m n. m.. Rozloha mírně členitého okolí obce činí 505 hektarů a tvoří jej flyšové vrstvy a svahové hlíny.\n\nPřevládá zde lesní porost s převahou buky, břízy a borovice. Nachází se zde i sirný pramen minerální vody.\n\nPrvní písemná zmínka o obci pochází z roku 1573, kdy byla odkazována jako osada Medvecza. Později se názvy osady jazykově proměňovaly:\n\nObec vždy patřila mezi malé vesničky svidnického okresu.\n\nV modrém štítu na zeleném travnatém pažitu stojící zlatý medvěd ve stříbrné zbroji. Jde o mluvící symbol, který byl navržen podle otisku obecního pečetidla z roku 1787. Autory obecního znaku jsou Jozef Petrovič a Kvetoslava Hanzová. Znak byl přijat obecním zastupitelstvem dne 30. května 2005 a je zapsán v Heraldickém registru Slovenské republiky pod číslem HR: M-170/2005.\n\nVlajka obce je sestavena ze 6 podélných pruhů v barvách žlutá, modrá, žlutá, bílá, zelená a bílá. Vlajka má poměr stran 2 : 3 a ukončena je 3 cípy, t.j. dvěma zástřihy, sahajícími do třetiny jejího listu.\n\nZ prvních soupisů obyvatelstva se dozvídáme, že v roce 1787 měla obec 19 domů a 131 obyvatel, v roce 1828 měla 35 domů a 276 obyvatel. V roce 2004 žilo v obci pouze 58 občanů, v roce 2015 celkem 45. Obyvatelé byli převážně zemědělci, u kterých produkce plodin vycházela z klimatických podmínek a možností, které jim dávala bonita zdejší půdy. Zpravidla pěstovali oves, pohanku, ječmen, len, konopí, brambory a jiné plodiny potřebné k chovu hovězího dobytka. Tím, že v okolí obce rostly borovice, v zimním období\nvyráběli šindele.\n\nNa místním hřbitově policisté československé branné moci, po vykonaných exhumacích, zřídili v roce 1922 vojenské pohřebiště se 43 hrobovými místy. V 38 hrobech je pochováno 58 příslušníků 10. jezdecké divize 3. carské ruské armády, kteří v tomto prostoru vedli, po překročení státní hranice a karpatských hřebenů, od září 1914 do dubna 1915 bojovou činnost. Tehdejší důstojnická carská elita neměla zabezpečenu potřebnou činnost týlových jednotek, zaměřených na pochovávání mrtvých.\n\nPadlé exhumované vojáky proto po 1. světové válce pochovávali českoslovenští policisté tak, jak je našli, v jámách rozptýlených v okolí obce. V dalších 5 masových hrobech byly uloženy ostatky 58 neidentifikovatelných těl.\n\nPo vzniku Československé republiky v roce 1918 se mnozí občané obce vystěhovali do jiných zemí i oblasti nové Československé republiky. Během Karpatsko-dukelské operace v říjnu a listopadu 1944 byla obec celkem zničena.\n\nV předcházejících historických obdobích půdu obdělávali soukromě hospodařící rolníci. V době existence socialistické ČSSR byla půda združstevněna a v obci vzniklo JZD (slovensky JRD - jednotné rolnické družstvo).\n\nPo vybudovaní Východoslovenských železáren v Košicích mladí lidé dojíždějí za prací do Košic i jiných průmyslových podniků v okolí.\n\nV obci se nachází dřevěný kostelík (cerkev), kterou sem v době moru přemístili ze sousední obce Šarbov, kde ho nejprve celý po kusech rozebrali a v Medvedím ho pak znovu poskládali.\n\n"}
{"id": "817271", "url": "https://cs.wikipedia.org/wiki?curid=817271", "title": "Kanton Thiberville", "text": "Kanton Thiberville\n\nKanton Thiberville (fr. \"Canton de Kanton Thiberville\") je francouzský kanton v departementu Eure v regionu Horní Normandie. Skládá se z 21 obcí.\n\n"}
{"id": "817273", "url": "https://cs.wikipedia.org/wiki?curid=817273", "title": "Vilemína Auerspergová", "text": "Vilemína Auerspergová\n\nVilemína Auerspergová je jméno a příjmení, jež se může vztahovat k následujícím osobnostem:\n\n"}
{"id": "817275", "url": "https://cs.wikipedia.org/wiki?curid=817275", "title": "Národní park Nagarhole", "text": "Národní park Nagarhole\n\nNárodní park Nagarhole (kannadsky: ನಾಗರಹೊಳೆ ರಾಷ್ಟೀಯ ಉದ್ಯಾನವನ, anglicky: \"Nagarhole National Park\"), též známý jako \"Národní park Rádžíva Gándhího\", je národní park v okresech Kodagu a Mysore ve státě Karnátaka v jižní Indii.\n\nTento park byl v roce 1999 jako 37. chráněná oblast zařazen do \"Projektu tygr\" na ochranu tygra indického. Je součástí rozsáhlé Biosférické rezervace Nilgiri v jižní části Západního Ghátu. Celá oblast o rozloze kolem 6000 km² (včetně celého Národního parku Nagarhole) je kandidátem na zařazení do seznamu Světového dědictví UNESCO. Park je hustě zalesněný, jsou zde potůčky, kopce, údolí a vodopády. Park poskytuje dostatek kořisti pro tygry indické, žijí zde gauři a sloni.\n\nPark se rozkládá na úpatí na úpatí Západního Ghátu a táhne se skrz Brahmagiri Hills na jih směrem k hranicím s Kéralou. Plocha parku činí 643 km². Od sousedního Národního parku Bandipur na jihovýchodě je oddělen přehradní nádrží Kabini. Nadmořská výška parku se pohybuje od 687 m do 960 m. Park je vzdálen něco přes 50 km od města Maisúr.\n\nSpolu se sousedními chráněnými oblastmi Národní park Bandipur (870 km²), Národní park Mudumalai (320 km²) a Wayanad Wildlife Sanctuary (344 km²), tvoří největší souvislý chráněný přírodní komplex v jižní Indii o celkové rozloze 2183 km².\n\nPark odvozuje svůj název od kannadských slov \"nagar\", což znamená had, a \"hole\", čímž jsou míněny rychle proudící říčky, potůčky, bystřiny. Park byl exkluzivním lovištěm vládců bývalého Maisúrského království. V roce 1955 zde byla vyhlášena přírodní rezervace, jejíž rozloha byla později rozšířena na dnešních 643,4 km². Status národního parku získala oblast v roce 1988. V roce 1999 byl park vyhlášen tygří rezervací.\n\nV parku průměrně naprší 1440 mm srážek ročně. Mezi zdejší vodní zdroje patří řeky Lakshmmantirtha a Kabini, říčky Sarati Hole, Nagar Hole, Balle Halla, čtyři stálé a 47 sezónních potoků, čtyři malá trvalá jezera, 41 umělých nádrží, několik močálů, a přehradní nádrže Taraka a Kabini.\n\nPorost zde tvoří především vlhké smíšené opadavé lesy s teakem (\"Tectona grandis\") a dalbergií \"Dalbergia latifolia\". Směrem na východ postupně přecházejí v suché opadavé lesy s wrightií \"Wrightia tinctoria\" a trnitými akáciemi (\"Acacia spp.\"). V parku se také nalézá několik podhorských údolí s bažinatými lesy tvořenými několika druhy hřebíčkovců (\"Syzygium spp.\").\n\nMezi hospodářsky významné stromy patří kromě výše zmíněného teaku a dalbergie také různé druhy santalu (\"Santalum spp.\") a grevilea \"Grevillea robusta\". Mezi stromy suchého listnatého lesa patří vrcholák \"Terminalia tomentosa\", pukol \"Lagerstroemia lanceolata\", křídlok \"Pterocarpus marsupium\", grevie \"Grewia tilaefolia\", dalbergie a \"Anogeissus latifolia\". Z dalších stromů, které zde rostou, uveďme například druhy \"Lagerstroemia microcarpa\", \"Haldina cordifolia\" (dřevina z čeledi mořenovitých), stromovitou slézovitou rostlinu \"Bombax malabaricum\", mýdelníkovitou dřevinu \"Schleichera trijuga\" a některé druhy fíkovníků (\"Ficus spp.\").\n\nZ druhů tvořících podrost zde rostou např. \"Kydia calycina\", smuteň \"Phyllanthus emblica\", \"Gmelina arborea\", keře z rodů lilek (\"Solanum\"), stužkovec (\"Desmodium\") a \"Helicteres\". Také se zde vyskytují některé invazivní druhy, jako libora měňavá (\"Lantana camara\") či sadce (\"Eupatorium spp.\").\n\nTaké zde najdeme některé velmi nápadné dřeviny, jako je kasie obecná (\"Cassia fistula\"), \"Butea monosperma\" (\"lesní plamen\" či \"papouščí strom\") nebo bambus \"Dendrocalamus strictus\".\n\nPark chrání divokou přírodu Karnátaky.\nZ velkých dominantních savců se zde nachází především tygr indický (\"Panthera tigris tigris\"), gaur (\"Bos gaurus\") a slon indický (\"Elephas maximus\"), všichni v hojném množství. Studie provedená odborníkem z \"Wildlife Conservation Society\" ukázala, že v lesích Nagarhole tři hlavní druhy dravců, tj. tygři, levharti (\"Panthera pardus\") a dhoulové (\"Cuon alpinus\") okupují přibližně stejná území.\n\nV parku v hojném počtu žijí i další šelmy, šakal obecný (\"Canis aureus\"), promyka mungo (\"Herpestes edwardsi\"), medvěd pyskatý (\"Melursus ursinus\") či hyena žíhaná (\"Hyaena hyaena\"). Z kopytnatců se zde vyskytují např. axis indický (\"Axis axis\"), sambar (\"Rusa unicolor\"), muntžak (\"Muntiacus sp.\"), antilopa čtyřrohá (\"Tetracerus quadricornis\") či prase divoké (\"Sus scrofa\").\n\nMezi vzácnější druhy patří oviječ skvrnitý (\"Paradoxurus hermaphroditus\"), promyka krátkoocasá (\"Herpestes brachyurus\"), promyka pruhovaná (\"Herpestes vitticollis\"), zajíc černotýlý (\"Lepus nigricollis\"), kančilové (\"Tragulidae\"), luskoun tlustoocasý (\"Manis crassicaudata\"), poletucha velká (\"Petaurista petaurista\"), dikobraz srstnatonosý (\"Hystrix indica\") a poletucha tmavoocasá (\"Petaurista philippensis\").\n\nV parku žije více než 270 druhů ptáků, včetně kriticky ohroženého supa bengálského (\"Gyps bengalensis\"). Z dalších zranitelných druhů tu žijí například marabu indomalajský (\"Leptoptilos javanicus\"), orel volavý (\"Aquila clanga\") a holub nilgirský (\"Columba elphinstonii\").\n\nZ dalších vzácných druhů se zde vyskytují například anhinga rezavá (\"Anhinga melanogaster\"), ibis černohlavý (\"Threskiornis melanocephalus\"), orel šedohlavý (\"Ichthyophaga ichthyaetus\") a sup holohlavý (\"Sarcogyps calvus\"). Endemity jihozápadní Indie jsou alexander šedý (\"Psittacula columboides\"), zoborožec indický (\"Ocyceros griseus\") a straka jižní (\"Dendrocitta leucogastra\").\n\nNalezneme zde 7 z 15 druhů ptáků žijících pouze v tropickém vlhkém lese indického subkontinentu a 21 z 59 druhů ptáků žijících pouze v indo-malajských tropických suchých oblastech. Jde například o vousáka zeleného (\"Megalaima viridis\"), křivozobku indickou (\"Pomatorhinus horsfieldii\") a modravce malbarského (\"Myophonus horsfieldii\").\n\nK ptákům obyčejně se zdržujícím v sušších oblastech patří křepelka pestrá (\"Perdicula erythrorhyncha\"), kukačka indická (\"Phaenicophaeus leschenaultii\"), prinie okrovobřichá (\"Prinia socialis\"), skalník indický (\"Saxicoloides fulicata\"), páv korunkatý (\"Pavo cristatus\") a holub fialovoramenný (\"Treron phoenicoptera\").\n\nZ plazů se zde běžně vyskytují bičovka nosatá (\"Ahaetulla nasutus\"), užovka \"Lycodon aulicus\", ptyas velkooký (\"Ptyas mucosa\"), chřestýšovec bambusový (\"Trimeresurus gramineus\"), zmije řetízková (\"Daboia russellii\"), bungar modravý (\"Bungarus caeruleus\"), krajta tygrovitá (\"Python molurus\") či varan bengálský (\"Varanus bengalensis\"). Z obojživelníků jmenujme alespoň ropuchu jihoasijskou (\"Bufo melanostictus\").\n\nV parku byly prováděny odborníky z \"Ashoka Trust for Research in Ecology and the Environment, Bangalore\" rozsáhle studie biodiverzity zdejšího hmyzu. Bylo zde například nalezeno více než 96 druhů vrubounovitých brouků a 60 druhů mravenců. Mezi neobvyklé druhy mraenců zde žijících patří například druh \"Harpegnathos saltator\", jehož zástupci jsou schopni vyskočit až metr vysoko.\n\nDalší druh mravence \"Tetraponera rufonigra\" je užitečný jako ukazatel zdraví lesů, neboť tyto mravenci se živí termity a jsou hojní na místech, kde je mnoho mrtvých stromů. Mezi vrubounovité brouky patří \"Onthophagus dama\", největší indický brouk, \"Heliocopris dominus\" který se množí pouze v trusu slonů a \"Onthophagus Pactolus\", velmi vzácný brouk.\n\n"}
{"id": "817277", "url": "https://cs.wikipedia.org/wiki?curid=817277", "title": "Vilemína Auerspergová (hraběnka)", "text": "Vilemína Auerspergová (hraběnka)\n\nVilemína Auerspergová (5. dubna 1857 ve Vídni – 1. října 1909 ve Slatiňanech) byla česká hraběnka z rodu Kinských z Vchynic a Tetova, manželka Františka Josefa z Auerspergu. V lesoparku za zámkem ve Slatiňanech nechala v letech 1898 až 1901 postavit zmenšeninu hradu (nazvanou Kočičí hrádek), aby si na ní mohli hrát její potomci. Protože však stavba byla volně přístupná, hrály si na ní nejen zámecké děti, ale i děti z okolí.\n"}
{"id": "817280", "url": "https://cs.wikipedia.org/wiki?curid=817280", "title": "Vyplenění Říma", "text": "Vyplenění Říma\n\nMěsto Řím bylo vypleněno několikrát. Nejznámější plenění jsou v letech:\n\n"}
{"id": "817282", "url": "https://cs.wikipedia.org/wiki?curid=817282", "title": "100. pěší pluk", "text": "100. pěší pluk\n\n100. pěší pluk (německy \"Infanterieregiment Nr. 100\", celým názvem \"k.u.k. Schlesisch-Mährisches Infanterie Regiment „von Steinsberg“ Nr. 100\") byl pěší pluk rakousko-uherské armády v letech 1883–1918. \n\n\nPluk se doplňoval ze severní Moravy a ze Slezska, zejména z Těšínska.\n\nPluk se skládal z:\n\nČlenem tohoto pluku byl i Otakar Sviták.\n\nBojoval během první světové války na východní frontě.\n\n\"Schematismus für das kaiserliche und königliche Heer und für die kaiserliche und königliche Kriegsmarine für 1908, K. k. Hof- und Staatsdruckerei, Wien 1907\"\n\n"}
{"id": "817283", "url": "https://cs.wikipedia.org/wiki?curid=817283", "title": "Néstor Lorenzo", "text": "Néstor Lorenzo\n\nNéstor Lorenzo (*26. února 1966, Lanús, Buenos Aires, Argentina) je bývalý argentinský fotbalový obránce, v současnosti působí jako fotbalový trenér.\n\nProfesionální fotbalovou kariéru zahájil v argentinském klubu Argentinos Juniors, kde hrál v letech 1985-1989. V roce 1989 přestoupil do italského klubu AS Bari, kde odehrál sezónu 1989/1990.\n\nNásledně přestoupil do anglického mužstva Swindon Town FC, kde odehrál 2 sezóny. Po úspěšném vystoupení Argentiny na MS 1990 se jej pokusil zlanařit trenér Brian Clough do Nottinghamu Forest , nicméně Lorenza získalo jiné anglické mužstvo Swindon Town FC, které vedl bývalý legendární argentinský hráč Osvaldo Ardiles, jenž zde začínal svou trenérskou kariéru.\n\nV první sezóně 1990/1991 druhé anglické ligy nastoupil Néstor Lorenzo ve 20 zápasech a vstřelil 2 góly. První v domácím utkání při svém debutu na stadioně County Ground proti Portsmouth FC , kde přispěl k výhře 3:0 a druhý v zápase na stadioně Watfordu, kde Swindon Town remizoval 2:2.\n\nV další ligové sezóně 1991/1992 se objevil na hřišti ve 4 zápasech, aniž by vstřelil branku. Celkem za Swindon Town odehrál 27 utkání (24 ligových, 3 pohárové v FA Cupu) a připsal si 2 góly.\n\nPo svém zahraničním angažmá se vrátil do vlasti do klubu CA San Lorenzo de Almagro z Buenos Aires. Než v roce 1997 ukončil aktivní hráčskou kariéru, působil ještě v argentinských klubech CA Bánfield, Ferro Carril Oeste Buenos Aires a slavném CA Boca Juniors.\n\nNéstor Lorenzo reprezentoval Argentinu v letech 1988-1990. Byl v kádru národního týmu na Letních olympijských hrách v roce 1988 v Jižní Koreji.\n\nZúčastnil se i Mistrovství světa ve fotbale 1990. V průběhu šampionátu nastoupil ve 3 utkáních:\n\nPo ukončení aktivní hráčské kariéry se dal na trenérskou dráhu, byl členem argentinského trenérského týmu, který vedl José Pekerman.\n\nOd roku 2012 je asistentem Josého Pekermana u kolumbijské fotbalové reprezentace.\n\n"}
{"id": "817284", "url": "https://cs.wikipedia.org/wiki?curid=817284", "title": "Jamie Blanks", "text": "Jamie Blanks\n\nJamie Blanks je americký filmový režisér a hudební skladatel zaměřený především na hororové filmy. Mezi jeho nejznámější filmy patří Temná legenda z roku 1998 nebo také Storm Warning z roku 2007. Absolvoval Melbourne’s Swinburne Film School.\n\n"}
{"id": "817287", "url": "https://cs.wikipedia.org/wiki?curid=817287", "title": "Kaňovka", "text": "Kaňovka\n\nKaňovka je potok na horní Oravě, na území okresu Námestovo. Jde o pravostranný přítok Klinianky a měří 2,4 km a je tokem VI. řádu.\n\nTeče v Oravských Beskydech, pramení v podcelku Ošust na jihovýchodním svahu Javoriny (1 051 m n. m.), nedaleko státní hranice s Polskem v nadmořské výšce cca 945 m n. m..\n\nNa krátkém úseku teče na jihovýchod, následně se stáčí na východ a zleva přibírá přítok z východního svahu Javoriny. Pak přibírá krátký pravostranný přítok ze severozápadního svahu Veľkého kopce (1 086,3 m n. m.) a dále již pokračuje severovýchodním směrem. Severozápadně od obce Novoť ústí v nadmořské výšce přibližně 808 m n. m. do Klinianky.\n"}
{"id": "817289", "url": "https://cs.wikipedia.org/wiki?curid=817289", "title": "Kauza ROP Severozápad", "text": "Kauza ROP Severozápad\n\nKauza ROP Severozápad je český politický skandál týkající se netransparentního rozdělování evropských dotací v NUTS 2 Severozápad (Ústecký a Karlovarský kraj).\n\nRozdělování dotací o objemu vyšším než 20 mld. Kč v regionu bylo dlouhodobě kritizováno, ale doposud pouze v jediném případě padl pravomocný rozsudek. Podle obžaloby se týká dotací na tři projekty: Rodinný hotel pod Třebouňským kopcem, Penzion Villa Mannesman a plánovanou rekonstrukci fotbalového hřiště v Jirkově-Ervěnicích. Nicméně v červnu 2012 bylo v médiích zveřejněno, že Dotační úřad Regionálního operačního programu (ROP) Severozápad podle auditu Ministerstva financí ČR vykonaného s využitím firmy Deloitte Advisory chyboval ve všech 35 zkoumaných případech evropských dotací.\n\nSankce za špatné hospodaření s evropskými dotacemi, kterou má Ústecký a Karlovarský kraj z rozhodnutí Evropské komise odvést do Regionálního operačního programu Severozápad, činí 2,5 miliardy korun. To však Hejtman Oldřich Bubeníček (KSČM) odmítl a požadoval, aby ministerstvo financí uhradilo polovinu.\n\n\nPodle obžaloby došlo výměnou za úplatky k ovlivňování schvalování dotace na tři projekty, přičemž obžalovaní přijali nebo plánovali přijmout ve formě úplatků minimálně 2,8 milionu korun.,\n\n"}
{"id": "817290", "url": "https://cs.wikipedia.org/wiki?curid=817290", "title": "Kladenská pánev", "text": "Kladenská pánev\n\nKladenská pánev je částí Rakovnické pánve. Je členitá pahorkatina, která se nahází ve středních Čechách, konkrétně v severozápadní části Pražské plošiny. Nejvyšší bod \"Na rovinách\" (Slánská tabule) je 435 m n. m.\n\n"}
{"id": "817293", "url": "https://cs.wikipedia.org/wiki?curid=817293", "title": "Vyplenění Říma (410)", "text": "Vyplenění Říma (410)\n\nK významnému vyplenění Říma došlo 24. srpna roku 410. Město bylo napadeno Vizogóty pod vedením krále Alaricha. V té době už Řím nesloužil jako hlavní město Západořímské říše, sídlem císaře byla Ravenna (předtím to byl Milán). Řím se však stále pyšnil titulem \"věčného města\" a přestavoval duchovní centrum říše. Vyplenění města bylo pro současníky obrovským šokem.\n\nBylo to poprvé za téměř 800 let, kdy Řím podlehl cizímu nepříteli. Dřívější vyplení provedli Galové pod vedením Brenna v roce 387 př. n. l. Vyplenění roku 410 je považováno za hlavní znak úpadku Západořímské říše. Svatý Jeroným žijící v té době v Betlémě napsal: \"Město, které si podmanilo svět, bylo samo podmaněno\".\n\nAlarich I. (395–410), který byl spíše vojenským vůdcem Vizigótů než skutečným králem, byl vprostřed vyjednávaní se západořímským císařem Honoriem, když byla jeho vojska napadena Sarem, také gótským velitelem, jenž byl spojencem Honoriovým a jenž slíbil krevní mstu Alarichovu švagru Ataulfovi. Odpovědí se Alarich vrátil k Římu a oblehl ho (již potřetí). 24. srpna 410 mu otroci otevřeli římskou Salarijskou bránu (Porta Salaria) a Vizigóti se vhrnuli dovnitř a loupili tři dny. Mnoho významných budov města bylo vypleněno, včetně mauzolea Augustova a Hadrianova (nyní známého spíše jako Andělský hrad), ve kterých bylo pohřbeno mnoho minulých římských císařů; popel z uren z obou hrobek byl vysypán. Mnoho Římanů bylo vzato do zajetí, včetně sestry císaře Honoria, Gally Placidie, která se následně vdala za Ataulfa. Desetitisíce Římanů po onom plenění z ekonomicky zruinovaného města utekly na venkov. Mnoho z nich hledalo útočiště v Africe.\n\nHistorik Procopius zaznamenal následující anekdotu: slabomyslný císař Honorius byl jedním eunuchem informován, že „Roma byla zničena” a domnívaje se, že řeč je o jeho oblíbené slepici, také pojmenované „Roma“, vykřikl ve velkém zděšení: „Jak by mohla? Právě mi zobala z ruky.“ Po vysvětlení se nešťastnému císaři velice ulevilo.\n"}
{"id": "817294", "url": "https://cs.wikipedia.org/wiki?curid=817294", "title": "Jestřebské slatiny", "text": "Jestřebské slatiny\n\nJestřebské slatiny jsou národní přírodní památkou v okrese Česká Lípa vyhlášenou Ministerstvem životního prostředí 10. května 2012. Jedná se o komplex slatinných biotopů včetně rašelinových borů v nivě Robečského potoka.\n\nV jihovýchodní části Českolipska je Evropská významná lokalita Jestřebsko – Doksko a zároveň chráněná Ptačí oblast Českolipsko - Dokeské pískovce a mokřady. Hlavním vodním tokem je zde Robečský potok. Centrální částí nové národní přírodní památky (dále jen NPP) je okolí \"Konvalinkového vrchu\", \"Slunečního dvora\", \"Shnilé louky\" a bývalý \"Baronský rybník\". Jedná se o katastrální území obcí Jestřebí a Doksy, které jsou obě v okrese Česká Lípa.\n\nRozsah NPP je 186,4 ha, rozloha ochranného pásma 38,8 ha.\n\nProtože národní přírodní památky mají obecně vyšší stupeň ochrany přírody, původní \"nenárodní\" přírodní památky a rezervace byly k 10. květnu 2012 zrušeny. Zde se to týkalo Konvalinkového vrchu a Slunečního dvora.\n\nJsou zde zachovány zvláště chráněné druhy rostlin, zejména kosatec sibiřský, česnek hranatý, ostřice lemovaná, popelivka sibiřská a tolije bahenní. Roste zde ve velkém rozsahu vrba plazivá a mnohá další rostlinná společenstva, zasluhující ochranu. Na loukách se vyskytuje modrásek očkovaný, modrásek bahenní, zmije obecná, skokan skřehotavý.\n\nPřed vyhlášením bylo po protestech zdejších obyvatel obávajících se znehodnocení jejich nemovitostí vyšší hladinou spodní vody nutno vyčistit koryto Robečského potoka.\n\nV květnu 2010 Ministerstvo životního prostředí publikovalo záměr, dne 10. května 2012 vydalo vyhlášku (sbírka 158/2012, částka 56/2012), v níž je zakotveno datum platnosti na 1. červenec 2012.\n\n"}
{"id": "817295", "url": "https://cs.wikipedia.org/wiki?curid=817295", "title": "Bramborová placka", "text": "Bramborová placka\n\nBramborová placka je pokrm připravený ze stejného bramborového těsta jako bramborové knedlíky. Bramborová placka se liší od bramboráku. Z těsta se vytvoří tenké malé placičky buď tvarováním v rukou nebo pomocí válečku a vykrajování. Pak se placky z obou stran smaží. Dají se jíst na sladko, například s povidly, i na slano, třeba se škvarky či zelím. Kromě smažení se dají i pražit bez tuku na rozpálené plotně.\n\n"}
{"id": "817298", "url": "https://cs.wikipedia.org/wiki?curid=817298", "title": "Aneta Savarová", "text": "Aneta Savarová\n\nAneta Savarová, rodným jménem Aneta Hajrullahiová (* 19. února 1986 Uherské Hradiště), je česká moderátorka a redaktorka České televize, v letech 2012 až 2015 moderovala hlavní zpravodajskou relaci České televize \"Události\".\n\nV letech 2001 až 2005 navštěvovala Gymnázium J. A. Komenského v Uherském Brodě, poté studovala v letech 2005 až 2010 na Fakultě sociálních věd Univerzity Karlovy v Praze obor žurnalistika (Bc.) a mediální a komunikační studia (Mgr.).\n\nJejím prvním manželem byl kontroverzní podnikatel, stíhaný v kauze ústeckého soudce Jiřího Berky, Jan Harangozzo. \n\nOd července 2007 pracovala jako moderátorka zpravodajské relace České televize na zpravodajském kanále ČT24, od ledna 2010 do ledna 2011 působila jako moderátorka zpravodajské televize Z1. V květnu 2011 se vrátila zpět do České televize, nejprve působila v Televizním studiu Brno, od prosince 2011 pak jako moderátorka na ČT24.\n\nOd dubna 2012 uváděla pořad \"Události\", hlavní zpravodajskou relaci České televize. Ke konci roku 2015 pozici moderátorky ze zdravotních důvodů – podle prohlášení ČT – dočasně uvolnila, a nahradil ji Michal Kubal.\n\nV době, kdy Savarová působila podruhé jako moderátorka zpravodajské relace na ČT24, podala na svého kolegu z redakce Jana Hrubeše trestní oznámení za obtěžování a stalking. Média přinesla informace o tom, že Hrubeš Savarovou údajně znásilnil, ta to ale popřela. V lednu 2014 však podal naopak Hrubeš trestní oznámení na Savarovou, podle něj bylo obvinění ze stalkingu lží a porušením práva na ochranu osobnosti. Podle Hrubeše byla celá kauza rovněž podpořena vedením České televize.\n\n"}
{"id": "817306", "url": "https://cs.wikipedia.org/wiki?curid=817306", "title": "Metal Jukebox", "text": "Metal Jukebox\n\nMetal Jukebox je kompilační album německé heavy metalové hudební skupiny Helloween vydané roku 1999. Album obsahuje pouze cover verze písní od jiných autorů. Skladba „Lay All Your Love on Me“ byla vydána v Japonsku jako singl.\n"}
{"id": "817310", "url": "https://cs.wikipedia.org/wiki?curid=817310", "title": "Hydrid draselný", "text": "Hydrid draselný\n\nHydrid draselný je anorganická sloučenina vodíku a draslíku s empirickým vzorcem KH. Používá se především jako velmi silná zásada (silnější než hydrid sodný) v organické syntéze k deprotonaci (podobnosti a podrobnosti viz hydrid sodný. KH patří mezi solné (iontové) hydridy, je složen z iontů K a H. S vodou reaguje, stejně jako ostatní iontové hydridy, bouřlivě:\n\nReakce je exotermní a natolik bouřlivá, že se vznikající vodík za přístupu kyslíku ze vzduchu uvolněným teplem často vznítí a hoří fialově karmínovým plamenem (zbarvení způsobeno přítomností draslíku). Ještě bouřlivěji reaguje s kyselinami a vzplane při reakci s kyslíkem, chlorem nebo fluorem. Je pyroforem a z toho důvodu vyžadyje velmi opatrné zacházení a je uchováván v/pod inertními látkami. Z toho důvodu se prodává jako suspenze (koncentrace asi 35 %) v minerálním oleji. V jedné studii byl rozptýlen v parafínu pro možnost snazšího zacházení.\n\nHydrid draselný může být připraven i přímou reakcí z kovového draslíku a vodíku:\nTuto reakci objevil Humphry Davy brzy po svém objevu draslíku v roce 1807.\n\nPoužívá se k přípravě dalších „superbází“ RNHK (alkylamidy draselné) a ROK (alkoholáty draselné). Hydrid draselný je rozpustný v taveninách hydroxidů nebo směsí solí, ale je nerozpustný v organických rozpouštědlech (s některými z nich, například s alkoholy, reaguje).\n\n"}
{"id": "817313", "url": "https://cs.wikipedia.org/wiki?curid=817313", "title": "Peyton Listová (1998)", "text": "Peyton Listová (1998)\n\nPeyton List, celým jménem Peyton Roi List (* 6. dubna 1998 Florida, Spojené státy americké), je americká herečka a modelka. Nejvíce se proslavila rolí Emmy Ross v seriálu \"Jessie\". V roce 2008 si zahrála mladší verzi postavy Katherine Heigl ve filmu \"27 šatů\" a roli Holly Hills si zahrála ve filmové sérii \"Deník malého poseroutky.\"\n\nNarodila se na Floridě, ale když jí byly 4 roky, přestěhovali se s rodinou do New Yorku a v roce 2012 se přestěhovali do Los Angeles. Má dva bratry: Spencera (její dvojče) a Phoenixe; oba jsou herci a modelové.\n\nV roce 2011 byla modelkou magazínu Justice a v roce 2009 byla tváří značky \"American Girl\" kolekce Zpátky do školy.\n\nSvojí hereckou kariéru nastartovala v roce 2004 s filmem \"Spider-Man 2\", ve kterém hrála malou holčičku, která si hrála na schodech. Další role přišla v roce 2008, kdy si zahrála mladší verzi postavy Katherine Heigl ve filmu \"27 šatů. \"V roce 2010 si zahrála sestru postavy Roberta Pattinsona ve filmu \"Nezapomeň na mě\". V tom samém roce se také Disney filmu \"Čarodějův učeň\" a ve filmu \"Posedlá zlem\", po boku Jeriho Ryana a Kay Panabaker. \n\nV roce 2011 získala roli Holly Hills v filmu \"Deník malého poseroutky 2\" a v roce 2012 si roli zopakovala ve filmu \"Deník malého poseroutky 3\".\n\nPeyton si v roce 2018 zahrála hlavní roli ve videoklipu Only You od Little Mix.\n\n\n"}
{"id": "817315", "url": "https://cs.wikipedia.org/wiki?curid=817315", "title": "Gazi Yaşargil", "text": "Gazi Yaşargil\n\nMahmut Gazi Yaşargil (*1925, Turecko) je neurochirurg tureckého původu.\n\nVystudoval medicínu na Univerzitě Friedricha Schillera v Jeně. Většinu své lékařské a vědecké kariéry pracoval na Univerzitě v Curychu. Zavedl rutinní používání mikroskopu mikrochirurgii a tzv. Yasargilovy svorky na aneurysma. V současnosti působí jako profesor na University of Arkansas for Medical Sciences.\n\n"}
{"id": "817320", "url": "https://cs.wikipedia.org/wiki?curid=817320", "title": "Roman Vlach", "text": "Roman Vlach\n\nRoman Vlach (* 21. června 1989 ve Zlíně) je český hokejový útočník. \n\nS hokejem začínal ve finském klubu Joensuu, ale závodně s hokejem začínal ve Zlíně, kde se narodil. Ve zlínskem klubu prošel všemi mládežnickými kategoriemi a za seniorský klub v sezóně 2007/08 debutoval, v domácí nejvyšší soutěži. Za sezónu odehrál jeden zápas v nižší lize za klub HK Jestřábi Prostějov. Od sezóny 2009/10 nastupoval pravidelně v seniorském týmu PSG Zlín pod vedením svého otce Rostislava Vlacha, který od roku 2008 vedl jako asistent hlavního trenéra seniorský tým Zlína. V jeho poslední sezóně ve Zlínu se jeho otec stal hlavním trenér. V posledním ročníku za klub si připsal 52 trestných minut, v týmu se tak stal čtvrtým nejtrestanějším hráčem klubu. 30. dubna 2012 odešel na roční hostování do klubu Bílí Tygři Liberec. Za Liberec však nesetrval do konce sezóny, 8. ledna 2013 přestoupil do extraligového klubu HC Energie Karlovy Vary, v jejímž dresu by měl setrvat až do vypršení stávajícího kontraktu.Před sezónou 2014/2015 se vrátil do Zlína. V lednu 2017 byl vyměněn za Davida Ostřížka z Olomouce.\n\n"}
{"id": "817322", "url": "https://cs.wikipedia.org/wiki?curid=817322", "title": "Ignatius Moussa I. Daúd", "text": "Ignatius Moussa I. Daúd\n\nIgnatius Moussa I. kardinál Daúd (18. září 1930 – 6. dubna 2012) byl kardinál, syrský katolický patriarcha Antiochie a  prefekt Kongregace pro východní církve. \n\nNarodil se ve vesnici Meskane nedaleko města Homs. Kněžské svěcení přijal roku 1954 a v roce 1964 získal doktorát na Papežské lateránské univerzitě. Roku 1977 jej syrská synoda zvolila biskupem v Káhiře. Byl konzultorem papežské komise pro revizi Kodexu kanonického práva východních církví. Syrským patriarchou Antiochie se stal roku 1998, v roce 2000 se stal prefektem Kongregace pro východní církve. Při konzistoři v roce 2001 jej jmenoval papež Jan Pavel II. kardinálem. \n\n"}
{"id": "817329", "url": "https://cs.wikipedia.org/wiki?curid=817329", "title": "Klinianka (přítok Bílé Oravy)", "text": "Klinianka (přítok Bílé Oravy)\n\nKlinianka je potok na horní Oravě, na území okresu Námestovo. Jde o pravostranný přítok Bílé Oravy a měří 18 km a je tokem V. řádu.\n\nTeče v Oravských Beskydech na východním svahu Soliska (1 030,3 m n. m.) v nadmořské výšce přibližně 915 m n. m., v blízkosti slovensko-polské státní hranice.\n\nV pramenné oblasti teče zprvu na jih, následně se stáčí a pokračuje jihovýchodním směrem. Od soutoku s Menzdrovkou teče víceméně severojižním směrem až po soutok se Zásihliankou, pak se stáčí na východ.\n\n\nKlinianka ústí do Bílé Oravy při obci Krušetnica v nadmořské výšce cca 655 m n. m.\n"}
{"id": "817330", "url": "https://cs.wikipedia.org/wiki?curid=817330", "title": "Klinský potok (přítok Polhoranky)", "text": "Klinský potok (přítok Polhoranky)\n\nKlinský potok je potok na horní Oravě, na území okresu Námestovo. Jde o pravostranný přítok Polhoranky a měří 4,4 km a je tokem V. řádu.\n\nPramení v Podbeskydské vrchovině na jihovýchodním svahu Kopanice (922,1 m n. m.), u osady Ťaskovka, v nadmořské výšce přibližně 757 m n. m.\n\nTeče převážně jihovýchodním směrem, na horním toku přibírá levostranný přítok zpod Kohútové (843,9 m n. m.) a následně protéká katastrem obce Klin. Na dolním konci obce se stáčí na východ, podtéká státní cestu I/78 a v blízkosti obce ústí v nadmořské výšce cca 605 m n. m. do Polhoranky.\n"}
{"id": "817331", "url": "https://cs.wikipedia.org/wiki?curid=817331", "title": "Klinec (přítok Bílé Oravy, Námestovo)", "text": "Klinec (přítok Bílé Oravy, Námestovo)\n\nKlinec je potok na horní Oravě, na území okresu Námestovo. Původně se jednalo o levostranný přítok Bílé Oravy, ale po vybudování Oravské přehrady ústí do přehradního jezera. Měří 3,1 km a je tokem V. řádu.\n\nPramení v Podbeskydské vrchovině na východním svahu Slepčianky (925,1 m n. m.) v nadmořské výšce přibližně 850 m n. m..\n\nTeče výhradně jihovýchodním směrem, po vstupu do Oravské kotliny přibírá levostranný přítok ze severovýchodního úpatí Belkovky (922,8 m n. m.). Následně protéká městem Námestovo a jižně od centra města ústí v nadmořské výšce 601 m n. m. do vodní nádrže Orava.\n"}
{"id": "817332", "url": "https://cs.wikipedia.org/wiki?curid=817332", "title": "Strongylodon macrobotrys", "text": "Strongylodon macrobotrys\n\nStrongylodon macrobotrys (nefritová liána) je nejznámější druh rodu \"Strongylodon\", je to ovíjivá liána považovaná za jeden z mizejících pokladů filipínského deštného pralesa. Raritou je modrozelená barva květů která je popisována jako nefritovo – smaragdová. Odtud plynou i jeho anglická jména \"Jade Vine\" (nefritová liána) nebo \"Emerald Creeper\" (smaragdová popínavka).\n\nTato rostlina v původním prostředí vyrůstá pouze na Filipínách na ostrovech Luzon, Mindoro a Catanduanes. Roste ve vlhkých lesích nejčastěji společně s mohutnými stromy čeledě dvojkřídláčovitých po kterých se pne vzhůru. Potřebuje vysokou vzdušnou vlhkost a proto vyhledává vlhká místa v údolích poblíž jezer a vodních toků. Je velmi citlivá na nízké teploty, nesnáší pokles pod +20 °C a proto se jen výjimečně objevuje v nadmořské výšce nad 1000 m n. m. Nejlépe se ji daří ve stále vlhké, humózní, na živiny bohaté půdě která je slabě kyselá až neutrální (5,5 až 6,5 pH) a na místech kde jsou její listy osluněny a kořeny naopak zastíněny.\n\nV České republice lze \"Strongylodon macrobotrys\" spatřit např. v Botanické zahradě hl. m. Prahy kde roste od roku 2003 ve skleníku Fata morgana a v Botanické zahradě Liberec v pavilonu G-Paleotropis.\n\nJe to vytrvalá popínavá rostlina s dřevnatějícím lesklým purpurově zeleným až červenohnědým stonkem, která na svém přirozeném stanovišti dorůstá do výše až 20 m ovíjejíc se okolo vhodné opory, stromu. Střídavě vyrůstající vytrvalé dlanitě složené listy s řapíkem jsou tvořeny třemi paprsčitě uspořádanými lístky. V rašení temně fialové a později tmavě zelené lístky mají krátké řapíčky, jsou celokrajné a na konci zašpičatělé, podlouhle obvejčité o délce 7 až 13 cm.\n\nDrápovitě zahnuté oboupohlavné člunkovité květy na dlouhých stopkách připomínají svým tvarem nahoru ohnutý papouščí zobák. Vyrůstají v párech nebo přeslenech a jsou sestaveny do převislých květenství, jsou to hrozny dlouhé až 90 cm a v jednom bývá i 75 květů. Srostlé uťaté kališní lístky mají modrou nebo nafialovělou barvu. Korunní lístky jsou zbarveny modrozeleně, největší korunní lístek (pavéza) je člunkovitý, sousední lístky (křídla) jsou poměrně krátké a naopak zbývající dva (člunek) jsou dlouhé až 8 cm a hákovitě zakřivené. V květu vyrůstá v jednom kruhu 10 tyčinek s prašníky.\n\nKvěty mají bohatě nektaru který přitahuje mj. hlavní opylovače z řádu letounů, to jsou netopýři a kaloni. Ti jsou při sání nektaru zavěšení na stopkách květů a vsunují do květu hlavu, popráší se tak pylem který dále roznášejí. Plodem jsou oválné masité lusky téměř 15 cm dlouhé s až 12 velkými hnědými semeny. Samovolně se rostliny rozmnožují semeny, v zahradnických podnicích i řízky.\n\nNeobvyklá barva květů vzniká díky vzájemné reakci flavonoidu saponarinu s antokyanem malvinem. Malvin v alkalickém prostředí květů vytváří modrou barvu a žlutý saponarin ji mění do zelena. Předpokládá se, že kaloně, kteří částečně vidí barevně a létají za potravou z večera, tato zvláštní neonová barva květů zesílená paprsky zapadajícího slunce navádí přímo na potravu.\n\nV přírodě není liána přímo ohrožována nezákonným sběrem, ale odlesňováním pralesů. Při skácení stromu který sloužil jako opora je většinou odříznutá i liána nebo spadne na zem a brzy ji přerostou invazivní druhy které se rychle šíří na místa vytěžených stromů. Už nyní se pravděpodobně vyskytuje více jedinců v botanických zahradách než ve volné přírodě.\n\nNa podporu záchrany tohoto vzácného druhu jsou vážným zájemcům z tropických oblastí nebo vlastníkům tropických skleníků (ve kterých lze \"Strongylodon macrobotrys\" pěstovat i na pergolách) nabízeny sazenice. Např. 1,5leté rostlinky vysoké 85 cm za cca ₤ 65.\n\n"}
{"id": "817337", "url": "https://cs.wikipedia.org/wiki?curid=817337", "title": "Júja Takaki", "text": "Júja Takaki\n\nJúja Takaki (高木 雄也 \"Takaki Júja\",angl. Takaki Yūya, narozen 26. března 1990) je japonský zpěvák, herec a člen J-pop skupiny Hey! Say! JUMP. Momentálně patří do agentury Johnny & Associates. Narodil se v Ibaraki (茨木), v prefektuře Ósaka a momentálně sídlí v metropolitní oblasti Tokio.\n\nDne 12. června 2004 vstoupil do Johnny & Associates jako nováček. Stal se členem skupiny J. J. Express.\n\nDne 3. dubna 2007 začínal jako člen v Hey! Say! 7 (dočasná skupina) s ostatními členy J. J. Express, Daiki Arioka (有岡 大貴), Rjósuke Jamada (山田 涼介), Júto Nakadžima (中島 裕翔) a Júri Činen (知念 侑李), začínající veřejným vystoupením na KAT-TUN jarním koncertním turné.\n\nDne 21. září 2007 se stal členem Hey! Say! JUMP.\n\nV roce 2008 měl hlavní roli v třetí sérii známé live-action drama, Gokusen, pro který nahrál píseň \"Ore-tači no Seišun\", které vyšlo na Hey! Say! JUMP druhém singlu, \"Dreams Come True\".\n\n\nHey! Say! JUMP koncerty najdete na Hey! Say! JUMP.\n\n\n\n\n\n\n"}
{"id": "817344", "url": "https://cs.wikipedia.org/wiki?curid=817344", "title": "Resampling", "text": "Resampling\n\nResampling je ve statistice metoda výpočtu odhadů založená na náhodném výběru z již existujícího výběru (vzorku dat) či na jiné podobné randomizaci dat. Často jde o numericky náročné metody založené na metodě Monte Carlo. Konkrétně to může být například jedna z následujících metod:\n\nObecné techniky resamplingu zahrnují bootstrapping, jackknifing a permutační testy.\n\n"}
{"id": "817347", "url": "https://cs.wikipedia.org/wiki?curid=817347", "title": "Oční pohyb", "text": "Oční pohyb\n\nOční pohyby jsou vůlí řízené nebo na vůli nezávislé pohyby, které vykonávají oční koule. Jsou umožněny prací okohybných (očnicových) svalů, jež jsou inervovány hlavovými nervy III., IV. a VI.\n\nLidská oční bulva je schopná se pohybovat takřka kolem jakékoliv osy, která prochází středem oka. Pohyb bulvy vzhůru se označuje jako elevace, dolů jako deprese, otáčení bulvy k nosu se označuje jako addukce, směrem ke spánku se jedná o abdukci. Rotace kolem předozadní osy oka se označuje jako distorze (pohyb po kruhové dráze – koulení očima). Například při pohledu očí doleva je levé oko v abdukci a pravé v addukci. Někteří živočichové jsou schopni dalších typů očních pohybů: například mnozí obojživelníci jsou schopni poněkud zatáhnout své oční bulvy dovnitř očnice, čímž vytvářejí tlak na ústní patro a usnadňují polykání velkých soust.\n\nPohyby obou bulv jsou koordinovány, a tak se vždy pohybují symetricky a v témže směru (tzv. konjugovaný pohyb) nebo symetricky v opačném směru (tzv. disjunktivní pohyb, který se uplatňuje např. při pozorování objektu, který se k pozorovateli přibližuje či se od něj vzdaluje). Nesymetrické pohyby jsou u zdravých osob vzácné a omezují se na některé mimovolní pohyby.\n\nPodnět pro stah okohybných svalů zřejmě vzniká v zadní části parietální mozkové kůry. Tato oblast vnímá polohu objektů a upoutává na ně pozornost. Tato oblast mozku je propojena s tzv. frontálním očním polem v premotorické oblasti čelního laloku. Zde vzniká signál k pohybu očí: následně tato informace vstupuje do středního mozku a do mostu, kde je napojena na nervové buňky retikulární formace. Neurony retikulární formace se spojují s vlastními jádry příslušných okohybných provazců hlavových nervů a ty vedou k okohybným svalům, kde dochází k běžnému kontaktu na nervosvalové ploténce.\n\nCelá řada očních pohybů vzniká samovolně, nezávisle na vůli jedince. Patří k nim:\n\nMimovolní pohyby jsou řízeny různě, důležitou roli mají např. přední pár hrbolů ve čtverohrbolí středního mozku, ale i různé korové oblasti (mediotemporální, zadní parietální).\n\n"}
{"id": "817364", "url": "https://cs.wikipedia.org/wiki?curid=817364", "title": "Seznam osobností Oravy", "text": "Seznam osobností Oravy\n\nToto je seznam oravských osobností.\n\n\n\n\n\n\n\n\n\n\n\n\n\n\nAugustín Maťovčík: \"Biografiský slovník dejateľov Oravy\". Martin – Námestovo, 2010\n\n"}
{"id": "817367", "url": "https://cs.wikipedia.org/wiki?curid=817367", "title": "Michal Šulek", "text": "Michal Šulek\n\nMichal Šulek (1932, Bobrov – 2001) byl slovenský politický vězeň.\n\nNarodil se v Bobrově v rodině dělníka. Během studia na Přírodovědecké fakultě UK se spolužáky roznesl balíček protirežimových letáků. S pomocí kolaborantů je tajná policie odhalila a pozatýkala. Byl odsouzen na 8 let, které skoro celé strávil v Jáchymovských dolech.\n\n"}
{"id": "817376", "url": "https://cs.wikipedia.org/wiki?curid=817376", "title": "Zpráva v láhvi (Hvězdná brána)", "text": "Zpráva v láhvi (Hvězdná brána)\n\nZpráva v láhvi je 7. epizoda 2. řady sci-fi seriálu Hvězdná brána.\n\nSG-1 jsou na planetě P5C-353, hledají zdroj EM záření, které zjistila sonda. Zdrojem je kulatý kovový artefakt. SG-1 se zdráhají vzít artefakt hvězdnou bránou na Zemi, ale plukovník Jack O'Neill rozhodne, že potenciální výhody převažují nad riziky a artefakt je přinesen do SGC ke studiu.\n\nSamantha Carterová a Dr. Daniel Jackson zkoumají objekt, ale nedaří se jim nic zjistit. SG-1 se chystá na misi do \"pravěkého světa\", když najednou se začne artefakt ohřívat a vyzařovat vysokou úroveň záření. O'Neill se rozhodne vrátit artefakt zpět na P5C-353 a tak on a Teal'c jej přenesou do místnosti s bránou.\n\nKdyž je aktivována hvězdná brána, z artefaktu vystřelí ve všech směrech kovové hroty. Jeden z hrotů zasáhne O'Neilla do ramena a připíchne jej ke zdi. U O'Neilla se začínají projevovat první příznaky infekce. Dr. Janet Fraiserová zjistí, že některá antibiotika zpomalují infekci a Carterová zjistí, že nízká hladina kyslíku také zpomalí růst.\n\nGenerál George Hammond nařizuje karanténu a celá základna je zcela uzavřena a je spuštěno odpočítávání autodestrukčního systému. Carterová si uvědomí, že energie urychluje růst organismu a jaderný výbuch jej jen pomůže rozšířit po celé Zemi. Když to řekne Hammondovi, ten se pokusí zrušit autodestrukci, ale počítače jsou již také \"infikovány\" a nereagují na příkazy.\n\nNajednou Jackson uvidí na jednom z monitorů symbol, který se shoduje se symbolem na artefaktu a pochopí, že organismus se snaží s nimi komunikovat. Carterová umožňují organismu růst a zvyšuje hladinu kyslíku. Teal'c zase několikrát na artefakt vypálí z tyčové zbraně, aby organismu poskytl více energie. Energie však zasáhne O'Neilla a ten upadne do bezvědomí.\n\nO'Neill se probouzí z kómatu a mluví cizím hlasem. Není to však O'Neill, ale mimozemská entita, která skrze něj promlouvá. Diskuse s mimozemskou inteligencí ukazuje, že ačkoli nemá žádnou touhu škodit lidem, nechce se vrátit do původního světa a má v úmyslu zůstat na Zemi.\n\nJacksona napadne, že organismus by mohli poslat P4G-881, pravěký svět, kde bude mít dostatek prostředků. Organismus souhlasí a hroty se zasouvají do artefaktu. Je zadána adresa na P4G-881 a O'Neill posílá artefakt hvězdnou bránou. Počítače na základně se restartují a umožňují v poslední sekundě zatavit odpočítávání autodestrukce.\n"}
{"id": "817377", "url": "https://cs.wikipedia.org/wiki?curid=817377", "title": "Petr Pokorný (fotbalista)", "text": "Petr Pokorný (fotbalista)\n\nPetr Pokorný (* 28. prosince 1975, Hradec Králové) je český fotbalista, obránce. Jeho otec je Ladislav Pokorný, který získal s Hradcem jediný mistrovský titul.\n\nHrál za SK Chrudim 1887, SK Hradec Králové, FK Teplice, SC Xaverov Horní Počernice, FK Mladá Boleslav, Zaglebii Lubin, Slask Wroclaw a Gornik Polkowice. V české lize nastoupil ve 131 utkáních a dal 4 góly.\n\n"}
{"id": "817380", "url": "https://cs.wikipedia.org/wiki?curid=817380", "title": "SK-3", "text": "SK-3\n\nSklízecí mlátička SK-3 byl sovětský kombajn, který byl v letech 1961 a 1962 dovážen i do Československa. \n\nVýrobcem byl Taganrožský kombajnový závod () v Taganrogu. Stroj vyráběly i továrny Roststelmaš v Rostově na Donu a Kombajnový závod v Krasnojarsku. Celkem bylo vyrobeno 169 000 strojů. Nástupcem byl typ SK-4.\n"}
{"id": "817381", "url": "https://cs.wikipedia.org/wiki?curid=817381", "title": "SK-4", "text": "SK-4\n\nSklízecí mlátička SK-4 byl sovětský kombajn, který byl vyráběn od roku 1962 do roku 1974.\n\nOd roku 1963 dovážen i do Československa. Celkem bylo do ČSSR dovezeno přes 12 tisíc kusů.\n\nVýrobcem byl Taganrožský kombajnový závod () v Taganrogu. Stroj vyráběla i továrna Roststelmaš v Rostově na Donu.\nKombajn byl nástupcem modelu SK-3. Od roku 1970 byl dodáván modernizovaný kombajn SK-4M. Obou typů bylo celkem vyrobeno 855 589 kusů.\n\n"}
{"id": "817383", "url": "https://cs.wikipedia.org/wiki?curid=817383", "title": "Martin Procházka (fotbalista)", "text": "Martin Procházka (fotbalista)\n\nMartin Procházka (* 15. srpna 1969) je bývalý český fotbalista, útočník.\n\nHrál za SK Slavia Praha, SKP Fomei Hradec Králové a FK Jablonec. V Poháru vítězů pohárů nastoupil ve 2 utkáních a dal 2 góly. Hrál na mistrovství světa do 20 let v roce 1989 pod vedením Václava Ježka.\n\n"}
{"id": "817388", "url": "https://cs.wikipedia.org/wiki?curid=817388", "title": "Smolnický potok", "text": "Smolnický potok\n\nSmolnický potok je potok protékající okresy Rakovník a Louny ve Středočeském a Ústeckém kraji. Délka jeho toku činí 23,6 km. Plocha povodí měří 91,8 km².\n\nTento potok pramení ve stráni ve smíšeném lese, zhruba 300 m severně od obce Kroučová, a svádí vody z oblasti Džbánu do řeky Ohře. Tok byl upravován v letech 1963, 1966 a 1979 Státní meliorační správou Ústí nad Labem, kdy se upravovala trasa, zpevňovaly břehy apod.\n\n\nPrůměrný průtok u ústí činí 0,25 m³/s.\n\n"}
{"id": "817390", "url": "https://cs.wikipedia.org/wiki?curid=817390", "title": "Wandering pacemaker", "text": "Wandering pacemaker\n\nWandering pacemaker (putující zdroj vzruchů) je porucha srdečního rytmu, při které se zdroj vzruchů (které normálně vznikají v sinoatriálním uzlu) mění a přesunuje mezi sinoatriálním uzlem, svalovinou srdečních předsíní a atrioventrikulární junkcí. Odchylka se diagnostikuje pomocí elektrokardiografie, na EKG záznamu nalézáme vlny P (odpovídající aktivitě předsíní) různého tvaru. Nejlépe se jejich tvar, který závisí právě na místě vzniku vzruchu, hodnotí ve svodu II. Vzruchy pocházející se sinoatriálního uzlu, mají pozitivní výchylku, ze svaloviny síní bifazickou či pozitivní výchylku, z oblasti atrioventrikulární junkce negativní nebo jsou skryty. Mění se také interval mezi vlnou P a QRS komplexem (PQ interval). \nO wandering pacemaker mluvíme, pokud na EKG křivce nalézáme minimálně tři typy vln P s různými intervaly PQ. \n\nArytmie se vyskytuje u mladých jedinců, atletů, nebo naopak u velmi starých lidí. Ve většině případů je nezávažnou odchylkou, nezpůsobuje potíže a nevyžaduje léčbu. \n\n"}
{"id": "817391", "url": "https://cs.wikipedia.org/wiki?curid=817391", "title": "Dlouhé vlny", "text": "Dlouhé vlny\n\nDlouhé vlny (zkratka DV, případně LW či LF z anglického \"Long wave\" a \"Low frequency\") je pásmo elektromagnetických vln o frekvenci mezi 30 kHz až 300 kHz, čemuž odpovídá délka vlny 10 km až 1 km. Vyznačuje se spolehlivým šířením pozemní (přímé) vlny na velké vzdálenosti, proto se používá pro navigaci, komunikaci a rozhlasové vysílání, které mají pokrýt velká území. Dlouhovlnný vysílač ovšem vyžaduje velký výkon a vysoké vysílací antény (stožáry).\n\nPrvní pokusy s bezdrátovým přenosem signálu užívaly neladěné (např. jiskrové) generátory, přenos se však fakticky odehrával v oblasti pozdějších „dlouhých vln“. Rozkvět dlouhovlnného vysílání spadá hlavně do prvních desetiletí 20. století a od 30. let se běžné rozhlasové vysílání postupně přesouvalo na stále kratší vlnové délky. Hlavními důvody byla nákladnost dlouhovlnných vysílačů, pokroky radiotechniky na stále vyšších frekvencích i okolnost, že při šířce pásma AM vysílače 9 kHz se do pásma dlouhých vln dal umístit jen malý počet vysílačů, aniž by se navzájem rušily.\n\nDnes na dlouhých vlnách vysílá jen několik národních rozhlasových vysílačů velkých států a pásmo se hlavně využívá pro takové účely, kde je na prvním místě spolehlivost a výhody pozemní vlny. To jsou například frekvenční a časové standardy (DCF77), radiomajáky, případně i komunikace s ponorkami. V Česku v současné době vysílá na dlouhých vlnách ČRo Radiožurnál z vysílače Topolná (270 kHz). Vysílání na dlouhých vlnách v České republice mělo být ukončeno na přelomu února a března 2014 z důvodů ekonomické a energetické náročnosti, ale Český rozhlas po uzavření smlouvy s Českými Radiokomunikacemi pokračuje ve vysílání na dlouhých vlnách i nadále.\n\n\n\n"}
{"id": "817392", "url": "https://cs.wikipedia.org/wiki?curid=817392", "title": "Duhová tabulka", "text": "Duhová tabulka\n\nDuhová tabulka ( ) je v informatice označení pro předem vypočtené hodnoty určené k usnadnění prolomení hašovací funkce útočníkem (cracker). Slouží nejčastěji pro zjištění hesel, která jsou typicky uložena v hašované podobě. Duhové tabulky představují kompromis mezi výpočetní náročností útoku hrubou silou a prostorovou náročností předem vypočtených tabulek pro reverzní funkci k hašovací funkci. Duhové tabulky používají místo jedné redukční funkce několik zřetězených redukčních funkcí, což umožňuje využít kolize pro zmenšení nutného úložného prostoru.\n"}
{"id": "817396", "url": "https://cs.wikipedia.org/wiki?curid=817396", "title": "Jaroslav Vodička (fotbalista)", "text": "Jaroslav Vodička (fotbalista)\n\nJaroslav Vodička (* 4. listopadu 1965) je bývalý český fotbalista, záložník a fotbalový trenér.\n\nHrál za FC Slovan Liberec, Duklu Praha, TJ Dynamo České Budějovice a SKP Fomei Hradec Králové. V evropských pohárech nastoupil v 1 utkání.\n\n"}
{"id": "817406", "url": "https://cs.wikipedia.org/wiki?curid=817406", "title": "Šlechtění živočichů", "text": "Šlechtění živočichů\n\nŠlechtění živočichů, též plemenitba, je řízené rozmnožování vybraných jedinců za účelem zkvalitnění dané vlastnosti či plemenného znaku.\n\n\n\n\n\n\n\n\n"}
{"id": "817411", "url": "https://cs.wikipedia.org/wiki?curid=817411", "title": "John Patrick Foley", "text": "John Patrick Foley\n\nJohn Patrick kardinál Foley (11. listopadu 1935, Darby, Pensylvánie – 11. prosince 2011) byl americký kardinál a předseda Papežské rady pro sdělovací prostředky.\n\nNarodil se v americké Pensylvánii, kněžské svěcení přijal ve Filadelfii v roce 1962. V této diecézi působil až do roku 1984, kdy ho papež Jan Pavel II. jmenoval předsedou Papežské rady pro sdělovací prostředky. Tu vedl 23 let, do roku 2007. Zasloužil se například o zavedení internetové domény Svatého stolce .va a digitalizaci vatikánských médií v souladu s rozvojem komunikačních technologií. V roce 2007 jej Benedikt XVI. jmenoval velmistrem Řádu sv. Hrobu v Jeruzalémě a následně kardinálem. \n\n"}
{"id": "817413", "url": "https://cs.wikipedia.org/wiki?curid=817413", "title": "Albany (Kalifornie)", "text": "Albany (Kalifornie)\n\nAlbany (dříve Ocean View) je město v okrese Alameda County ve státě Kalifornie. K roku 2010 zde žilo 18 539 obyvatel. Pochází odsud například sochař a hudební skladatel Walter De Maria.\n\n"}
{"id": "817415", "url": "https://cs.wikipedia.org/wiki?curid=817415", "title": "Barroso (V34)", "text": "Barroso (V34)\n\nBarroso (V34) je korveta brazilského námořnictva. Jedná se o zvětšenou vylepšenou verzí korvet třídy \"Inhaúma\", v jejíž konstrukci jsou odstraněny jejich hlavní nedostatky. Pro nedostatek finančních prostředků nebyl tento typ stavěn v sérii. Korveta je primárně vybavena k boji proti hladinovým cílům a ponorkám.\n\nProgram stavby korvet třídy \"Barroso\" byl zveřejněn roku 1993, přičemž v témže roce byla objednána stavba prototypové jednotky. Třída navazovala na předchozí korvety třídy \"Inhaúma\", které však jako první plavidla navržená a postavená v domácích loděnicích vykazovaly četné nedostatky, například špatnou stabilitu, nautické vlastnosti, nebo stísněné vnitřní prostory. Třída \"Barroso\" byla v tomto ohledu mnohem povedenější, a proto bylo původně plánováno postavit jí v šestikusové sérii. Už během stavby se však projevil brazilské námořnictvo dlouhodobě sužující nedostatek financí, který vedl k seškrtání programu stavby této třídy na jedinou korvetu a náhradu ostatních plavidel pomocí vyřazených starších fregat typu 22 Batch I, zakoupených ve Velké Británii.\n\nKorvetu postavila brazilská loděnice Arsenal de Marinha. Stavba byla zahájena 21. prosince 1994. Trup byl spuštěn na vodu 20. prosince 2002 a 19. srpna 2008 plavidlo vstoupilo do služby. Kvůli nedostatku financí se tak stavba lodě protáhla na plných 14 let.\n\nHlavňovou výzbroj tvoří jeden britský 114mm kanón Vickers v dělové věži na přídi a jeden 40mm protiletadlový kanón Bofors Mk 3 Trinity. Hlavní údernou výzbroj představují čtyři protilodní střely MM.40 Exocet s dosahem 70 km. Protiponorkovou výzbroj představují dva trojité 324mm protiponorkové torpédomety pro americká lehká torpéda typu Mk 46. Korveta rovněž nese jeden protiponorkový vrtulník Westland Super Lynx Mk.21A, pro jehož uskladnění je vybavena hangárem.\n\nPohonný systém je koncepce CODOG. Tvoří ho dva diesely pro ekonomickou plavbu a plynová turbína General Electric LM2500 pro bojové situace. Nejvyšší rychlost korvet je 27 uzlů.\n"}
{"id": "817416", "url": "https://cs.wikipedia.org/wiki?curid=817416", "title": "Markleeville", "text": "Markleeville\n\nMarkleeville je správní město okresu Alpine County v Kalifornii. K roku 2010 zde žilo 210 obyvatel, přičemž 91 % byli běloši.\n"}
{"id": "817418", "url": "https://cs.wikipedia.org/wiki?curid=817418", "title": "Zaklínač a Antikrist", "text": "Zaklínač a Antikrist\n\nZaklínač a Antikrist je česká freewarová RPG hra z roku 2011. Hra je inspirována Zaklínačem od Andrzeje Sapkowského a Drákulou od Brama Stokera.\n\nHlavní hrdina Gabriel je začínající zaklínač. Na své první misi má prozkoumat trosky hradu Věren. Avšak při plnění svého úkolu se však dostává do jiného světa. Zde se musí střetnout s zlem o němž se mu nezdálo ani v nejhorších nočních můrách.\nHra je viděna shora a grafika je složena z foto-textur. Souboje probíhají v reálném čase přímo na mapě. Za každou zabitou nestvůru hráč dostane XP body. Po získání určitého množství hráč postupuje na další úroveň. Hlavními atributy ve hře je útok, obrana a životy. Ty lze vylepšovat předměty, které lze najít. Například meč zvyšuje útok, štít obranu a modré houby maximální počet životů. Kromě toho jsou zde i schopnost vědění, páčení a magie. Ty mají další tři stupně.\n\n"}
{"id": "817420", "url": "https://cs.wikipedia.org/wiki?curid=817420", "title": "David Zoubek", "text": "David Zoubek\n\nDavid Zoubek (* 3. února 1974) je bývalý český fotbalový záložník. Rychlý hráč s dobrým tahem na branku, který mohl nastupovat i v útoku. Po skončení profesionální kariéry se začal věnovat trénovaní. Stal se hrajícím trenérem týmu TJ Sokol Hrusice.\n\nHrál za SK Hradec Králové, FK AS Pardubice, Bohemians Praha, Jokerit Helsinki, FK Dinamo Minsk, FK Bohemians Praha a SK Kladno. V evropských pohárech nastoupil ve 3 utkáních. V lize nastoupil v 185 utkáních a dal 15 gólů.\n\n11. listopadu 2002 se v dresu Hradce Králové nádherně trefil do sítě Slovanu Liberec (výhra Hradce 3:2). Během ligového utkání trefil do sítě centrovaný míč akrobatickým kopem na způsob patičky. Deník Mladá fronta DNES gól zařadil na třetí místo žebříčku nejkrásnějších gólů Gambrinus ligy v celé její historii.\n\n"}
{"id": "817422", "url": "https://cs.wikipedia.org/wiki?curid=817422", "title": "Dallam County", "text": "Dallam County\n\nDallam County je okres na severu státu Texas v USA. K roku 2010 zde žilo 6 703 obyvatel. Správním městem okresu je Dalhart. Celková rozloha okresu činí 3 898 km².\n"}
{"id": "817423", "url": "https://cs.wikipedia.org/wiki?curid=817423", "title": "Sherman County (Texas)", "text": "Sherman County (Texas)\n\nSherman County je okres na severu státu Texas v USA. K roku 2010 zde žilo 3 034 obyvatel. Správním městem okresu je Stratford. Celková rozloha okresu činí 2 391 km².\n"}
{"id": "817424", "url": "https://cs.wikipedia.org/wiki?curid=817424", "title": "Hansford County", "text": "Hansford County\n\nHansford County je okres na severu státu Texas v USA. K roku 2010 zde žilo 5 613 obyvatel. Správním městem okresu je Spearman. Celková rozloha okresu činí 2 383 km².\n"}
{"id": "817425", "url": "https://cs.wikipedia.org/wiki?curid=817425", "title": "Anka Spor Kulübü", "text": "Anka Spor Kulübü\n\nAnka Spor Kulübü je profesionální mužský i ženský hokejový klub hrající v Turecké hokejové Superlize (ženy hrají v Turecké ženské hokejové lize ledního hokeje). Klub byl založen roku 2004, v barvách má modrou a červenou a hraje v aréně Ankara Ice Place (kapacita : 1050).\n\n\n"}
{"id": "817426", "url": "https://cs.wikipedia.org/wiki?curid=817426", "title": "Ochiltree County", "text": "Ochiltree County\n\nOchiltree County je okres na severu státu Texas v USA. K roku 2010 zde žilo 10 223 obyvatel. Správním městem okresu je Perryton. Celková rozloha okresu činí 2 378 km².\n"}
{"id": "817427", "url": "https://cs.wikipedia.org/wiki?curid=817427", "title": "Lipscomb County", "text": "Lipscomb County\n\nLipscomb County je okres na severu státu Texas v USA. K roku 2010 zde žilo 3 302 obyvatel. Správním městem okresu je Lipscomb. Celková rozloha okresu činí 2 414 km².\n"}
{"id": "817428", "url": "https://cs.wikipedia.org/wiki?curid=817428", "title": "Hartley County", "text": "Hartley County\n\nHartley County je okres na severu státu Texas v USA. K roku 2010 zde žilo 6 062 obyvatel. Správním městem okresu je Channing. Celková rozloha okresu činí 3 789 km².\n"}
{"id": "817429", "url": "https://cs.wikipedia.org/wiki?curid=817429", "title": "Kurt Bauch", "text": "Kurt Bauch\n\nKurt Bauch (25. listopadu 1897, Neustadt i. Meckl. – 1. března 1975, Freiburg im Breisgau) byl německý historik umění.\n\nPo vojenské službě v 1. světové válce pracoval v období 1919 až 1921 jako dobrovolník v Staatliches Museum Schwerin. Od roku 1922 studoval dějiny umění na Albert-Ludwigs-Universität Freiburg, kde v roce 1927 habilitoval. Ve Freiburgu vyučoval do roku 1932, poté působil ve Frankfurtu nad Mohanem. V roce 1933 získal místo na univerzitě ve Freiburgu.\n\nOd roku 1932 se datuje jeho přátelství s Martinem Heideggerem. Jejich korespondence byla zveřejněna v roce 2011.\n\nOd roku 1958 byl Bauch členem akademie věd v Heidelbergu.\n\nBauchova vědecká činnost se soustředila na nizozemské malířství, hlavně na Rembrandta.\n\n\n\n"}
{"id": "817432", "url": "https://cs.wikipedia.org/wiki?curid=817432", "title": "Golden Amur", "text": "Golden Amur\n\nGolden Amur je zaniklý profesionální hokejový klub z ruského Chabarovsku, který hrál jedinou sezónu (2004-2005) v Asijské hokejové lize. Tým hrál v Platinum aréně (kapacita 7100 diváků). Amur skončil třetí v základní části, ale byl vyřazen v prvním kole play-off (týmem Kakudo). Těžební společnost která tým vlastnila musela kvůli finančním potížím pozastavit činnost klubu. \n\n\n"}
{"id": "817440", "url": "https://cs.wikipedia.org/wiki?curid=817440", "title": "Tourville-sur-Pont-Audemer", "text": "Tourville-sur-Pont-Audemer\n\nTourville-sur-Pont-Audemer je francouzská obec v departementu Eure v regionu Normandie. V roce 2009 zde žilo 716 obyvatel.\n\n"}
{"id": "817444", "url": "https://cs.wikipedia.org/wiki?curid=817444", "title": "Moore County (Texas)", "text": "Moore County (Texas)\n\nMoore County je okres na severu státu Texas v USA. K roku 2010 zde žilo 21 904 obyvatel. Správním městem okresu je Dumas. Celková rozloha okresu činí 2 357 km².\n"}
{"id": "817445", "url": "https://cs.wikipedia.org/wiki?curid=817445", "title": "Hutchinson County (Texas)", "text": "Hutchinson County (Texas)\n\nHutchinson County je okres na severu státu Texas v USA. K roku 2010 zde žilo 22 150 obyvatel. Správním městem okresu je Stinnett. Celková rozloha okresu činí 2 318 km².\n"}
{"id": "817446", "url": "https://cs.wikipedia.org/wiki?curid=817446", "title": "Roberts County (Texas)", "text": "Roberts County (Texas)\n\nRoberts County je okres na severu státu Texas v USA. K roku 2010 zde žilo 929 obyvatel. Správním městem okresu je Miami. Celková rozloha okresu činí 2393 km².\n"}
{"id": "817447", "url": "https://cs.wikipedia.org/wiki?curid=817447", "title": "Hemphill County", "text": "Hemphill County\n\nHemphill County je okres na severu státu Texas ve Spojených státech amerických. K roku 2010 zde žilo 3 807 obyvatel. Správním městem okresu je Canadian. Celková rozloha okresu činí 2362 km².\n"}
{"id": "817448", "url": "https://cs.wikipedia.org/wiki?curid=817448", "title": "Oldham County (Texas)", "text": "Oldham County (Texas)\n\nOldham County je okres ve státě Texas v USA. K roku 2010 zde žilo 2 052 obyvatel. Správním městem okresu je Vega. Celková rozloha okresu činí 3 888 km².\n"}
{"id": "817449", "url": "https://cs.wikipedia.org/wiki?curid=817449", "title": "Potter County (Texas)", "text": "Potter County (Texas)\n\nPotter County je okres ve státě Texas v USA. K roku 2010 zde žilo 121 073 obyvatel. Správním městem okresu je Amarillo. Celková rozloha okresu činí 2 388 km².\n"}
{"id": "817450", "url": "https://cs.wikipedia.org/wiki?curid=817450", "title": "Carson County", "text": "Carson County\n\nCarson County je okres ve státě Texas v USA. K roku 2010 zde žilo 6 182 obyvatel. Správním městem okresu je Panhandle. Celková rozloha okresu činí 2 393 km².\n"}
{"id": "817451", "url": "https://cs.wikipedia.org/wiki?curid=817451", "title": "Gray County (Texas)", "text": "Gray County (Texas)\n\nGray County je okres ve státě Texas v USA. K roku 2010 zde žilo 22 535 obyvatel. Správním městem okresu je Pampa. Celková rozloha okresu činí 2 406 km².\n"}
{"id": "817453", "url": "https://cs.wikipedia.org/wiki?curid=817453", "title": "Wheeler County (Texas)", "text": "Wheeler County (Texas)\n\nWheeler County je okres ve státě Texas v USA. K roku 2010 zde žilo 5 410 obyvatel. Správním městem okresu je Wheeler. Celková rozloha okresu činí 2 370 km².\n"}
{"id": "817455", "url": "https://cs.wikipedia.org/wiki?curid=817455", "title": "Deaf Smith County", "text": "Deaf Smith County\n\nDeaf Smith County je okres ve státě Texas v USA. K roku 2010 zde žilo 19 372 obyvatel. Správním městem okresu je Hereford. Celková rozloha okresu činí 3 880 km².\n"}
{"id": "817456", "url": "https://cs.wikipedia.org/wiki?curid=817456", "title": "Randall County", "text": "Randall County\n\nRandall County je okres ve státě Texas v USA. K roku 2010 zde žilo 120 725 obyvatel. Správním městem okresu je Canyon. Celková rozloha okresu činí 2 388 km².\n"}
{"id": "817457", "url": "https://cs.wikipedia.org/wiki?curid=817457", "title": "Armstrong County (Texas)", "text": "Armstrong County (Texas)\n\nArmstrong County je okres ve státě Texas v USA. K roku 2010 zde žilo 1 901 obyvatel. Správním městem okresu je Claude, které je rovněž jeho největším městem. Celková rozloha okresu činí 2 367 km².\n"}
{"id": "817458", "url": "https://cs.wikipedia.org/wiki?curid=817458", "title": "Donley County", "text": "Donley County\n\nDonley County je okres ve státě Texas v USA. K roku 2010 zde žilo 3 677 obyvatel. Správním městem okresu je Clarendon. Celková rozloha okresu činí 2 416 km².\n"}
{"id": "817459", "url": "https://cs.wikipedia.org/wiki?curid=817459", "title": "Collingsworth County", "text": "Collingsworth County\n\nCollingsworth County je okres ve státě Texas v USA. K roku 2010 zde žilo 3 057 obyvatel. Správním městem okresu je Wellington. Celková rozloha okresu činí 2 380 km².\n"}
{"id": "817460", "url": "https://cs.wikipedia.org/wiki?curid=817460", "title": "Parmer County", "text": "Parmer County\n\nParmer County je okres ve státě Texas v USA. K roku 2010 zde žilo 10 269 obyvatel. Správním městem okresu je Farwell. Celková rozloha okresu činí 2 292 km².\n"}
{"id": "817461", "url": "https://cs.wikipedia.org/wiki?curid=817461", "title": "Castro County", "text": "Castro County\n\nCastro County je okres ve státě Texas v USA. K roku 2010 zde žilo 8 062 obyvatel. Správním městem okresu je Dimmitt. Celková rozloha okresu činí 2 328 km².\n"}
{"id": "817462", "url": "https://cs.wikipedia.org/wiki?curid=817462", "title": "Swisher County", "text": "Swisher County\n\nSwisher County je okres ve státě Texas v USA. K roku 2010 zde žilo 7 854 obyvatel. Správním městem okresu je Tulia. Celková rozloha okresu činí 2 334 km².\n"}
{"id": "817463", "url": "https://cs.wikipedia.org/wiki?curid=817463", "title": "Briscoe County", "text": "Briscoe County\n\nBriscoe County je okres ve státě Texas v USA. K roku 2010 zde žilo 1 637 obyvatel. Správním městem okresu je Silverton. Celková rozloha okresu činí 2 336 km².\n"}
{"id": "817464", "url": "https://cs.wikipedia.org/wiki?curid=817464", "title": "1. FC Brno 2009/10", "text": "1. FC Brno 2009/10\n\nTento článek se podrobně zabývá soupiskou a statistikami týmu 1. FC Brno v sezoně 2009/2010.\n\n\n\n\n\n\n\n"}
{"id": "817465", "url": "https://cs.wikipedia.org/wiki?curid=817465", "title": "Hall County (Texas)", "text": "Hall County (Texas)\n\nHall County je okres ve státě Texas v USA. K roku 2010 zde žilo 3 353 obyvatel. Správním městem okresu je Memphis. Celková rozloha okresu činí 2 341 km².\n"}
{"id": "817466", "url": "https://cs.wikipedia.org/wiki?curid=817466", "title": "Childress County", "text": "Childress County\n\nChildress County je okres ve státě Texas v USA. K roku 2010 zde žilo 7 041 obyvatel. Správním městem okresu je Childress. Celková rozloha okresu činí 1 849 km².\n"}
{"id": "817467", "url": "https://cs.wikipedia.org/wiki?curid=817467", "title": "Hardeman County (Texas)", "text": "Hardeman County (Texas)\n\nHardeman County je okres ve státě Texas v USA. K roku 2010 zde žilo 4 139 obyvatel. Správním městem okresu je Quanah. Celková rozloha okresu činí 1 805 km².\n"}
{"id": "817468", "url": "https://cs.wikipedia.org/wiki?curid=817468", "title": "Bailey County", "text": "Bailey County\n\nBailey County je okres ve státě Texas v USA. K roku 2010 zde žilo 7 165 obyvatel. Správním městem okresu je Muleshoe. Celková rozloha okresu činí 2 143 km².\n"}
{"id": "817469", "url": "https://cs.wikipedia.org/wiki?curid=817469", "title": "Plnovýznamové sloveso", "text": "Plnovýznamové sloveso\n\nPlnovýznamové sloveso je takové sloveso, které samo o sobě vyjadřuje nějakou činnost nebo stav věci. Naprostá většina sloves je plnovýznamových a každý jazyk má plnovýznamová slovesa. Některá pomocná nebo způsobová slovesa mají i význam plnovýznamového slovesa. Příkladem může být sloveso „moct“ / „moci“, které je jak plnovýznamovým slovesem (např. ve větě \"On za to může.\"), tak i způsobovým (např. ve větě \"Můžu to udělat.\"). V některých jazycích (např. v grónštině) existují jen plnovýznamová slovesa, funkci způsobových a pomocných sloves nahrazují koncovky, případně jiné morfémy.\n\n"}
{"id": "817470", "url": "https://cs.wikipedia.org/wiki?curid=817470", "title": "Lamb County", "text": "Lamb County\n\nLamb County je okres ve státě Texas v USA. K roku 2010 zde žilo 13 977 obyvatel. Správním městem okresu je Littlefield. Celková rozloha okresu činí 2 637 km².\n"}
{"id": "817471", "url": "https://cs.wikipedia.org/wiki?curid=817471", "title": "Feng-šan Ho", "text": "Feng-šan Ho\n\nFeng-šan Ho, v tradiční čínštině 何鳳山 (10. září 1901, I-jang, Chu-nan – 28. září 1997, San Francisco), byl čínský diplomat. Během 2. světové války zachránil stovky, možná tisíce Židů. Je známý jako čínský Schindler.\n\nOd roku 1937 pracoval Feng-šan Ho pro čínský konzulát ve Vídni. Po převzetí Rakouska nacistickým Německem v roce 1938, potřeboval každý, kdo chtěl opustit zemi, emigrační průkaz – například vízum. Proti vůli svých nadřízených začal Ho vystavovat víza do Šanghaje, i když žádná vízová povinnost neexistovala. \n\nBěhem své další diplomatické kariéry sloužil Ho v Egyptě, Mexiku, Bolívii a Kolumbii. V roce 1973 odešel do důchodu.\n\nV roce 2001 mu byl udělen titul „Spravedlivý mezi národy“. Byl druhým občanem Číny, který ho získal. První byl Pan Jun Shun.\n\n"}
{"id": "817472", "url": "https://cs.wikipedia.org/wiki?curid=817472", "title": "Kanton Fleury-sur-Andelle", "text": "Kanton Fleury-sur-Andelle\n\nKanton Fleury-sur-Andelle (fr. \"Canton de Fleury-sur-Andelle\") je francouzský kanton v departementu Eure v regionu Horní Normandie. Skládá se z 22 obcí.\n\n"}
{"id": "817474", "url": "https://cs.wikipedia.org/wiki?curid=817474", "title": "Hale County (Texas)", "text": "Hale County (Texas)\n\nHale County je okres ve státě Texas v USA. K roku 2010 zde žilo 36 273 obyvatel. Správním městem okresu je Plainview. Celková rozloha okresu činí 2 603 km².\n"}
{"id": "817475", "url": "https://cs.wikipedia.org/wiki?curid=817475", "title": "Floyd County (Texas)", "text": "Floyd County (Texas)\n\nFloyd County je okres ve státě Texas v USA. K roku 2010 zde žilo 6 446 obyvatel. Správním městem okresu je Floydada. Celková rozloha okresu činí 2 572 km².\n"}
{"id": "817476", "url": "https://cs.wikipedia.org/wiki?curid=817476", "title": "Motley County", "text": "Motley County\n\nMotley County je okres ve státě Texas v USA. K roku 2010 zde žilo 1 210 obyvatel. Správním městem okresu je Matador. Celková rozloha okresu činí 2 564 km².\n"}
{"id": "817477", "url": "https://cs.wikipedia.org/wiki?curid=817477", "title": "Cottle County", "text": "Cottle County\n\nCottle County je okres ve státě Texas v USA. K roku 2010 zde žilo 1 505 obyvatel. Správním městem okresu je Paducah. Celková rozloha okresu činí 2 336 km².\n"}
{"id": "817478", "url": "https://cs.wikipedia.org/wiki?curid=817478", "title": "Foard County", "text": "Foard County\n\nFoard County je okres ve státě Texas v USA. K roku 2010 zde žilo 1 336 obyvatel. Správním městem okresu je Crowell. Celková rozloha okresu činí 1 834 km².\n"}
{"id": "817479", "url": "https://cs.wikipedia.org/wiki?curid=817479", "title": "Wilbarger County", "text": "Wilbarger County\n\nWilbarger County je okres ve státě Texas v USA. K roku 2010 zde žilo 13 535 obyvatel. Správním městem okresu je Vernon. Celková rozloha okresu činí 2 533 km².\n"}
{"id": "817480", "url": "https://cs.wikipedia.org/wiki?curid=817480", "title": "Wichita County (Texas)", "text": "Wichita County (Texas)\n\nWichita County je okres ve státě Texas v USA. K roku 2010 zde žilo 131 500 obyvatel. Správním městem okresu je Wichita Falls. Celková rozloha okresu činí 1 639 km².\n"}
{"id": "817481", "url": "https://cs.wikipedia.org/wiki?curid=817481", "title": "Cochran County", "text": "Cochran County\n\nCochran County je okres ve státě Texas v USA. K roku 2010 zde žilo 3 127 obyvatel. Správním městem okresu je Morton. Celková rozloha okresu činí 2 007 km².\n"}
{"id": "817483", "url": "https://cs.wikipedia.org/wiki?curid=817483", "title": "Hockley County", "text": "Hockley County\n\nHockley County je okres ve státě Texas v USA. K roku 2010 zde žilo 22 935 obyvatel. Správním městem okresu je Levelland. Celková rozloha okresu činí 2 354 km².\n"}
{"id": "817484", "url": "https://cs.wikipedia.org/wiki?curid=817484", "title": "Lubbock County", "text": "Lubbock County\n\nLubbock County je okres ve státě Texas v USA. K roku 2010 zde žilo 278 831 obyvatel. Správním městem okresu je Lubbock. Celková rozloha okresu činí 2 334 km², z čehož pouze 2,6 km², tedy 0,13 %, připadá na vodu.\n\nOkres Lubbock vznikl v roce 1876 vydělením z okresu Bexar. Byl pojmenován po Thomasi Saltusovi Lubbockovi, texaskému rangerovi a plukovníku armády Konfederace v době americké občanské války.\n\n\n"}
{"id": "817485", "url": "https://cs.wikipedia.org/wiki?curid=817485", "title": "Crosby County", "text": "Crosby County\n\nCrosby County je okres ve státě Texas v USA. K roku 2010 zde žilo 6 059 obyvatel. Správním městem okresu je Crosbyton. Celková rozloha okresu činí 2 336 km².\n"}
{"id": "817487", "url": "https://cs.wikipedia.org/wiki?curid=817487", "title": "Beaumesnil (Eure)", "text": "Beaumesnil (Eure)\n\nBeaumesnil je francouzská obec v departementu Eure v regionu Normandie. V roce 2009 zde žilo 557 obyvatel. Je centrem kantonu Beaumesnil.\n\n"}
{"id": "817488", "url": "https://cs.wikipedia.org/wiki?curid=817488", "title": "Dickens County", "text": "Dickens County\n\nDickens County je okres ve státě Texas v USA. K roku 2010 zde žilo 2 444 obyvatel. Správním městem okresu je Dickens. Celková rozloha okresu činí 2 344 km².\n"}
{"id": "817491", "url": "https://cs.wikipedia.org/wiki?curid=817491", "title": "King County (Texas)", "text": "King County (Texas)\n\nKing County je okres ve státě Texas v USA. K roku 2010 zde žilo 286 obyvatel. Správním městem okresu je Guthrie. Celková rozloha okresu činí 2 366 km².\n"}
{"id": "817492", "url": "https://cs.wikipedia.org/wiki?curid=817492", "title": "Knox County (Texas)", "text": "Knox County (Texas)\n\nKnox County je okres ve státě Texas v USA. K roku 2010 zde žilo 3 719 obyvatel. Správním městem okresu je Benjamin. Celková rozloha okresu činí 2 214 km².\n"}
{"id": "817493", "url": "https://cs.wikipedia.org/wiki?curid=817493", "title": "Beaumesnil", "text": "Beaumesnil\n\nBeaumesnil je název dvou francouzských obcí:\n\n"}
{"id": "817494", "url": "https://cs.wikipedia.org/wiki?curid=817494", "title": "Baylor County", "text": "Baylor County\n\nBaylor County je okres ve státě Texas v USA. K roku 2010 zde žilo 3 726 obyvatel. Správním městem okresu je Seymour. Celková rozloha okresu činí 2 334 km².\n"}
{"id": "817495", "url": "https://cs.wikipedia.org/wiki?curid=817495", "title": "Archer County", "text": "Archer County\n\nArcher County je okres ve státě Texas v USA. K roku 2010 zde žilo 9 054 obyvatel. Správním městem okresu je Archer City, které je rovněž jeho největším městem. Celková rozloha okresu činí 2 398 km².\n"}
{"id": "817497", "url": "https://cs.wikipedia.org/wiki?curid=817497", "title": "Clay County (Texas)", "text": "Clay County (Texas)\n\nClay County je okres ve státě Texas v USA. K roku 2010 zde žilo 10 752 obyvatel. Správním městem okresu je Henrietta (Texas). Celková rozloha okresu činí 2 890 km².\n"}
{"id": "817501", "url": "https://cs.wikipedia.org/wiki?curid=817501", "title": "Montague County", "text": "Montague County\n\nMontague County je okres ve státě Texas v USA. K roku 2010 zde žilo 19 719 obyvatel. Správním městem okresu je Montague. Celková rozloha okresu činí 2 429 km².\n"}
{"id": "817503", "url": "https://cs.wikipedia.org/wiki?curid=817503", "title": "Cooke County", "text": "Cooke County\n\nCooke County je okres ve státě Texas v USA. K roku 2010 zde žilo 38 437 obyvatel. Správním městem okresu je Gainesville. Celková rozloha okresu činí 2 328 km².\n"}
{"id": "817504", "url": "https://cs.wikipedia.org/wiki?curid=817504", "title": "Grayson County (Texas)", "text": "Grayson County (Texas)\n\nGrayson County je okres ve státě Texas v USA. K roku 2010 zde žilo 120 877 obyvatel. Správním městem okresu je Sherman. Celková rozloha okresu činí 2 536 km².\n"}
{"id": "817506", "url": "https://cs.wikipedia.org/wiki?curid=817506", "title": "Moore County", "text": "Moore County\n\nMoore County je název tří okresů ve Spojených státech amerických:\n"}
{"id": "817507", "url": "https://cs.wikipedia.org/wiki?curid=817507", "title": "Fannin County (Texas)", "text": "Fannin County (Texas)\n\nFannin County je okres ve státě Texas v USA. K roku 2010 zde žilo 33 915 obyvatel. Správním městem okresu je Bonham. Celková rozloha okresu činí 2 328 km².\n"}
{"id": "817508", "url": "https://cs.wikipedia.org/wiki?curid=817508", "title": "Lamar County (Texas)", "text": "Lamar County (Texas)\n\nLamar County je okres ve státě Texas v USA. K roku 2010 zde žilo 49 793 obyvatel. Správním městem okresu je Paris. Celková rozloha okresu činí 2 414 km².\n"}
{"id": "817509", "url": "https://cs.wikipedia.org/wiki?curid=817509", "title": "Fannin County", "text": "Fannin County\n\nFannin County je název dvou okresů ve Spojených státech amerických:\n"}
{"id": "817510", "url": "https://cs.wikipedia.org/wiki?curid=817510", "title": "Red River County", "text": "Red River County\n\nRed River County je okres ve státě Texas v USA. K roku 2010 zde žilo 12 860 obyvatel. Správním městem okresu je Clarksville. Celková rozloha okresu činí 2 740 km².\n"}
{"id": "817511", "url": "https://cs.wikipedia.org/wiki?curid=817511", "title": "Lamar County", "text": "Lamar County\n\nLamar County je název čtyř okresů ve Spojených státech amerických:\n"}
{"id": "817512", "url": "https://cs.wikipedia.org/wiki?curid=817512", "title": "Bowie County", "text": "Bowie County\n\nBowie County je okres na severovýchodě státu Texas v USA. K roku 2010 zde žilo 92 565 obyvatel. Oficiálním správním městem okresu je Boston, ale okresní soud se nachází ve městě New Boston. Celková rozloha okresu činí 2 391 km².\n"}
{"id": "817513", "url": "https://cs.wikipedia.org/wiki?curid=817513", "title": "Petrůvka (řeka)", "text": "Petrůvka (řeka)\n\nPetrůvka ( ) je 31 kilometrů dlouhá říčka pramenící v Polsku a posléze tekoucí v okrese Karviná v České republice, kde se také u vsi Závada naproti dětmarovické elektrárně vlévá zprava do řeky Olše. Od Petrovic u Karviné až ke svému ústí teče řeka po státní hranici.\n"}
{"id": "817514", "url": "https://cs.wikipedia.org/wiki?curid=817514", "title": "Yoakum County", "text": "Yoakum County\n\nYoakum County je okres ve státě Texas v USA. K roku 2010 zde žilo 7 879 obyvatel. Správním městem okresu je Plains. Celková rozloha okresu činí 2 072 km².\n"}
{"id": "817516", "url": "https://cs.wikipedia.org/wiki?curid=817516", "title": "Armstrong County", "text": "Armstrong County\n\nArmstrong County je název dvou okresů ve Spojených státech amerických:\n\n"}
{"id": "817522", "url": "https://cs.wikipedia.org/wiki?curid=817522", "title": "Neptunův syn (kniha)", "text": "Neptunův syn (kniha)\n\nNeptunův syn je druhý díl fantasy série \"Bohové Olympu\". Tento díl je vyprávěn dalšími třemi postavami (v \"Proroctví\" to byli Jason, Piper a Leo, nyní to jsou Percy, Frank a Hazel). Percy se dostává do Jupiterova Tábora, zatímco Jason do Tábora Polokrevných. Percy si stejně jako Jason pamatuje na jednu osobu v životě (u Jasona to byla Thalia, u Percyho Annabeth). Spolu se vydávají na výpravu za osvobozením ducha smrti Thanata a poražením zlé Gaie. Spojovací postavou obou knih je bohyně Héra známá také jako Juno. Percy bloudí krajem a má jediný cíl dostat se do tábora polobohů. Díky tomu, že neví nic (Hera - Juno mu vymazala paměť) jde do římského tábora pro polobohy. Zde se seznámí s Hazel a Frankem. Společně se vydají zachránit Smrt ze spárů Gaie. Společně objeví svá tajemství a také svou minulost. \n"}
{"id": "817529", "url": "https://cs.wikipedia.org/wiki?curid=817529", "title": "Václav Kejř", "text": "Václav Kejř\n\nThDr. h. c. Václav Kejř (15. října 1904 Bechlín – 19. ledna 1989 Mělník) byl český evangelický teolog, duchovní a v letech 1969 až 1977 synodní senior, tedy nejvyšší představitel Českobratrské církve evangelické.\n\nSvá kazatelská působení začal po návratu ze studií v Americe coby vikář ve sboru v Daňkovicích v roce 1933. Dne 18. září 1938 byl zvolen na místo druhého faráře ve sboru v Novém Městě na Moravě, kde tak pracoval souběžně s tamním prvním farářem Vincencem Vašířem. Zde působil až do svého zvolení synodním seniorem v roce 1969. Funkci synodního seniora vykonával do roku 1977, kdy byl vystřídán Miloslavem Hájkem. Dne 8. dubna 1975 mu Komenského evangelická bohoslovecká fakulta v Praze udělila čestný doktorát teologie.\n"}
{"id": "817530", "url": "https://cs.wikipedia.org/wiki?curid=817530", "title": "Wilfried Basse", "text": "Wilfried Basse\n\nWilhelm-Friedrich Heinrich Hermann Basse (17. srpna 1899, Hannover – 6. června 1946, Berlín) byl německý kameraman a tvůrce dokumentárních filmů. \n\nBasse pocházel z rodiny hannoverského bankéře. Po maturitě v roce 1919 začal pracovat u svého otce. Později odešel do Berlína, kde stál u zrodu \"Basse Film GmbH\". Spolu se svou ženou Gertrudou a kameramanem Wolfgangem Kiepenheuerem natočil do roku 1939 řadu reportáží.\n\nNejznámějším je dokumentární film \"Deutschland - zwischen gestern und heute\", který byl zakázán cenzurou. Byl pak předveden na Berlinale v roce 1977. \n\nBasse byl také jeden z kameramanů Leni Riefenstahlové. \n"}
{"id": "817532", "url": "https://cs.wikipedia.org/wiki?curid=817532", "title": "Criva", "text": "Criva\n\nCriva je nejzápadnější moldavská obec. Ve Crivě se nachází hraniční přechod na Ukrajinu. Obec se nachází v údolí řeky Prut. U Crivy se nalézá vchod do osmé nejdelší jeskyně na světě.\n\nPrvní zmínka o Crivě pochází z roku 1520, na základě míru v Bukurešti, ukončení rusko-turecké války. V roce 1859 byla obec obydlena 857 lidmi (420 mužů a 437 žen), kteří provozovali 135 farem a pravoslavný kostel. V roce 1886 se zde nacházelo 1135 obyvatel, 207 hospodářských stavení, kostel a škola. V letech 1918 – 1944 byla součástí Rumunského království, od roku 1944 do roku 1991 SSSR.\n"}
{"id": "817534", "url": "https://cs.wikipedia.org/wiki?curid=817534", "title": "Jacques Hadamard", "text": "Jacques Hadamard\n\nJacques Salomon Hadamard [\"žak salomon adamár\"] (8. prosince 1865 Versailles, Francie – 17. října 1963 Paříž) byl francouzský matematik a profesor na univerzitě a polytechnice v Paříži, člen Francouzské akademie věd a mnoha dalších. Zabýval se teorií čísel (dokázal asymptotický zákon o rozložení prvočísel), teorií diferenciálních rovnic a teoretickou mechanikou. Zpracoval teorii celých analytických funkcí a ovlivnil vývoj funkcionální analýzy.\n\nNarodil se v rodině Amédée Hadamarda, který učil gramatiku, historii a geografii na gymnáziu ve Versailles. Roku 1868 se rodina přestěhovala do Paříže, kde otec učil na prestižních gymnáziích Lycée Charlemagne a Lycée Louis-le-Grand. Tam Jacques roku 1883 také maturoval s vyznamenáním z matematiky a mechaniky. V letech 1884–1888 studoval na École normale supérieure, kde mezi jeho učiteli byl také Charles Hermite, a pak učil na lyceu. Roku 1892 obhájil doktorát za práci o funkcích definovaných Taylorovou řadou a obdržel Grand Prix matematických věd za práci o prvočíslech (konkrétně za pojednání o Riemannově zeta funkci). Téhož roku se oženil s Louise-Anne Trénel a odstěhovali se do Bordeaux, kde se Hadamard stal roku 1896 profesorem.\n\nPublikoval mnoho významných prací, zejména důkaz prvočíselné věty (1896), a v Bordeaux se narodili jeho dva nejstarší synové. Roku 1897 získal místo na Sorbonně a přestěhoval se do Paříže. Za antisemitské kampaně 1898 se zastal Alfreda Dreyfuse, což byl jeho švagr. V tomtéž roce vyšel kromě významných prací o diferenciálních rovnicích, geodézii a optice i první díl jeho přednášek o geometrii a obdržel Ponceletovu cenu. V letech 1897–1902 se narodil další syn a dvě dcery. 1906 byl zvolen presidentem francouzské matematické společnosti, 1912 se stal profesorem na École Polytechnique a byl zvolen členem francouzské Akademie věd na místo po zemřelém Henri Poincaré.\n\nRoku 1916 padli oba jeho nejstarší synové v bitvě u Verdunu. Po válce přednášel na polytechnice i na Collège de France a hodně cestoval, také do USA. Tam po obsazení Francie 1940 s rodinou emigroval a přednášel na Columbia University, roku 1944 padl ve válce jeho třetí syn. Po válce se vrátil do Francie a angažoval se v mírovém hnutí, roku 1951 byl prvním mezinárodním laureátem Ceny A. Feltrinelliho.\n\n"}
{"id": "817538", "url": "https://cs.wikipedia.org/wiki?curid=817538", "title": "Naposled", "text": "Naposled\n\nNaposled je studiové album J. H. Krchovského a skupiny Krch-Off Band. Křest alba proběhl 16. ledna 2009 v klubu Vagon v Praze.\n\nSkladbu „Idylka pozdního večera“ později předělala skupina The Plastic People of the Universe pod názvem „Je večer mlha padá“ a vydala ji na albu \"Maska za maskou\".\n\n"}
{"id": "817539", "url": "https://cs.wikipedia.org/wiki?curid=817539", "title": "Mouss Diouf", "text": "Mouss Diouf\n\nPierre Mustapha „Mouss“ Diouf (28. října 1964 Dakar - 7. července 2012 Marseille) byl francouzský herec. Ztvárnil například roli Justina N´Gumy v kriminálním seriálu \"Julie Lescautová\". Zemřel ve věku 47 let. Příčinou smrti byly dvě mozkové příhody.\n\n\n"}
{"id": "817540", "url": "https://cs.wikipedia.org/wiki?curid=817540", "title": "Polyp (lékařství)", "text": "Polyp (lékařství)\n\nPolyp v lékařské terminologii označuje výrůstek na sliznici. Polypy se vyskytují na sliznicích zažívacího traktu, v močových cestách, ženské pohlavní soustavě (zvláště polyp děložní sliznice) nebo dýchacích cestách (zde nejčastěji jako polypy nosní dutiny a hlasivek). Popisuje vysloveně makroskopický vzhled útvaru a neříká nic o jeho histologické skladbě, původu a chování. Někdy se nepřesně označení polyp používá jen pro nezhoubné nádory. Při mnohočetném postižení orgánu (či orgánové soustavy) polypy mluvíme o polypóze. \n\n\nDůležitým kritériem dělení je mikroskopické složení a s tím související „chování“ polypu (tedy tendence k růstu, přechodu v zhoubný nádor, tvorbě vzdálených metastáz a podobně). Toto je nutno ověřit pomocí histologického vyšetření vzorky tkáně polypu. Rozeznávají se \n\nPolypy hyperplastické či zánětlivé obvykle nemají velký význam, záleží ale na velikosti a lokalizaci – pokud jsou v místech přirozeného zúžení cest, můžou dělat překážku a s tím související potíže (zvláště polypy nosní či hlasivek, ale také větší polypy v jiných lokalizacích). Z některých hamartomových polypů či nezhoubných polypů nádorových můžou vznikat dalšími změnami v buňkách zhoubné nádory (přes mezistupeň zhoubných polypů). Takové typy polypů je nutno včas odstranit. Podle lokalizace je možno větší část polypů, zvláště v zažívacím traktu, odstranit endoskopicky. Metoda je označovaná obecně jako endoskopická polypektomie.\n"}
{"id": "817541", "url": "https://cs.wikipedia.org/wiki?curid=817541", "title": "Kamil Nagy", "text": "Kamil Nagy\n\nKamil Nagy (24. července 1873 v Bošíně – 26. září 1939 v Praze) byl český protestantský duchovní, který v roce 1939 zastával funkci synodního seniora, tedy nejvyššího představitele Českobratrské církve evangelické. Před zvolením synodním seniorem působil ve sboru ve Vanovicích.\n\nJeho otec Ludvík byl farářem v Bošíně, děd Samuel zastával v letech 1842-1863 funkci superintentendenta evangelické církve helvétského vyznání pro Moravu.\n"}
{"id": "817543", "url": "https://cs.wikipedia.org/wiki?curid=817543", "title": "Česko-slovenská bitevní skupina", "text": "Česko-slovenská bitevní skupina\n\nČesko-slovenská bitevní skupina je jedna z bitevních skupin tvořících jádro evropské společné zahraniční a bezpečnostní politiky. Velitelství skupiny sídlí v Postupimi. V čele skupiny stojí Česká republika, která do ní přispívá 2 200 vojáky, Slovensko přispívá 400 vojáky. Skupina má být schopna rychlého nasazení do 10 dnů kdekoliv v okruhu 6 000 km od Bruselu. Plné bojové pohotovosti skupina dosáhla v druhé polovině roku 2009.\n"}
{"id": "817547", "url": "https://cs.wikipedia.org/wiki?curid=817547", "title": "Terry County", "text": "Terry County\n\nTerry County je okres ve státě Texas v USA. K roku 2010 zde žilo 12 651 obyvatel. Správním městem okresu je Brownfield. Celková rozloha okresu činí 2 308 km².\n"}
{"id": "817548", "url": "https://cs.wikipedia.org/wiki?curid=817548", "title": "Lynn County", "text": "Lynn County\n\nLynn County je okres ve státě Texas v USA. K roku 2010 zde žilo 5 915 obyvatel. Správním městem okresu je Tahoka. Celková rozloha okresu činí 2 313 km².\n"}
{"id": "817549", "url": "https://cs.wikipedia.org/wiki?curid=817549", "title": "Karl Lehmann", "text": "Karl Lehmann\n\nKarl Lehmann (16. května 1936 Sigmaringen – 11. března 2018 Mohuč) byl německý kardinál, dlouholetý biskup v Mohuči a předseda Německé biskupské konference.\n\nStudoval ve Freiburgu, kněžské svěcení přijal 10. října 1963 v Římě. Získal doktoráty z filozofie a teologie na Papežské Gregoriánské univerzitě. Působil jako profesor dogmatické a ekumenické teologie v Mohuči a Freiburgu. Byl žákem Karla Rahnera, patřil k nejvýraznějším německým teologům druhé poloviny 20. století.\n\nBiskupem Mohučské diecéze byl jmenován v červnu 1983, biskupem byl vysvěcen 2. října 1983 (Jeho biskupské heslo je State in fide – Buďte silní ve víře). V roce 1985 se stal místopředsedou a o dva roky později předsedou Německé biskupské konference. V této funkci působil celkem 21 let, v letech 1987 až 2008, kdy odstoupil kvůli nemoci. V této funkci se podílel mimo jiné na přípravách Světových dnů mládeže v roce 2005. Pod jeho vedením se katolická církev v Německu otevřela dialogu se všemi politickými stranami. Po pádu berlínské zdi svedl dohromady katolíky z východu a západu. Jedním z jeho ústředních témat je např. ochrana nenarozeného života.\n\nKardinálem ho jmenoval papež Jan Pavel II. při konzistoři v únoru 2001.\n\nKarl Lehmann zemřel 11. března 2018 v Mohuči.\n\n\n"}
{"id": "817551", "url": "https://cs.wikipedia.org/wiki?curid=817551", "title": "Amfreville-la-Campagne", "text": "Amfreville-la-Campagne\n\nAmfreville-la-Campagne je francouzská obec v departementu Eure v regionu Normandie. V roce 2009 zde žilo 897 obyvatel. Je centrem kantonu Amfreville-la-Campagne.\n\n"}
{"id": "817552", "url": "https://cs.wikipedia.org/wiki?curid=817552", "title": "Garza County", "text": "Garza County\n\nGarza County je okres ve státě Texas v USA. K roku 2010 zde žilo 6 461 obyvatel. Správním městem okresu je Post. Celková rozloha okresu činí 2 321 km².\n"}
{"id": "817553", "url": "https://cs.wikipedia.org/wiki?curid=817553", "title": "Kent County (Texas)", "text": "Kent County (Texas)\n\nKent County je okres ve státě Texas v USA. K roku 2010 zde žilo 808 obyvatel. Správním městem okresu je Jayton. Celková rozloha okresu činí 2 339 km.\n"}
{"id": "817554", "url": "https://cs.wikipedia.org/wiki?curid=817554", "title": "Stonewall County", "text": "Stonewall County\n\nStonewall County je okres ve státě Texas v USA. K roku 2010 zde žilo 1 490 obyvatel. Správním městem okresu je Aspermont. Celková rozloha okresu činí 2 383 km². Svůj název okres dostal po „Stonewall“ Jacksonovi.\n"}
{"id": "817555", "url": "https://cs.wikipedia.org/wiki?curid=817555", "title": "Rada katedrály sv. Víta", "text": "Rada katedrály sv. Víta\n\nRada katedrály sv. Víta dohlíží na provoz katedrály a vyjadřují se k záměrům, které se jí týkají. Byla utvořena v květnu 2010 na základě dohody Václava Klause a Dominika Duky a poprvé se sešla 11. ledna 2011. Tvoří ji držitelé klíčů od Korunní komory, v níž jsou uloženy české korunovační klenoty, tedy:\n\n"}
{"id": "817557", "url": "https://cs.wikipedia.org/wiki?curid=817557", "title": "Amfreville", "text": "Amfreville\n\nAmfreville může označovat více francouzských obcí:\n\n"}
{"id": "817558", "url": "https://cs.wikipedia.org/wiki?curid=817558", "title": "Haskell County (Texas)", "text": "Haskell County (Texas)\n\nHaskell County je okres ve státě Texas v USA. K roku 2010 zde žilo 5 899 obyvatel. Správním městem okresu je Haskell. Celková rozloha okresu činí 2 357 km².\n"}
{"id": "817562", "url": "https://cs.wikipedia.org/wiki?curid=817562", "title": "Throckmorton County", "text": "Throckmorton County\n\nThrockmorton County je okres ve státě Texas v USA. K roku 2010 zde žilo 1 641 obyvatel. Správním městem okresu je Throckmorton. Celková rozloha okresu činí 2 370 km².\n"}
{"id": "817563", "url": "https://cs.wikipedia.org/wiki?curid=817563", "title": "Young County", "text": "Young County\n\nYoung County je okres ve státě Texas v USA. K roku 2010 zde žilo 18 550 obyvatel. Správním městem okresu je Graham. Celková rozloha okresu činí 2 411 km².\n"}
{"id": "817565", "url": "https://cs.wikipedia.org/wiki?curid=817565", "title": "Jack County", "text": "Jack County\n\nJack County je okres ve státě Texas v USA. K roku 2010 zde žilo 9 044 obyvatel. Správním městem okresu je Jacksboro. Celková rozloha okresu činí 2 383 km².\n"}
{"id": "817568", "url": "https://cs.wikipedia.org/wiki?curid=817568", "title": "Wise County (Texas)", "text": "Wise County (Texas)\n\nWise County je okres ve státě Texas v USA. K roku 2010 zde žilo 59 127 obyvatel. Správním městem okresu je Decatur. Celková rozloha okresu činí 2 391 km².\n"}
{"id": "817569", "url": "https://cs.wikipedia.org/wiki?curid=817569", "title": "Denton County", "text": "Denton County\n\nDenton County je okres ve státě Texas v USA. K roku 2010 zde žilo 662 614 obyvatel. Správním městem okresu je Denton, které je rovněž jeho největším městem. Celková rozloha okresu činí 2 481 km².\n"}
{"id": "817571", "url": "https://cs.wikipedia.org/wiki?curid=817571", "title": "Onofrio Abbate", "text": "Onofrio Abbate\n\nOnofrio Abbate, od roku 1882 Abbate Pascià, (29. února 1824, Palermo – 11. října 1915, Káhira) byl italský lékař, přírodovědec a spisovatel.\nPo ukončení studia se zabýval oftalmologií a v roce 1845 emigroval do Egypta. Vstoupil do služeb chediva a působil také jako ředitel nemocnice v Alexandrii. Spolu s egyptským vojskem se jako lékař zúčastnil Krymské války. Od roku 1859 byl členem Egyptského institutu, později se stal jeho viceprezidentem.\n\nJe autorem řady spisů na medicínská témata, ale psal i o historii a geografii Egypta.\n\nV roce 1843 vytvořil libreto pro oratorium \"Il giudizio universale\" Pietra Raimondiho.\n\nZa své zásluhy pro Egypt byl jmenován v roce 1882 pašou. Závěr života strávil v paláci v Gíze, přímo u pyramid.\n\n\n"}
{"id": "817572", "url": "https://cs.wikipedia.org/wiki?curid=817572", "title": "Collin County", "text": "Collin County\n\nCollin County je okres ve státě Texas v USA. K roku 2010 zde žilo 782 341 obyvatel. Správním městem okresu je McKinney. Celková rozloha okresu činí 2 295 km². Okres byl pojmenován podle Collina McKinneyho\n"}
{"id": "817573", "url": "https://cs.wikipedia.org/wiki?curid=817573", "title": "Hunt County", "text": "Hunt County\n\nHunt County je okres ve státě Texas v USA. K roku 2010 zde žilo 86 129 obyvatel. Správním městem okresu je Greenville. Celková rozloha okresu činí 2 284 km².\n"}
{"id": "817576", "url": "https://cs.wikipedia.org/wiki?curid=817576", "title": "El Dachleja", "text": "El Dachleja\n\nEl Dachleja (arabsky نادى الداخلية) je egyptský fotbalový klub hrající v Egyptské Premier League. V sezoně 2010/11 si zajistil poprvé ve své historii postup do nejvyšší fotbalové ligy. Své domácí zápasy hraje na káhirském stadionu Sekka El Hadeed Stadium.\n"}
{"id": "817577", "url": "https://cs.wikipedia.org/wiki?curid=817577", "title": "Karl Josef Becker", "text": "Karl Josef Becker\n\nKarl Josef kardinál Becker (18. dubna 1928 Kolín nad Rýnem – 10. února 2015) byl německý římskokatolický kněz, kardinál, jezuita.\n\nDo jezuitského řádu vstoupil 13. dubna 1948 a na kněze byl vysvěcen 31. července 1958.\nDlouholetý profesor Papežské Gregoriánské univerzity a konzultor Kongregace pro nauku víry. Jeho jmenování kardinálem jáhnem bylo oznámeno 6. ledna 2012 (titulární kostel \"San Giuliano Martire\"), oficiálně se tak stalo na konzistoři 18. února 2012. Vzhledem k tomu, že v době jmenování mu bylo už více než 80 roků se tak již nemohl účastnit konkláve, jeho kardinálská hodnost tudíž od počátku měla čestný charakter.\n\n\n\n"}
{"id": "817578", "url": "https://cs.wikipedia.org/wiki?curid=817578", "title": "Delta County (Texas)", "text": "Delta County (Texas)\n\nDelta County je okres ve státě Texas v USA. K roku 2010 zde žilo 5 231 obyvatel. Správním městem okresu je Cooper. Celková rozloha okresu činí 720 km².\n"}
{"id": "817579", "url": "https://cs.wikipedia.org/wiki?curid=817579", "title": "SimCity Social", "text": "SimCity Social\n\nSimCity Social je online společenská hra síti Facebook. Stejně jako u původní hry SimCity, SimCity Social umožňuje uživateli vytvořit své vlastní město. Nicméně, podobně jako ve Facebookové hře The Sims Social, SimCity Social dovoluje hráči komunikovat s městy svých přátel na Facebooku. 4. června byla hra oficiálně představena na Electronic Entertainment Expo 2012.\n\nPo odsouhlasení se zpracováním údajů na Facebooku se ocitnete ve svém novém městě. Hra vám automaticky zapne tutoriál, který vám ukáže základy hry. Poté budete moct budovat domy tak, jak budete chtít.\n\nSimCity Social je založeno hlavně na spolupráci se svými přáteli na Facebooku. Nejprve však musíte přátele, kteří již hru hrají, požádat o to, abyste byli sousedé. Po odsouhlasení uvidíte profilovou fotku, jméno a populaci v dolní liště. Pokud jej navštívíte, obdržíte bonusovou energii a slávu (Fame) kvůli první návštěvě. Dále obdržíte denní bonusovou energii, kterou můžete využít na interakci s budovami. Zde máte možnost si vybrat, jestli použijete přátelskou akci, nebo nepřátelskou akci. Po vykonání určitých činností se mezi vámi vytvoří jistý svazek, který vám zvýší každodenní bonusy (energie a vyšší šanci na sběratelské předměty). Po určité době můžete uzavřít i mezi městy partnerství, které po interakci s budovami dává další sběratelské předměty. Sousedé jsou seřazeni podle populace. Pokud se stanete nepřátelé, je přítel orámován červeně, pokud jste partneři, je orámován tmavě modře a pokud je přítel přátelský, je orámován žlutě.\n\nV režimu nákupu máte možnost utrácet Simoleony, materiály, diamanty a slávu (Fame).\nV této sekci uvidíte budovy a předměty, které jsou za diamanty, tj. měna směnitelná za reálné peníze. Jsou zde předměty nejčastěji kupované v komunitě hráčů. Dále zde jsou předměty, které souvisejí s týdenním úkolem.\n\nV této sekci jsou silnice, které jsou nutné k propojení všech budov ve městě. Je zde pouze jeden druh silnice, který je zdarma. Silnice tvoří automaticky mosty přes řeku a železniční přejezd.\n\nZde jsou pozemky, které stojí 100§ a jednu energii. Na pozemcích lidé stavějí domy, které se zlepšují a zvyšují zvýšením populačního bonusu poskytující dekorace a atrakce.\n\nZeleninová a zvířecí farma jsou budovy, které za určitou dobu nastavenou hráčem vyprodukují určité množství produktů a peněz. Tyto budovy se dají zvýšit akcí Update, kde za odevzdání sběratelských předmětů, energie, materiálu nebo sehnání pracovníků zvýšíte úroveň a dostáváte více peněz a sběratelských předmětů.\n\nPodniky jsou budovy, které vydělávají městu peníze. Každá budova vydělává jiné množství peněz za jinou dobu. Tyto budovy vydělávají více peněz, jsou li umístěny blízko domů.\n\nTovárny jsou budovy podobné podnikům, nicméně některé vyprodukují navíc i znečištění. Továrny městu tvoří materiály a továrny umístěné blízko vody vyrábějí více materiálu.\n\nAtrakce zvyšují populaci. K jejich postavení je potřeba pomoci svých přátel. Zvýšením levelu budovy se zvýší populační bonus a také oblast zvýšení populace. Atrakce stojí jak peníze, tak i materiály.\n\nDekorace zvyšují populaci a nepotřebují být umístěny v blízkosti silnice. Každá dekorace má svůj populační bonus a oblast, kde je bonus aplikován.\n\nZvyšováním populace ve městě začnou vznikat požáry, přepadení a nemoci. Budovy v této sekci tomu předcházejí a je nutné level těchto budov zvyšovat, jinak nebudou stačit problémům, problém nevyřeší a budova se uzavře.\n\nPamětihodnosti zvyšují populaci. Jsou to budovy inspirované reálnými stavbami ze světa.\n\nStavby v této sekci se kupují za slávu (Fame) a dávají populační bonus. Můžete si vybrat mezi stavbami přátelskými a nepřátelskými.\n\nVe hře máte možnost plnit úkoly pomáhající rozvíjet město po všech stránkách. Občas zde jsou i speciální, časově omezené úkoly. Úkoly zadávají postavy známé již před spuštěním hry. Za splnění úkolu dostanete vždy nějaké zkušenosti a peníze, popřípadě budovu, materiály, slávu a sběratelské předměty.\n\nNa oficiální facebookovské stránce autoři hry zveřejňují nejnovější informace o hře, ptají se na to, co by chtěli hráči a často zveřejňují různé budovy, Simoleony, materiály a sběratelské předměty jako dárek po navštívení odkazu.\n\nVe hře se často objevují různé akce, které jsou časově omezené. Často jsou provázeny nějakým úkolem, který dává věc spjatou s daným eventem. \nSeznam eventů:\n"}
{"id": "817580", "url": "https://cs.wikipedia.org/wiki?curid=817580", "title": "Strana rozumu", "text": "Strana rozumu\n\nPartei der Vernunft (\"Strana rozumu\"; zkráceně PDV) je politická strana v Německu s libertariánským programem, která byla založena v roce 2009 novinářem Oliverem Janichem.\n\nPolitika strany vychází z rakouské ekonomické školy. Prosazuje minimalistický stát, volný trh, svobodné bankovnictví, konkurenci měn, decentralizaci politické moci, princip subsidiarity a přímou demokracii. Odsuzuje nacionalismus, racismus, jakoukoli protidemokratickou politiku (ať levicovou či pravicovou) a cenzuru na internetu.\n\nV září 2013 PDV, spolu s libertariánskými stranami ze Španělska (Libertariánská strana), Francie (Liberálně demokratická strana) a Nizozemska (Libertariánská strana), založila Evropskou stranu pro individuální svobodu (EPIL).\n\n"}
{"id": "817581", "url": "https://cs.wikipedia.org/wiki?curid=817581", "title": "Hopkins County (Texas)", "text": "Hopkins County (Texas)\n\nHopkins County je okres ve státě Texas v USA. K roku 2010 zde žilo 35 161 obyvatel. Správním městem okresu je Sulphur Springs. Celková rozloha okresu činí 2 054 km².\n"}
{"id": "817582", "url": "https://cs.wikipedia.org/wiki?curid=817582", "title": "Franklin County (Texas)", "text": "Franklin County (Texas)\n\nFranklin County je okres ve státě Texas v USA. K roku 2010 zde žilo 10 605 obyvatel. Správním městem okresu je Mount Vernon. Celková rozloha okresu činí 764 km².\n"}
{"id": "817583", "url": "https://cs.wikipedia.org/wiki?curid=817583", "title": "Titus County", "text": "Titus County\n\nTitus County je okres ve státě Texas v USA. K roku 2010 zde žilo 32 334 obyvatel. Správním městem okresu je Mount Pleasant. Celková rozloha okresu činí 1 103 km².\n"}
{"id": "817584", "url": "https://cs.wikipedia.org/wiki?curid=817584", "title": "Morris County (Texas)", "text": "Morris County (Texas)\n\nMorris County je okres ve státě Texas v USA. K roku 2010 zde žilo 12 934 obyvatel. Správním městem okresu je Daingerfield. Celková rozloha okresu činí 671 km².\n"}
{"id": "817586", "url": "https://cs.wikipedia.org/wiki?curid=817586", "title": "Cass County (Texas)", "text": "Cass County (Texas)\n\nCass County je okres ve státě Texas v USA. K roku 2010 zde žilo 30 464 obyvatel. Správním městem okresu je Linden. Celková rozloha okresu činí 2 486 km².\n"}
{"id": "817587", "url": "https://cs.wikipedia.org/wiki?curid=817587", "title": "Gaines County", "text": "Gaines County\n\nGaines County je okres ve státě Texas v USA. K roku 2010 zde žilo 17 526 obyvatel. Správním městem okresu je Seminole. Celková rozloha okresu činí 3 893 km².\n"}
{"id": "817588", "url": "https://cs.wikipedia.org/wiki?curid=817588", "title": "Ittihad El-Shorta", "text": "Ittihad El-Shorta\n\nIttihad El-Shorta (arabsky تحاد الشرطة), známý také jako Police Union, je egyptský fotbalový klub hrající v Egyptské Premier League. Klub byl založen v roce 2005 jako tým egyptské státní policie. Své domácí zápasy hraje na stadionu Gehaz El Reyada Stadium.\n"}
{"id": "817589", "url": "https://cs.wikipedia.org/wiki?curid=817589", "title": "Dawson County (Texas)", "text": "Dawson County (Texas)\n\nDawson County je okres ve státě Texas v USA. K roku 2010 zde žilo 13 833 obyvatel. Správním městem okresu je Lamesa. Celková rozloha okresu činí 2 336 km².\n"}
{"id": "817590", "url": "https://cs.wikipedia.org/wiki?curid=817590", "title": "Borden County", "text": "Borden County\n\nBorden County je okres ve státě Texas v USA. K roku 2010 zde žilo 641 obyvatel. Správním městem okresu je Gail. Celková rozloha okresu činí 2 347 km².\n"}
{"id": "817591", "url": "https://cs.wikipedia.org/wiki?curid=817591", "title": "Les Préaux", "text": "Les Préaux\n\nLes Préaux je francouzská obec v departementu Eure v regionu Normandie. V roce 2009 zde žilo 430 obyvatel.\n\n"}
{"id": "817592", "url": "https://cs.wikipedia.org/wiki?curid=817592", "title": "Scurry County", "text": "Scurry County\n\nScurry County je okres ve státě Texas v USA. Při sčítání obyvatelstva v roce 2010 zde žilo 16 921 obyvatel. Správním městem okresu je Snyder. Celková rozloha okresu činí 2 352 km².\n"}
{"id": "817594", "url": "https://cs.wikipedia.org/wiki?curid=817594", "title": "Fisher County", "text": "Fisher County\n\nFisher County je okres ve státě Texas v USA. K roku 2010 zde žilo 3 974 obyvatel. Správním městem okresu je Roby. Celková rozloha okresu činí 2 336 km².\n"}
{"id": "817595", "url": "https://cs.wikipedia.org/wiki?curid=817595", "title": "Jones County (Texas)", "text": "Jones County (Texas)\n\nJones County je okres ve státě Texas v USA. K roku 2010 zde žilo 20 202 obyvatel. Správním městem okresu je Anson. Celková rozloha okresu činí 2 427 km².\n"}
{"id": "817597", "url": "https://cs.wikipedia.org/wiki?curid=817597", "title": "Shackelford County", "text": "Shackelford County\n\nShackelford County je okres ve státě Texas v USA. K roku 2010 zde žilo 3 378 obyvatel. Správním městem okresu je Albany. Celková rozloha okresu činí 2 372 km².\n"}
{"id": "817601", "url": "https://cs.wikipedia.org/wiki?curid=817601", "title": "Stephens County (Texas)", "text": "Stephens County (Texas)\n\nStephens County je okres ve státě Texas v USA. K roku 2010 zde žilo 9 630 obyvatel. Správním městem okresu je Breckenridge. Celková rozloha okresu činí 9 630 km².\n"}
{"id": "817602", "url": "https://cs.wikipedia.org/wiki?curid=817602", "title": "Palo Pinto County", "text": "Palo Pinto County\n\nPalo Pinto County je okres ve státě Texas v USA. K roku 2010 zde žilo 28 111 obyvatel. Správním městem okresu je Palo Pinto. Celková rozloha okresu činí 2 554 km².\n"}
{"id": "817604", "url": "https://cs.wikipedia.org/wiki?curid=817604", "title": "Parker County", "text": "Parker County\n\nParker County je okres ve státě Texas v USA. K roku 2010 zde žilo 116 927 obyvatel. Správním městem okresu je Weatherford. Celková rozloha okresu činí 2 357 km².\n"}
{"id": "817605", "url": "https://cs.wikipedia.org/wiki?curid=817605", "title": "Préaux", "text": "Préaux\n\nAmfreville může označovat více francouzských obcí:\n\n"}
{"id": "817606", "url": "https://cs.wikipedia.org/wiki?curid=817606", "title": "Tarrant County", "text": "Tarrant County\n\nTarrant County je okres ve státě Texas v USA. K roku 2010 zde žilo 1 809 034 obyvatel. Správním městem okresu je Fort Worth, které je rovněž pátým nejvíce zalidněným městem v celém Texasu. Celková rozloha okresu činí 2 324 km².\n"}
{"id": "817608", "url": "https://cs.wikipedia.org/wiki?curid=817608", "title": "Dallas County (Texas)", "text": "Dallas County (Texas)\n\nDallas County je okres ve státě Texas v USA. K roku 2010 zde žilo 2 368 139 obyvatel. Správním městem okresu je Dallas, které je rovněž třetím nejvíce zalidněným městem v Texasu. Celková rozloha okresu činí 2 353 km². Svůj název okres dostal podle George M. Dallase.\n"}
{"id": "817609", "url": "https://cs.wikipedia.org/wiki?curid=817609", "title": "Rockwall County", "text": "Rockwall County\n\nRockwall County je okres ve státě Texas v USA. K roku 2010 zde žilo 78 337 obyvatel, čímž počet obyvatel od roku 2000 vzrostl o 81,8 % (v roce 2000 zde žilo 43 080). Správním městem okresu je Rockwall. Celková rozloha okresu činí 386 km².\n"}
{"id": "817610", "url": "https://cs.wikipedia.org/wiki?curid=817610", "title": "Kaufman County", "text": "Kaufman County\n\nKaufman County je okres ve státě Texas v USA. K roku 2010 zde žilo 103 350 obyvatel. Správním městem okresu je Kaufman. Celková rozloha okresu činí 2 090 km².\n"}
{"id": "817613", "url": "https://cs.wikipedia.org/wiki?curid=817613", "title": "Van Zandt County", "text": "Van Zandt County\n\nVan Zandt County je okres ve státě Texas v USA. K roku 2010 zde žilo 52 579 obyvatel. Správním městem okresu je Canton. Celková rozloha okresu činí 2 225 km².\n"}
{"id": "817615", "url": "https://cs.wikipedia.org/wiki?curid=817615", "title": "Telephonat Bani Suef", "text": "Telephonat Bani Suef\n\nTelephonat Bani Suef (arabsky تليفونات بني سويف) je egyptský fotbalový klub hrající v Egyptské Premier League. V roce 2011 poprvé postoupili do první ligy. Své domácí utkání hrají na stadionu Bani Sweif Stadium.\n\n"}
{"id": "817616", "url": "https://cs.wikipedia.org/wiki?curid=817616", "title": "Mickey Goldmill", "text": "Mickey Goldmill\n\nMichael \"Mickey\" Goldmill (Burgess Meredith) byl smyšlený boxerský trenér a manažer ve filmu \"Rocky\". V prvních třech dílech patří Mickey mezi hlavní a důležité postavy. Mickey stojí za Rockyho úspěchy. Mickey umře ve třetím díle Rockyho na srdeční infarkt.\n\nMichael \"Mickey\" Goldmill se narodil 7. dubna 1905 v židovské rodině, o čemž svědčí jeho pohřeb ve filmu Rocky III který se konal v synagoze. Mickey boxoval profesionálně od roku 1922 až do roku 1947. Nikdy se však tolik neproslavil. Přitom nehrál špatně (bilance : 72 výher, 70 K.O , 1 prohra). Podle samotného Mickeyho bylo důvodem to že neměl žádného manažéra. Nějaký čas po jeho odchodu do důchodu (v roce 1948) si otevřel tělocvičnu ve Philadelphii a začal trénoval mladé nadané boxery.\n\nPíše se rok 1975 a Rocky Balboa je druhořadý boxer, kterého Mickey přehlíží, protože si myslí, že promrhal svůj talent na box. Vše se má změnit když Apollo Creed vyhlašuje že se utká s místním boxerem. Namyšlený Apollo Creed si vybere Rockyho, který chce udělat něco se svým životem a výzvu přijímá. Rocky přesvědčuje Mickeyho aby ho trénoval. Mickey přijímá a začíná Rockyho trénovat. Ten vydrží s Apollem boxovat celých 15 kol, což se nikomu před ním nepovedlo. Nakonec ale smolně zápas prohrává na body.\n\nPříběh začíná v nemocnici po prvním souboji, kde rozčílený Apollo vyžaduje po Rockym opakování zápasu. Ten odmítá. Jelikož Rocky nemůže zavadit o práci je nucen pracovat u Mickeyho v jeho tělocvičně, kde sbírá ručníky, uklízí tělocvičnu atd… . Mezitím Apollo dostává velké množství negativních dopisů a proto pošpiní Rockyho v médiích pod záminkou aby ho dostal do ringu ten však slíbil své ženě, že již boxovat nebude a tak opět odmítá. Mickey se ho snaží vyburcovat a nakonec Rocky svolí a začíná trénink. Bohužel ale jeho těhotná žena Adrian upadá do kómatu a tak Rocky s tréninkem přestává, když se však jeho žena probudí a požádá Rockyho, aby vyhrál začíná Rocky s tréninkem od znovu. Mickey dokázal dostat Rockyho do skvělé formy. Nejen že Rocky vydrží 15 kol, také poráží Apolla v posledním kole K.O.\n\nRocky je novým šampiónem, užívá si peněz a slávy. Neustále boxuje a jeho hvězda stoupá ale jen Mickey ví že boxeři s který Rocky boxoval nepatří mezi ty nejlepší.\nVšechny Rockyho zápasy sleduje Clubber\" Lang (Mr.T) který silně trénuje aby Rockyho porazil.\nTo že je Clubber\" Lang surovec Mickey ví a tak když Clubber\" Lang vyzve Rockyho k zápasu, Mickey mu boxování nedoporučuje. Ale Rocky nakonec Mickeyho přemluví.\nRocky bere od začátku svůj trénink na lehkou váhu a v hale kde trénuje je velké množství novinářů a fanoušku, proto Mickey není zrovna spokojený, pořád se pokouší přemluvit Rockyho aby se vrátily do staré tělocvičny, to se mu nepovede.\nPřed začátkem zápasu se Rockyho tým zaplete do potyčky, oba jsou od sebe odtrženi ale Mickey upadá a dostává srdeční infarkt. Rocky chce zápas ukončit, Mickey mu však řekne aby Clubbera Langa porazil a tak jde Rocky do ringu. Bez pomoci Mickeyho je však Rocky jako tělo bez duše a po druhém kole je poražen. Rocky se vrací do šatny v momentu když Mickey umírá a je z toho zklíčený, protože Mickey měl na Rockyho velký vliv a byl to jeden z nejlepších Rockyho přátel. Mickeyho pohřeb se konál v synagoze.\nRocky si při soubojích většinou na Mickeyho vzpomíná. A párkrát si ho připomene.\n"}
{"id": "817617", "url": "https://cs.wikipedia.org/wiki?curid=817617", "title": "Rains County", "text": "Rains County\n\nRains County je okres ve státě Texas v USA. K roku 2010 zde žilo 10 914 obyvatel. Správním městem okresu je Emory. Celková rozloha okresu činí 671 km².\n"}
{"id": "817618", "url": "https://cs.wikipedia.org/wiki?curid=817618", "title": "Wood County (Texas)", "text": "Wood County (Texas)\n\nWood County je okres ve státě Texas v USA. K roku 2010 zde žilo 41 964 obyvatel. Správním městem okresu je Quitman. Celková rozloha okresu činí 1 803 km².\n"}
{"id": "817619", "url": "https://cs.wikipedia.org/wiki?curid=817619", "title": "Camp County", "text": "Camp County\n\nCamp County je okres ve státě Texas v USA. K roku 2010 zde žilo 12 401 obyvatel. Správním městem okresu je Pittsburg. Celková rozloha okresu činí 526 km².\n"}
{"id": "817620", "url": "https://cs.wikipedia.org/wiki?curid=817620", "title": "Upshur County (Texas)", "text": "Upshur County (Texas)\n\nUpshur County je okres ve státě Texas v USA. K roku 2010 zde žilo 39 309 obyvatel. Správním městem okresu je Gilmer. Celková rozloha okresu činí 1 536 km².\n"}
{"id": "817621", "url": "https://cs.wikipedia.org/wiki?curid=817621", "title": "Kaskasatjåkka", "text": "Kaskasatjåkka\n\nKaskasatjåkka ( , 2076 m n. m.) je hora ve Skandinávském pohoří. Nachází se v severním Švédsku v kraji Norrbotten na území komuny Kiruna. Leží asi 3 km severně od horské chaty a výzkumné stanice v údolí Tarfala. S nadmořskou výškou 2076 m se jedná o třetí nejvyšší horu Švédska (čtvrtou, pokud se počítá severní vrchol Kebnekaise jako samostatná hora).\n\nNa vrchol jako první vystoupil v roce 1880 kartograf Gustaf Wilhelm Bucht. První zimní výstup uskutečnili v roce 1920 H.N. Pallin a P. Spiess.\n\n"}
{"id": "817622", "url": "https://cs.wikipedia.org/wiki?curid=817622", "title": "Kanton Attichy", "text": "Kanton Attichy\n\nKanton Attichy (fr. \"Canton d'Attichy\") byl francouzský kanton v departementu Oise v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "817623", "url": "https://cs.wikipedia.org/wiki?curid=817623", "title": "Marion County (Texas)", "text": "Marion County (Texas)\n\nMarion County je okres ve státě Texas v USA. K roku 2010 zde žilo 10 546 obyvatel. Správním městem okresu je Jefferson. Celková rozloha okresu činí 1 088 km².\n"}
{"id": "817626", "url": "https://cs.wikipedia.org/wiki?curid=817626", "title": "Andrews County", "text": "Andrews County\n\nAndrews County je okres ve státě Texas v USA. K roku 2010 zde žilo 14 786 obyvatel. Správním městem okresu je Andrews. Celková rozloha okresu činí 3 888 km.\n"}
{"id": "817628", "url": "https://cs.wikipedia.org/wiki?curid=817628", "title": "Guy's Hospital", "text": "Guy's Hospital\n\nGuy's Hospital je nemocnice NHS v londýnském obvodě Southwark. Majitelem je \"Guy’s & St Thomas’ NHS Foundation Trust\". V nemocnici jsou umístěny lékařská a zubařská fakulta King's College London. Komplex se skládá z 19 propojených budov. Nejvýznamnější jsou Guy’s Tower, New Guy’s House a Thomas Guy House.\n\nNemocnice byla založena v roce 1721 Thomasem Guyem původně pro nevyléčitelné pacienty ze St Thomas’ Hospital. Během let se postupně rozšiřovala. Původní budova stála na St. Thomas Street. Po zásahu bomby během 2. světové války zůstala neporušena kaple z 18. století a busta zakladatele. Díky odkazu Williama Hunta ve výši 200.000 £ v roce 1829 došlo k významnému zvýšení počtu lůžek a po Huntovi bylo pojmenováno jižní křídlo. V roce 2000 ho nahradil \"New Hunt’s House\".\n\n34 patrová Guy’s Tower byla připojena v roce 1974 a s 143 metry je nejvyšší nemocniční stavbou na světě.\n\nV roce 2005 bylo dětské oddělení přeloženo do Evelina Children’s Hospital.\n\n\n"}
{"id": "817633", "url": "https://cs.wikipedia.org/wiki?curid=817633", "title": "Fortschritt E 512", "text": "Fortschritt E 512\n\nFortschritt E 512 je obilní kombajn vyráběný kombinátem VEB Kombinat Fortschritt Landmaschinen v Německé demokratické republice v letech 1967 až 1988. Jeho nástupcem byl typ E 514.\n\nStroj byl poháněn čtyřválcovým vznětovým motorem IFA 4 VD 14,5/12-1 SRW s výkonem 105 koní a objemem 6560 cm³.\n\nDo Československa byl dovážen od roku 1968. Na svou dobu se jednalo o dobrý kombajn, kterému dávali čeští zemědělci přednost před sovětskými typy SK-5 Niva a SK-6 Kolos, které byly značně poruchové. Kombajn byl průběžně modernizován, nejviditelnější změnou byl přechod otevřeného prostoru obsluhy, krytého pouze stříškou, v uzavřenou prosklenou kabinu. \n\n\n\n\n"}
{"id": "817634", "url": "https://cs.wikipedia.org/wiki?curid=817634", "title": "Martin County (Texas)", "text": "Martin County (Texas)\n\nMartin County je okres ve státě Texas v USA. K roku 2010 zde žilo 4 799 obyvatel. Správním městem okresu je Stanton. Celková rozloha okresu činí 2 372 km².\n"}
{"id": "817635", "url": "https://cs.wikipedia.org/wiki?curid=817635", "title": "Howard County (Texas)", "text": "Howard County (Texas)\n\nHoward County je okres ve státě Texas v USA. K roku 2010 zde žilo 35 012 obyvatel. Správním městem okresu je Big Spring. Celková rozloha okresu činí 2 341 km².\n"}
{"id": "817636", "url": "https://cs.wikipedia.org/wiki?curid=817636", "title": "Mitchell County (Texas)", "text": "Mitchell County (Texas)\n\nMitchell County je okres ve státě Texas v USA. K roku 2010 zde žilo 9 403 obyvatel. Správním městem okresu je Colorado City. Celková rozloha okresu činí 2 372 km².\n"}
{"id": "817637", "url": "https://cs.wikipedia.org/wiki?curid=817637", "title": "Nolan County", "text": "Nolan County\n\nNolan County je okres ve státě Texas v USA. K roku 2010 zde žilo 15 216 obyvatel. Správním městem okresu je Sweetwater. Celková rozloha okresu činí 2 367 km².\n"}
{"id": "817638", "url": "https://cs.wikipedia.org/wiki?curid=817638", "title": "Fortschritt E 514", "text": "Fortschritt E 514\n\nFortschritt E 514 je obilní kombajn vyráběný v Německé demokratické republice, nástupnický stroj kombajnu Fortschritt E 512. \n\nByl vyráběn kombinátem VEB Kombinat Fortschritt Landmaschinen od roku 1983 a dovážen do Československa. Umožňuje výmlat obilnin, luštěnin a olejnin. Je možnost výbavy celou řadou adaptérů na sklizeň různých plodin. Další vylepšením oproti původní řadě je palubní počítač, který sleduje měření hektarů, rychlosti, sklizňových ztrát apod. \n\nStroj byl poháněn čtyřválcovým vznětovým motorem IFA 4 VD 14,5/12-1 SRW s výkonem 105 koní a objemem 6560 cm³.\n\n"}
{"id": "817640", "url": "https://cs.wikipedia.org/wiki?curid=817640", "title": "Kanton Compiègne-Sud-Ouest", "text": "Kanton Compiègne-Sud-Ouest\n\nKanton Compiègne-Sud-Ouest (fr. \"Canton de Compiègne-Sud-Ouest\") byl francouzský kanton v departementu Oise v regionu Pikardie. Skládal se ze 6 obcí. Zrušen byl po reformě kantonů 2014.\n\n"}
{"id": "817641", "url": "https://cs.wikipedia.org/wiki?curid=817641", "title": "Taylor County (Texas)", "text": "Taylor County (Texas)\n\nTaylor County je okres ve státě Texas v USA. K roku 2010 zde žilo 131 506 obyvatel. Správním městem okresu je Abilene. Celková rozloha okresu činí 2 380 km².\n"}
{"id": "817642", "url": "https://cs.wikipedia.org/wiki?curid=817642", "title": "Callahan County", "text": "Callahan County\n\nCallahan County je okres ve státě Texas v USA. K roku 2010 zde žilo 13 544 obyvatel. Správním městem okresu je Baird. Celková rozloha okresu činí 2 334 km².\n"}
{"id": "817643", "url": "https://cs.wikipedia.org/wiki?curid=817643", "title": "Kaskasapakte", "text": "Kaskasapakte\n\nKaskasapakte (2043 m n. m.) je hora ve Skandinávském pohoří. Nachází se v severním Švédsku v kraji Norrbotten na území komuny Kiruna. Na úbočí hory se nachází ledovcové jezero Tarfala s meteorologickou a glaciologickou výzkumnou stanicí. S nadmořskou výškou 2043 m se jedná o čtvrtou nejvyšší horu Švédska (šestou, pokud se počítají i vedlejší vrcholy Kebnekaise a Sarektjåkkå).\n\nVýstup na vrchol je náročnou záležitostí. Normální cesta západní stěnou je ohrožena padajícím kamením. Cesta severní stěnou vysokou 500 m je zase vedena kombinovaným terénem skála-led.\n\n"}
{"id": "817644", "url": "https://cs.wikipedia.org/wiki?curid=817644", "title": "Eastland County", "text": "Eastland County\n\nEastland County je okres ve státě Texas v USA. K roku 2010 zde žilo 18 583 obyvatel. Správním městem okresu je Eastland. Celková rozloha okresu činí 2 414 km².\n"}
{"id": "817646", "url": "https://cs.wikipedia.org/wiki?curid=817646", "title": "Erath County", "text": "Erath County\n\nErath County je okres ve státě Texas v USA. K roku 2010 zde žilo 37 890 obyvatel. Správním městem okresu je Stephenville. Celková rozloha okresu činí 2 823 km².\n"}
{"id": "817648", "url": "https://cs.wikipedia.org/wiki?curid=817648", "title": "Hood County", "text": "Hood County\n\nHood County je okres ve státě Texas v USA. K roku 2010 zde žilo 51 182 obyvatel. Správním městem okresu je Granbury. Celková rozloha okresu činí 1 132 km².\n"}
{"id": "817650", "url": "https://cs.wikipedia.org/wiki?curid=817650", "title": "Johnson County (Texas)", "text": "Johnson County (Texas)\n\nJohnson County je okres ve státě Texas v USA. K roku 2010 zde žilo 150 934 obyvatel. Správním městem okresu je Cleburne. Celková rozloha okresu činí 1 901 km².\n"}
{"id": "817651", "url": "https://cs.wikipedia.org/wiki?curid=817651", "title": "Somervell County", "text": "Somervell County\n\nSomervell County je okres ve státě Texas v USA. K roku 2010 zde žilo 8 490 obyvatel. Správním městem okresu je Glen Rose. Celková rozloha okresu činí 497 km².\n"}
{"id": "817652", "url": "https://cs.wikipedia.org/wiki?curid=817652", "title": "Ellis County (Texas)", "text": "Ellis County (Texas)\n\nEllis County je okres ve státě Texas v USA. K roku 2010 zde žilo 149 610 obyvatel. Správním městem okresu je Waxahachie. Celková rozloha okresu činí 2 466 km².\n"}
{"id": "817653", "url": "https://cs.wikipedia.org/wiki?curid=817653", "title": "Henderson County (Texas)", "text": "Henderson County (Texas)\n\nHenderson County je okres ve státě Texas v USA. K roku 2010 zde žilo 78 532 obyvatel. Správním městem okresu je Athens. Celková rozloha okresu činí 2 458 km².\n"}
{"id": "817654", "url": "https://cs.wikipedia.org/wiki?curid=817654", "title": "Smith County (Texas)", "text": "Smith County (Texas)\n\nSmith County je okres ve státě Texas v USA. K roku 2010 zde žilo 209 714 obyvatel. Správním městem okresu je Tyler. Celková rozloha okresu činí 2 458 km².\n"}
{"id": "817658", "url": "https://cs.wikipedia.org/wiki?curid=817658", "title": "Přízrak univerzity", "text": "Přízrak univerzity\n\nPřízrak univerzity (špaň. titul: Tuno negro) je španělský hororový film z roku 2001, jehož režiséry jsou Pedro L. Barbero a Vicente J. Martín.\n\nUniverzita Salamanca je pod terorem vraždícího, možná i vraždících zpěváků. Mezi zpěváky z rodin bohatých a zpěváky z rodin chudých byl v historii rozpor, až se rozhodli chudí zpěváci, označení za „černé zpěváky“, zabíjet. Zabíjet i na univerzitě žáky usedající do lavic. Studentka Alex a její přátelé později přijdou na vrahův motiv. Vybírá oběti podle úspěchu studentů v závěrečných zkouškách. Univerzita je také pod dohledem detektivů. Problém je v tom, že vrahem může být tedy každý, včetně detektivů, profesorů či samotné Alex.\n\n"}
{"id": "817660", "url": "https://cs.wikipedia.org/wiki?curid=817660", "title": "Kluci, holky a Stodůlky", "text": "Kluci, holky a Stodůlky\n\nKluci, holky a Stodůlky je dvoudílná kniha pro děti, kterou napsala Eva Bernardinová a ilustrovala Alena Ladová. Poprvé ji vydalo nakladatelství Albatros v roce 1975 a následně došlo k několika reedicím, zatím poslední je ro roku 2000 u nakladatelství Olympia.\n\nOficiální text k 1. dílu: „\"Veselý román ze života dnešních venkovských dětí zachycuje prostředí venkovské rodiny a smýšlení, názory a vážné i nevážné konflikty tří generací. Kniha získala v roce 1974 cenu v soutěži vypsané českým literárním fondem, Svazem českých spisovatelů a nakladatelskými podniky ČSR u příležitosti 25. výročí únorových událostí.“\"\n\nDěj je zasazen do fiktivní středočeské obce \"Stodůlky\" (středisková obec \"Lhotka\", okres \"Kobylákovo\") a odehrává se přibližně v letech 1972 – 1975.\n\nHlavními hrdiny jsou sourozenci \"Honza\" a \"Anička Voříškovi\" (narozeni zhruba 1961 a 1964), jejich rodiče (Marie a Jan) a jejich kamarádi (Pepík Rybář, Láďa Doubek, Dana Krátká atd.). První díl začíná popisem obce a místních dětí, popisuje trable se školou a uvádí běžné životní příběhy, končí rozdáním vysvědčení (pátek 29. 6. 1973). Druhý díl začíná posledním prázdninovým dnem (neděle 1. 9. 1974) a končí nedefinovaným červnovým večerem následujícího roku. V knihách se popisuje i běžné dění na tehdejším venkově: oslavy dětského dne, masopustní průvod, dětský karneval, zimní radovánky aj., to vše ozvláštněné přítomností dětského domova v obci (s jehož chovanci se místní děti běžně přátelsky stýkají) a pražské školy v přírodě (s jejímiž dětmi se místní děti otevřeně nepřátelí).\n\n\nOba díly knihy se pro svou vysokou prodejnost dočkaly opakovaných vydání, přičemž se jim pokaždé mírně pozměnil přebal (velikost obrázkového motivu a barva obalu):\n\nPrvní díl:\n\nDruhý díl:\n\n"}
{"id": "817663", "url": "https://cs.wikipedia.org/wiki?curid=817663", "title": "Nortonův teorém", "text": "Nortonův teorém\n\nNortonův teorém pro elektrické obvody říká, že libovolná soustava lineárních zdrojů napětí, zdrojů proudu a rezistorů se dvěma svorkami je elektricky ekvivalentní k ideálnímu zdroji proudu s paralelně zapojeným ideálním rezistorem. Pro systémy střídavého proudu o jedné frekvenci může být teorém rovněž aplikován s využitím obecné impedance namísto činného odporu. Nortonův ekvivalent je používán k ideální náhradě obvodu lineárních zdrojů a impedancí pro účely výpočtů a řešení elektrických poměrů při analýze a návrhu obvodů.\n\nTeorém formuloval Hans Ferdinand Mayer a také Edward Lawry Norton.\n\nObdobně viz též Théveninův teorém – náhrada soustavy lineárních zdrojů a impedancí ideálním zdrojem napětí v sériovém spojení s ideální impedancí \n"}
{"id": "817665", "url": "https://cs.wikipedia.org/wiki?curid=817665", "title": "Nágpur", "text": "Nágpur\n\nNágpur je město ve střední Indii ve státě Maháráštra ležící na řece Nágu ve výšce 310 m n. m. Má 2,4 milionu obyvatel (2011). Ve městě se nachází průmysl strojírenský (zbrojovka), textilní, polygrafický, farmaceutický, sklářský a keramický. Obyvatelstvo mluví hindsky a maráthsky.\n\nNágpur byl založen v 18.století a poté se přidal k Maráthským knížectvím. V roce 1853 byl připojen k Britskému impériu a byl velmi důležitým městem. V druhé polovině 19. století byl v Nágpuru hlavně bavlnářský průmysl, který je tu dodnes.\n"}
{"id": "817673", "url": "https://cs.wikipedia.org/wiki?curid=817673", "title": "Gregg County", "text": "Gregg County\n\nGregg County je okres ve státě Texas v USA. K roku 2010 zde žilo 121 730 obyvatel. Správním městem okresu je Longview. Celková rozloha okresu činí 715 km.\n"}
{"id": "817674", "url": "https://cs.wikipedia.org/wiki?curid=817674", "title": "Mít Abú al-Kúm", "text": "Mít Abú al-Kúm\n\nMít Abú al-Kúm (arabsky ميت أبو الكوم) je egyptská vesnice ležící v nilské deltě v guvernorátu Minúfija. Tato vesnice je rodištěm třetího egyptského prezidenta Anvara as-Sádáta. Nachází se zde jeho socha a v domě, ve kterém v mládí bydlel, je dnes jeho muzeum.\n"}
{"id": "817676", "url": "https://cs.wikipedia.org/wiki?curid=817676", "title": "Harrison County (Texas)", "text": "Harrison County (Texas)\n\nHarrison County je okres ve státě Texas v USA. K roku 2010 zde žilo 65 631 obyvatel. Správním městem okresu je Marshall. Celková rozloha okresu činí 2 370 km².\n"}
{"id": "817677", "url": "https://cs.wikipedia.org/wiki?curid=817677", "title": "El Paso County (Texas)", "text": "El Paso County (Texas)\n\nEl Paso County je nejzápadnější okres ve státě Texas v USA. K roku 2010 zde žilo 800 647 obyvatel. Správním městem okresu je El Paso. Celková rozloha okresu činí 2 629 km².\n"}
{"id": "817679", "url": "https://cs.wikipedia.org/wiki?curid=817679", "title": "Hudspeth County", "text": "Hudspeth County\n\nHudspeth County je okres ve státě Texas v USA. K roku 2010 zde žilo 3 476 obyvatel. Správním městem okresu je Sierra Blanca. Celková rozloha okresu činí 11 841 km².\n"}
{"id": "817682", "url": "https://cs.wikipedia.org/wiki?curid=817682", "title": "Culberson County", "text": "Culberson County\n\nCulberson County je okres ve státě Texas v USA. K roku 2010 zde žilo 2 398 obyvatel. Správním městem okresu je Van Horn. Celková rozloha okresu činí 9 876 km².\n"}
{"id": "817683", "url": "https://cs.wikipedia.org/wiki?curid=817683", "title": "Reeves County", "text": "Reeves County\n\nReeves County je okres ve státě Texas v USA. K roku 2010 zde žilo 13 783 obyvatel. Správním městem okresu je Pecos. Celková rozloha okresu činí 6 843 km².\n"}
{"id": "817685", "url": "https://cs.wikipedia.org/wiki?curid=817685", "title": "Loving County", "text": "Loving County\n\nLoving County je okres ve státě Texas v USA. K roku 2010 zde žilo 82 obyvatel, čímž se z Loving County stal nejméně zalidněný okres v celých Spojených státech amerických. Správním městem okresu je Mentone. Celková rozloha okresu činí 1 753 km².\n"}
{"id": "817686", "url": "https://cs.wikipedia.org/wiki?curid=817686", "title": "Jatirský les", "text": "Jatirský les\n\nJatirský les ( יער יתיר, \"Ja'ar Jatir\") je les v Izraeli, nacházející se na jižních svazích hory Hebron, na severním okraji Negevské pouště. Rozkládá se na celkové ploše 30 čtverečních kilometrů a jde o největší vysázený les v Izraeli.\n\nPrvní stromy nechal v oblasti vysadit Židovský národní fond v roce 1964 na návrh Josefa Weitze. Les je pojmenován po starověkém levitském městě Jatír, které se kdysi v této lokalitě nacházelo. Zmíněno je v Tanachu: „Synům kněze Árona dali jako útočištné město pro toho, kdo zabil, Chebrón i s pastvinami; dále Libnu i s pastvinami, Jatír i s pastvinami a Eštemóu i s pastvinami…“ (Kniha Jozue 21,13-14).\nCelkem zde bylo vysázeno na čtyři miliony stromů, převážně jehličnany (borovice halepská a cypřiš stálezelený), ale i velké množství listnatých stromů, jako terebint, tamaryšek, cicimek datlový, rohovník obecný, olivovník evropský, fíkovník, blahovičník, akácie, stejně tak jako vinice a nejrůznější keře. Jatirský les přeměnil aridní krajinu severního Negevu, navzdory pesimismu mnohých expertů. Ukázal se jako nejlepší ekologický nástroj k zabránění dezertifikace výšin severovýchodně od Beerševy.\n\nLes je situován v relativně vysoké nadmořské výšce (mezi 400 a 850 metry nad mořem) v semiaridní oblasti s průměrným ročním úhrnem srážek mezi 300 a 350 mm a nízkou vlhkostí. Podloží sestává z tvrdých vápenců a měkkých kříd.\n\nNa jeho severním okraji, přímo na Zelené linii, leží vesnice Livne, na východním okraji je to vesnice Har Amasa. Několik kilometrů na západ od Jatirského lesa se rozkládá město Mejtar. Jižně od Livne pak uprostřed lesního celku leží malá osada Machane Jatir. Jižně od okraje lesního komplexu se rozkládá aridní krajina s rozptýleným beduínským osídlením (vesnice Dridžat, Makchul, Kochlija a další oficiálně neuznávané beduínské osady).\n\nLesem prochází turistická trasa známá jako Izraelská stezka, na níž se nachází jižně od Mejtaru a severně od Aradu.\n\nStudie, které v Jatirském lese provedl tým profesora Dana Jakira z Weizmannova institutu věd a Institutu pro výzkum pouště, naznačují, že zachycování uhlíku ze vzduchu není jediným přínosem stromů. Stromy jej dále dokáží přeměnit v látku, která jim pomáhá v růstu a nemusí ani otevírat své průduchy, aby mohly ze vzduchu absorbovat velké množství oxidu uhličitého. Stín, který stromy poskytují, navíc snižuje výpar.\n\nJatirský les je rovněž součástí projektu FLUXNET vedeného americkou vesmírnou agenturou NASA. Jedná se o celosvětovou síť mikrometeorologických věží používaných k měření změn v koncentraci oxidu uhličitého, vodních par a energie mezi ekosystémem a atmosférou.\n\n"}
{"id": "817687", "url": "https://cs.wikipedia.org/wiki?curid=817687", "title": "Presidio County", "text": "Presidio County\n\nPresidio County je okres ve státě Texas v USA. K roku 2010 zde žilo 7 818 obyvatel. Správním městem okresu je Marfa. Celková rozloha okresu činí 9 987 km².\n"}
{"id": "817689", "url": "https://cs.wikipedia.org/wiki?curid=817689", "title": "Jeff Davis County (Texas)", "text": "Jeff Davis County (Texas)\n\nJeff Davis County je okres ve státě Texas v USA. K roku 2010 zde žilo 2 342 obyvatel. Správním městem okresu je Fort Davis. Celková rozloha okresu činí 5 866 km².\n"}
{"id": "817691", "url": "https://cs.wikipedia.org/wiki?curid=817691", "title": "Akka (hora)", "text": "Akka (hora)\n\nAkka ( , 2016 m n. m.) je hora ve Skandinávském pohoří. Nachází se v severním Švédsku v kraji Norrbotten na území komuny Gällivare. Leží v jihozápadní části Národního parku Stora Sjöfallet. S nadmořskou výškou 2016 m se jedná o pátou nejvyšší horu Švédska (osmou, pokud se počítají i vedlejší vrcholy).\n\n"}
{"id": "817692", "url": "https://cs.wikipedia.org/wiki?curid=817692", "title": "Brewster County", "text": "Brewster County\n\nBrewster County je okres ve státě Texas v USA. K roku 2010 zde žilo 9 232 obyvatel. Správním a zároveň jediným městem okresu je Alpine, ve kterém v roce 2010 žilo 5 905 obyvatel. Ostatní obyvatelé okresu žijí v menších vesnicích. Celková rozloha okresu činí 16 040 km². Jedná se o největší okres ve státě Texas, čímž je více než dvakrát větší než stát Delaware a přibližně o 1 300 km² větší než Connecticut.\n"}
{"id": "817694", "url": "https://cs.wikipedia.org/wiki?curid=817694", "title": "Winkler County", "text": "Winkler County\n\nWinkler County je okres ve státě Texas v USA. K roku 2010 zde žilo 7 110 obyvatel. Správním městem okresu je Kermit. Celková rozloha okresu činí 2 178 km².\n"}
{"id": "817695", "url": "https://cs.wikipedia.org/wiki?curid=817695", "title": "Adam Pascal", "text": "Adam Pascal\n\nAdam Pascal (* 25. října 1970, Bronx, New York, Spojené státy americké) je americký divadelní a filmový herec a zpěvák. Jeho nejznámější role je Roger Davis v muzikálu \"Rent\" a filmové verzi muzikálu s názvem \"Bohémové\". Také hrál Radamese v původním obsazení muzikálu Eltona Johna a Tima Rice, \"Aida\" a konferenciéra v revival verzi muzikálu \"Kabaret\".\n\nNarodil se v Bronx v New Yorku a vyrostl ve Woodbury v Nassau County se svou matkou a nevlastním otcem, Wendy a Melem Seamonovými. Byl vychován jako Žid. Předtím, než našel zálibu v hudbě, byl osobní trenér. Přestože se stal rockovým hudebníkem, který hraje v řadě kapel (jako například Mute kterou založili jeho spolužáci), začal se zajímat o muzikálové divadlo. Jeho kamarád ze střední školy se mu zmínil o muzikálu \"Bohémové\". Pascal šel z rozmaru na konkurz a nakonec byl obsazen do role HIV pozitivního rockového kytaristy Rogera Davise. Jeho silný tenorový hlas a výkon v \"Bohémech\" mu přinesl nominaci na Cenu Tony, a dále ceny Theater World Award a Obie Award. V listopadu 1997 muzikál opustil, ale roli Rogera si vzápětí zopakoval v londýnské verzi muzikálu.\n\nTato role mu pomohla získat slávu na Broadwayi. Byl obsazen do muzikálu Eltona Johna a Tima Rice, \"Aida\", jako egyptský generál Radames s původním a konečným obsazením muzikálu (jeho bývalá kolegyně z \"Rentu\", Idina Menzel si v roce 2001 v tomto muzikálu zahrála roli Amneris). Dále se objevil v konečném obsazení muzikálu \"Kabaret\", v roli konferenciéra. Také se zúčastnil několika charitativních představaní, včetně muzikálů \"Šachy\" v roce 2003 (hrál američana Freddieho Trumpera), muzikálu \"Vlasy\" v roce 2004 (zpíval \"I Got Life\") a \"24 Hour Plays\" v roce 2005. V roce 2004 se vrátil k \"Aidě\", kde do konce uvádění muzikálu opět ztvárnil roli Radamese.\n\nSpolu s kolegou a původním představitelem z \"Bohémů\", Anthonym Rappem (Mark Cohen) se Pascal vrátil na Broadway, kde hráli v \"Rentu\" od 30. června do 7. října 2007. V lednu 2009 si on a Rapp zopakovali své role jako Roger a Mark v dalším turné \"Bohémů\", nazvaném: \"\"Rent: The Broadway Tour\"\", které bylo v mnoha městech v Severní Americe, stejně jako v Japonsku a Jižní Koreji.\n\nZopakoval si roli Fredericka Trumpera, také známého jako \"Freddie, The American\", v londýnské koncertní verzi muzikálu \"Šachy\" v Royal Albert Hall ve dnech 12. – 13. května 2008. Jeho kolegyně z \"Rentu\" a \"Aidy\", Idina Menzel, si v tomto uvedení zahráli roli Florence. Toto vystoupení bylo nahráváno a vysílalo se v televizi, nejprve v americké a britské televizi dne 17. června 2009 a opakovaně v Americe na stanicích PBS jako část série \"Výborná vystoupení\". Záznam představení vyšel i na DVD.\n\n25. října 2011 se připojil k broadwayskému obsazení muzikálu \"Memphis\" jako hlavní postava, Huey Calhoun. V roli nahradil původního představitele, Chada Kimballa.\n\nSvůj filmový debut měl v roce 1999 ve filmu \"SLC Punk!\" a také se objevil ve snímcích \"Škola ro(c)ku\" (2003) a \"Temptation\" (2004). Zvuková stopa pro filmový muzikál \"Temptation\" se nahrávala živě na place během natáčení.\n\nNa konci roku 2005 se objevil vedle pěti dalších z původního obsazení, kteří si své role zopakovali, ve filmové verzi muzikálu \"Rent\", nazvané \"Bohémové\". Režisérem filmu je Chris Columbus. Popový idol Justin Timberlake velmi usiloval o roli Rogera, ale Columbus trval na tom, že pouze původní členové obsazení mohou sdělit skutečný význam muzikálu. Film měl ve Spojených státech premiéru 23. listopadu 2005.\n\nV nezávislém snímku \"Falling Star\" (původně nazvaném \"Goyband\") si zahrál bývalou ikonu chlapecké kapely, který je zapsán, aby hrál v hotelu Kosher, ale nakonec šokuje hosty se svou sexy show. Fanoušci byli pozváni, aby se k filmu připojili jako komparz při koncertních scénách. Další herci, kteří se ve filmu objevili, jsou Amy Davidson, Cris Judd, Tovah Feldshuh, Dean Edwards, Tibor Feldman a Natasha Lyonne. \"Goyband\" měl svou premiéru na Jerusalemském filmovém festivalu v prosinci 2008. Premiéra v Severní Americe v červenci 2009 na Long Islandu. Film koupil distributor MarVista Entertainment a byl přejmenován na \"Falling Star\".\n\nTaké se objevil v dalším nezávislém filmu \"American Primitive\", o homosexuálním páru, který se snaží skrýt svůj vztah před rodinou a sousedy v roce 1973, několik let po Stonewallských nepokojích.\n\nHrál roli Dennise Hoffermana, oběti vraždy, v epizodě seriálu \"Odložené případy\". Objevil se zde vedle Tracie Thoms, své kolegyně z filmové verze \"Bohémů\" a vedle Laury Bell Bundy, další broadwayské hvězdy, která hrála roli Elle Woods v muzikálu \"Pravá blondýnka\". Tato epizoda, nazvaná \"Willkommen\", se poprvé vysílala 2. dubna 2006 a točila se okolo amatérské výroby muzikálu \"Kabaret\".\n\nPascal byl vypravěčem a nazpíval píseň do dvojité epizody nazvané \"Tale of the Mighty Knights\" pro seriál \"The Backyardigans\". Píseň, kterou nazpíval, se jmenuje \"I'm Not an Egg Anymore\" a je to poslední píseň epizody.\n\nDne 19. prosince 1998 se oženil s Cybele Chivian, dcerou Erica Chiviana, ředitele centra pro zdraví a ochrany životního prostředí na harvardské lékařské škole a držitele Nobelovy ceny z roku 1985. Mají spolu dva syny, Lennona Jaye (narozený v říjnu 2001) a Montgomeryho Lovella (narozený v únoru 2004).\n\n\n"}
{"id": "817699", "url": "https://cs.wikipedia.org/wiki?curid=817699", "title": "Pårtetjåkkå", "text": "Pårtetjåkkå\n\nPårtetjåkkå (též Bårddetjåhkkå, 2005 m n. m.) je hora ve Skandinávském pohoří. Nachází se v severním Švédsku v kraji Norrbotten na území komuny Jokkmokks. Leží na území Národního parku Sarek. S nadmořskou výškou 2005 m se jedná o šestou nejvyšší horu Švédska (jedenáctou, pokud se počítají i vedlejší vrcholy). Pod vrcholem zřídil v roce 1910 Axel Hamberg výzkumnou stanici.\n\n"}
{"id": "817709", "url": "https://cs.wikipedia.org/wiki?curid=817709", "title": "Bretejovce", "text": "Bretejovce\n\nBretejovce jsou obec na Slovensku v okrese Prešov. V roce 2010 zde žilo 364 obyvatel, rozloha katastrálního území činí 4,37 km².\n"}
{"id": "817710", "url": "https://cs.wikipedia.org/wiki?curid=817710", "title": "Burgess Meredith", "text": "Burgess Meredith\n\nOliver Burgess Meredith (16. listopadu 1907, Cleveland, Ohio, USA - 9. září 1997, Malibu, Kalifornie) byl americký filmový a divadelní herec a režisér. Byl aktivní více než šest desetiletí. Získal několik cen Emmy a jako první muž vyhrál cenu Saturn za nejlepší vedlejší roli.\n\nVystudoval školu Hoosac v roce 1926 a pak navštěvoval školu Amherst College (1931). Během druhé světové války sloužil v armádě Spojených státu kde dosáhl hodnosti kapitána. Měřil 166 cm.\n\nZemřel ve svém domě v kalifornském Malibu na komplikace s Alzheimerovou chorobou. Má hvězdu na Hollywoodském chodníku slávy.\n\n\n\n\n"}
{"id": "817711", "url": "https://cs.wikipedia.org/wiki?curid=817711", "title": "Laco Tropp", "text": "Laco Tropp\n\nLaco Tropp (* jako Ladislav Tropp; 15. března 1939 Košice, Slovensko – 18. června 2018) byl slovenský jazzový bubeník, od roku 1960 žijící v Praze. V letech 1963 až 1964 hrál se souborem SHQ Karla Velebného a Jana Konopáska. Hrál také například se soubory Reduta Quintet (Laco Déczi, Jan Hammer, Miroslav Vitouš), Jan Hammer Trio nebo Rudolf Dašek Trio. Později spolupracoval například s Emilem Viklickým.\n\nLaco Tropp pocházel z maďarsko-německé šlechtické rodiny, jeho děd Alajos Theodor von Tropp byl významný podnikatel. Hru na bicí nástroje studoval soukromě a do konce 50. let v Košicích hrál v amatérských jazzových formacích. V roce 1961 se při vykonávání základní vojenské služby seznámil s trumpetistou Lacem Déczim, který v průběhu šedesátých let byl jeho hlavním hudebním partnerem. V roce 1962 získal angažmá v Praze v orchestru Oty Rendly v tehdejším středisku jazzmanů, v kavárně Vltava. V  roce 1963 se stal na dva roky členem formace SHQ Karla Velebného. V ní se přičinil o změnu zaměření od komorního west coast jazzu směrem k expresivnímu hard bopu. Formace záhy získala mezinárodní věhlas a vystoupila na festivalech v Bledu a Západním Berlíně. Ještě širší mezinárodní  seskupení – Reduta Quintet, které vedl kontrabasista Jan Arnet dosáhlo úspěchy zejména v západoněmeckých a berlínských jazzových klubech. V roce 1966 vznikla nová formace Reduta Quartet. Tvořili ji hudebníci, kteří na světové jazzové scéně dosáhli důležité postavení (Laco Déczi – trubka, Jan Hammer – piano, Miroslav Vitouš – kontrabas, Laco Tropp – bicí nástroje). Tropp se i díky této formaci stal vyhledávaným spoluhráčem slavných hudebníků. V průběhu let 1966-68 byl členem mezinárodní formace Peter Herbolzheimer Sextet, spolu s Georgem Mrazem, členem tria Mala Waldrona. Jeho pozici na evropské scéně využívali i prominentní výrobci bicích nástrojů (Paiste a Hollywood), kteří se ucházeli o to, aby hrál na jejich nástroje.\n\nPo kratších angažmá v zahraničí se Tropp v roce 1990 vrátil na pražskou jazzovou scénu. Plodná byla zejména jeho spolupráce s kvartetem saxofonisty Štěpána Markoviče a trumpetistou Jurajem Bartošem. V průběhu let 1995 – 2014 byl stálým členem tria Emila Viklického. Trio vystupovalo na mezinárodních festivalech a koncertovalo a nahrávalo s mnoha jazzovými osobnostmi (Randy Brecker, Marcus Printup, Franco Ambrosetti, George Mraz, Steve Lacy, Roscoe Mitchell, Steve Houben a mnoha dalšími). V triu Tropp kromě svého primárního \"straightahead\" jazzového zaměření, adaptoval svou hru i směrem k přesahům s vážnou hudbou a moravským folklórem.\n\n"}
{"id": "817713", "url": "https://cs.wikipedia.org/wiki?curid=817713", "title": "Friedrich Wetter", "text": "Friedrich Wetter\n\nFriedrich kardinál Wetter (* 20. února 1928 Landau in der Pfalz) je německý římskokatolický kněz, emeritní arcibiskup mnichovsko-freisinský.\n\nStudoval na německých vysokých školách (ve Frankfurtu a Mnichově) a také na Papežské univerzitě Gregoriana, kde získal doktorát teologie. Kněžské svěcení přijal 10. října 1953, poté působil jako teolog na několika německých univerzitách.\n\nV květnu 1968 byl jmenován biskupem špýrské (Speyer) diecéze, biskupské svěcení přijal 29. června 1968 od předcházejícího biskupa Isidora Markuse Emanuela. Účastnil se zasedání Světové synody biskupů ve Vatikánu. 28. října 1982 byl jmenován arcibiskupem arcidiecéze Mnichov-Freising (po Josephu Ratzingerovi), v květnu 1985 ho papež Jan Pavel II. jmenoval kardinálem.\n\nSoučasný papež Benedikt XVI. přijal v únoru 2007 jeho rezignaci na funkci arcibiskupa vzhledem k dovršení 75 let, současně ho pověřil vedením arcidiecéze do doby jmenování nástupce. Tím se v únoru 2008 stal Reinhard Marx.\n\n\n"}
{"id": "817717", "url": "https://cs.wikipedia.org/wiki?curid=817717", "title": "Jiří Kučný", "text": "Jiří Kučný\n\nJiří Kučný (* 17. listopadu 1983) je český hokejista hrající na postu obránce. Svá mládežnická léta strávil ve Vsetíně, kde poprvé mezi muže pronikl v letní přestávce v roce 2001, kdy nastoupil do jednoho utkání letního Tipsport Cupu. V sezóně 2002/2003 hrál za vsetínské juniory a kromě toho odehrál několik zápasů i za Třebíč. V následující sezóně sice opět hrál za Třebíč, avšak dokázal ve třech zápasech nastoupit i v české nejvyšší soutěži (v dresu Třince). V dalších dvou sezónách nastupoval v extralize za Vsetín, ale od sezóny 2008/2009 hrál za Zlín. V jeho dresu se také účastnil utkání 31. ledna 2010, v němž Zlín porazil Spartu 4:1, ale rozhodčí v něm udělil 439 trestných minut, což je rekord nejvyšší soutěže v České republice. Před sezónou 2011/2012 přestoupil do pražské Sparty a během sezóny odehrál i za prvoligové Ústecké lvy. Před sezónou 2012/2013 přestoupil do pražské Slavie. Po roce ovšem změnil působiště a od ročníku 2013/2014 přešel k chomutovským Pirátům. I za ně hrál pouze rok a opět změnil své působiště, a sice přestupem do BK Mladá Boleslav.\n\n\n"}
{"id": "817718", "url": "https://cs.wikipedia.org/wiki?curid=817718", "title": "Bourgtheroulde-Infreville", "text": "Bourgtheroulde-Infreville\n\nBourgtheroulde-Infreville je francouzská obec v departementu Eure v regionu Normandie. V roce 2009 zde žilo 2 884 obyvatel. Je centrem kantonu Bourgtheroulde-Infreville.\n\n"}
{"id": "817722", "url": "https://cs.wikipedia.org/wiki?curid=817722", "title": "Jeff Davis County", "text": "Jeff Davis County\n\nJeff Davis County je název dvou okresů ve Spojených státech amerických:\n"}
{"id": "817723", "url": "https://cs.wikipedia.org/wiki?curid=817723", "title": "Abano (průsmyk)", "text": "Abano (průsmyk)\n\nAbano () je průsmyk hlavním rozvodím pohoří Velký Kavkaz v Gruzii. S nejvyšším bodem v nadmořské výšce 2850 m (podle jiných zdrojů též 2926 m a 2950 m) se jedná o nejvyšší průjezdný průsmyk v celém Kavkaze. Spojuje dvě historické oblasti Gruzie: Tušetii na severu a Kachetii na jihu.\n\nS ohledem na vysokou nadmořskou výšku a silnou sněhovou pokrývku je průsmyk po většinu roku neprůjezdný, otevřený je v období od června do října. Horský charakter silnice a silně poškozená vozovka vyžadují terénní vozidlo.\n\n"}
{"id": "817724", "url": "https://cs.wikipedia.org/wiki?curid=817724", "title": "Židovský hřbitov v Neveklově", "text": "Židovský hřbitov v Neveklově\n\nŽidovský hřbitov v Neveklově se nachází asi 900 metrů jižně od centra města Neveklov v okrese Benešov při silnici do Kosovy Hory. Jeho vznik se datuje před rokem 1689 (z tohoto roku pochází první písemná zmínka) a později v roce 1755 byl rozšířen. Rozkládá se na celkové ploše 1999 m a čítá na 140 náhrobků, z nichž nejstarší dochované pochází z let 1754/1755. Během 19. století byla dobudována jednoduchá klasicistní márnice, na jejímž štítě je umístěn nápis „Z prachu v prach“. Hřbitov je ohraničen vysokou kamennou zdí a je uzamčen.\n\nJe chráněn jako kulturní památka České republiky.\n\n"}
{"id": "817729", "url": "https://cs.wikipedia.org/wiki?curid=817729", "title": "Rok po roce", "text": "Rok po roce\n\nRok po roce byl rozhlasový dokumentární cyklus, vysílaný v týdenní periodicitě stanicí Český rozhlas 6. Jednotlivé díly trvají 30 minut. Kronikou dvacátého století v Československu provázeli Petruška Šustrová, Petr Koura a Josef Mlejnek. Cyklus měl původně pojednávat pouze o druhé polovině století. Po jeho skončení se však tvůrci rozhodli pokračovat i první polovinou. Seznam odvysílaných dílů není řazen podle data vysílání, ale chronologicky podle probíraných let. Některé významné roky jsou pokryty více než jedním dílem. Pořad byl vysílán do února 2009.\n\n"}
{"id": "817730", "url": "https://cs.wikipedia.org/wiki?curid=817730", "title": "Suramský průsmyk", "text": "Suramský průsmyk\n\nSuramský průsmyk () je průsmyk mezi Velkým Kavkazem a Malým Kavkazem. Protíná Lišský hřbet (též \"Suramský hřbet\") v nadmořské výšce 949 m. Spojuje západní a východní část Gruzie (kraje Imeretie na západě a Šida Kartli na východě). Průsmykem prochází rozvodí řek Kury a Rioni.\n\nPrvní železniční spojení sedlem průsmyku na trati Poti - Tbilisi bylo dokončeno roku 1872, přičemž maximální stoupání tratě činilo 46 ‰ s minimálním poloměrem zatáčky 100 m. Provoz na trati těchto parametrů byl rizikovou záležitostí a umožňoval použití pouze lehkých souprav, které musely být navíc postrkovány parní posunovací lokomotivou.\n\nProto byla brzy naplánovaná nová trasa trati s asi 4 km dlouhým tunelem. Počáteční projekt počítal s tunelem délky 4416,5 m a odhadem nákladů 7 258 775 rublů. Po schválení projektu a geologickém průzkumu musel být původní projekt změněn, takže délka dostavěného Suramského železničního tunelu je 3998,3 m. Tunelem, který prochází Lišským hřbetem jihozápadně od průsmyku, bylo maximální stoupání sníženo na 28 ‰. Slavnostní otevření tunelu se konalo 16. září 1890. Suramský železniční tunel se nachází mezi stanicemi Cipa a Lichi.\n\nPrůsmykem prochází horská silnice Dzirula-Charagauli-Moliti-Chumateleti. Hlavní silnice č. ს1 [S1] Kutaisi-Tbilisi prochází tunelem u Rikotského průsmyku, který se nachází 2,5 km severoseverovýchodně od Suramského průsmyku.\n"}
{"id": "817732", "url": "https://cs.wikipedia.org/wiki?curid=817732", "title": "Puhoi", "text": "Puhoi\n\nPuhoi je novozélandská vesnice nacházející se na Severním ostrově, přibližně 50 km od Aucklandu. Vesnice se rozkládá podél řeky Puhoi River. Puhoi byl založen 29. června 1863 migranty ze Stodu pod vedením kapitána Martina Krippnera. Díky tomu je dodnes nazývána jako „Bohemian Settlement“ (Česká osada). Ve vesnici se nachází římskokatolický kostel svatého Petra a Pavla, který byl otevřen v roce 1881 a také Bohemian Museum.\n\n"}
{"id": "817733", "url": "https://cs.wikipedia.org/wiki?curid=817733", "title": "Program rozvoje venkova", "text": "Program rozvoje venkova\n\nProgram rozvoje venkova byl přijat vládou ČR, je svěřen do pravomocí Ministerstva zemědělství. Navazuje na dříve přijaté strategické plány jak České republiky, tak záměry Evropské unie. \n\nEvropská unie mj. přijala program společné zemědělské politiky a navazující na vytvořený Evropský zemědělský fond pro rozvoj venkova. Aby Česká republika mohla čerpat prostředky z tohoto fondu, vytvořila v souladu s nařízením Rady EU Národní strategický plán rozvoje venkova. Celý program byl předán do řízení Ministerstva zemědělství ČR.\n\nEvropská unie na roky 2017 až 2013 vyčlenila 3,6 miliardy Euro, rozvržených do čtyř os.\n\nCílem tohoto programu je podpora ekonomických aktivit nezemědělské produkce, jako je budování různých forem naučných stezek na venkově, zajištění služeb cestovního ruchu na venkově, jako je rekreační infrastruktura, pěší, vodácká turistika.\n\n\n\n"}
{"id": "817734", "url": "https://cs.wikipedia.org/wiki?curid=817734", "title": "Phineas Taylor Barnum", "text": "Phineas Taylor Barnum\n\nPhineas Taylor Barnum, také známý jako P. T. Barnum (5. července 1810, Bethel, Connecticut, USA – 7. dubna 1891, Bridgeport, Connecticut, USA), byl americký podnikatel a zakladatel cirkusu \"\"Ringling Bros. and Barnum & Bailey\"\".\n\nBarnum byl spisovatelem, vydavatelem, filantropem a dokonce politikem. Jednoho dne prohlásil: \"\"Jsem showman svým povoláním ... a peníze mě nedělají o nic lepším.\"\"\n\nByl označován jako \"Princ humbuků\", neviděl nic špatného na bavičích nebo prodejcích využívajících švindl (neboli humbuk, jak to nazýval) v propagačních materiálech, pokud kupující za své peníze získal odpovídající hodnotu. Nicméně opovrhoval těmi, kteří peníze vydělávali prostřednictvím podvodu a klamali zákazníka, zejména ve své době populární spiritualisté. U soudu svědčil proti známému podvodníkovi a fotografovi duchů Williamu Mumlerovi. Barnum si najal Abrahama Bogarduse, aby si nechal zhotovit fotografii Barnuma s duchem Abrahama Lincolna. Tento snímek byl pak u soudu hlavním důkazem, jak je snadné vyfotografovat ducha, a že Mumley je podvodník.\n\nBarnum odsuzoval (stejně jako později iluzionisté Harry Houdini a James Randi) \"komerční triky\", které zneužívala média k podvádění pozůstalých.\n\nOttův slovník naučný o jeho životě uváděl: \"Pocházeje z otce krčmáře byl nejprve obchodním sluhou, pak kolportérem, kramářem, loterním agentem, již v 19. roce se oženil a stal se pak žurnalistou vydávaje »The Herald of Freedom«. Měl proto časté potíže s úřady, a jednou pro jakýsi hanopis pykal i 60 dní ve vězení. Nespokojen s dosavadní svou karriérou šel r. 1834 hledat štěstí do Nového Yorku, ale i zde bylo mu s počátku živořiti při nejnižších zaměstnáních, až r. 1835 získav jakousi starou černošku vydával ji pode jménem Joice Heth za 160letou bývalou kojnou Washingtonovu, i podnikl s ní, jakož i se společností krasojezdců, černých zpěváků a j. cestu po Spojených Obcích. Avšak zvědavost krajanů jeho záhy utuchla, a B. vrátil se r. 1841 velmi zbědován do Nového Yorku. Zde všelijak se protloukal životem: prodával bible, psal do novin, najal si černošskou společnost taneční a pod., r. 1842 však podnikl spekulaci větších rozměrů zakoupiv Scudderovu velkou sbírku kuriosit, kterou pak pode jménem »American Musaeum« vystavováním zajímavých zvláštností, hlavně však záplavou lákavých návěští, insertů a vůbec nejfantastičtější, nikdy nebývalou reklamou tak zvelebil, že se stala nejmilejším zábavním místem Novoyorčanů. B. při tom ve třech letech získal 100.000 dollarů. V tomto museu často těžké zkoušce podroboval důvěřivost obecenstva představuje mu tu japonskou mořskou pannu, tu vlnatého koně, jindy bílou černošku a pod. sensační předměty; ale s největším potkal se úspěchem našed pětileté, ku podivu malé, ale dobře urostlé dítě, které hned ukazoval jako jedenáctiletého trpaslíka Torna Thumba (Palečka). R. 1844 oblekl jej do uniformy generálské a podnikl s ním cestu po Evropě připraviv ji dříve ohromnou reklamou. Vskutku drobounký, čiperný, 70centimetrový »generál«, jenž se velmi podobal Napoleonu I., všude neodolatelně lákal obecenstvo, i na dvorech panovnických byl představován, a B. zbohatl. Nejvýnosnějším podnikem B-ovým byla koncertní výprava po Spoj. Obcích severoamerických, k níž získal slavnou pěvkyni Jenny Lindovou (1850). Nával posluchačstva byl nevídaný, vstupenky vydražovány někdy až na několik set dollarů, a po 9 měsících měla Lindová 200.800, B. přes 535.000 doll. čistého zisku. Z toho vystavěl si v Bridgeportu (Connect.) nádhernou villu »Iranistán«, kde pak maje trvalý svůj byt hleděl si nadále svého novoyorského musea a opatřoval je stále novými lákadly. Kromě toho i do jiných světa dílů vysílal zvěřince, cirky, musea. Indiány produkující se chytáním koní a pod. V té době napsal též svou Autobiography (New-York, 1854), neobyčejně upřímnou. R. 1856 překvapil svět bankrotem, zaviněným prý nešťastnými spekulacemi, ale vyrovnav se brzy se svými věřiteli, zkoušel znova štěstí své a neustal, i když r. 1865 museum novoyorské mu shořelo. Byl také apoštolem střídmosti, přednášel veřejně o humbugu i o umění, kterak zbohatnouti, a vydal o tom i spisy (The Humbugs of the World, 1865; Struggles and Triumphs, 1870; Money-getting, 1883). R. 1868 zatoužil po vavřínech politických a kandidoval jako republikán do kongressu, ale propadl. V novější době zařídil obrovský cirkus, s velikým zvěřincem v ceně 1 mill. doll., jenž nyní (1889) v Londýně působí neodolatelnou přitažlivostí. B. stal se tak typickým představitelem odvážné podnikavosti, jež chvástavou reklamou, drzostí, ale i vtipem, chytráctvím a nevyčerpatelnou vynalézavostí dovede téměř geniálně kořistiti ze zvědavosti a naivnosti lidské, a proto dostalo se mu i názvu »krále humbugu«, po názoru jeho krajanů nikterak nečestného.\"\n\n\n"}
{"id": "817735", "url": "https://cs.wikipedia.org/wiki?curid=817735", "title": "Lubomír Blaha", "text": "Lubomír Blaha\n\nLubomír Blaha (* 28. března 1978, Uherský Brod) je český fotbalista, útočník. Jeho otcem je fotbalový trenér Lubomír Blaha.\n\nHrál za FC Baník Ostrava, 1. FC Synot Staré Město, AC Sparta Praha, FC Slovan Liberec, Zlín, FC Viktoria Plzeň, FK Kubáň Krasnodar, Aberdeen FC, FC Spartak Trnava, FK Viktoria Žižkov a FK Dukla Praha. V evropských pohárech nastoupil v 8 utkáních. V české lize nastoupil ve 108 utkáních a dal 14 gólů. Vysoký útočník takřka neporazitelný ve vzdušných soubojích, dostatečně rychlý se smyslem pro kombinaci, často spálí i vyloženou šanci. V sezoně 2016/2017 nastupuje za divizní ČSK Uherský Brod.\n\n"}
{"id": "817736", "url": "https://cs.wikipedia.org/wiki?curid=817736", "title": "Spiritualismus", "text": "Spiritualismus\n\nSpiritualismus je víra že se živí lidé mohou stýkat s duchy zemřelých, obvykle prostřednictvím média. Takové přesvědčení je široce rozšířené, ale v užším smyslu je jako spiritualismus označován fenomén či hnutí vzniklé v polovině 19. století ve Spojených státech založené na tomto předpokladu. Je ovlivněn dílem švédského mystika Emanuela Swedenborga a myšlenkou živočišného magnetismu německého lékaře Franze Mesmera. K spiritualismu bývá též řazena „harmonická filosofie“ (Harmonial Philosophy) Andrewa Jacksona Davise. Mnozí ze spiritualistů byli významnými postavami hnutí za ženská práva, abolicionismus, prohibici, a ekonomické reformy.\n\nPočátky spiritualismu spadají do období takzvaného Třetí velkého probuzení kdy se na americké náboženské scéně objevila například Křesťanská věda, Nové myšlení, Svědkové Jehovovi nebo Teosofická společnost. Vznikl v protestantském prostředí New Yorku a obecně severozápadních Spojených států, zatímco v jižanských státech a mezi katolíky byl jeho vliv mizivý. Spiritualismus vychází z myšlenky křesťanského universalismu, tedy myšlenky že všichni lidé budou nakonec spaseni, a klade důraz na osobní duchovní zkušenost namísto následování autorit. Jako samotný počátek hnutí je považováno působení sester Foxových předvádějících svoji komunikaci s duchy od roku 1848, spiritualismus poté rychle získával na oblibě a v roce 1855 počet jeho příznivců byl odhadován mezi jedním a jedenácti miliony. Ač jsou takové odhady nespolehlivé je pravdou že víra v komunikaci s duchy a návštěvy seancí se týkaly velkého množství lidí, především po Americké občanské válce (1861-1865) kdy lidé toužili po kontaktu s blízkými kteří v tomto konfliktu zahynuli. Postupně však seance počali splývat se salónním kouzelnictvím a média byla častěji obviňována z toho že jsou pouhými podvodníky, což vyvrcholilo na přelomu století. Ve 20. letech 20. století zbytek hnutí zasáhla kampaň Harryho Houdiniho ukazující triky médií a to se nakonec rozplynulo.\n\nAlfred Russel Wallace v dopise svému nevlastnímu bratrovi v roce 1861 napsal, že nevěří většině náboženských dogmat, ale na náboženstvích toho dokáže hodně ocenit a jejich existenci považuje za nutnost. Také obhajoval své zkoumání přírody a hledání pravdy, které podle něho nemohlo být v rozporu se záměry jakékoli božské bytosti, pokud nějaká existuje.\n\nByl vášnivým frenologem. Na počátku své kariéry experimentoval s mesmerismem, který kombinoval zásady frenologie s hypnózou. K výzkumu využíval některé své studenty z Leicesteru. Mesmerismus byl velmi kontroverzním tématem a experimentátoři v této oblasti byli lékařským a vědeckým establishmentem tvrdě kritizováni. Tehdy si Wallace usmyslel, že nebude přijímat jakkoli silnou kritiku významných vědců, pokud proti nim budou stát důkazy ve formě opakovaných pozorování nějakého jevu.\n\nSpiritualismem se začal zabývat v létě 1865, možná na popud své starší sestry Fanny Simsové, která s ním už nějakou dobu měla co do činění. Když si o tématu přečetl několik knih a účastnil se několika seancí, uvěřil, že alespoň některé z jevů objevujících se při seancích jsou opravdové, a to i přes množství důkazů o podvodech, které nasbírali skeptici. Historikové a biografové se neshodují v tom, co ho přimělo ve spiritualismus uvěřit. Podle Rosse Slottena, autora knihy \"\", k tomu přispěl emocionální šok, který prodělal o několik měsíců dříve, když se s ním rozešla jeho první snoubenka. Jiní učenci spíše upřednostňují jeho touhu vědecky vysvětlit všechny přírodní a společenské jevy, a to jak materiální, tak nemateriální.\n\nSpiritualismus dělal dobrý dojem na mnoho viktoriánských vzdělanců, kterým již nevyhovovaly tradiční náboženské doktríny (např. anglikánské církve), ale nebyli spokojeni s čistě materialistickým a mechanickým pohledem na svět, který začala nabízet věda 19. století. Nicméně mnoho učenců, kteří do hloubky zkoumali Wallaceovy názory, poznamenalo, že pro něj byl spiritualismus spíše otázkou vědy a filosofie než náboženské víry. Mezi intelektuály 19. století, kteří vyznávali spiritualismus, byli např. společenský reformátor Robert Owen, který byl jedním z Wallaceových prvních idolů, fyzici William Crookes a Lord Rayleigh a matematik Augustus De Morgan.\n\nJeho neustálá obhajoba spiritualismu a tzv. médií na veřejnosti v 70. letech poškodila jeho vědeckou reputaci. Navíc zkomplikovala dříve dobré vztahy s Henrym Batesem, Thomasem Huxleym a dokonce s Darwinem, který Wallaceovi vyčítal přílišnou důvěřivost. Jiní vědci, jako např. fyziolog William Benjamin Carpenter a zoolog Ray Lankester, se k němu na veřejnosti začali chovat přímo nepřátelsky. Spolu s dalšími vědci obhajujícími spiritualismus se Wallace stal předmětem silné kritiky ze strany tisku. Obzvláště tvrdě k nim přistupoval \"The Lancet\", přední anglický lékařský časopis té doby. Tato kontroverze ovlivňovala pohled veřejnosti na Wallaceovu práci až do konce jeho života. Když se v roce 1879 Darwin začal snažit o přidělení penze Wallaceovi a snažil se získat podporu ostatních přírodovědců, Joseph Hooker byl nejprve proti právě kvůli jeho veřejné obhajobě spiritualismu. Nakonec ale polevil a žádost podpořil.\n\n\n\n\n\n"}
{"id": "817737", "url": "https://cs.wikipedia.org/wiki?curid=817737", "title": "Cyateovité", "text": "Cyateovité\n\nCyateovité (\"Cyatheaceae\") je čeleď kapradin z řádu cyateotvaré. Je to největší skupina žijících stromovitých kapradin, dorůstajících výšky až 20 metrů. Jsou rozšířeny v horských a mlžných lesích v tropech celého světa.\n\nKapradiny z čeledi cyateovité jsou nazývány také 'šupinaté stromové kapradiny', neboť oproti jiným skupinám stromových kapradin mají na kmenech a na řapících listů charakteristické šupiny.\n\nKmen je nevětvený, nejčastěji přímý a dosahující výšky 1 až 20 metrů nebo výjimečně krátce plazivý, pokrytý šupinami a někdy i ostny. Cévní svazky jsou v jednoduchém kruhu (diktyostélé). Listy tvoří rozměrnou vrcholovou růžici, obvykle jsou 1 až 5 metrů dlouhé, u některých zástupců slabě dvojtvárné, v pupeni spirálovitě stočené. Na hlavních i postranních žilkách svrchní i spodní strany listů bývají chlupy nebo šupiny. Čepel listů je nejčastěji 1x až 2x zpeřená a s lístky hluboce zpeřeně laločnatými, řidčeji nedělená nebo až 4x zpeřená. Žilky v posledních segmentech listů jsou zpeřené, nevětvené nebo 1x až 2x vidličnatě větvené, obvykle volné.\n\nOkrouhlé výtrusné kupky se tvoří na žilkách na spodní straně listů, se zvýšeným nebo nízkým lůžkem, bezobalné nebo s ostěrou umístěnou pod výtrusnou kupkou a částečně či téměř zcela ji obklopující. Sporangia mají nepřerušený prstenec a obsahují 16, 32 nebo 64 spor. Spory jsou kulovité nebo tvaru čtyřstěnu, s tenkou vnější stěnou. Gametofyt je pozemní, zelený, srdčitého tvaru nebo poněkud protáhlý. Archegonia a antheridia se vytvářejí na spodní straně.\n\nČeleď cyateovité zahrnuje 4 rody a asi 500 až 600 druhů stromovitých kapradin. Vyskytuje se v tropech celého světa. Největší rody jsou \"Alsophila\", \"Sphaeropteris\" a \"Cyathea\". V Evropě tato čeleď není zastoupena. Stromovité kapradiny z této čeledi tvoří charakteristickou součást vlhkých tropických horských a mlžných lesů. Některé druhy přesahují za hranice tropů, např. na Novém Zélandu, v Jižní Americe a v Číně, Japonsku a Indii. Mnozí zástupci jsou endemity tropických hor nebo oceánských ostrovů, nalezneme zde však i druhy se širokým areálem rozšíření.\n\nV roce 2007 byla publikována molekulární studie čeledi \"Cyatheaceae\". Rod \"Sphaeropteris\" byl rozeznán jako bazální větev, sesterská všem ostatním zástupcům čeledi. Ostatní rody s výjimkou tohoto mají specifické šupiny na řapíku s okrajem tvořeným menšími a jinak orientovanými buňkami než v centru šupiny. Do rodu \"Cyathea\" byly vřazeny rody \"Cnemidaria\", \"Hymenophyllopsis\" a \"Trichipteris\". Byl ustaven nový rod, \"Gymnosphaera\", do té doby jako sekce rodu \"Alsophila\" téhož jména.\n\nAPG\n\nNejstarší nálezy zkamenělých kapradin řazených do čeledi \"Cyatheaceae\" jsou datovány do jury a spodní křídy (\"Cyathocaulis\", \"Cebotiocaulis\"). \"Protopteris\", kapradina datovaná do spodní křídy a popsaná na základě nálezu z Čech, má cévní svazky velmi podobné dnešním kapradinám rodu \"Cyathea\" a \"Alsophila\", zatímco jiné znaky ji kladou spíše do \"Dicksoniaceae\". Další fosilní \"Cyatheaceae\" třetihorního stáří jsou např. \"Cyatheodendron texanum\" z Texasu a \"Dendropteridium\ncyatheoides\" z východní Afriky.\n\n\nNěkteré druhy stromovitých kapradin jsou pěstovány jako okrasné rostliny. Vláknité kořeny bývají používány jako součást substrátu pro epifyty. Bývají také pěstovány jako zajímavost v botanických zahradách. Několik druhů rodu cyatea je možno vidět například ve sklenících Pražské botanické zahrady v Tróji.\n\n\"Alsophila\", \"Cyathea\", \"Gymnosphaera\", \"Sphaeropteris\"\n\n"}
{"id": "817739", "url": "https://cs.wikipedia.org/wiki?curid=817739", "title": "Rastislav Kostka", "text": "Rastislav Kostka\n\nRastislav Kostka (* 11. září 1972, Partizánske) je bývalý slovenský fotbalista, obránce.\n\nHrál za Spartak Trnava, Ozetu Duklu Trenčín, 1. FC Synot Staré Město, Artmédii Petržalka a DAC Dunajská Streda. Za reprezentaci Slovenska nastoupil ve 2 utkáních. Střední obránce, dobrý hlavičkář.\n\n"}
{"id": "817743", "url": "https://cs.wikipedia.org/wiki?curid=817743", "title": "Sentinel", "text": "Sentinel\n\nSentinel může být:\n\n"}
{"id": "817744", "url": "https://cs.wikipedia.org/wiki?curid=817744", "title": "Kostka (příjmení)", "text": "Kostka (příjmení)\n\nPříjmení Kostka nosí tyto osobnosti:\n\n"}
{"id": "817745", "url": "https://cs.wikipedia.org/wiki?curid=817745", "title": "Mikuláš Radványi", "text": "Mikuláš Radványi\n\nMikuláš Radványi (* 22. listopadu 1968, Dunajská Streda) je bývalý slovenský fotbalový útočník.\n\nV současnosti trenér, od května 2017 hlavní kouč klubu Mezőkövesd-Zsóry SE. Jako hráč působil mimo Slovensko (respektive Československo) na klubové úrovni v Německu a Rakousku. Jako kouč trénoval mimo Slovenskou republiku v Rakousku, Česku a Maďarsku.\n\nSvoji fotbalovou kariéru začal v týmu FC Slovan Galanta. Následně působil v mužstvech FK DAC 1904 Dunajská Streda, TJ OFC Gabčíkovo a TJ Slovan Duslo Šaľa. V roce 1991 se vrátil do Dunajské Stredy. V sezoně 1994/95 působil v německém klubu 1. FC Saarbrücken. V červenci 1995 zamířil do celku FC Spartak Trnava, kam se po půl roce stráveném v týmu Kaučuk Opava vrátil. Poté potřetí hrál za DAC. Na závěr své kariéry hráče působil v nižších rakouských soutěžích, postupně oblékl dresy mužstev SC Neusiedl/See, SV Würmla, FC Andau a SV Donau Langenleben, kde po skončení ročníku 2007/08 ukončil svoji aktivní hráčskou kariéru.\n\nJako trenér působil nejprve v SV Donau Langenleben, kde byl hrajícím koučem. Následně jeho kroky vedly do Dunajské Stredy. U klubu působil nejprve jako asistent a následně jako hlavní trenér. V květnu 2011 usedl na lavičku ŠK SFM Senec. V roce 2012 krátce vedl tým KFC Komárno. V létě 2012 se vrátil zpět do týmu DACu Dunajská Streda. V sezoně 2012/13 jeho svěřenci postoupili zpět do nejvyšší soutěže. V lednu 2015 byl od klubu odvolán a nahradil ho německý kouč Tomislav Marić. Na jaře 2015 vedl tým OFC Russel Gabčíkovo.\n\nOd 1. července 2015 působil u českého klubu MFK Frýdek-Místek. Před ročníkem 2016/17 převzal mužstvo TJ Spartak Myjava, kde nahradil Norberta Hrnčára, který odešel do klubu MFK Ružomberok. Po odhlášení Myjavy z nejvyšší slovenské ligy v zimní pauze sezóny si hledal nové angažmá. V květnu 2017 převzal maďarské mužstvo Mezőkövesd-Zsóry SE.\n\n"}
{"id": "817749", "url": "https://cs.wikipedia.org/wiki?curid=817749", "title": "Philippe Gilbert", "text": "Philippe Gilbert\n\nPhilippe Gilbert (* 5. července 1982, Verviers, Lutych, Belgie) je belgický profesionální silniční cyklista. Měří 179 cm a váží 67 kg. Závodí v UCI ProTour v týmu \"DECEUNINCK - QUICK - STEP\".\n\nJe druhým závodníkem (a prvním v belgické) historii, který vyhrál všechny tři Ardenské klasiky v jednom roce (2011). V roce 2019 se stal vítězem nejslavnější klasiky Paříž−Roubaix.\n\n"}
{"id": "817765", "url": "https://cs.wikipedia.org/wiki?curid=817765", "title": "Třída Kuang Hua VI", "text": "Třída Kuang Hua VI\n\nTřída Kuang Hua VI je třída raketových člunů námořnictva Čínské republiky. Tvoří ji celkem 31 postavených jednotek. Tato třída ve službě nahrazuje raketové čluny třídy \"Hai Ou\".\n\nTřída byla vyvinuta v rámci rozsáhlého modernizačního programu Čínského námořnictva Kuang Hua. Stavba prvního prototypu FACG-60 byla objednána roku 2000. Prototyp do služby vstoupil 1. října 2003. Po jeho úspěšných zkouškách bylo rozhodnuto postavit 30 dalších raketových člunů této třídy, spory při volbě loděnice a další problémy ovšem vedly k tomu, že další sériové kusy byly objednány až roku 2007 u loděnice China Shipbuilding Corp. (CSBC). Všech třicet sériových člunů do služby vstoupilo v letech 2009–2011.\n\nV konstrukci člunů jsou využity prvky technologie stealth. Výzbroj tvoří jeden 20mm kanón, dva 7,62mm kulomety a čtyři protilodní střely Hsiung Feng II s dosahem 160 km. Pohonný systém tvoří diesely MTU. Nejvyšší rychlost dosahuje 33 uzlů. Dosah je 1000 námořních mil při 12 uzlech.\n"}
{"id": "817768", "url": "https://cs.wikipedia.org/wiki?curid=817768", "title": "Régine Cavagnoudová", "text": "Régine Cavagnoudová\n\nRégine Cavagnoudová (27. června 1970 Thônes, Horní Savojsko - 31. října 2001 Innsbruck) byla francouzská alpská lyžařka. V roce 2001 se stala mistryní světa v Super-G, koncem října téhož roku se zabila při tréninkové nehodě na trati.\n\nJejí profesionální kariéra byla plná zranění. Dosáhla na devět vítězství ve Světovém poháru, čtyřikrát v Super-G, třikrát ve sjezdu a dvakrát v obřím slalomu. Její kariéra vyvrcholila v roce 2001 na mistrovství světa v Sankt Antonu v Rakousku, kde se 29. ledna stala mistryní světa v Super-G.\n\nDne 29. října 2001 se srazila při tréninku v lyžařském údolí Pitztal v Rakousku s německým lyžařským trenérem Markusem Anwanderem. Vrtulníkem byla přepravena do fakultní nemocnice v Innsbrucku, kde svým zraněním o dva dny později podlehla.\n\nJejí smrt byla prvním úmrtím v alpském lyžování od smrti rakouské lyžařky Ulrike Maierové v roce 1994.\n\nByla pohřbena v blízkosti svého rodiště v La Clusaz ve francouzských Alpách .\n\n"}
{"id": "817776", "url": "https://cs.wikipedia.org/wiki?curid=817776", "title": "Ward County (Texas)", "text": "Ward County (Texas)\n\nWard County je okres ve státě Texas v USA. K roku 2010 zde žilo 10 658 obyvatel. Správním městem okresu je Monahans. Celková rozloha okresu činí 2 165 km².\n"}
{"id": "817777", "url": "https://cs.wikipedia.org/wiki?curid=817777", "title": "Jařab", "text": "Jařab\n\nPříjmení Jařab nosí více různých osobností:\n\n\n"}
{"id": "817778", "url": "https://cs.wikipedia.org/wiki?curid=817778", "title": "Ector County", "text": "Ector County\n\nEctor County je okres ve státě Texas v USA. K roku 2010 zde žilo 137 130 obyvatel. Správním městem okresu je Odessa. Celková rozloha okresu činí 2 336 km².\n"}
{"id": "817779", "url": "https://cs.wikipedia.org/wiki?curid=817779", "title": "Midland County (Texas)", "text": "Midland County (Texas)\n\nMidland County je okres ve státě Texas v USA. K roku 2010 zde žilo 136 872 obyvatel. Správním městem okresu je Midland. Celková rozloha okresu činí 2 336 km².\n\nEkonomika je založena převážně na těžbě ropy, celá plocha okresu je pokryta těžebními věžemi. Na zbytku půdy probíhá rančování a v menší míře pěstování plodin (kvůli suchému podnebí).\n\nPočet obyvatel díky těžbě ropy vykazuje setrvalý růst, ceny pozemků jsou zde kvůli přílivu obyvatel vysoké.\n\n"}
{"id": "817780", "url": "https://cs.wikipedia.org/wiki?curid=817780", "title": "Pecos County", "text": "Pecos County\n\nPecos County je okres ve státě Texas v USA. K roku 2010 zde žilo 15 507 obyvatel. Správním městem okresu je Fort Stockton. Celková rozloha okresu činí 12 341 km².\n"}
{"id": "817782", "url": "https://cs.wikipedia.org/wiki?curid=817782", "title": "Crane County", "text": "Crane County\n\nCrane County je okres ve státě Texas v USA. K roku 2010 zde žilo 4 375 obyvatel. Správním městem okresu je Crane. Celková rozloha okresu činí 2 036 km².\n"}
{"id": "817797", "url": "https://cs.wikipedia.org/wiki?curid=817797", "title": "Seniakovce", "text": "Seniakovce\n\nSeniakovce jsou obec na Slovensku v okrese Prešov. V obci žije obyvatel, rozloha katastrálního území činí 2,58 km².\n\nObec leží v údolí řeky Torysy v Košické kotlině. Území je rovinaté s nadmořskou výškou 200 až 252 m n. m., střed obce je v nadmořské výšce 206 m. Odlesněný povrch je tvořen čtvrtohorními naplaveninami řeky Torysy.\n\nPrvní písemná zmínka o obci pochází z roku 1289, kde je uvedena jako Scine a byla v majetku Petra z Drienova. V roce 1387 nesla název Senek, v roce 1773 to byly Senyakowce a další názvy (Seňakovce, Šenakovce, Seňakovce, Seliakovce; maďarsky Senyik, Senyék). V roce 1427 náležela Sinkovi ze Šebastové a v 17. století rodu Dóczyů.\n\nV roce 1427 obec platila daň z 15 port, v roce 1623 byl v obci mlýn. V roce 1787 zde žilo ve 14 domech 114 obyvatel a v roce 1828 zde žilo 127 obyvatel ve čtrnácti domech. Hlavní obživou bylo zemědělství a povoznictví.\n\nV obci se nachází klasicistní kúria z třicátých let 19. století, později secesně upravená.\n\nŘeckokatolický románskogotický kostel zasvěcený svatému Kříži z 13. století byl postaven ve středu obce. Byl obehnán zdí. Kostel byla jednolodní zděná omítaná orientovaná stavba na půdorysu obdélníku postavená bez věže. Byl dlouhý devět metrů a široký šest metrů. Po zrušení samostatně stojící dřevěné zvonice byla nad západním průčelím postavená dřevěná věž a do ní přeneseny zvony. Vstup do kostela vedl západním štítovým průčelím kamenným gotickým portálem s profilovaným ostěním. V roce 1956 byl kostel zbourán a na jeho místě postaven nový kostel, který byl dostavěn až v roce 1989, zasvěcený svatému Cyrilu a Metodějovi. V roce 2012 došlo k znovuobjevení dvou zvonů. Větší zvon je z 20. století a menší z roku 1580. Renesanční zvon ze 16. století byl v listopadu 2012 prohlášen kulturní památkou Slovenska.\n\n"}
{"id": "817799", "url": "https://cs.wikipedia.org/wiki?curid=817799", "title": "Howard Sachar", "text": "Howard Sachar\n\nHoward Morley Sachar (10. února 1928 – 18. dubna 2018) byl americký historik, emeritní profesor historie a mezinárodních vztahů na Univerzitě George Washingtona a autor téměř dvou desítek knih a velkého množství odborných článků na téma blízkovýchodních a moderních evropských dějin. \n\nNarodil se v St. Louis do rodiny historika a zakládajícího prezidenta Brandeis University, dr. Abrahama L. Sachara, a jeho ženy Thelmy Horwitz. Vyrůstal ve městě Champaign v Illinois a byl nejstarším ze tří bratrů; bratr Edward J. Sachar se stal průkopníkem na poli biologické psychiatrie a druhý bratr David B. Sachar se stal gastrointerologem.\n\nStudoval na Swarthmore College a tituly M.A. a Ph.D. získal na Harvard University.\n\nPo více než 40 let je členem akademické obce Univerzity George Washingtona, kde působí na katedře historie a Elliottově škole mezinárodních vztahů Byl též hostujícím profesorem na Hebrejské univerzitě v Jeruzalémě, Telavivské univerzitě a hostujícím přednášejícím na téměř 150 dalších univerzitách v Severní Americe, Evropě, Jihoafrické republice a Egyptě. V roce 1996 mu byl udělen čestný doktorát na Hebrew Union College-Jewish Institute of Religion. Při dvou příležitostech též obdržel ocenění National Jewish Book Award.\n\nV roce 1961 založil Institut Jacoba Hiatta při Brandeis University v Jeruzalémě, který se stal jedním z prvních zahraničních studijních programů v Izraeli. Po tři roky pak působil jako jeho ředitel. Díky svým kontaktům v United States Foreign Service, kde pracoval jako konzultant a přednášející v oblasti blízkovýchodních vztahů, se mu v roce 1965 podařilo získat finanční podporu pro jím založený institut od amerického ministerstva zahraničních věcí.\n\nByl členem Asociace amerických historiků a desítky redakčních rad a komisí. Kromě publikování svých knih a článků byl šéfeditorem 39dílného díla \"The Rise of Israel: A documentary history\".\n\nJe členem poradní rady proizraelské lobby J Street.\n\nV češtině vyšla jeho kniha:\nMezi jeho další díla v angličtině patří:\n"}
{"id": "817802", "url": "https://cs.wikipedia.org/wiki?curid=817802", "title": "Glasscock County", "text": "Glasscock County\n\nGlasscock County je okres ve státě Texas v USA. K roku 2010 zde žilo 1 226 obyvatel. Správním městem okresu je Garden City. Celková rozloha okresu činí 2 334 km².\n"}
{"id": "817803", "url": "https://cs.wikipedia.org/wiki?curid=817803", "title": "Sterling County", "text": "Sterling County\n\nSterling County je okres ve státě Texas v USA. K roku 2010 zde žilo 1 143 obyvatel. Správním městem okresu je Sterling City. Celková rozloha okresu činí 2 391 km².\n"}
{"id": "817806", "url": "https://cs.wikipedia.org/wiki?curid=817806", "title": "Coke County", "text": "Coke County\n\nCoke County je okres ve státě Texas v USA. K roku 2010 zde žilo 3 320 obyvatel. Správním městem okresu je Robert Lee. Celková rozloha okresu činí 2 404 km².\n"}
{"id": "817808", "url": "https://cs.wikipedia.org/wiki?curid=817808", "title": "Kočandrle", "text": "Kočandrle\n\nPříjmení Kočandrle nosí více osobností:\n\n"}
{"id": "817809", "url": "https://cs.wikipedia.org/wiki?curid=817809", "title": "Runnels County", "text": "Runnels County\n\nRunnels County je okres ve státě Texas v USA. K roku 2010 zde žilo 10 501 obyvatel. Správním městem okresu je Ballinger. Celková rozloha okresu činí 2 738 km².\n"}
{"id": "817811", "url": "https://cs.wikipedia.org/wiki?curid=817811", "title": "Coleman County", "text": "Coleman County\n\nColeman County je okres ve státě Texas v USA. K roku 2010 zde žilo 8 895 obyvatel. Správním městem okresu je Coleman. Celková rozloha okresu činí 3 318 km².\n"}
{"id": "817812", "url": "https://cs.wikipedia.org/wiki?curid=817812", "title": "Brown County (Texas)", "text": "Brown County (Texas)\n\nBrown County je okres ve státě Texas v USA. K roku 2010 zde žilo 38 106 obyvatel. Správním městem okresu je Brownwood. Celková rozloha okresu činí 2 478 km².\n"}
{"id": "817814", "url": "https://cs.wikipedia.org/wiki?curid=817814", "title": "Comanche County (Texas)", "text": "Comanche County (Texas)\n\nComanche County je okres ve státě Texas v USA. K roku 2010 zde žilo 13 974 obyvatel. Správním městem okresu je Comanche. Celková rozloha okresu činí 2 455 km². Pojmenován je podle indiánského kmene Komančů.\n"}
{"id": "817817", "url": "https://cs.wikipedia.org/wiki?curid=817817", "title": "Bosque County", "text": "Bosque County\n\nBosque County je okres ve státě Texas v USA. K roku 2010 zde žilo 18 212 obyvatel. Správním městem okresu je Meridian. Celková rozloha okresu činí 2 598 km².\n"}
{"id": "817820", "url": "https://cs.wikipedia.org/wiki?curid=817820", "title": "VOC (rozcestník)", "text": "VOC (rozcestník)\n\nZkratka VOC má více významů:\n\n"}
{"id": "817821", "url": "https://cs.wikipedia.org/wiki?curid=817821", "title": "Silk Way Rally 2012", "text": "Silk Way Rally 2012\n\nSilk Way Rally 2012 byl čtvrtý ročník vytrvalostního závodu terénních osobních a nákladních automobilů. Termín čtvrtého ročníku byl vyhlášen na 7. až 13. července 2012. Místem startu bylo Rudé náměstí v Moskvě a cíl poblíž letoviska Soči v přímořském městě Gelendžik.\n\nPrvní etapa závodu končí v Ryazanu, druhá a třetí etapa povede okolo města Volgograd. Čtvrtá etapa nás zavede do univerzitního města Elista a po ní přijde další etapa se startem a cílem tamtéž. Následovat bude šestá etapa do města Majkop a pak závěrečná 7. etapa do zmíněného Gelendžiku.\n\nFrancouzská promotérská organizace ASO, jež stojí za pořádáním jihoamerického Dakaru i závodů tzv. Dakarské série vydala prohlášení, že ukončili spolupráci s organizací Russian Rally, která Hedvábnou stezku pořádá. I přesto se však letošní ročník Silk Way odjede, a to pod hlavičkou Russian Rally a ředitele soutěže Semjona Jakubova.\n\nStart jako každoročně plánovala celá řada českých týmů.\n"}
{"id": "817823", "url": "https://cs.wikipedia.org/wiki?curid=817823", "title": "Hill County (Texas)", "text": "Hill County (Texas)\n\nHill County je okres ve státě Texas v USA. K roku 2010 zde žilo 35 089 obyvatel. Správním městem okresu je Hillsboro, které je rovněž jeho největším městem. Celková rozloha okresu činí 2 554 km².\n"}
{"id": "817825", "url": "https://cs.wikipedia.org/wiki?curid=817825", "title": "Navarro County", "text": "Navarro County\n\nNavarro County je okres ve státě Texas v USA. K roku 2010 zde žilo 47 735 obyvatel. Správním městem okresu je Corsicana. Celková rozloha okresu činí 2 813 km².\n"}
{"id": "817827", "url": "https://cs.wikipedia.org/wiki?curid=817827", "title": "Anderson County (Texas)", "text": "Anderson County (Texas)\n\nAnderson County je okres ve státě Texas v USA. K roku 2010 zde žilo 58 458 obyvatel. Správním městem okresu je Palestine, což je zároveň i jeho největší město. Celková rozloha okresu činí 2 792 km².\n"}
{"id": "817828", "url": "https://cs.wikipedia.org/wiki?curid=817828", "title": "Cherokee County (Texas)", "text": "Cherokee County (Texas)\n\nCherokee County je okres ve státě Texas v USA. K roku 2010 zde žilo 50 845 obyvatel. Správním městem okresu je Rusk. Celková rozloha okresu činí 2 751 km².\n"}
{"id": "817829", "url": "https://cs.wikipedia.org/wiki?curid=817829", "title": "Rusk County (Texas)", "text": "Rusk County (Texas)\n\nRusk County je okres ve státě Texas v USA. K roku 2010 zde žilo 53 330 obyvatel. Správním městem okresu je Henderson. Celková rozloha okresu činí 2 432 km².\n"}
{"id": "817831", "url": "https://cs.wikipedia.org/wiki?curid=817831", "title": "Panola County (Texas)", "text": "Panola County (Texas)\n\nPanola County je okres ve státě Texas v USA. K roku 2010 zde žilo 23 796 obyvatel. Správním městem okresu je Carthage. Celková rozloha okresu činí 2 126 km².\n"}
{"id": "817832", "url": "https://cs.wikipedia.org/wiki?curid=817832", "title": "Upton County", "text": "Upton County\n\nUpton County je okres ve státě Texas v USA. K roku 2010 zde žilo 3 355 obyvatel. Správním městem okresu je Rankin. Celková rozloha okresu činí 3 217 km².\n"}
{"id": "817834", "url": "https://cs.wikipedia.org/wiki?curid=817834", "title": "Reagan County", "text": "Reagan County\n\nReagan County je okres ve státě Texas v USA. K roku 2010 zde žilo 3 367 obyvatel. Správním městem okresu je Big Lake. Celková rozloha okresu činí 3 046 km².\n"}
{"id": "817835", "url": "https://cs.wikipedia.org/wiki?curid=817835", "title": "Irion County", "text": "Irion County\n\nIrion County je okres ve státě Texas v USA. K roku 2010 zde žilo 1 599 obyvatel. Správním městem okresu je Mertzon. Celková rozloha okresu činí 2 725 km².\n"}
{"id": "817837", "url": "https://cs.wikipedia.org/wiki?curid=817837", "title": "Tom Green County", "text": "Tom Green County\n\nTom Green County je okres ve státě Texas v USA. K roku 2010 zde žilo 110 224 obyvatel. Správním městem okresu je San Angelo. Celková rozloha okresu činí 3 991 km².\n"}
{"id": "817838", "url": "https://cs.wikipedia.org/wiki?curid=817838", "title": "Concho County", "text": "Concho County\n\nConcho County je okres ve státě Texas v USA. K roku 2010 zde žilo 4 087 obyvatel. Správním městem okresu je Paint Rock. Celková rozloha okresu činí 2 574 km². Pojmenován je podle řeky Concho.\n"}
{"id": "817839", "url": "https://cs.wikipedia.org/wiki?curid=817839", "title": "McCulloch County", "text": "McCulloch County\n\nMcCulloch County je okres ve státě Texas v USA. K roku 2010 zde žilo 8 283 obyvatel. Správním městem okresu je Brady. Celková rozloha okresu činí 2 779 km².\n"}
{"id": "817840", "url": "https://cs.wikipedia.org/wiki?curid=817840", "title": "Hamilton County (Texas)", "text": "Hamilton County (Texas)\n\nHamilton County je okres ve státě Texas v USA. K roku 2010 zde žilo 8 517 obyvatel. Správním městem okresu je Hamilton. Celková rozloha okresu činí 2 165 km².\n"}
{"id": "817842", "url": "https://cs.wikipedia.org/wiki?curid=817842", "title": "Jan Decleir", "text": "Jan Decleir\n\nJan Decleir (*14. února 1946) je belgický herec, vlámského původu. Patří k nejúspěšnějším hercům ve své zemi, hrál ve filmech \"Karakter\" (1997) a \"Antonia\" (1995), které získaly Oscara za neanglicky mluvený film i v sociálním dramatu \"Daens\" (1993), které bylo na Oscara nominováno. Z populárních filmů patří k jeho nejznámějším belgicko-americký thriller \"De Zaak Alzheimer\" (\"The Alzheimer Case\") z roku 2003. Odmítl řadu nabídek z Hollywoodu, například na bondovku Jeden svět nestačí (\"The World Is Not Enough\").\n\n\n"}
{"id": "817843", "url": "https://cs.wikipedia.org/wiki?curid=817843", "title": "Mills County (Texas)", "text": "Mills County (Texas)\n\nMills County je okres ve státě Texas v USA. K roku 2010 zde žilo 4 936 obyvatel. Správním městem okresu je Goldthwaite. Celková rozloha okresu činí 1 942 km².\n"}
{"id": "817844", "url": "https://cs.wikipedia.org/wiki?curid=817844", "title": "Coryell County", "text": "Coryell County\n\nCoryell County je okres ve státě Texas v USA. K roku 2010 zde žilo 75 388 obyvatel. Správním městem okresu je Gatesville. Celková rozloha okresu činí 2 738 km².\n"}
{"id": "817846", "url": "https://cs.wikipedia.org/wiki?curid=817846", "title": "Jaromír Plocek", "text": "Jaromír Plocek\n\nJaromír Plocek (* 14. prosince 1974 Pardubice) je bývalý český fotbalista, záložník. Jeho otec Jaroslav Plocek byl ligový fotbalista Spartaku Hradec Králové.\n\nZačínal v rodných Pardubicích. Dále hrál za FC Viktoria Plzeň, AFK Atlantic Lázně Bohdaneč, FK Viktoria Žižkov, SK Dynamo České Budějovice, MŠK Žilina, SC Sparkasse Zwettl a hráčskou kariéru končil v SV Waidhofen/Thaya. V nejvyšší české lize nastoupil v 248 utkáních a dal 4 góly. Za reprezentaci do 21 let nastoupil ve 2 utkáních.\n\n"}
{"id": "817847", "url": "https://cs.wikipedia.org/wiki?curid=817847", "title": "McLennan County", "text": "McLennan County\n\nMcLennan County je okres ve státě Texas v USA. K roku 2010 zde žilo 234 906 obyvatel. Správním městem okresu je Waco. Celková rozloha okresu činí 2 745 km².\n"}
{"id": "817849", "url": "https://cs.wikipedia.org/wiki?curid=817849", "title": "Limestone County (Texas)", "text": "Limestone County (Texas)\n\nLimestone County je okres ve státě Texas v USA. K roku 2010 zde žilo 23 384 obyvatel. Správním městem okresu je Groesbeck. Celková rozloha okresu činí 2 416 km².\n"}
{"id": "817850", "url": "https://cs.wikipedia.org/wiki?curid=817850", "title": "Aleko", "text": "Aleko\n\nAleko je kompletní opera od Sergeje Rachmaninova. Ruské libreto, které napsal Vladimir Ivanovič Němirovič-Dančenko, je adaptací na poemu \"Cikáni\" od Alexandra Sergejeviče Puškina. Opera byla napsána v roce 1892 jako absolventská práce pro moskevskou konzervatoř (Moscow Conservatory), dílo získalo zlatou medaili za nejlepší práci roku 1892.\nPremiéry se opera dočkala v Moskvě 19. května 1892 (respektive 27. dubna 1892 podle ruského kalendáře).\n\nVelké divadlo v Moskvě uvedlo premiéru 19. května 1983 (27. dubna podle původního datování v Rusku) 1893 v Moskvě.\n\nSkladatel osobně dirigoval představení v divadle v Kyjevě a to 18. září (resp. 30. října 1893). Představení se zúčastnil Petr Iljič Čajkovskij. Rachmaninov se chtěl zúčastnit koncertu Čajkovského \"Patetické symfonie\" 16. září (resp. 28. října), ale nakonec nebyl přítomen, protože musel odcestovat vlakem na další představení \"Aleka\" které dirigoval.) K výročí prvního uvedení opery a to 19. května (resp. 27. dubna 1899) v (Tauride Palace) v Petrohradě se představil Feodor Chaliapin v titulní roli, za využití sboru a baletu.\n\nPrvní představení z zahraničí se odehrálo v Anglii 15. července 1915 v londýnské opeře pod taktovkou Vladimira Rosinga.\n\n\nStejně jako ostatní dvě opery Rachmaninova se, \"Aleko\" snaží najít svůj vlastní kompoziční styl, nezávislý na starém systému číslované opery.\n\n\n"}
{"id": "817852", "url": "https://cs.wikipedia.org/wiki?curid=817852", "title": "Freestone County", "text": "Freestone County\n\nFreestone County je okres ve státě Texas v USA. K roku 2010 zde žilo 19 816 obyvatel. Správním městem okresu je Fairfield. Celková rozloha okresu činí 2 310 km².\n"}
{"id": "817854", "url": "https://cs.wikipedia.org/wiki?curid=817854", "title": "Shelby County (Texas)", "text": "Shelby County (Texas)\n\nShelby County je okres ve státě Texas v USA. K roku 2010 zde žilo 25 448 obyvatel. Správním městem okresu je Center. Celková rozloha okresu činí 2 16 km².\n"}
{"id": "817855", "url": "https://cs.wikipedia.org/wiki?curid=817855", "title": "Nacogdoches County", "text": "Nacogdoches County\n\nNacogdoches County je okres ve státě Texas v USA. K roku 2010 zde žilo 64 524 obyvatel. Správním městem okresu je Nacogdoches. Celková rozloha okresu činí 2 541 km².\n"}
{"id": "817857", "url": "https://cs.wikipedia.org/wiki?curid=817857", "title": "Crockett County (Texas)", "text": "Crockett County (Texas)\n\nCrockett County je okres ve státě Texas v USA. K roku 2010 zde žilo 3 719 obyvatel. Správním městem okresu je Ozona. Celková rozloha okresu činí 7 270 km².\n"}
{"id": "817859", "url": "https://cs.wikipedia.org/wiki?curid=817859", "title": "Schleicher County", "text": "Schleicher County\n\nSchleicher County je okres ve státě Texas v USA. K roku 2010 zde žilo 3 461 obyvatel. Správním městem okresu je Eldorado. Celková rozloha okresu činí 3 395 km².\n"}
{"id": "817861", "url": "https://cs.wikipedia.org/wiki?curid=817861", "title": "San Saba County", "text": "San Saba County\n\nSan Saba County je okres ve státě Texas v USA. K roku 2010 zde žilo 6 131 obyvatel. Správním městem okresu je San Saba. Celková rozloha okresu činí 2 947 km².\n"}
{"id": "817862", "url": "https://cs.wikipedia.org/wiki?curid=817862", "title": "Jim Corbett", "text": "Jim Corbett\n\nEdward James „Jim“ Corbett (25. července 1875, Nainital, Indie – 19. dubna 1955, Nyeri, Keňa) byl britský lovec, později přesvědčený ochránce přírody, spisovatel a přírodovědec, známý především lovem lidožravých šelem (tygrů a levhartů) v Indii.\n\nCorbett měl hodnost plukovníka Britské Indické armády a byl často zván vládou Sjednocených provincií (nyní indické státy Uttarpradéš a Uttarákhand), aby vystopoval a zabil lidožravé tygry a leopardy napadající lidi v oblastech Kumáónu a Garhválu. Jeho úspěchy mu vynesly respekt a slávu mezi místními obyvateli. Místními obyvateli byl považován za Sádhua (svatého).\n\nCorbett byl vášnivý fotograf a po svém odchodu do penze napsal několik knih, ve kterých vylíčil své zážitky. Knihy byly kladně hodnoceny kritiky a měly také komerční úspěch. Corbett také vystupoval na ochranu indické přírody a sehrál klíčovou roli při vzniku prvního indického národního parku za účelem ochrany ohroženého tygra indického, když využil svého vlivu, aby přesvědčil provinční vládu. Tento národní park byl po Corbettově smrti přejmenován na jeho počest na Národní park Jima Corbetta.\n\nNa jeho počest je pojmenován tygr indočínský – \"panthera tigris corbetti\".\n\n\n"}
{"id": "817863", "url": "https://cs.wikipedia.org/wiki?curid=817863", "title": "Val Valentino", "text": "Val Valentino\n\nVal Valentino (* 14. června 1956 Los Angeles) je americký kouzelník. Ve Spojených státech amerických je známý jako \"Masked Magician\" ( Maskovaný mág).\n\nKouzlení se věnuje od pěti let. V pubertě napodoboval a pak prozrazoval kouzla slavných kouzelníků. Na začátku 90. let 20. století pracoval v kasínu v Las Vegas. Vystoupil i v show Merva Griffina. V roce 1997 v masce účinkoval v pořadu televize Fox Magie kouzla zbavená.\n"}
{"id": "817864", "url": "https://cs.wikipedia.org/wiki?curid=817864", "title": "Lampasas County", "text": "Lampasas County\n\nLampasas County je okres ve státě Texas v USA. K roku 2010 zde žilo 19 677 obyvatel. Správním městem okresu je Lampasas, největším potom Copperas Cove (město zasahuje i do dvou dalších okresů). Celková rozloha okresu činí 1 849 km².\n"}
{"id": "817867", "url": "https://cs.wikipedia.org/wiki?curid=817867", "title": "Kanton Lassigny", "text": "Kanton Lassigny\n\nKanton Lassigny (fr. \"Canton de Lassigny\") byl francouzský kanton v departementu Oise v regionu Pikardie. Skládal se z 22 obcí. Zrušen byl po reformě kantonů 2014.\n\n"}
{"id": "817871", "url": "https://cs.wikipedia.org/wiki?curid=817871", "title": "Pavel Peca", "text": "Pavel Peca\n\nPavel Peca (22. října 1948 – 24. května 2012 vězeňská nemocnice Pankrác) byl trojnásobný vrah odsouzený v roce 1994 k doživotnímu trestu odnětí svobody.\n\nPavel Peca byl zaměstnán v Hradci Králové jako řidič multikáry. S manželkou Zdenou (†41) se rozvedl v roce 1987. Přesto nadále bydleli v jednom domě se dvěma dcerami. 19. května 1993 dopoledne absolvoval Peca v zaměstnání protipožární školení, po kterém se rozhodl odejít do restaurace \"Na malém růžku.\" Po cestě domů do Plotiště nad Labem se ještě zastavil v další restauraci v městské části Plácky. Odtud chtěl odejít tak, aby to vypadalo, že se normálně vrací z práce. Poté, co přišel domů, ho během rozhovoru obvinila bývalá manželka z opilosti. Následovala hádka, během které Peca odešel do dřevníku, kde vzal sekeru, se kterou poté v obývacím pokoji ubil 9 ranami do hlavy svou dceru Petru (†19). Zdena se ho pokusila zastavit a prosila ho, ať dceři zavolá záchranku. Peca jí zasadil 7 ran sekerou. Poté si sedl ke kuchyňskému stolu a napsal dopis na rozloučenou, ve kterém obvinil svou bývalou ženu z nevěry a rozpadu rodiny. Ve skutečnosti v rozvod vyústila nevěra Pecova. V dopise také uvažoval nad tím, zda má zabít i mladší dceru Radku (†14), která se měla teprve vrátit domů z plavání. Dopis plný sebelítosti uzavřel slovy, že svou rodinu stále miluje. Když Radka později odemkla vchodové dveře, zatáhl jí dovnitř a zaútočil na ní sekerou. Zřejmě se snažila zakrýt hlavu rukou, jelikož jí odťal prsty. Peca jí zasadil celkem 10 ran.\n\nPo útoku opřel sekeru v kuchyni o stěnu a na každé z těl položil květinu. Poté si přinesl provaz, na kterém se chtěl údajně oběsit. Svůj plán přehodnotil, protože se obával, že by jeho tělo bylo vidět oknem z ulice. Jako druhý způsob sebevraždy si vybral utopení, které také nedokonal, jelikož byl dobrý plavec. Poté, co neprojel ani žádný vlak, pod který by mohl skočit, odešel do hospody \"U letců\", kde znovu popíjel alkohol. Tou dobou již byla těla nalezena a po Pecovi bylo na základě dopisu s doznáním vyhlášeno pátrání. Policie předpokládala, že mohl spáchat někde v okolí domu sebevraždu. Po dvou hodinách byl spatřen, jak sedí v trávě vedle silnice s hlavou v dlaních. Zde byl také zatčen. Svůj čin nepopíral, ze smrti rodiny však i nadále obviňoval bývalou manželku, která si po rozvodu našla nového partnera, což vnímal jako nevěru.\n\nSenátor JUDr. Miroslav Antl, bývalý státní zástupce, vzpomíná: „V životě jsem neviděl takovou situaci na místě činu. Všude spousta krve a nejhorší byly rozsekané oběti a z toho dvě děti\".\n\nKrajský soud v Hradci Králové ho odsoudil na jaře 1994 na 25 let odnětí svobody. Státní zástupce Miroslav Antl se odvolal a Vrchní soud v Praze mu 13. července 1994 zvýšil trest na doživotí. V roce 2013 mohl požádat o předčasné propuštění, toho se však nedožil. Zemřel 24. května 2012. Pravděpodobnou příčinou úmrtí byla rakovina.\n\nSvůj trest si odpykával ve věznicích Mírov, Valdice, Rýnovice a Ruzyně.\n\n"}
{"id": "817874", "url": "https://cs.wikipedia.org/wiki?curid=817874", "title": "Romana Zienertová", "text": "Romana Zienertová\n\nRomana Zienertová (* asi 1975) je česká masová vražedkyně, která zabila své čtyři děti.\n\nVe svém bydlišti v Širokém Dole v okrese Svitavy, kam se přistěhovala několik dní před spácháním svého činu, se 2. září 2011 pokusila o takzvanou rozšířenou sebevraždu. S partnerem Jaroslavem měla dceru Romanu († 2 měsíce) a z předchozích vztahů děti Lukáše († 2 roky), Elišku († 4 roky) a Davida († 8 let). Třem mladším dětem nožem podřezala krk a zápěstí, nejstaršího Davida udusila polštářem. Po činu chtěla spáchat sebevraždu oběšením a podřezáním žil, ale díky rychlému příjezdu policejní hlídky, kterou zavolal její přítel, jí bylo v sebevraždě zabráněno. Podle svědků se o děti starala vzorně.\n\nU soudu tvrdila, že si nepamatuje nic z vraždy ani z toho, co bylo předtím. U soudu neprojevovala emoce; žádnou lítost neprojevila, ani když byl přehráván videozáznam z místa činu. Podle posudků znalců z psychiatrie a psychologie netrpí duševní poruchou a ztrátu paměti předstírá.\n\nKrajským soudem v Hradci Králové byla 11. května 2012 uznána vinnou a odsouzena na doživotí. Po vyhlášení verdiktu žena zkolabovala, a protože by se za této okolnosti proti rozsudku případně nemohla odvolat, bylo pokračování nařízeno na 30. května téhož roku. Po vynesení rozsudku a po poradě s právníkem se odvolala k vrchnímu soudu v Praze. Ten jí 19. září 2012 trest doživotí potvrdil. K výkonu trestu nastoupila do věznice v Opavě.\n\n"}
{"id": "817879", "url": "https://cs.wikipedia.org/wiki?curid=817879", "title": "Jaroslav Schindler", "text": "Jaroslav Schindler\n\nJaroslav Schindler (* 22. srpna 1970) je bývalý český fotbalista, obránce.\n\nHrál za FC Baník Ostrava, Bohemians Praha, FC Petra Drnovice, AFK Atlantic Lázně Bohdaneč, 1. FK Příbram, SK Dynamo České Budějovice a 1. HFK Olomouc, SK Rostex / MFK Vyškov. V lize nastoupil ve 192 utkáních a dal 4 góly. Libero nebo předstoper, dobrý pozičně, s horší rozehrávkou, občas udělal nepředvídatelnou chybu.\n\n"}
{"id": "817884", "url": "https://cs.wikipedia.org/wiki?curid=817884", "title": "Nathaniel Buzolic", "text": "Nathaniel Buzolic\n\nNathaniel Buzolic (* 4. srpna 1983, Sydney, Austrálie) je australský herec. Moderoval pořad \"The Mint\" a měl vedlejší roli v seriálu BBC s názvem \"Out of the Blue\". Také byl spolumoderátorem naučného pořadu \"Weather Ed\".\n\nNathaniel, narozený v Austrálii, má kořeny v Evropě. Jeho matka pochází z Chorvatska, ze kterého kvůli tehdejší válce utekla. Nathanielův otec je původem Němec (opustil Natea i jeho maminku, když byl Nate ještě malý).Je chorvatského původu. Navštěvoval Australské divadlo pro mladé lidi (Australian Theatre for Young People) v Sydney a v roce 2004 absolvoval Screenwise hereckou školu pro film a televizi. Jeho prvním průlomem v kariéře bylo moderování dětských pořadů v Disney Channel, \"Studio Disney\" (2005). Také se objevil v seriálech \"All Saints\" (2003), \"Home and Away\" (2002) a jako neuvedená role v epizodě seriálu \"Vodní krysy\" (2001).\n\nJeho první hlavní role ve filmu přišla v roce 2008 ve snímku \"Offing David\". Předtím měl menší role ve filmech \"My Greatest Day Ever\" a \"Road Rage\".\n\nV roce 2011 bylo oznámeno, že si zahraje roli Kola Mikaelsona v americkém populárním seriálu \"Upíří deníky\". Poprvé se objevil ve třinácté epizodě třetí série s názvem „Bringing Out The Dead“. Tu samou roli ztvárnil i ve spin-offu seriálu s názvem \"The Originals\".\n\n"}
{"id": "817885", "url": "https://cs.wikipedia.org/wiki?curid=817885", "title": "C7H16", "text": "C7H16\n\nVzorec CH může označovat:\n\nExistuje devět izomerů heptanu, případně jedenáct počítaje v to i enantiomery chirálních sloučenin:\nřetězec s pěti atomy uhlíku, ke druhému se vážou dvě methylové skupiny\nřetězec s pěti atomy uhlíku, ke třetímu se vážou dvě methylové skupiny \n"}
{"id": "817886", "url": "https://cs.wikipedia.org/wiki?curid=817886", "title": "Lassigny", "text": "Lassigny\n\nLassigny je francouzská obec v departementu Oise v regionu Hauts-de-France. V roce 2009 zde žilo 1 403 obyvatel.\n\n"}
{"id": "817888", "url": "https://cs.wikipedia.org/wiki?curid=817888", "title": "C3H6", "text": "C3H6\n\nVzorec CH může označovat:\n\n"}
{"id": "817894", "url": "https://cs.wikipedia.org/wiki?curid=817894", "title": "C4H8", "text": "C4H8\n\nVzorec CH může označovat:\n\n"}
{"id": "817896", "url": "https://cs.wikipedia.org/wiki?curid=817896", "title": "Kanton Guiscard", "text": "Kanton Guiscard\n\nKanton Guiscard (fr. \"Canton de Guiscard\") byl francouzský kanton v departementu Oise v regionu Pikardie. Skládal se z 20 obcí. Zrušen byl po reformě kantonů 2014.\n\n"}
{"id": "817898", "url": "https://cs.wikipedia.org/wiki?curid=817898", "title": "Gary Graham", "text": "Gary Graham\n\nGary Graham (* 7. června 1950 Long Beach, Kalifornie) je americký herec. Jeho pravděpodobně nejznámější rolí je detektiv Matthew Sikes v televizním seriálu Lebkouni (1989 – 1990), který byl následován pěti televizními filmy Lebkouni: Temná budoucnost (1994; Alien Nation: Dark Horizon), Lebkouni: Tělo a duše (1995; Alien Nation: Body and Soul), Lebkouni: Tisíciletí (1996; Alien Nation: Millenium), Lebkouni: Nedotknutelní (1996; Alien Nation: The Enemy Within) a Lebkouni: Dědictví Udary (1997; Alien Nation: The Udara Legacy).\n\nOd začátku kariéry hrál ve více jak čtyřiceti filmech a stejném množství televizních seriálů. Z filmů stojí za zmínku snímky Robot Jox, Správná hra, válečný film Tucet špinavců: Smrtelná mise nebo akční filmy Poslední válečník a Supertajná zbraň. K nejznámějším seriálům, ve kterých hostoval, patří Knots Landing, Detektiv Remington Steele, Měsíční svit, Odpadlík, Ally McBealová, Plastická chirurgie s. r. o. nebo Walker, Texas Ranger. Jako režisér debutoval na jaře 2007 s filmem Interviews.\n\nFanoušci Star Treku si ho pamatují především díky roli vulkánského velvyslance Sovala ze seriálu , protože si ji během čtyř let zopakoval hned několikrát. Kromě toho ztvárnil vůdce komunity Ocampů Tanise v epizodě Studený oheň seriálu a Ragnara ve fanouškovské minisérii .\n\nTaké je hudebníkem, se svou vlastní kapelou \"Gary Graham Garage Band\" napsal a nahrál sadu pěti originálních písní na počest amerických vojáků, které se souhrnně nazývají American Rebel, Part one.\n\n"}
{"id": "817901", "url": "https://cs.wikipedia.org/wiki?curid=817901", "title": "C5H10", "text": "C5H10\n\nVzorec CH může označovat:\n\n\n"}
{"id": "817907", "url": "https://cs.wikipedia.org/wiki?curid=817907", "title": "Hrad na Radči", "text": "Hrad na Radči\n\nHrad na Radči (též \"Mitervald\") je zaniklý hrad na severně od vesnice Těškov v okrese Rokycany. Nachází se na vedlejším vrcholu hřebene Radeč v nadmořské výšce 680 metrů. Dochovaly se z něj terénní relikty opevnění. Pozůstatky hradu jsou chráněny jako kulturní památka.\n\nPodle rozboru Petra Rožmberského pochází první písemná zpráva o hradu z roku 1342, kdy je zmíněn v predikátu Oldřicha z Mitervaldu, ale až do konce dvacátého století se zmínky o Mitervaldu připisovaly spíše ke stejnojmenné lokalitě na území Plzně u řeky Radbuzy. Hrad pravděpodobně dostal německé jméno které se však neujalo a okolní obyvatelé ho nazývali Hradec. Zkomolením českého názvu byl odvozen také název hřebene Radeč. Jediná přímá zmínka o hradu je až z roku 1652, kdy byl ovšem již dlouho pustý.\n\nOldřich z Mitervaldu pocházel z rodu pánů z Litic a k hradu přivlastnil i nedaleké Volduchy společně se Lhotou pod Radčem a později i Těškov. Poslední majitel byl v roce 1400 Petr z Oseka.\n\nV devatenáctém století zde proběhly archeologické výzkumy, během kterých byly nalezeny mince z doby vlády Lucemburků, meče, sekery, podkovy a mnoho dalších předmětů. Poklad, který zde podle pověsti má být, nalezen nebyl.\n\nMalé hradní jádro bylo tvořena malou plošinou, kterou obklopuje několik skalních útvarů. Nedochovaly se v něm žádné stopy zástavby. Z jižní přístupové strany ho chránil obloukovitý příkop a val, který byl později částečně rozvezen.\n\nZbytky hradu jsou volně přístupné po červeně značené turistické trase ze Lhoty pod Radčem do Těškova.\n\n\n"}
{"id": "817912", "url": "https://cs.wikipedia.org/wiki?curid=817912", "title": "Penten", "text": "Penten\n\nPenten je souhrnné označení navzájem izomerních alkenů se sumárním vzorcem CH. Existuje celkem šest takových látek, které se liší polohou dvojné vazby, rozvětveností či nerozvětveností uhlíkového řetězce a \"cis\"/\"trans\" izomerií.\n\nPent-1-en vzniká jako vedlejší produkt krakování ropy a také při výrobě ethenu a propenu tepelným krakováním jednotlivých uhlovodíkových frakcí.\n\nPent-2-en má dva izomery, \"cis\"-pent-2-en a \"trans\"-pent-2-en. \"Cis\"-pent-2-en se používá k metatezi alkenů.\n\nK rozvětveným izomerům pentenu patří 2-methylbut-1-en, 3-methylbut-1-en a 2-methylbut-2-en (též nazývaný isoamylen). Isoamylen je, společně s isobutenem, surovinou používanou při výrobě palivových aditiv \"terc\"-butyl-methyletheru (MTBE) a \"terc\"-amyl-methyletheru (TAME).\n\n"}
{"id": "817914", "url": "https://cs.wikipedia.org/wiki?curid=817914", "title": "Adolf Daens", "text": "Adolf Daens\n\nAdolf Daens (18. prosince 1839 – 14. června 1907) byl belgický (vlámský) kněz, křesťansko-demokratický politik a sociální aktivista.\n\nV letech 1859–1871 byl členem jezuitského řádu. Po odchodu z řádu se začal věnovat politice a založil tzv. daensistické hnutí, inspirované encyklikou Rerum Novarum papeže Lva XIII., z něhož roku 1891 vznikla \"Christene Volkspartij\", belgická křesťansko demokratická strana, která výrazně posunula křesťanskou politiku doleva, oproti konzervativní Katolické straně, která v Belgii existovala od roku 1869. Daens se záropveň silně angažoval ve vlámském hnutí usilujícím o odstržení vlámských oblastí od Belgie a byl aktivní rovněž v odborovém hnutí.\n\nRoku 1971 napsal Louis Paul Boon životopisný román \"Daens\", který byl roku 1992 zfilmován Stijnem Coninxem v hlavní roli s Janem Decleirem. Ve vlámské anketě hledající největšího Belgičana se Daens roku 2005 umístil na pátém místě.\n\n\n"}
{"id": "817919", "url": "https://cs.wikipedia.org/wiki?curid=817919", "title": "C6H12", "text": "C6H12\n\nVzorec CH může označovat:\n\n\n\n\n"}
{"id": "817922", "url": "https://cs.wikipedia.org/wiki?curid=817922", "title": "Ujgurský kaganát", "text": "Ujgurský kaganát\n\nUjgurský kaganát nebo Země Tokuz Oghuzů ( \"ئورخۇن ئۇيغۇر خانلىقى\", anebo , \"Уйгурын хаант улс\"), byla říše vytvořena domorodou konfederací Turkitů pod vedením kmenové šlechty Orchonských Ujgurů (, doslova \"\"Devět klanů\" - \"Tokuz Oghuz\"\").\n\nŘíše Chuej-chu se do povědomí veřejnosti dostala v první polovině 8. století, kdy byla svržena turkucká dynastie Ašınovců (Kutlucký kaganát), která vládla nad národy žijícími ve velkém Mongolsku a v jeho širokém okolí. Říše přetrvala do poloviny 9. století, kdy roku 840, po dvou desetiletích válek z Jenisejskými Kyrgyzy, byla zničena. Pod jejich tlakem opustili Ujgurové Orchonském údolí a stěhovali se na jih do Číny, Východního Turkestánu a západně od něho, kde utvořili několik meších státečků. Od té doby jejich státy nadále existovaly v Kan-su, Sin-ťiangu a jižně od Ťan-šanu.\n\nUjgurové byli v prvním tisíciletí součástí významných říší ve stepích Asie: Žuan-žuané (Turkoavaři), Turkuti či Modří Turci. Tvořili vždy důležitou součást armád těchto říší, ale jejich opakovaná povstání přispěla k jejich zániku.\n\nBěhem prvního tisíciletí vytvořili Ujgurové ve stepích Střední Asie celkem tři říše.\n\nI když to byli právě Ujgurové, kteří měli velký podíl na zničení kaganátů Turkutů i Modrých Turků, trochu paradoxně se k jejich odkazu otevřeně hlásí. Vystupují vlastně jako jejich zdánlivě legitimní dědici. Nebyli ale blízkými příbuznými původních Turkutů, i když hovořili stejným jazykem.\n\nUjguři se hlásí k zakladateli turkické říše Buminovi a vybírají si stejné sídlo vládce mezi pohořím Changaj a řekou Orchon. Přejali také turkucké runové písmo a jejich způsob dělení říše na východní (váženější) a západní křídlo. Hranicí na východě bylo Mandžusko, na západě Džungarsko.\n\nV roce 742 se Ujgurské, Karlucké a Basmalské kmeny vzbouřili proti vládnoucímu Kutluckému kaganátu (Modří Turci). V roce 744 Basmalové, potom co obsadili Ötüken, centrum Turkutů (Orchonské údolí) a zajali jejich krále Özmyše, úspěšně převzali jejich pozemky. Nicméně Ujgursko-Karlucké spojenectví proti Basmalům vzniklo později v stejném roku. Koalice porazila Basmaly a zvolila si svého krále. Basmalské kmeny byly skutečně zničeny: jejich lid byl prodáván Číňanům do otroctví, nebo byl rozdělen mezi vítěze. Ujgurský vládce se stal kaganem v Mongolsku, a vůdce Karluků byl jmenován jabguem. Toto uspořádání však trvala méně než jeden rok, poněvadž časté válečné akce mezi Ujgury a Karluky přinutilo Karluky migrovat k západu do zemí Türk-Türgešů.\n\nVládnoucí dynastie se jmenovala podle klanu Jagla-gur (Jologe) (staroturecky – \"Jaγlaqar\", () z kmene 9 Oguzů. Zakladatel říše, Kutlug Bilge Kül-kagan (744-747), v čínských zdrojích známý jako kagan Kuli Pejlo, brzy umírá.\n\nPak vládl jeho první syn Bajan Čör-kagan (Mojan Čör, 747–759). Ten musel v počátcích vlády svést těžkou občanskou válku, protože ho z neznámých důvodů část národa odmítla uznat, i když byl zákonným následníkem. Zároveň s vnitřními boji probíhají války i se sousedy, kteří v některých případech podpořili povstalce.\nMojan Čör se pak pustil do řady vojnových tažení, jež uvedl všechny stepní národy pod svou vlajku.\nBěhem tohoto období říši značně rozšířil, o Sekiz Oguzy, Kyrgyzy, Karluky, Türgeše, Tokuz Tataře, Čiky a zbytky Basmalů spadajících pod ujgurské kmeny.\nRoku 750 byli poraženi Kitani a Tataři a v roce 752 koalice Basmalů a Türgešů. Poslední stepní odpůrci byli Kyrgyzové (Jenisejští). I ti se museli v roce 758 podrobit, i když si udrželi autonomii. Zdá se, že kagana podporovali mimo jiné i stoupenci manichejismu, vyhnaní předtím z Číny. Tím si získali důvěru kagana a silné postavení.\n\nJak Kuli Pejlo, tak i jeho syn se dobrovolně prohlásili za vazaly Číny, za Mojan Čöra se ale situace dost změnila. V Číně došlo k velkému povstání pohraniční armády, vedené An Lu-šanem. Ten byl zpočátku velmi úspěšný a ovládl i hlavní město. Jeho profesionální vojáci ale zemi strašlivě ničí. Roku 756 do bojů na straně císaře Su-cunga Tchangského () (756-762) zasáhli najatí Tibeťané a Ujguři. Také ti ale zemi drancují. V zoufalé situaci byl císař Su-cung v roce 758 nucen dát starému Mojan Čöru svou nezletilou dceru Ninguoza ženu, (zatímco on sám dostal ujgurskou princeznu) a uznat ho sobě rovným.\n\nPo Mojan Čörově smrti nastupuje jeho syn Bögu-kagan (Idigjan, 759–779). Během jeho panování Ujguři dosáhly svého vrcholu moci. Také za něj bojují Ujguři v Číně proti povstalcům, ovšem chovají se zde jako vládci. Následník čínského trůnu Taj-cung Tchangský () (762-779) se musí klanět kaganovi. S pomocí Idigjana, v roce 762 císař nakonec potlačil An Lu-šanové povstání (tehdy pod vedením Ši Čchao-i) a obsadil východní Luo-jang. Povstání bylo sice nakonec potlačeno, Čína byla ale totálně rozvrácena. Poté byla s Tchangy uzavřena mírová smlouva a spojenectví, podle které měli povinnost uhradit ujgurské říše 40 rolí hedvábí výměnou za každého koně poskytnutého Ujgury, a též všichni Ujguři, kteří žili v Tchangské Číně, byli považovány za \"hosty\" a osvobozený od plateb daní a ubytovacích nákladů. Během těchto bojů došlo i k zásadní změně uvnitř ujgurského kaganátu. Někdy v polovině 60. let se manichejismus stává státním náboženstvím. Roku 763, v čase vojnového tažení, se Idigjan setkává s manichejskými kněžími z Íránu, a přestupuje na manicheismus, jež byl přijat jako oficiální náboženství Ujgurské říše. Jedním z dopadů této konverze bylo zvýšení vlivu Sogdů u ujgurského dvoru. Před povstáním měla Tchangská Čína 53 milionů obyvatel, po něm jen 20 milionů. Navíc boje pokračují, protože Ujguři a Tibeťané zemi dále pustoší. V roce 778 musel císař uznat i rovnost tibetského vládce. V roce 779, Idigjan, podněcován svými Sogdštími poradci, naplánoval invazi do Číny využívajíc nástupu nového císaře Te-cunga (). Byl to zřejmě postoj k dalším bojům v Číně, který vyvolal další povstání v kaganátě, při němž Idigjan v roce 779 zahynul. Nicméně, jeden z velmožů, Idigjanův strýc, Kuli Pejlův druhý syn Tun Baga-tarkan (Dunmaga, 779-789), se proti tomuto plánu postavil:\n\nDunmaga-kagan byl ovšem natolik nesmiřitelný k ostatním náboženstvím, že to znamenalo nepřátelství ze strany všech sousedů.\n\nNovým vládcem se stal Dunmaga-kagan, který založil novou dynastii Jagla-gur (Jologe). Ani za něho však boje v Číně neskončily. Když v 80. letech zahájili rozsáhlou ofenzivu v Číně Tibeťané, zasahují opět Ujguři jako čínští spojenci. Boje probíhají se střídavými úspěchy na obou stranách. Na stranu Číny se pak postavil i slavný arabský chalífa Harún ar-Rašíd, jehož vojska vázala asi polovinu tibetských sil. Boje probíhaly jak ve vlastní Číně, tak i v Západním kraji.\n\nPo Dunmagově smrti v roce 789 síla Ujgurské říše začala klesat a říše se začala rozpadat.\nTibeťané převzali od Ujgurů oblast Bešbalyk a Karlukové obsadili údolí Fu-tu, což přineslo značné obavy ujgurského lidu\n\nJiž v roce 795 dynastie Jagla-gur (Jologe) vymřela a byla založena nová dynastie Ediz\n() jejíž novým vládcem byl zvolen schopný vojevůdce Alp Kutluk Ulug Bilgä-kagan (Kutluk II., 795-805), který ale musel předem slíbit velmožům četné ústupky.. Funkce kagana je od té doby omezena prakticky jen na vojenské záležitosti a reprezentaci, faktickou moc má aristokracie, vyznávají manichejismus. Protože bylo toto náboženství pro prosté Ujgury málo přijatelné, vytváří se mezi nimi a vládnoucí vrstvou propast. Protože byl Kutluk II. náboženský nesnášenlivý, vztahy se sousedy se dále zhoršují. Kutluk II. se stal proslulý pro jeho vedení a řízení říše. S pevným vedením ještě jednou, odvrátil kolaps kaganátu, ale i když upevnil říši, nedokázal ji obnovit do původního stavu. Čína přichází v průběhu bojů o své hlavní čtyři pevnosti v Západním kraji. Zatímco Tibeťané dobyli Kašgar a Chotan, Karašahr a Kuču ovládli nakonec Ujguři. Ujgurská říše byla ale v této době už ve vážné krizi. Kagani nejsou schopni fakticky něco prosadit, dochází k jejich rychlému střídání, protože jsou často zavražděni. Po smrti Kutluka II., v roce 808, se kaganát začal rozpadat znovu. Byl následován svým synem Alp Külüg Bilgä-kaganem (Külüg Bilge, 805-808), který pokračoval na zlepšení obchodních styků ve vnitřní Asii.\n\nPod vedením Alp Bilgä-kagana (Po-i, 808-821) se ale Ujguři v roce 816 dostali do velmi vážného ohrožení. Přímo do centra říše zaútočili Tibeťané a zároveň propuklo úspěšné povstání Kyrgyzů. V roce 818 se kyrgyzský kníže Ažo prohlašuje chánem a Ujguři už tomu nemohou zabránit. Ujgury zachránila jen šťastná náhoda. Protože právě v této době zemřel tibetský vládce, přerušil jejich vojevůdce úspěšnou ofenzivu a vrátil se do Tibetu, aby mohl ovlivnit volbu nového panovníka.\n\nPoslední velký kagan říše byl Alp Küčlüg Bilgä-kagan (Činte, 821-824), dosáhl mnoha úspěchů, včetně zlepšení obchodu (až do Sogdské oblasti), a na bitevním poli v roce 821 odrazil invazní síly Tibeťanů.\nVálka na mnoha frontách nakonec Tibet vyčerpala a tak byl v roce 821 uzavřen kompromisní mír, kterým Čína získala zpět Kašgar. Ujgurská říše byla ale v této době už ve vážné krizi. Činte zemřel v roce 824 a byl následován svým bratrem, inaugurovaným v období anarchie, Alp Bilgä-kaganem (Kasar-tegin či Čaoli-chán, 824-832), který byl zavražděn v roce 832. Navíc zde došlo k dalším vnitřním sporům.\n\nDalším kaganem se stává Alp Külüg Bilgä-kagan (Külüg Beg, 832-839). Za pomoci 20.000-ového najatého Čugajského (Ša-tchuové) jezdeckého oddílu z Ordosu, velmož jménem Luo Kasar (Kürebir, 839-840) dobyl v roce 839 hlavní město Ordu Balık a kagan Külüg Beg spáchal sebevraždu. Novým kaganem byl zvolen nezletilý chlapec \"Dítě\" Tegin (Hosa, 839-840), jehož zástupcem se stává Kürebir. Ve stejném roce se ale v kaganátě vyskytl hladomor a epidemie, doprovázané s obzvláště těžkou zimou, která vyhubila většinu zvířat na kterých byla ekonomika Ujgurů založena..\nNásledující jaro, v roce 840, nepřítel a soupeř Kürebira, jeden z velmožů z kmene 9 Oguzů, s jménem Külüg Baga uprchl ke Kyrgyzským kmenům a pozval je na pomoc k invazi ze severu o síle asi 80.000 jezdců. Kyrgyzové vydrancovali Ujgurské hlavní město Ordu Balyk, zajali nezletilého kagana Hose i Kürebira a okamžitě je popravili. Kyrgyzové pokračovali v ničení a vypalování jiných měst po celé jejich zemi. Vraždí ale i další Ujgury a jejich říše se rozkládá.\nObyvatelstvo se rozprchlo do všech stran. Část uprchla na jih a podrobila se Tibeťanům (Kan-čouské království, 848-1036). Jiná skupina odešla do Džungarska a dočasně uznala závislost na Karlucích. Další si zvolili v roce 841 nového kagana Öge-chána (Üge-chán, 841-846) a pokusili se pokračovat v boji. To ovšem za situace, kdy prakticky celé území bylo již v rukou Kyrgyzů, kteří zde vytvářejí vlastní říši. Jeho skupina se nejprve pokusila hledat pomoc v Číně, nakonec se ale dostávají do bojů i s Číňany. Jsou rozbiti a Üge v roce 846 zahynul. Nejlépe si vedla skupina usazená v Džungarsku. Přežila masakry a pak se rozdělila na dvě části. Jedna se usadila v Kuče, druhá v Beš Balıku. Kníže té druhé skupinky, Bugu Čun (Indžan, 846–848) se na přelomu 50. a 60. let zapojil do nových tibetsko čínských bojů v Západním kraji. Byl úspěšný a dobyl některá další města jako Turfan a Bejtin. Podrobila se mu i Kuča a tak vytvořil nový ujgurský státeček (Kao-čchangské království, 856-1369), který byl ale na kaganát příliš malý, a proto měli jeho vládci pouze titul idi kut (svatá výsost). Vojensky ani politicky již Ujguři nikdy příliš významní nebyli, protože ale ovládali důležitá města na hedvábné stezce, hráli ujgurští kupci i nadále významnou ekonomickou úlohu.\n\n"}
{"id": "817923", "url": "https://cs.wikipedia.org/wiki?curid=817923", "title": "Marian Zazeelaová", "text": "Marian Zazeelaová\n\nMarian Zazeelaová, nepřechýleně Marian Zazeela (* 15. dubna 1940 New York), je americká hudebnice, kaligrafka a světelná designérka.\n\nNarodila se dne 15. dubna 1940 v New Yorku do židovské rodiny ruského původu. Studovala na Střední škole Fiorella H. La Guardii (1953–1956) a poté na Bennington College ve Vermontu (1956–1960), kde v roce 1960 získala titul B.A. z malířství. Zabývala se zejména kaligrafií. Roku 1960 měla svou první výstavu kaligrafií v New Yorku. Také začala pracovat jako světelná designérka a spolupracovala s režisérem Jackem Smithem (sama také vystupovala v jeho filmu \"Flaming Creatures\" a pózovala mu pro knihu \"The Beautiful Book\"). Také vytvářela scénografii pro Amiriho Baraku.\n\nDne 22. června 1962 začala žít se skladatelem La Monte Youngem, za kterého se na den přesně o rok později provdala. Spolu s ním zpívala ve skupině Theatre of Eternal Music, v níž dále působili například John Cale, Tony Conrad a Angus MacLise. Roku 1970 začala spolu se svým manželem studovat u indického hudebníka Pandita Pran Natha vokální styl \"kirana gharana\". Jeho žáky zůstali až do Nathovy smrti v roce 1996. V roce 2000 vyšla kniha \"Drawings\", obsahující 71 jejích kreseb; kniha vyšla u příležitosti téměř šestiměsíční výstavy její tvorby v Německu.\n\n\n\n\n"}
{"id": "817924", "url": "https://cs.wikipedia.org/wiki?curid=817924", "title": "Centre Court", "text": "Centre Court\n\nCentre Court ( ) je travnatý tenisový dvorec, největší a hlavní kurt tenisového oddílu All England Lawn Tennis and Croquet Club, který leží v jihozápadní londýnské části Wimbledonu. Od roku 1922 je dějištěm třetího grandslamu sezóny – nejstaršího turnaje na světě, Wimbledonu, včetně finálových zápasů. Kapacita dvorce činí 14 979 míst k sezení.\n\nCentrální dvorec leží u Aorangi Terrace a jako jediný ze čtyřiceti devíti kurtů All England Clubu je určen pouze pro čtrnáctidenní turnaj konaný na přelomu června a července. V jiném období se na něm nehraje, pouze udržuje odolný 100 % víceletý jílek vytrvalý, který je stříhán na výšku 8 milimetrů. Jeho součástí je královská lóže (angl. \"The Royal Box\") určená pro členy britské panovnické rodiny a další významné hosty, včetně bývalých wimbledonských vítězů. V tomto boxu jsou prezidentem klubu princem Edwardem předávány trofeje vítězům a finalistům soutěží čtyřher.\n\nNázev „Centre Court“ je přejat od pojmenování hlavního dvorce, který se nacházel na původní lokalitě wimbledonského klubu v ulici Worple Road. V něm proběhl úvodní ročník turnaje v roce 1877. Hlavní dvorec tehdy zaujímal centrální postavení, obklopen dalšími tenisovými hřišti. Po přesunu klubu do nového asi kilometr vzdáleného dějiště na Road Church v roce 1922 byl zachován jednoduchý název kurtu. Poštovní směrovací číslo je SW19.\n\nV říjnu 1940 během druhé světové války byl zasažen pěti 500 librovými leteckými pumami a došlo ke zničení 1 200 míst. Celková oprava skončila až v roce 1949.\n\nPůvodní střecha z roku 1922 byla několikrát rekonstruována. Roku 1979 došlo k jejímu zvýšení o jeden metr, což umožnilo nárůst počtu diváků o 1 088 osob. Další úprava následovala v roce 1992, kdy byl kryt kompletně vyměněn a hlediště změněno tak, že návštěvníkům na 3 601 sedadlech poskytovalo lepší přímý pohled na dvorec, než tomu bylo do té doby.\n\nPo dlouholeté debatě tenistů, odborníků i fanoušků klub přijal rozhodnutí opatřit kurt zatahovací střechou. Práce započaly po skončení Wimbledonu 2006. V dubnu 2009 byla dokončena instalace pojízdné zatahovací střechy, která propouští přirozené denní světlo, je opatřena umělým osvětlením a její zatažení trvá 10 minut. Wimbledon 2007 byl hrán bez střešního krytu. Střecha umožňuje pokračování utkání v případě deštivého počasí a díky osvětlení také za tmy.\n\nPrvním testem nové konstrukce se stal exhibiční zápas uskutečněný 17. května 2009 mezi Andre Agassim, Steffi Grafovou, Timem Henmanem a Kim Clijstersovou. V rámci instalace také došlo k navýšení kapacity diváků ze 14 000 na 15 000 sedadel, když bylo přidáno šest nových řad na východní, severní a západní straně hlediště. Vznikly také nové prostory pro média, komentátorské boxy a stará výsledková tabule byla nahrazena novou s LCD obrazovkou. Nová sedadla jsou širší, zvýšil se počet schodišť i výtahů v útrobách kurtu. K roku 2009 tak centrální dvorec představoval čtvrtý největší tenisový stadión světa.\n\nPravidla londýnského grandslamu nařizují, že po zatažení střechy musí být utkání dohráno již pod tímto krytem i v případě ukončení deště. Některé zápasy jsou tak dohrávány pod střechou i za slunečného počasí.\n\nK prvnímu zatažení střechy během turnaje došlo 29. června 2009 okolo 16.40 hodin v zápase čtvrtého kola ženské dvouhry Wimbledonu 2009 mezi Amélií Mauresmovou a Dinarou Safinovou.\n\nPremiérový zápas, jenž se celý odehrál pod střechou, proběhl ve čtvrtém kole mužské dvouhry stejného roku 2009 mezi Andy Murraym a Stanislasem Wawrinkou. Hra na otevřeném centrálním dvorci nikdy předtím nepokračovala po 21.17 hodině pro sníženou viditelnost nastupujícího šera. 30. června 2012 skončilo čtyřsetové utkání mužské dvouhry Wimbledonu 2012 mezi Britem Andy Murraym a Kypřanem Marcosem Baghdatisem ve 23.02 hodin místního času, čímž se stalo nejdéle hraným zápasem do nočních hodin ve wimbledonské historii.\n\nV letech 1934, 1935, 1936 a 1937 centrální dvorec hostil finále Davisova poháru.\n\nTři týdny po skončení Wimbledonu 2012 se na něm a dvorcích č. 1 a č. 2 uskutečnily tenisové soutěže Letních olympijských her 2012.\n\nVýsledková tabule centrálního dvorce je jednou z jeho nejtypičtějších součástí.\n\nPředchozí tabule, na níž se výsledek a jména zobrazovaly v podobě bodů byla instalována v roce 1982. V rámci rekonstrukce byla roku 2008 nahrazena novou tabulí s displejem z tekutých krystalů (LCD), která umožňuje zobrazovat dopady míče vyhodnocené systémem jestřábího oka. Obě tabule byly vyrobeny společností Rolex.\n\nNad vchodem hráčů na tenisový dvorec je umístěn citát z básně \"„Když...“\" Rudyarda Kiplinga, v němž stojí:\n\n\"„If you can meet with triumph and disaster and treatthose two impostors just the same… “\"\n\n\"„Když proti triumfu i poníženíjak proti svůdcům spolčeným jsi kryt... “\"\n"}
{"id": "817926", "url": "https://cs.wikipedia.org/wiki?curid=817926", "title": "Náhled (lékařství)", "text": "Náhled (lékařství)\n\nNáhled je v lékařství označení pro uvědomování si choroby; pacient má náhled choroby, jestliže si je vědom skutečnosti, že je nemocný. Pojem se používá zejména u duševních poruch. Ztráta náhledu (neboli nozoagnozie) může být úplná (například u schizofrenie nebo vůbec u psychóz), nebo jen částečná.\n\n"}
{"id": "817927", "url": "https://cs.wikipedia.org/wiki?curid=817927", "title": "Kostel svatého Jiří (Javornice)", "text": "Kostel svatého Jiří (Javornice)\n\nŘímskokatolický kostel svatého Jiří v Javornici je pozdně barokní stavbou z let 1785–1787, stojící na místě staršího kostela. Je chráněn jako kulturní památka České republiky.\n\nPůvodní kostel v Javornici pocházel snad již ze 13. století. Na jeho místě současný pozdně barokní kostel zasvěcený svatému Jiří vystavěli v letech 1785–1787 zedník Josef Schubert z Černíkovic a tesař František Peycha z Třebešova, snad podle projektu architekta Františka Kermera.\n\nRoku 1384 byl kostel farní, pak filiální k Rychnovu nad Kněžnou, 1772 reálná administratura, 1853 fara. Územní obvod farního úřadu Javornice tvořily osady Drbalov, Jaroslav, Javornice, Ochoz, Přím.\nBývalý farní kostel náleží od roku 2007 jako filiální do Římskokatolické farnosti - děkanství Rychnov nad Kněžnou.\n\nKostel stojí na návrší poblíž středu obce a přístup k němu je přes hřbitov ležící jihozápadně na mírném svahu. Zejména od severu je kostel zdaleka viditelnou dominantou. Byl vystavěn jako jednolodní s obdélným presbytářem, podélná osa stavby (oltář) směřuje k severovýchodu. Vstupní portál je bohatě zdobený, rokokový z roku 1787.\nKostel o délce 32 m a šířce 14 m zaujímá plochu 407 m².\n"}
{"id": "817929", "url": "https://cs.wikipedia.org/wiki?curid=817929", "title": "Veľký vrch (Východoslovenská rovina)", "text": "Veľký vrch (Východoslovenská rovina)\n\nVeľký vrch (272 m n. m.) je vrchol v okrese Trebišov na jihovýchodním Slovensku, nejvyšší bod geomorfologické části Veľký vrch v rámci Východoslovenské roviny. Vypíná se na pravém břehu řeky Ondavy nad obcí Brehov.\n\nVrch utvářejí přeměněné horniny centrálních vulkanických zón. Jde o výrazně se vypínající andezitový suk v rovinaté krajině. Vrch je zároveň lokalitou výskytu vzácné trávy zlatovousu jižního (\"Chrysopogon gryllus\") a nalezištěm řady minerálů. Z vrcholu se naskýtá kruhový výhled na Východoslovenskou rovinu. Na severních svazích sa nacházejí tři andezitové kamenolomy, na západním svahu vinice, nad jižním úpatím jsou v lese zachované nepatrné zbytky hradu.\n"}
{"id": "817931", "url": "https://cs.wikipedia.org/wiki?curid=817931", "title": "C3H4", "text": "C3H4\n\nVzorec CH může označovat:\n\n"}
{"id": "817932", "url": "https://cs.wikipedia.org/wiki?curid=817932", "title": "Kurt Elling", "text": "Kurt Elling\n\nKurt Elling (2. listopadu 1967 Chicago, USA) je americký jazzový zpěvák, skladatel a textař.\n\nOd prvních jazzových nahrávek u poloviny 90. letech 20. století byl devětkrát nominován na Grammy Award, kterou ale získal za nejlepší vokální jazzové album až v roce 2009 za desku \"Dedicated to You\". V anketě časopisu Down Beat pravidelně vede anketu kritiků a je považován za nejlepšího jazzového zpěváka současnosti.\n\n"}
{"id": "817934", "url": "https://cs.wikipedia.org/wiki?curid=817934", "title": "Mainské lesy", "text": "Mainské lesy\n\nMainské lesy '(\"The Maine Woods\") je kniha amerického spisovatele, filosofa a přírodovědce Henryho Davida Thoreaua (1817–1862). Obsahuje vyprávění o třech cestách do divočiny amerického státu Maine, které autor podnikl v letech 1846, 1853 a 1857. V ucelené, knižní podobě, doplněné o dodatek s přírodovědnými a lingvistickými údaji a s informacemi o nezbytném vybavení na výpravu, vyšlo dílo v roce 1864 v bostonském nakladatelství Ticknor and Fields.\n\nNa svou první výpravu do mainských lesů se Thoreau vydal 31. srpna 1846. Cestoval nejprve vlakem z Concordu do Bostonu a poté parníkem do Bangoru v Maine. Z Bangoru se spolu se svým příbuzným Georgem Thatcherem (1806–1885) dopravil bryčkou do Mattawamkeagu, kde se setkali s bangorskými obchodníky Charlesem Lowellem a Horatiem P. Bloodem. Všichni čtyři se pak vypravili pěšky proti proudu západního ramene řeky Penobscot k obydlím průkopnických usedlíků George McCauslina a Thomase Fowlera ml., které si najali jako průvodce. Šestičlenná skupinka se pak plavila v batteau až k místu, kde se do západního ramene Penobscotu vlévají říčky Abol Stream (tehdejším názvem Aboljacknagesic) a Katahdin Stream (tehdejším názvem Murch Brook). Z tohoto místa podnikli pěší výstup na Katahdin (Thoreau používal pravopis \"Ktaadn\") – nejvyšší horu státu Maine (1606 m .n. m.).\n\nTřináctého září 1853 odcestoval Thoreau opět parníkem z Bostonu do Bangoru a dalšího dne se spolu s Georgem Thatcherem a indiánským průvodcem Joem Aitteonem dopravil do Greenvillu u jezera Moosehead, jež překonali na parníku. Poté pluli na kánoi po proudu západního ramene Penobscotu k jezeru Chesuncook a zpět.\nTřetí výpravu do Maine zahájil Thoreau 20. července 1857 cestou parníkem z Bostonu do Bangoru. Společníkem mu byl přítel z mládí Edward Sherman Hoar (1823–1893), na cestě do lesů je doprovázel Joe Polis (kol. 1808–1884) z kmene Penobscotů.\n\nDodatek obsahuje seznamy rostlin a ptáků, které Thoreau viděl v mainských lesích, dále výčet indiánských výrazů a informace o vybavení, jež autor a jeho přátelé používali.\n\n"}
{"id": "817936", "url": "https://cs.wikipedia.org/wiki?curid=817936", "title": "Grant Wood", "text": "Grant Wood\n\nGrant DeVolson Wood (13. února 1891 – 12. února 1942 Iowa City) byl americký malíř, zakladatel amerického regionalismu.\n\nPocházel z kvakerské zemědělské rodiny, po smrti otce se přestěhoval do Cedar Rapids, záhy se vyučil práci se dřevem a kovem ,načež se vyučil v umělecké škole v Minneapolis. Od roku 1913 studoval na večerní škole při Art Institute of Chicago. Velký vliv na něho měla dlouhá cesta po Evropě ve 20. letech, kde studoval impresionisty a postimpresionisty, ale seznámil se zde i s vlámským uměním 15. století. V roce 1932 pomáhal vybudovat uměleckou kolonii Stone City Art Colony u Cedar Rapids. V letech 1934–1941 vyučoval malbu na University of Iowa, nedlouho po odchodu z univerzity předčasně zemřel na rakovinu slinivky.\n\nWoodovo umění je dnes vymezováno jako regionalismus, jehož podstata spočívá v zachycování typického amerického venkovského života především klasickými technikami. Wood jednoznačně odmítá evropskou abstrakci. Regionalismus je spojen s 30. lety, tedy s dobou Velké hospodářské krize, takže je zde často zachycen i sociální rozměr. Sám Wood je znám především díky svému obrazu \"Americká gotika\" (\"American Gothic\") z roku 1930. Obraz se stal často citovanou i parodovanou ikonou americké kultury, mj. i v seriálu \"Simpsonovi\". Známý je také ironický obraz \"Dcery revoluce\" (\"Daughters of Revolution\") z roku 1932.\n"}
{"id": "817938", "url": "https://cs.wikipedia.org/wiki?curid=817938", "title": "Ta-ming (Vnitřní Mongolsko)", "text": "Ta-ming (Vnitřní Mongolsko)\n\nMěsto Ta-ming () je městečko nacházející se v autonomní oblasti Vnitřní Mongolsko Čínské lidové republiky. Leží v\nokresu Ning-čcheng městské prefektury Čch'-feng.\n\nV letech 1387–1403 sídlila ve městě, které tehdy neslo jméno Ta-ning (), důležitá vojenská posádka říše Ming. Město bylo současně od roku 1393 sídlem Ču Čchüana, knížete z Ning a sedmnáctého syna prvního mingského císaře Chung-wua; kníže z Ning stál v čele pohraničních vojsk celé oblasti.\n"}
{"id": "817939", "url": "https://cs.wikipedia.org/wiki?curid=817939", "title": "Ta-ming", "text": "Ta-ming\n\nTa-ming je čínské jméno, které může zmanenat:\n\n\n"}
{"id": "817942", "url": "https://cs.wikipedia.org/wiki?curid=817942", "title": "C4H6", "text": "C4H6\n\nVzorec CH může označovat:\n\n"}
{"id": "817944", "url": "https://cs.wikipedia.org/wiki?curid=817944", "title": "Ta-ning", "text": "Ta-ning\n\nTa-ning je čínské jméno, které může znamenat:\n\n"}
{"id": "817946", "url": "https://cs.wikipedia.org/wiki?curid=817946", "title": "Naučná stezka Údolí pod Klíčem", "text": "Naučná stezka Údolí pod Klíčem\n\nNaučná stezka Údolí pod Klíčem byla slavnostně otevřena v roce 2007. Byla vybudována v Lužických horách severně od hory Klíč v údolí mezi obcemi Kytlice a Svor.\n\nPoblíž města Nový Bor v severní části okresu Česká Lípa je výrazná hora Klíč patřící do Lužických hor. Je již na území spravovaném CHKO Lužické hory. Zhruba 1,5 km na východ od Klíče je obec Svor a 5 km na SZ je obec Kytlice, která patří do sousedního okresu Děčín. Mezi těmito obcemi byla vybudována naučná stezka v údolí mezi horou Klíč a severně se tyčícím Rousínovským vrchem. \n\nSlavnostní otevření nové stezky se konalo 6. prosince 2007. Vybudovala ji ZO Českého svazu ochránců přírody \"01/14 Natura, quo vadis?\" s finanční podporou státního podniku Lesy České republiky a firmy RWE Transgas Net, a.s.\n\nNa trase bylo šest panelů, jejichž text byl zaměřen hlavně na děti z rekreačních zařízení v okolí. Seznamoval je se zdejší faunovou i flórou a vhodným chováním v přírodě. \n\nLesy České republiky publikovaly záměr stezku prodloužit, přidat panely a jejich informační náplň zlepšit.\n\nLokalita je protkána sítí značených turistických tras včetně evropské délkové trasy E10 a cyklotras. Jak Kytlice, tak Svor mají železniční i autobusová spojení.\n\n"}
{"id": "817948", "url": "https://cs.wikipedia.org/wiki?curid=817948", "title": "Evropská silnice E34", "text": "Evropská silnice E34\n\nEvropská silnice E34 je veřejná mezinárodní komunikace 1. třídy. Začíná v belgickém Zeebrugge a končí v německém Bad Oeynhausenu. Celá trasa měří 489 kilometrů.\n\n\n\n\n"}
{"id": "817951", "url": "https://cs.wikipedia.org/wiki?curid=817951", "title": "C2H2O", "text": "C2H2O\n\nVzorec CHO může označovat:\n\n"}
{"id": "817952", "url": "https://cs.wikipedia.org/wiki?curid=817952", "title": "Palkattjåkkå", "text": "Palkattjåkkå\n\nPalkattjåkkå (též Bálgattjåhkkå, 2002 m n. m.) je hora ve Skandinávském pohoří. Nachází se v severním Švédsku v kraji Norrbotten na území komuny Jokkmokks. Leží na území Národního parku Sarek. S nadmořskou výškou 2002 m se jedná o sedmou nejvyšší horu Švédska (dvanáctou, pokud se počítají i vedlejší vrcholy).\n\n"}
{"id": "817954", "url": "https://cs.wikipedia.org/wiki?curid=817954", "title": "Bazar Chán al-Chalílí", "text": "Bazar Chán al-Chalílí\n\nChán al-Chalílí, , je největším bazarem nacházejícím se v islámské části Káhiry. Tento nejslavnější káhirský bazar je rovněž jedním z turistických ládkadel pro návštěvníky egyptského hlavního města.\n\nNa místě, kde bylo v roce 969 Fátimovci založeno nové hlavní město al-Qahíra, se dnes nachází velká čtvrť plná bazarů. Počátky vzniku bazaru Chán al-Chalílí se datují do roku 1382, kdy zde za vlády mamlúckého sultána az-Záhira Barkúka emír Džarkas al-Chalílí nechal postavit velký karavansaraj ( , \"Chán\"). Mezi nejcennější druhy zboží, se kterými se zde obchodovalo, patřily drahokamy, hedvábí a koření. V dnešní době se zde sežene prakticky cokoliv, avšak i přes četné obchody se suvenýry, je Chán al-Chalílí určen hlavně pro místní obyvatele. Kromě obchodů jsou pro Chán al-Chalílí typické malé tradiční kávárny, kterých je zde nespočet.\n\nBazar se rozprostírá v centru islámské Káhiry, na obou stranách dopravní tepny al-Azhar od brány Báb al-Fatúh na severu až k bráně Báb az-Zuwajla na jihu. Za hlavní orientační bod místního bazaru se dá považovat Husajnova mešita. Nedaleko od ní se nachází mešita Al-Azhar s nejstarší univerzitou na světě. Nejkrásnější stavby však leží na ulici Mu'izz Lidínilláha, kdysi ústřední tepně fátimovského palácového města, která vede od silnice al-Azhar na sever k bráně Báb al-Fatúh. Nachází se zde stavby jako madrása sultána Barsbáje, mauzoleum sultána Kalá'úna či mešita al-Hákima.\n"}
{"id": "817957", "url": "https://cs.wikipedia.org/wiki?curid=817957", "title": "Kei Ino'o", "text": "Kei Ino'o\n\nKei Ino'o (伊野尾慧 Inoo Kei, narozen 22. června 1990) je japonský zpěvák a člen J-pop skupiny Hey! Say! JUMP. Momentálně patří do agentury Johnny & Associates. Narodil se v Saitamě a momentálně sídlí v metropolitní oblasti Tokio.\n\n\nHey! Say! JUMP koncerty najdete na Hey! Say! JUMP.\n\n\n\n\n\n\n"}
{"id": "817958", "url": "https://cs.wikipedia.org/wiki?curid=817958", "title": "C2H4O", "text": "C2H4O\n\nVzorec CHO může označovat:\n\n"}
{"id": "817960", "url": "https://cs.wikipedia.org/wiki?curid=817960", "title": "Incestní pornografie", "text": "Incestní pornografie\n\nIncestní pornografie je specifický pornografický žánr, který zachycuje pohlavní styk mezi příbuznými osobami (tj. incest), či osobami se za příbuzné vydávajícími. Tento druh pornografie je v některých zemích nelegální (např. v Austrálii). Jedním z příkladů snímků tohoto žánru je filmová série \"Taboo\". Vzhledem k značnému množství incestní pornografie na internetu například Dowdová, Singerová a Wilson namítají, že tato skutečnost může vést k legitimizaci či podporování skutečného incestu.\n"}
{"id": "817961", "url": "https://cs.wikipedia.org/wiki?curid=817961", "title": "Josef Kovalčuk", "text": "Josef Kovalčuk\n\nJosef Kovalčuk (5. srpna 1948 Trutnov – 30. června 2018 Brno ) byl český divadelní dramaturg, scenárista a pedagog.\n\nVystudoval bohemistiku a historii na Filozofické fakultě Univerzity Palackého v Olomouci a dramaturgii na DAMU v Praze. V roce 1974 v Prostějově spoluzakládal HaDivadlo, ve kterém působil i po jeho přesídlení do Brna jako dramaturg, a to až do roku 1996.\n\nV roce 1990 byl krátce poslancem ČNR, kam byl zvolen v rámci procesu kooptací jako bezpartijní poslanec.\n\nPodílel se rozhodující měrou na znovuvybudování Divadelní fakulty Janáčkovy akademie múzických umění v Brně a v letech 1990 až 1996 byl jejím děkanem. V roce 1996 se stal dramaturgem činohry Národního divadla v Praze a v letech 1997 až 2002 byl jejím uměleckým šéfem. V letech 2002 do roku 2008 byl znovu děkanem Divadelní fakulty JAMU. V roce 2002 byl jmenován profesorem. Od roku 2009 působil jako dramaturg Divadla Husa na provázku. Je autorem či spoluautorem řady scénářů a studií.\n\n"}
{"id": "817965", "url": "https://cs.wikipedia.org/wiki?curid=817965", "title": "Seznam hlav států v roce 1889", "text": "Seznam hlav států v roce 1889\n\nSeznam hlav států v roce 1889.\n\n\n\n\n\n\n"}
{"id": "817967", "url": "https://cs.wikipedia.org/wiki?curid=817967", "title": "Sergej Mylnikov", "text": "Sergej Mylnikov\n\nSergej Mylnikov (6. října 1958, Čeljabinsk – 20. června 2017, Moskva) byl ruský hokejový brankář, který chytal v sovětské hokejové lize za Traktor Čeljabinsk a SKA Leningrad a v NHL krátce za Quebec Nordiques.\n\nReprezentoval také Sovětský svaz, za sbornou odehrál 67 zápasů. První reprezentační zápas odehrál v úterý 11. prosince roku 1984 v Pardubicích proti tehdejšímu Československu, jednalo se o přátelský zápas, který Mylnikov se Sovětským svazem vyhrál vysoko 6:2. Za 67 reprezentačních zápasů stihl Mylnikov vyhrát zlatou olympijskou medaili z roku 1988 v Calgary, také vlastní dvě zlaté medaile z MS 1989 a z MS 1990. Mylnikov ukončil svojí reprezentační kariéru v neděli 22. dubna 1990 na MS v zápasu proti Švédsku, který vyhrál 3-1 a tím pádem vyhrál zlatou mistrovskou medaili.\nV roce 1988 byl Mylnikov jmenován do All-Stars týmu Sovětského svazu, také byl roku 1985 jmenován do ruské a sovětské hokejové síně slávy a chytal v Kanadském poháru v roce 1987, kde skončil sovětský tým druhý. Zemřel v Moskvě 20. června 2017.\n"}
{"id": "817974", "url": "https://cs.wikipedia.org/wiki?curid=817974", "title": "Charfreitag", "text": "Charfreitag\n\nPříjmení Charfreitag je české příjmení německého původu. Náleží mimo jiné těmto významným osobnostem:\n\n"}
{"id": "817975", "url": "https://cs.wikipedia.org/wiki?curid=817975", "title": "Čching-čou", "text": "Čching-čou\n\nČching-čou () je městský okres, který leží na západě městské prefektury Wej-fang v provincii Šan-tung v Čínské lidové republice. Okres nesl dříve jméno I-tu (). Čching-čou je dynamické průmyslové město s významnou zemědělskou produkcí. Místní úřady podporují zahraniční investice, okres udržuje těsné obchodní vztahy s více než padesáti okresy a regiony.\n\nČching-čou je město s dlouhou historií, objevuje se už v Knize historie. V mingské době bylo centrem prefektury.\n"}
{"id": "817977", "url": "https://cs.wikipedia.org/wiki?curid=817977", "title": "Byrsonima crassifolia", "text": "Byrsonima crassifolia\n\nByrsonima crassifolia, nazývaný také podle svého drobného třešním podobného ovoce nance, je nenáročný tropický a subtropický strom. Je nejznámější z více než stovky druhů které byly rozpoznány v rodu \"Byrsonima\".\n\nPůvodní rozšíření tohoto druhu je v tropech a subtropech ve Střední a Jižní Americe; roste tam od Mexika až po Peru, Bolívii a Paraguay a dále v Karibiku na Antilách. Druhotně byl vysázen na jihu Spojených států a ve východní Asii na Filipínách. Daří se mu v oblastech s poměrně dlouhým obdobím sucha, křovinatých nebo stromových savanách, na kamenitých svazích horského a tropického poloopadavého listnatého lesa, v otevřených borových lesích i písečných dunách u pobřeží a na mnoha dalších místech s mělkou nebo nekvalitní, ale vždy dobře odvodněnou půdou. Po běžných požárech v savanách dobře obrůstá. Roste až do nadmořské výšky okolo 1500 m n. m., nesnáší pokles teploty pod bod mrazu.\nJe to pomalu rostoucí a co se tvaru týče dosti variabilní strom (někdy i velký keř od země rozvětvený) s nepravidelnou korunou, který dosahuje výše až do 10 m. Kmen s rozbrázděnou, odlupující se šupinatou kůrou může mít až 30 cm v průměru, někdy je krátký, křivý a jindy vysoký, štíhlý, také větve občas vyrůstají široce rozložitě a jindy kompaktně. Mladé letorosty s výraznými lenticelami jsou hustě porostlé hnědými chloupky. Vstřícně vyrůstající listy s vejčitými palisty 3 až 5 mm dlouhými mají řapíky o délce 5 až 15 mm. Listové čepele bývají dosti proměnlivé, nejčastěji jsou vejčitě eliptické až podlouhle eliptické, dlouhé 7 až 15 cm a široké 3 až 7 cm, u báze špičaté nebo tupé a na konci zaoblené nebo tupě hrotité, bývají slabě podvinuté. Jsou kožovité, se zřetelnou žilnatinou (7 až 10 žilek), celokrajné, na horní straně tmavě zelené a lesklé, na spodní v mládí nahnědlé nebo našedlé a chlupaté.\n\nOboupohlavné pětičetné květy na stopkách asi 1 cm dlouhých jsou široké 1,5 až 2 cm a jsou sestaveny do 5 až 15 cm dlouhých koncových hroznů. Vejčité opadavé listeny jsou velké 2 až 3 mm, stejně opadavé jsou i listence dlouhé 3 až 7 mm. Vytrvalé zelené volné kališní lístky vejčitého tvaru nesou každý po páru olejových žlázek. Korunní lístky, dlouhé asi 2 cm s nepravidelně zvlněným okrajem, jsou kopinaté a tvarem připomínají malé lžičky, bývají barvy sytě žluté která se po odkvětu mění na oranžovou.\n\nV květu je 10 tyčinek s krátkými bělavými nitkami které jsou připojeny zespodu k podlouhlým prašníkům. Gyneceum srostlo ze tří plodolistů, svrchní vejčitý semeník je lysý, vyrůstají z něj tři čnělky zakončené šídlovitými bliznami. Strom postupně nakvétá asi po dobu 6 týdnů, podle místa růstu kvetou od listopadu do července. Opylovány jsou hmyzem, převážně včelami, které v květu místo nektaru nacházejí olejovitou tekutinu vylučovanou žlázkami kalichu.\n\nPoživatelné, silně vonící plody na stopkách jsou žluté nebo oranžové kulovité peckovice 1 až 2 cm velké se stopami po vytrvalém kalichu. Pod měkkou slupkou je dužina, která je žlutá, mastná, měkká a těstovité konzistence, někdy sladká jindy nahořklá (podle stromu). Dužina obaluje čočkovitou pecku s 1 (v 7,5 %), se 2 (ve 21,5 %) a nejčastěji se 3 (v 71 %) semeny. Dužina je 64 %, pecka 25 % a slupka 11 % hmotnosti plodu. V semenech je 10 až 20 % oleje. (Vše průměrné hodnoty).\n\n\"Byrsonima crassifolia\" se rozmnožuje samovolně semeny, která rozšiřují plodožraví ptáci a kaloni. Při cíleném pěstování se vysazuji semenáčky naroubované (za kůru nebo do rozštěpu) z \"kvalitních\" stromů. Ihned po sklizni je schopno bez dormance vyklíčit do 20 až 45 dnů asi 20 % semen. Je zajímavé, že každé ze tří semen v jedné pecce klíčí v jinou dobu. Za šest měsíců se vysazují na stanoviště s dobrou půdou do sponu 7 × 7 m. Za dva roky se objeví prvé plody, starší roubované rostliny v dobré půdě produkují až 20 kg ovoce ročně, volně rostoucí na chudé půdě jen 7 kg.\n\nPlody se spotřebovávají nejčastěji v přírodní formě jako ovoce, dále s cukrem, dělá se z nich zmrzlina, používají se na přípravu osvěžujících nápojů sycených oxidem uhličitým, nakládají se do lihu, zapékají se s drceným maniokem nebo masem, zkvašují se na alkoholický nápoj vzdáleně podobný primitivnímu pivu nebo se tento vypaluje na likér. Zralé plody brzy podléhají zkáze a sklízí se proto ne zcela zralé, kdy přechází zelená barva do žluté. Plody lze uchovat v lahvích s vodou asi 2 týdny nebo zasypané cukrem asi 6 týdnů. Trh s tímto ovocem je většinou omezen jen na oblast výskytu, v některých oblastech je prodáváno na trzích velké množství za nízkou cenu. Průmyslově se z něj začal vyrábět nápoj který je expedován v plechovkách a má roční trvanlivost. Povařením zralých plodů ve vodě se získává jedlý rostlinný tuk. Slupky plodů se používají k barvení bavlněných látek na světle hnědý odstín.\n\nMladým stromům seřezávají větve a používají je jako doplňkové krmivo pro dobytek, ovce i prasata. Ze stromů se získává těžké, tvrdé a pružné nevoňavé dřevo s šedivým bělem a červenohnědým jádrem. Obvykle je však k dispozici jen v malých délkách a používá se na menší konstrukce venkovských staveb a dále se z něho vyrábí nábytek, podlahy, okna, dveře a lze ho dobře soustružit. Je velmi výhřevné a mimo běžného spalování v domácnostech (má velmi příjemnou vůni) se z něj pálí dřevěné uhlí.\n\nMístní obyvatelé tradičně používají odvaru z kůry stromu bohaté na tanin proti průjmům a zánětům ženských pohlavních orgánů, drcenou kůru na kožní nemoci i proti hadímu jedu. Klinicky byl prokázán antibakteriální účinek extraktů z kořene a kůry, působí hlavně na vybrané druhy bakterií Klebsiella, Micrococcus, Salmonella, Shigella, Staphylococcus, Staphylococcus a Streptococcus.\n\nV některých zemích Střední Ameriky a na Floridě se \"Byrsonima crassifolia\" pěstuje v parcích jako okrasná rostlina pro dekorativní účinek svých temných žlutými květů nebo podél cest jako větrolamy. Často bývá záměrně vysazována do oblastí po požárech, kde co pionýrská rostlina má za úkol svými snadno se rozkládajícími opadanými listy kultivovat degradovanou půdu.\n\n"}
{"id": "817980", "url": "https://cs.wikipedia.org/wiki?curid=817980", "title": "Yo-Yo Ma", "text": "Yo-Yo Ma\n\nYo-Yo Ma (* 7. října 1955) je americký violoncellista, virtuos a orchestrální hudební skladatel. Mimo jiné je držitelem téměř dvou desítek cen Grammy, Národní medaile za umění (2001) a Prezidentské medaile svobody (2011). National Public Radio jej označilo za největšího violoncellistu současnosti.\n\nNarodil se v Paříži tchajwanským rodičům a již v dětství se mu dostalo hudebního vzdělání. V raném věku se začal učit hře na housle, později violu, až nakonec ve čtyřech letech přestoupil na violoncello. Jakožto zázračné dítě začal koncertovat již v pěti letech a o dva roky později vystoupil před prezidenty Johnem F. Kennedym a Dwightem D. Eisenhowerem. V devíti letech debutoval v Carnegie Hall.\n\nStudoval na několika školách, absolvoval však Harvardovu univerzitu, kde získal jak titul bakaláře (1976), tak doktorát (1991). Vystupoval s většinou hlavních světových orchestrů.\n\nGenerální tajemník OSN Kofi Annan ho roku 2006 jmenoval Mezinárodním poslem míru. V roce 2009 hrál na inauguraci amerického prezidenta Baracka Obamy.\n\n"}
{"id": "817982", "url": "https://cs.wikipedia.org/wiki?curid=817982", "title": "XcamP", "text": "XcamP\n\nXcamP je mládežnické setkání evangelíků, pořádané sdružením Křesťanské společenství, z. s., jehož se účastní několik stovek lidí. \nTýdenní Letní setkání dorostu a mládeže ve Smilovicích XcamP je místem setkání mnoha mladých křesťanů zejména z České republiky, Polska a Slovenska.\n\nEvangelizační tábory pro křesťanskou mládež navazují na dlouholetou tradici mládežnických pobytů v přírodě, spojených se studiem Božího Slova.\n\nPrvní stanové setkání pro větší počet účastníků se konalo již v roce 1969 v Oldřichovicích na úpatí Beskydské hory Javorový. Mimořádná účast byla umožněna uvolněním poměrů po Pražském jaru.\n\nV tomto roce (ještě v době totalitního režimu) vznikl záměr uskutečnit setkání křesťanské mládeže. Aby nebyly činěny ze strany státních orgánů překážky, byl zvolen pro toto setkání název „Mírový seminář evangelické mládeže“. Uskutečnil se v srpnu v prostorách osvětové besedy („hájenky“) v Tošanovicích. Po listopadových událostech se díky nadšení několika desítek mladých lidí začal konat každoročně v červenci stanový tábor v Tošanovicích (okres Frýdek-Místek).\n\nPro velký zájem byla pořízena montovaná plachtová hala, v níž se mohlo účastnit programu na 650 lidí.\n\nNa bázi mezinárodní spolupráce v rámci euroregionu Těšínské Slezsko proběhlo začlenění do projektu Dzięgielów-Smilovice a přesídlení tábora do vybudovaného zázemí v obci Smilovice (okres Frýdek‑Místek).\n\nEvangelizační tábor přijal nový název XcamP.\n\nSpuštěny on-line přenosy vybraných částí programu.\n\nNázev XcamP má více významů:\n\nMezi hlavní patří zvýrazněná písmena XP. Písmena X a P v názvu jsou totožná s řeckými písmeny chí a ró, která jsou prvními písmeny jména Kristus (řec. Christos) a dohromady tvoří starokřesťanský monogram jména Pána Ježíše Krista.\nPísmeno X může také odkazovat jak ke kříži, tak (zejména v angličtině) ke Kristu. Písmeno X bývá v angličtině často používáno pro vyjádření něčeho extra, něčeho zvláštního či něčeho tajemného.\nCamp – v angličtině (a už snad i v češtině) znamená tábor.\n\nK řečníkům, kteří na XcamPu vystupovali, patří biskup Peter Urie, evangelista Ulrich Parzany, přírodovědec Werner Gitt, teolog Tomáš Novotný či kazatelé Daniel Fajfr, Michal Klus, Stanislav Kaczmarczyk a Jiří Chodura.\n\nPolský hudebník Mate.O navštívil XcamP v roce 2002 a 2006. Roku 2006 vystoupil na XcamPu Ron Kenoly. V letech 2010a 2016 na XcamPu koncertovala polská worship kapela Trzecia Godzina Dnia\n\n\n"}
{"id": "817983", "url": "https://cs.wikipedia.org/wiki?curid=817983", "title": "Sambar", "text": "Sambar\n\nSambar (\"Rusa\") je rod jelenovitých přežvýkavců, jehož zástupci jsou rozšířeni v jižní a jihovýchodní Asii. Byli importováni i do Austrálie, na Nový Zéland, a dokonce do Ameriky.\n\n\nPrvní tři druhy jsou domovem na ostrovech jihovýchodní Asie, sambar indický je rozšířen od indického subkontinentu na východ do Zadní Indie a jižní Číny a na jih až na Sumatru a Borneo.\n"}
{"id": "817992", "url": "https://cs.wikipedia.org/wiki?curid=817992", "title": "Rusk County", "text": "Rusk County\n\nRusk County je název dvou okresů ve Spojených státech amerických:\n"}
{"id": "817993", "url": "https://cs.wikipedia.org/wiki?curid=817993", "title": "Panola County", "text": "Panola County\n\nPanola County je název dvou okresů ve Spojených státech amerických:\n"}
{"id": "817995", "url": "https://cs.wikipedia.org/wiki?curid=817995", "title": "Caldwell County", "text": "Caldwell County\n\nCaldwell County je název čtyř okresů ve Spojených státech amerických:\n"}
{"id": "817996", "url": "https://cs.wikipedia.org/wiki?curid=817996", "title": "Cameron County", "text": "Cameron County\n\nCameron County je název dvou okresů ve Spojených státech amerických:\n"}
{"id": "817997", "url": "https://cs.wikipedia.org/wiki?curid=817997", "title": "Chambers County", "text": "Chambers County\n\nChambers County je název dvou okresů ve Spojených státech amerických:\n"}
{"id": "817998", "url": "https://cs.wikipedia.org/wiki?curid=817998", "title": "Edwards County", "text": "Edwards County\n\nEdwards County je název tří okresů ve Spojených státech amerických:\n"}
{"id": "817999", "url": "https://cs.wikipedia.org/wiki?curid=817999", "title": "Guadalupe County", "text": "Guadalupe County\n\nGuadalupe County je název dvou okresů ve Spojených státech amerických:\n"}
{"id": "818000", "url": "https://cs.wikipedia.org/wiki?curid=818000", "title": "Hardin County", "text": "Hardin County\n\nHardin County je název šesti okresů ve Spojených státech amerických:\n"}
{"id": "818001", "url": "https://cs.wikipedia.org/wiki?curid=818001", "title": "Harris County", "text": "Harris County\n\nHarris County je název dvou okresů ve Spojených státech amerických:\n"}
{"id": "818002", "url": "https://cs.wikipedia.org/wiki?curid=818002", "title": "Houston County", "text": "Houston County\n\nHouston County je název pěti okresů ve Spojených státech amerických:\n"}
{"id": "818003", "url": "https://cs.wikipedia.org/wiki?curid=818003", "title": "Hidalgo County", "text": "Hidalgo County\n\nHidalgo County je název dvou okresů ve Spojených státech amerických:\n"}
{"id": "818004", "url": "https://cs.wikipedia.org/wiki?curid=818004", "title": "Leon County", "text": "Leon County\n\nLeon County je název dvou okresů ve Spojených státech amerických:\n"}
{"id": "818005", "url": "https://cs.wikipedia.org/wiki?curid=818005", "title": "Dickinson County", "text": "Dickinson County\n\nDickinson County je název tří okresů ve Spojených státech amerických:\n"}
{"id": "818006", "url": "https://cs.wikipedia.org/wiki?curid=818006", "title": "Medina County", "text": "Medina County\n\nMedina County je název dvou okresů ve Spojených státech amerických:\n"}
{"id": "818007", "url": "https://cs.wikipedia.org/wiki?curid=818007", "title": "Menard County", "text": "Menard County\n\nMenard County je název dvou okresů ve Spojených státech amerických:\n"}
{"id": "818008", "url": "https://cs.wikipedia.org/wiki?curid=818008", "title": "Newton County", "text": "Newton County\n\nNewton County je název šesti okresů ve Spojených státech amerických:\n"}
{"id": "818009", "url": "https://cs.wikipedia.org/wiki?curid=818009", "title": "Robertson County", "text": "Robertson County\n\nRobertson County je název tří okresů ve Spojených státech amerických:\n"}
{"id": "818010", "url": "https://cs.wikipedia.org/wiki?curid=818010", "title": "Terrell County", "text": "Terrell County\n\nTerrell County je název dvou okresů ve Spojených státech amerických:\n"}
{"id": "818011", "url": "https://cs.wikipedia.org/wiki?curid=818011", "title": "Tyler County", "text": "Tyler County\n\nTyler County je název dvou okresů ve Spojených státech amerických:\n"}
{"id": "818012", "url": "https://cs.wikipedia.org/wiki?curid=818012", "title": "Walker County", "text": "Walker County\n\nWalker County je název tří okresů ve Spojených státech amerických:\n"}
{"id": "818013", "url": "https://cs.wikipedia.org/wiki?curid=818013", "title": "Williamson County", "text": "Williamson County\n\nWilliamson County je název tří okresů ve Spojených státech amerických:\n"}
{"id": "818014", "url": "https://cs.wikipedia.org/wiki?curid=818014", "title": "Wilson County", "text": "Wilson County\n\nWilson County je název čtyř okresů ve Spojených státech amerických:\n"}
{"id": "818015", "url": "https://cs.wikipedia.org/wiki?curid=818015", "title": "Trinity County", "text": "Trinity County\n\nTrinity County je název dvou okresů ve Spojených státech amerických:\n"}
{"id": "818016", "url": "https://cs.wikipedia.org/wiki?curid=818016", "title": "Kristkova podyjská glyptotéka", "text": "Kristkova podyjská glyptotéka\n\nKristkova podyjská glyptotéka je výtvarně-filozofická trasa poutních míst od pramene Moravské Dyje až po soutok Dyje a Moravy, kterou v letech 2005 až 2006 vytvořil sochař Lubo Kristek. Tato trasa prochází třemi státy - Českem, Rakouskem a Slovenskem - a nachází se na ní celkem jedenáct sochařských zastavení.\n\nMyšlenka Lubo Kristka sochařsky zpracovat řeku Dyji vyústila po mnoha letech zrání ve vytvoření Kristkovy podyjské glyptotéky. Kristek si vybral podyjská zákoutí, ze kterých na něj nejvíce dýchnul genius loci, a ta pak ztvárnil. Vytvořil tak přírodní galerii soch, ve které mohou návštěvníci zhlédnout výbor z jeho celoživotního díla. Každé zastavení má svou jedinečnost. V některých případech vznikaly sochy přímo pro konkrétní zastavení, jinde byly umístěny sochy ze staršího období, které s místem souzní.\n\nKristkova podyjská glyptotéka duchovně, umělecky i turisticky propojuje pět krajů - kraj Vysočina, Jihočeský kraj, Dolní Rakousko, Jihomoravský kraj a Trnavský samosprávny kraj. Projekt vznikal pod záštitou hejtmanů těchto pěti krajů. Jeho smyslem bylo obohatit kulturní fond nejen České republiky a sjednotit dříve oddělené příhraniční regiony České republiky, Rakouska a Slovenska. Kristkova podyjská glyptotéka je unikátní výpovědí o naší době pro příští generace. Její význam docenil i ministr kultury ČR Václav Jehlička ve své předmluvě ke katalogu k výroční výstavě Lubo Kristka, který v roce 2008 vydalo Neues Stadtmuseum v německém Landsbergu (druhou předmluvou katalog uvedl bavorský ministr pro školství, vědu a kulturu Dr. Thomas Goppel.)\n\n\nPrvní zastavení stezky se nachází u obce Panenská Rozsíčka.\n\nVyvěrání ze země ztvárňuje socha \"Zrození\" (2005-2006) - strom, stvořený ze dvou přírodních elementů, z vody a vzduchu. Tento symbolický strom chrání jak pramen Moravské Dyje, tak kopii sošky \"Jarní studánka\" (Jaroslav Krechler) a žehná toku. Právě na tomto místě vystupují ze země první kapky později mohutné řeky. Z pramene se v happeningu za úsvitu roku 2006 zrodilo improvizované dítě pojmenované \"Dyje\", čímž započal další životní cyklus. Poutní místo bylo slavnostně otevřeno 20. května 2006.\nDruhé zastavení stezky se nachází za obcí směrem na Slavonice.\n\nJedno ze zastavení celé této trasy poutních míst se nachází v místech, kde Moravská Dyje, při obci Staré Hobzí, prochází panenskou přírodou. Sochařské dílo \"Kameny přání\" (2006), které Lubo Kristek vytvořil ze sedmi balvanů, daru obce Panenská Rozsíčka, skrývá tajemství. Do prohlubní v artefaktu vkládají poutníci svá přání napsaná na svitku. Poutní místo bylo slavnostně otevřeno 27. května 2006.\n\nTřetí zastavení stezky se nachází u vchodu do zámku.\n\nDřevoplastika \"Život\" (1971-1972) je dílem z raného období tvorby Luba Kristka. Do mohutného smrku z bavorského Černého lesa vytesal archetypální údobí jednoho lidského života. Třetí zastavení podyjské glyptotéky, souboru soch Lubo Kristka, naleznete při vstupu na drosendorfský zámek. Poutní místo bylo slavnostně otevřeno 3. června 2006.\nČtvrté zastavení stezky se nachází před Zámečkem Lubo,\n\nNejnovější a nejprogresivnější socha celé trasy nazvaná \"Kosmicky načasovaná parapyramidální potence\" (2005-2006) se nachází v těsné blízkosti českého sídla a ateliéru Lubo Kristka. Tento artefakt je magnetem jak pro lidi, tak pro zvířata. Poutní místo bylo slavnostně otevřeno 10. června 2006.\n\nPáté zastavení stezky se nachází u parku u řeky.\n\nVranovská socha z jilmu \"Dyje – Osud stromu\" (1968) vznikala postupně v době, kdy Lubo Kristek žil a tvořil v Německu, jako vzpomínka na vzdálený domov, v té době zakázaný. Současně je v ní ukryto poselství, které Kristek převzal od svého životního přítele a učitele Arno Lehmanna - význam motivu koule v sochařině. Poutní místo bylo slavnostně otevřeno 17. června 2006.\n\n16. 8. 2010 se krajem přehnala nevídaná ničivá smršť. Socha byla silně poškozena, její odštěpky se nacházely po celém areálu parku. Po krátké době se zastupitelstvo městyse Vranova nad Dyjí usneslo sochu restaurovat. Práce trvaly do září 2011. Přírodní katastrofa zničila mimo jiné zeměkouli umístěnou na vrcholu původní dřevoplastiky. Kristek je přesvědčen, že přibývající přírodní katastrofy jsou do jisté míry zaviněny samotným člověkem a jako náhradu původní zeměkoule se odhodlal tuto přepracovanou plastiku korunovat dvěma vejci (ab ovo), které symbolizují naději do budoucna. Příběh poutního místa pokračuje, socha doplněna symbolem pyramidy, jež ji nyní i lépe chrání.\n\nKolem sochy bylo postaveno dětské hřiště, což se sochařovi nelíbí.\n\nŠesté zastavení stezky se nachází u hradu.\n\nStředověký hrad Hardegg má na svém území sochu \"Ptačí poslání\" (1998) ve tvaru prehistorické lebky, ve kterém budou odpočívat ostatky Lubo Kristka. Figurína poblíž sarkofágu vyčkává, až přijde jeho majitel, potom zmizí. Na tomto zastavení může poutník zhlédnout sestřih videozáznamu z happeningu přímo v kryptě, kterým byl sarkofág uveden na současné místo. Poutní místo bylo slavnostně otevřeno 24. června 2006.\n\nSedmé zastavení stezky se nachází při řece u Louckého kláštera.\n\nV keramice \"\"Vysvobození z útrap\"\" (1978) ve skalní kapličce při Dyji ve Znojmě, nedaleko Louckého kláštera, se snoubí veškeré myslitelné umělecké styly od gotiky až po pop-art. Kristus v této soše není uvězněn na kříži, jak tomu bývá obvykle. Iluze Krista visícího na kříži vzniká pouze při jistém úhlu pohledu. Z tohoto úhlu se ovšem pozorovatel na druhé straně jeví stejně. Zastavení se nachází v prostředí v těsné blízkosti Dyje.\n\nPoutní místo bylo slavnostně otevřeno 1. července 2006.\nOsmé zastavení stezky se nachází mezi Podivínem a Lednicí.\n\nTematika zrodu a zatracení se v dějinách periodicky opakuje. Kristkova kaplička u Janohradu se zakomponovanou keramickou sochou \"Zrod a zároveň zatracení koule\" (1978) se jako pomník časů nachází na osudovém křížení energetických cest. Jednou z nich je Černá Dyje, mrtvé rameno kdysi nebezpečně dravé řeky regulované vývojem, druhou pak spojnice přes řeku, přerušená před více než šedesáti lety. Kaplička připomíná zarostlou minulost, tato konceptuální stavba vyrůstá z genia loci přilehlé lokality.\n\nSymbolika artefaktu v architektuře pak předjímá nevyhnutelnost smrti při zbrklém vývoji, současně však také nezničitelnost čisté energie. Dominantu keramiky, která nese silné duchovní poselství, tvoří koule - ztělesnění ideální koncentrované energie, životní síly. Touto kapličkou Kristek navazuje na linii svých církevních výtvarných příspěvků (např. vysvěcená kaple v německém Penzingu). Poutní místo bylo slavnostně otevřeno 8. července 2006.\n\nDeváté zastavení stezky se nachází nedaleko Břeclavi.\n\nHrající kovová plastika u zámečku Pohansko, kterou rozezvučí vítr, svým strunným fragmentem odkazuje na původní obyvatele oblasti Pohanska. \"Strom větrné harfy\" (1992) rezonuje s prostředím i s přicházejícími poutníky.\n\nPoutní místo bylo slavnostně otevřeno 15. července 2006.\nDesáté zastavení stezky se nachází u trojstátního bodu u obce Sekule.\n\nZávěrem Kristkovy podyjské glyptotéky, na trojstátním bodu, který je současně soutokem řek Dyje a Moravy, přichází poutník na místo, kde je výtvarný vjem gradován hlubokou filosofií. Poslední socha s názvem \"Hledající\" napovídá, že cesta za poznáním nikdy nekončí a otvírá stále nové a nové obzory. Průzory ve společném srdci dvojbytosti srostlé z muže a ženy lze pohlížet ze Slovenska směrem do Česka a do Rakouska. Srdce tak tvoří optickou spojnici všech tří států. Vnímavý poutník nalezne zorném poli vyčleněném srdečními průhledy dva letící ptáky. Poutní místo bylo slavnostně otevřeno 22. května 2006.\n\nV roce 2009 byla bronzová socha \"Hledající\" hledající odcizena. Dne 15. 8. 2015 bylo na tomto místě odhaleno autorovo nové dílo nazvané \"Hledající - organické formy\". Poslední zastavení Kristkovy podyjské glyptotéky se podařilo obnovit díky úsilí a podpoře obce Sekule.\n\nJedenácté \"zastavení\" stezky se nachází mezi zastaveními 1-10, na dohled od řeky a je určeno poutníkům, kteří hledají.\n\n\n"}
{"id": "818019", "url": "https://cs.wikipedia.org/wiki?curid=818019", "title": "Ján Moravčík", "text": "Ján Moravčík\n\nJán Moravčík (* 29. května 1954, Borovce) je bývalý slovenský fotbalista, obránce.\n\nV československé lize hrál za Jednotu Trenčín a TJ Vítkovice. Nastoupil ve 132 ligových utkáních a dal 5 gólů. V nižší soutěži hrál i za Slavoj Piešťany.\n\n\n"}
{"id": "818021", "url": "https://cs.wikipedia.org/wiki?curid=818021", "title": "Pětidomí (Kařez)", "text": "Pětidomí (Kařez)\n\nPětidomí je vilková čtvrť asi 2 kilometry od Zbiroha, která byla zřízena pro lesní vysloužilce. Pětidomí je tvořeno osmnácti domy, a trvale je osídleno devatenácti obyvateli. Katastrálně spadá pod obec Kařez. Zajímavostí je, že zde žil i zeť Bedřicha Smetany. Dnes je důležitou turistickou křižovatkou; vedou sem tři značené turistické trasy ze šesti směrů.\n\nDo Pětidomí se lze dostat po následujících trasách:\n"}
{"id": "818022", "url": "https://cs.wikipedia.org/wiki?curid=818022", "title": "Václav Nový (fotbalista)", "text": "Václav Nový (fotbalista)\n\nVáclav Nový (* 28. října 1912) je bývalý český fotbalista, útočník.\n\nV lize hrál za SK Plzeň a SK Kladno. V lize odehrál 111 utkání a dal 18 gólů. Ve Středoevropském poháru nastoupil ve 4 utkáních.\n\n"}
{"id": "818023", "url": "https://cs.wikipedia.org/wiki?curid=818023", "title": "Jaroslav Nývlt", "text": "Jaroslav Nývlt\n\nJaroslav Nývlt (* 2. února 1915) je bývalý český fotbalista, brankář. Jeho bratrem byl fotbalový reprezentant Oldřich Nývlt.\n\nV československé lize hrál za SK Náchod. Nastoupil ve 108 ligových utkáních.\n\n"}
{"id": "818026", "url": "https://cs.wikipedia.org/wiki?curid=818026", "title": "Vlasta Žehrová", "text": "Vlasta Žehrová\n\nVlasta Žehrová (* 10. května 1956 Havlíčkův Brod) je česká herečka a dabérka.\n\nPo absolvování hudebně-dramatického oddělení Pražské konzervatoře, dálkově vystudovala obor divadelní a filmová věda na Filozofické fakultě Univerzity Karlovy v Praze. Již během studia hrála v Národním divadle. Z televizní tvorby se objevila například v seriálu TV Nova \"Ordinace v růžové zahradě\".\n\n"}
{"id": "818044", "url": "https://cs.wikipedia.org/wiki?curid=818044", "title": "Al Masry", "text": "Al Masry\n\nAl Masry (arabsky النادي المصري للألعاب الرياضية) je egyptský fotbalový klub hrající v egyptské Premier League. Založen byl v roce 1920 v Port Saidu. Al Masry, což znamená v arabštině „Egypťan“, vyhrálo celkem 22 pohárů. Klub je jedním z pěti egyptských klubů s největším počtem fanoušků. Své domácí zápasy hraje na stadionu Port Said Stadium, který má kapacitu pro 18 000 diváků.\n\nKlub byl založen v roce 1920, krátce po egyptské revoluci 1919. Oproti jiným týmům v Port Saidu, který byly plné cizinců, prosazovalo Al Masry národní identitu. Svojí zlatou éru klub prožil v letech 1932 až 1948. Během tohoto období vyhráli třikrát Pohár sultána Husajna a sedmnáctkrát v řadě Canal Zone League. Avšak největším klubovým úspěchem v historii je vítězství v Egyptském poháru v roce 1998, kdy ve finále porazili 4-3 Al Mokawloon Al Arab.\n\nAl Masry je jedním ze zakládajících členů Egyptské Premier League, která vznikla v roce 1948. Od té doby chyběli v lize pouze dvě sezony, což z nich v této statistice dělá třetí nejúspěšnější tým za káhirskými celky Al-Ahly a Zamalkem. Al Masry se stalo profesionálním týmem v roce 1983. Rovněž se stali jedním z prvních týmů, kteří do svých řad koupili cizince. Jednalo se o íránské fotbalisty Porta Kasíma a Abd al-Ridu, kteří dovedli Al Masry během jedné sezony do finále Egyptského poháru, kde však podlehli 1-3 Al-Ahly.\n\nBěhem sezony 2011/12 došlo na jejich stadionu v Port Saidu k neštěstí, při němž během utkání s Al Ahly zemřelo 79 lidí a přes ticíc jich bylo zraněno. V důsledku tohoto incidentu, byl celý ročník Egyptské Premier League a Egyptského poháru zrušen.\n\n\n\n\nOficiální stránky klubu\n"}
{"id": "818045", "url": "https://cs.wikipedia.org/wiki?curid=818045", "title": "Dalibor Chatrný", "text": "Dalibor Chatrný\n\nDalibor Chatrný (28. srpna 1925 Brno – 5. července 2012 v Rajhrad u Brna) byl český výtvarník, konceptuální umělec – malíř, grafik a pedagog, který byl po celý svůj život úzce spjat s Brnem.\n\n\nZpočátku se věnoval zejména grafice a klasické kresbě. Nicméně již koncem 50. let začal experimentovat s novými materiály, novými formami i novými tvůrčími postupy, které pak dále aktivně rozvíjel až do konec svého života. Kromě toho byl znám tím, že experimentoval i s výtvarným ztvárněním literárních textů, výtvarnými úpravami fotografií a dalších uměleckých děl.\n\n\n\n\n\n\n\n"}
{"id": "818046", "url": "https://cs.wikipedia.org/wiki?curid=818046", "title": "Vladimír Čermák (kněz)", "text": "Vladimír Čermák (kněz)\n\nVladimír Čermák (5. dubna 1901, Tupesy – 7. října 1942, koncentrační tábor Dachau) byl český římskokatolický kněz, národní buditel působící na Valašsku, funkcionář Československé strany lidové a Orla.\n\nPo maturitě na gymnáziu v Uherském Hradišti vystudoval teologii v Praze a v Olomouci, na kněze byl vysvěcen v roce 1928. Následně působil ve farnosti Nový Hrozenkov, od roku 1937 jako administrátor (1938 farář) ve Vlachovicích na Zlínsku.\nZa nacistické okupace se stal příslušníkem Obrany národa, za což byl v roce 1942 zatčen a vězněn nejprve v Mauthausenu a poté v Dachau, kde zemřel následkem hladu a trýznění. V roce 1947 byl vyznamenán Válečným křížem in memoriam.\n\n"}
{"id": "818056", "url": "https://cs.wikipedia.org/wiki?curid=818056", "title": "Kuzma", "text": "Kuzma\n\nKuzma může být:\n\n\n\n\n"}
{"id": "818057", "url": "https://cs.wikipedia.org/wiki?curid=818057", "title": "Benátské masky", "text": "Benátské masky\n\nBenátské masky jsou neodmyslitelně spjaty s Benátským karnevalem. Mohou být zhotoveny z kůže, z porcelánu nebo z papíru, a to speciální technikou zvanou papírmašé. Původní masky měly spíše jednoduchý design. Pokud byly zdobené, tak pouze ze symbolických a praktických důvodů. Ve středověku měli výrobci masek svůj vlastní cech. V současné době se často k jejich výrobě používá sádra, ručně se malují a zdobí se přírodním peřím, drahokamy, korálky, flitry aj.\n\nJe jen málo důkazů, které by vysvětlovaly motivy dřívějšího užívání benátských masek. Jeden učenec se například domníval, že skrývání tváře na veřejnosti bylo benátskou odpovědí na jednu z nejtvrdších třídních hierarchií v evropské historii. První doložené prameny se o používání masek v Benátkách zmiňují již ve 13. století. Jiný dokument potom v roce 1339 zakazoval Benátčanům oblékání vulgárních převleků a navštěvování klášterů v maskách. Dále zakazoval pomalovávat si tvář a nosit falešné vousy nebo paruky. Oblékání masek bylo ke konci fungování Benátské republiky přísně omezeno. V 18. století bylo oblékání masek omezeno pouze 3 měsíce od 26. prosince. K maskám se tradičně oblékaly ještě dekorativní korálky ve stejné barvě. Benátský karneval se ve svých počátcích těšil velké oblibě také z toho důvodu, že nižší vrstvy se mohly na chvilku stát velkými pány a velkými dámami a naopak. Anonymita pod maskou skýtá mnoho záhadných dobrodružství.\n\n\"Bauta\" (někdy označovaná jako \"baùtta\") je maska, která pokrývá celý obličej. Jedná se o tradiční umělecké dílo s nepoddajnou linkou v oblasti brady, bez otvoru v oblasti úst a bohatě zlacené. Maska má čtvercový tvar se špičatou bradou, která je nakloněna vzhůru tak, aby mohl její nositel jíst a pít, aniž by si musel masku sundat, a tím se zbavit své anonymity. Nositelé této masky si rovněž oblékali červenou pláštěnku a třírohý klobouk, s černým pláštěm zvaným Tabbaro. tato maska byla obvyklou společenskou maskou a maskování se řídilo benátskou vládou. Maska se povinně nosila při událostech politického rozhodování, protože všichni občané byli povinni jednat anonymně a jako sobě rovni.\n\nMaska Kolombína \"Colombina\" (také \"Columbine\" nebo \"Colombino\") je poloviční maska, jež se často zdobí zlatem, krystaly stříbra a peřím. Jako ostatní benátské masky se připevňuje k obličeji zavázáním stuhy na zadní části hlavy. Columbine byla slavná herečka stejného jména v Commedia dell'arte. Říká se, že tato maska byla navržena speciálně pro ni, jelikož nechtěla, aby byla její krásná tvář zcela zakryta. Představitelky Kolombíny se někdy jen silně líčily kolem očí a masku vůbec nenosily. Jejich milostným protějškem v divadelních představeních býval Harlekýn.\n\nMaska \"Dámy\" patří mezi nejelegantnější benátské masky. Její nositelka měla na sobě složité šaty a mnoho mnoho klenotů. Dnes je považována za jednu z nejkrásnějších typů masky, která se nosí během karnevalu.\n\nMorový doktor (také \"Dottore\") je maska s dlouhým zobákem. Je jednou z nejbizarnějších benátských masek. Její nápadný design má morbidní historii: V 17. století francouzský lékař Charles de Lorme zavedl masky a další hygienická opatření při léčení nakažených pacientů. Tato maska bývá bílá a skládá se z dlouhého zobáku a kulatých otvorů pro oči, které evokují dojem brýlí. Dnes jsou však masky Dottore stejně jako ostatní benátské masky velice dekorativní. V Commedii dell'arte používá tuto masku postava lékaře, jehož povaha se vyznačuje přehnanou přechytračeností a nejapnými vtipy na účet žen.\n\nTato maska nebyla prvotně určena ke karnevalovým účelům, ale měla chránit lékaře před morovou nákazou. Nosil se k ní černý plášť a bílé rukavice, je zde symbolika smrti a je určitě nejstrašidelnější maskou karnevalu.\n\nMoretta a Servetta muta jsou masky bez emocí se širokými otvory pro oči, ale bez rtů nebo úst, které nosí patricijské ženy (dámy z vyšších vrstev). Vychází z masky Visar, která byla vynalezena ve Francii v šestnáctém století, ta se lišila tím, že byla zcela bez otvorů. Maska byla jen dostatečně velká na to, aby zcela zakryla identitu ženy. Většinou ji nosily cizinky, které tak skryly svou neznalost jazyka za tuto identitu. Maska bývala zakončena závojem. Po roce 1760 se už příliš nepoužívala. Název \"Servetta Muta\", jak se maska v italštině také označuje, znamená vlastně \"němý sluha/služka\".\n\n\"Volto\" (neboli Larva) je typická benátská maska v bílém provedení. Nosí se k ní plášť a třírohý klobouk. Předpokládá se, že slovo \"larva\" pochází z latiny a znamená \"maska\" nebo \"duch\". Tvar masky nositeli umožňuje jednoduše dýchat, pít i jíst, aniž by si masku musel odstranit z tváře. Jsou to masky lehké a pohodlné zejména díky materiálu, ze kterého se tvoří. Vyrábí se z jemného voskového plátna. Velice vhodné jsou pro společenské noci plné tance a zábavy.\n\nDalší klasická maska, Pantalone, pravděpodobně pochází z italské \"pianta il leone\", která se odkazuje na dobytí Benátek. Maska je obvykle představována jako smutný starý muž s velkým nosem (jako zobák vrány) s vysokými obočím a širokmými očima. Stejně jako ostatní masky je Pantalone také polomaskou (zakrývající jen polovinu obličeje). Jsou k ní nošeny červené kalhoty, červené sako a černý plášť. Je je téměř výhradně nošena muži.\n\nArlecchino, což znamená Harlekýn, je charakterní maskou. tato maska se vyráběla jako dřevěná, později kožená. Představuje harlekýna, další tradiční postavu italské komedie. Harlekýn je postava, která představuje ušlechtilého divocha nebo otroka. Barva masky je tradičně černá a má opičí plochý nos. V karnevalu je to protipól maska Pantalone.\n\nPůvodní kožená maska, která zakrývá polovinu obličeje, představuje hlupáka. Je typická svým vysokým čelem, vyklenutým obočím a dlouhým nosem.\n\nTuto masku měli obvykle lidé s duševním postižením nebo velmi chudí, kteří si našli práci tak, že se během karnevalu chovali jako blázni. Jejich oblečení bylo jasně zbarvené, patřil k němu výrazný klobouk se třemi rohy. Na konci každého z rohů zvonečky, nebo rolničky. \n\nBenátské masky různého typy byly použity ve filmu Stanley Kubricka Spalující touha (Eyes Wide Shut).\n\n"}
{"id": "818061", "url": "https://cs.wikipedia.org/wiki?curid=818061", "title": "Klíčové ukazatele výkonnosti", "text": "Klíčové ukazatele výkonnosti\n\nUkazatele výkonnosti nebo klíčové metriky (KPI z anglického \"Key performance indicator\") je pomůcka pro měření výkonnosti, která se běžně používá k měření úspěšnosti aktivity organizace. Klíčové ukazatele by měly přímo ovlivňovat úspěšnost vize organizace, proto se pro jejich tvorbu využívají rámce, jako například Balanced Scorecard, které vizi převedou na několik oblastí, ve kterých potom definují ukazatele výkonnosti. Následně probíhá proces plánování budoucích hodnot těchto metrik a měření dosažených hodnot, který vede k dosažení cílů organizace a vylepšení hospodářských výsledků.\n\nZpravidla se aktivity organizace nejdříve rozdělí do několika dimenzí. BSC používá dimenzi financí, zákazníků, procesů a vlastních zaměstnanců. K určení metrik, které budou skutečně vypovídat o úspěšnosti organizace, je potřeba najít pro každou dimenzi její strategické cíle.\n\nDimenze financí\n\nDimenze zákazníků\n\nDimenze procesů\n\nDimenze vlastních zaměstnanců\n\n"}
{"id": "818066", "url": "https://cs.wikipedia.org/wiki?curid=818066", "title": "Kolej Kajetánka", "text": "Kolej Kajetánka\n\nKolej Kajetánka se nachází na Břevnově (Praha 6) v ulici Radimova, čp. 35/12. Kolej se skládá ze dvou výškových budov K1A a K1B, přezdívaných též Břevnovská dvojčata, a z menší budovy K2. Kolej patří do 4. obvodu správy Kolejí a menz UK. Ke koleji patří i přilehlé parkoviště. Koleji se přezdívá Kajka, Kájka nebo Kajča.\n\nDříve patřila kolej i menza univerzitě 17. listopadu. Po zrušení této univerzity v roce 1974 převzala kolej do správy Univerzita Karlova.\n\nKolej poskytuje ubytování pro 1284 studentů. 236 studentů může bydlet na jednolůžkových pokojích. Kolej K1 obsahuje ubytovací buňky, ve kterých se nachází vždy jeden jednolůžkový pokoj, jeden dvoulůžkový pokoj a sociální zařízení. Kuchyňka je společná pro patro. K1 má v přízemí menzu, TV místnost, společenskou místnost s piánem a studovnu a v 7. patře počítačovou místnost (tzv. iRoom). Kolej K2 ubytovává studenty v buňkách po dvou dvoulůžkových pokojích. Každý pokoj na K2 obsahuje vařič a lednici a na buňce je společné sociální zařízení. K2 má v suterénu hudební místnost, TV místnost a moderní posilovnu. Na každém patře K2 je studovna.\n\nKAM UK nabízí studentům možnost připojení k vysokorychlostnímu internetu přes ethernet. Na každém pokoji je dostupná Wi-Fi síť eduroam. Na této koleji funguje také telefonní linka, interní čísla jsou trojmístná, celkové číslo je pak 233095XXX (kde XXX je trojmístné telefonní číslo pokoje).\n\nU koleje se nachází zastávka Kajetánka, kterou obsluhuje autobus DPP 180 do Dejvic a noční autobus 902. Nedaleko Kajetánky jsou tramvajové zastávky Drinopol (tramvaje 22 a 25) a Baterie (tramvaje 1, 2). Nejdostupnější stanicí metra je Dejvická (MHD, 10 minut) a Petřiny (pěšky, 2 km).\n\nVedle koleje se nachází nově zrekonstruovaný park usedlosti Kajetánka. Pod kolejí protéká potok Brusnice (dříve též Bruska). \n\nNa vnitřních schodech vestibulu byla natáčena scéna z filmu Jak básníci přicházejí o iluze, kdy Štěpán přijel poprvé do Prahy na kolej. Natáčelo se zde i několik scén z filmu Bolero.\n\n"}
{"id": "818070", "url": "https://cs.wikipedia.org/wiki?curid=818070", "title": "Král džungle", "text": "Král džungle\n\nKrál džungle je úspěšná americká bláznivá dobrodružná komedie z roku 1997 podle animovaného seriálu. Bylo natočeno i neúspěšné pokračování filmu. Natočen byl i novější animovaný seriál. Hlavními postavami jsou \"George z džungle\" (Brendan Fraser), muž který jako nemluvně spadl v letadle; \"Lyle Van de Groot\" (Thomas Haden Church), bohatý záporák; \"Ursula Stanhope\" (Leslie Mann), dobrodružka kterou George zachrání; \"Betsy\" (Kelly Miller), Uršulina nejlepší kamarádka; \"Ape\" (John Cleese), Georgův učitel; \"Beatrice\" (Holland Taylor), Uršulina matka; \"Max\" a \"Thor\" (Greg Cruttwell a Abraham Benrubi), lovci; \"Kwamme\" (Richard Roundtree), překladatel; \"Arthur\" (John Bennett Perry), Uršulin otec; dalšími důležitými postavami je taky trojice afrických průvodců . Ve filmu se mluví jak anglicky, tak svahilsky. Režie se ujal Sam Weisman, scénář napsala Dana Olsen.\n"}
{"id": "818074", "url": "https://cs.wikipedia.org/wiki?curid=818074", "title": "Jozef Oboril", "text": "Jozef Oboril\n\nJozef Oboril (* 22. března 1952, Sečovce) je bývalý slovenský fotbalista, obránce.\n\nV lize hrál za VSS Košice, Slavii Praha, Tatran Prešov a Duklu Banská Bystrica. V Poháru UEFA nastoupil ve 2 utkáních. V juniorské reprezentaci nastoupil v letech 1975-1977 v 5 utkáních a dal 1 gól. V československé lize nastoupil v 218 utkáních a dal 14 gólů. Vítěz slovenského a finalista československého poháru 1973.\n\n\n"}
{"id": "818077", "url": "https://cs.wikipedia.org/wiki?curid=818077", "title": "Kanton Noyon", "text": "Kanton Noyon\n\nKanton Noyon (fr. \"Canton de Noyon\") je francouzský kanton v departementu Oise v regionu Hauts-de-France. Skládá se ze 42 obcí. Před reformou kantonů 2014 ho tvořilo 23 obcí.\n\nod roku 2015:\n\npřed rokem 2015:\n\n"}
{"id": "818078", "url": "https://cs.wikipedia.org/wiki?curid=818078", "title": "Lubomír Odehnal", "text": "Lubomír Odehnal\n\nLubomír Odehnal (* 28. března 1959) je bývalý český fotbalista, záložník.\n\nV československé lize hrál za Baník Ostrava. Nastoupil ve 107 utkáních a dal 15 gólů. V nižších soutěžích hrál i za TJ Gottwaldov a SK Hanácká Slavia Kroměříž. V Poháru UEFA nastoupil ve 4 utkáních.\n\n\n"}
{"id": "818079", "url": "https://cs.wikipedia.org/wiki?curid=818079", "title": "Vladimír Onufrák", "text": "Vladimír Onufrák\n\nVladimír Onufrák (* 17. března 1950, Habura) je bývalý slovenský fotbalový útočník.\n\nV československé lize hrál za Tatran Prešov a TŽ Třinec, nastoupil ke 111 utkáním a dal 12 gólů. V Poháru UEFA nastoupil ve 2 utkáních. Mistr Evropy do 18 let v roce 1968. Během vojenské služby hrál 2. liga za Duklu Banská Bystrica.\n\n\n"}
{"id": "818081", "url": "https://cs.wikipedia.org/wiki?curid=818081", "title": "Fortschritt E 516", "text": "Fortschritt E 516\n\nFortschritt E 516 je obilní kombajn vyráběný v NDR. První prototyp byl vyroben v roce 1974, sériově se začal vyrábět až roku 1977. Do Československa byl dovážen od roku 1978. Kombajn byl průběžně modernizován, od roku 1982 byla vyráběna modernizovaná verze E-516B, která měla mimo jiné i nižší spotřebu nafty. Tento kombajn byl první s hydrostatickým pojezdem (upustilo se od variátoru).\n\n"}
{"id": "818082", "url": "https://cs.wikipedia.org/wiki?curid=818082", "title": "Monostorapáti", "text": "Monostorapáti\n\nMonostorapáti je obec v Maďarsku v župě Veszprém.\n\nRozkládá se na ploše 25,55 km² a v roce 2011 zde žilo 1 090 obyvatel.\n"}
{"id": "818084", "url": "https://cs.wikipedia.org/wiki?curid=818084", "title": "Miroslav Ošťádal", "text": "Miroslav Ošťádal\n\nMiroslav Ošťádal (* 14. února 1930) je bývalý český fotbalista, obránce.\n\nV československé lize hrál za Tankistu Praha a Duklu Pardubice. Nastoupil v 95 ligových utkáních. Gól v lize nedal.\n\n"}
{"id": "818088", "url": "https://cs.wikipedia.org/wiki?curid=818088", "title": "Fortschritt E 517", "text": "Fortschritt E 517\n\nFortschritt E 517 je obilní svahový kombajn, vyráběný v NDR a posléze již ve sjednoceném Německu od roku 1988. Po privatizaci výrobního podniku dostal tento kombajn označení \"MDW Fortschritt E-517\".\n\nDovážel se i do Československa. Tato řada E 517 má cca o 40 % větší záběr sklizně obilovin proti kombajnům řady E 516, tj. rychlejší sklizeň a menší spotřebu paliva. Kombajn E 517 je dalším vývojovým stupněm E 516 / E 516 a následně, mezi jeho nové funkce patří: čisticí síta o rozloze 5,14 m² místo předchozího 3,9 m². Tím se snížily ztráty zrna až o 30 %. Zásobník zrna má kapacitu 4,5 m³ až 5,5 m³, kde byla zvýšena o vrchol zásobníku zrna (maximální prostor + vrchní část zásobníku). Vyznačuje se dalšími novinkami (nové třívrstvové čištění, kabina vybavená palubním počítačem, pohodlnějším křeslem, automatickou klimatizací a kompresorovou miniledničkou (např. pro 13 ks 0,33 l lahví sodovky), širší sortiment přídavných zařízení pro různé typy sklizně zrna, popř. dalších plodin. Následovníkem E 517 byl kombajn řady E 518 (vyšší obsah motoru V8 14,5 L s nižší výkonností o 222 koních měl záběr od 570 do 760 cm a stejný zásobník zrna jako E 517). Z E 517 vychází i kombajn MDW E 532, který měl delší dojezd (motor V8 s 310 až 320 koňskými silami a zásobník zrna 9,0 m). Pak už byly typy odvozené nikoliv od legendární E 517, ale novější řada s V6 motory a větším záběrem: E 521, E 523 a E 524 a poté odvozené od E 524 (E 525 a E 527 STS) a kde byl posledním typem MDW Arcus. Před r. 1989 v tehdejším Československu byly legendární stroje E 517 nepřekonatelné (kromě 3 × prototyp SM500 z Agropodniku vývojem z let 1968–1972). Mlátičky byly slyšet v širých lánech svou nízkohladinovou hlučností nejen silného V8 diesel motoru (v porovnání se sovětskými Kolos), ale hlavně velice složitou soustavou velkého množství chladicích ventilátorů, nacházejících se v různých částech E 517, např. vrchní část (buď umístěno v horní části kombajnu) a též v mlátícím ústrojí (spodní a dolní část kombajnu.) Pohon ventilátorů byl elektrický a též řemenový. Zbytek pohánělo složité mláticí bubnové ústrojí, taktéž řemenový pohon. E 517 měla velice úzké poměrné zastoupení v československých JZD – pokud měly např. 3 a více kusů E 512 – E 514, tam byl dodán výrobcem i jeden kombajn E 517. Bylo to dáno tehdejší obchodní politikou, E 517 byla vlajkovou lodí kombajnů do nástupu kombajnů s V6 diesel motory (E521/E523/E524). Poruchovost těchto kombajnů byla minimální, až na delší žací ústrojí (odcházely hlavně pera/nože, tj. části žací lišty) a poté pojezd s vyšší vůlí – to se ale dalo eliminovat hustšími hydraulickými oleji, popř. větší citlivost řidiče (při jízdě po rovině stačilo stylem vlevo-vpravo a opakovaně do 1. dm oblouku hýbat volantem pro vyrovnání stálého postupu.) Pro zajímavost – E 517 stíhala vysypat až 6 × za 12 hodin a velmi účinná automatická klimatizace (tzn. v závislosti na teplejší okolní teplotě více chladila.) Rozměry tehdejších silnic ve vesnicích znamenaly, že když projela E 517 s demontovaným ústrojím, uloženým na valníku a taženým za sebou, musela protijedoucí auta uhnout a zastavit. Občas se stávalo, že už nebylo kam vysypat zásobník se zrním (buď z časových důvodů – byl pozdní večer), tak to E 517 přivezla až do sila, patřící danému JZD. Tento kombajn byl zajímavý svým rozměrným žacím záběrem a co nejmenší ztrátovostí sklizně zrna (méně než 2 % ztráty) a také tento stroj v klidu nahradil práci za 2 kombajnéry s 2 E 512 (popř. 2 E 514). Spotřeba nafty činila 35–70 l/h. podle zatížení kombajnu a svahovosti pole při sklizni. Vysypání zrna představovalo jeden přívěs (za nákladním vozem, mající prázdnou korbu/2. valník traktoru), poté MDW Fortschritt E517 dosekal další obilí, aby zaplnila i nákladní vůz s korbou (přívěs + korba nákladního vozu/traktoru.) Kombajnům vadila zvěř (před zajíci se zpravidla zvedlo a zastavilo žací ústrojí, kombajn zastavil, aby se neznehodnotila sklizeň obilí a nepoškodilo žací ústrojí). Pokud byly v cestě kameny, zvedalo se zpravidla žací ústrojí, aby se nedostaly do vnitřních částí kombajnů a zachovaly se žací mechanismy (pera, lišty atp.).\n\n"}
{"id": "818089", "url": "https://cs.wikipedia.org/wiki?curid=818089", "title": "Veľký vrch (geomorfologická část)", "text": "Veľký vrch (geomorfologická část)\n\nVeľký vrch je geomorfologická část v rámci podcelku Trebišovská tabule na jihozápadě Východoslovenské roviny.\n\nVystupuje v podobě asi 6 km dlouhého pásu pahorků v rovinatém území mezi obcemi Hraň, Sirník a Brehov, na pravém břehu řeky Ondavy. Nejvyšším bodem území je stejnojmenný Veľký vrch (272 m) na jižním konci. Z geologického hlediska je jednotka tvořena andezitovými vulkanity období středního miocénu (stáří přibližně 14,7 Ma) a je v podstatě souborem lávových proudů.\n\nVeľký vrch představuje jeden ze tří obdobných vulkanických exotů, vyskytujících se na území Východoslovenské roviny. Zbývajícími dvěma jsou části Chlmecké pahorky a Tarbucka v podcelku Medzibodrocké pláňavy na jihu roviny.\n"}
{"id": "818091", "url": "https://cs.wikipedia.org/wiki?curid=818091", "title": "Divertikl", "text": "Divertikl\n\nDivertikl v lékařské terminologii označuje výchlipku stěny dutého orgánu v těle, vytvářející útvar, který lze přirovnat ke kapse. Jedná se o struktury, které za normálních podmínek nejsou přítomny a jsou projevem chorobným. V průběhu embryonálního vývoje se však řada orgánů vytváří z výchlipek různých zárodečných struktur. \n\nPodle stavby stěny divertiklu se rozlišují\n\nPodle mechanismu vzniku se rozlišují\n\n\nŘada orgánů se zakládá z výchlipek embryonálních struktur jako střevo či žaberní oblouky, které postupně rostou a složitě se větví a dále vyzrávají. \nDýchací systém vzniká například z laryngotracheální výchlipky přední stěny předního střeva, z výchlipky dolní části předního střeva se vyvíjí játra a žlučové cesty, přední lalok hypofýzy z Rathkeho výchlipky z primitivních úst, část ledviny a vývodné cesty močové z uretrového pupenu, příštitná tělíska a brzlík z žaberních výchlipek.\n\n"}
{"id": "818093", "url": "https://cs.wikipedia.org/wiki?curid=818093", "title": "Percy Jackson: Moře nestvůr (film)", "text": "Percy Jackson: Moře nestvůr (film)\n\nPercy Jackson: Moře nestvůr je americký film z roku 2013. Inspirován byl románem \"\" Ricka Riordana. Postavu Cheirona už nebude hrát Pierce Brosnan a také bohové budou mít jiné představitele. Film režíroval Thor Freudenthal a děj by měl být více podobný originálu než v případě prvního dílu. V České republice premiéra proběhladne 15. srpna 2013.\n\n\n"}
{"id": "818094", "url": "https://cs.wikipedia.org/wiki?curid=818094", "title": "Diftongizace", "text": "Diftongizace\n\nDiftongizace je změna dlouhé samohlásky na dvojhlásku (=diftong). Dochází k ní ve vývoji jazyka. Opakem je monoftongizace, kdy se dvojhláska mění na dlouhou samohlásku.\n\nV češtině došlo v diftongizaci \"ú\" na \"ou\" (původně bylo psáno jako \"au\"), například ze starého \"spadnúti\" vzniklo dnešní \"spadnout\". Ve slovenštině k tomu nedošlo (\"spadnúť\") a staré \"ú\" je zachováno i ve východomoravském nářečí (\"spadnút\") nebo v lašském nářečí (\"spadnuć\"). V hanáckém nářečí došlo nejprve k diftongizaci \"ú\" na \"ou\" (tak, jako ve spisovné češtině) a potom k monoftongizaci na \"ó\" (\"spadnót\").\n\nV českém nářečí proběhla i diftongizace \"ý\" na \"ej\" (původně psáno jako \"ay\"), například \"bejt\" místo \"být\". V hanáckém nářečí se \"ej\" monoftongizovalo na \"é\" (\"bét\"). K této změně nedošlo v lašském nářečí (\"być\") a ve východomoravském nářečí (\"byt\").\n"}
{"id": "818095", "url": "https://cs.wikipedia.org/wiki?curid=818095", "title": "Katolická církev na Ukrajině", "text": "Katolická církev na Ukrajině\n\nKatolická církev na Ukrajině, tedy církev v jednotě s Apoštolským stolcem, má čtyři různé hierarchické struktury (součásti církví sui iuris):\n\nUkrajinská řeckokatolická církev má vyššího arcibiskupa, který je zároveň primasem. Od roku 2005 bylo jeho sídlo přeneseno ze Lvova do Kyjeva. 29. listopadu 2011 byla revidována hierarchická struktura ukrajinské církve, která má na Ukrajině od té doby čtyři církevní provincie:\n\n\nŘímskokatolická církev má na Ukrajině církevní provincii, která je tvořena metropolictní arcidiecézí lvovskou a šesti sufragánními diecézemi:\n\nRusínská řeckokatolická církev má na Ukrajině eparchii mukačevskou bezprostředně podřízenou Svatému stolci, která se stará asi o 320 000 pokřtěných.\n\nArménská katolická církev má na Ukrajině arménskou lvovskou archieparchii, která není od roku 1938 obsazena.\n\n"}
{"id": "818098", "url": "https://cs.wikipedia.org/wiki?curid=818098", "title": "Bzikavka dešťová", "text": "Bzikavka dešťová\n\nBzikavka dešťová (\"Haematopota pluvialis\"), lidově hovado, je hmyz z čeledi ovádovitých a nejhojnější zástupce rodu \"Hamatopota\".\n\nBzikavka dešťová dosahuje velikosti kolem 1 cm, od ostatních druhů je rozlišitelná podle šedo-hnědě skvrnitých křídel. Je dobrým letcem.\n\nHojná až velmi hojná, obvykle v blízkosti vod. Vyskytuje se do nadmořských výšek kolem 2000 m n. m.\n\nPo zásnubním letu následuje kopulace na zemi. Samička následně vyhledává teplokrevné živočichy včetně člověka, aby nasátím krve mohla zajistit vývoj vajíček. Kůži nepropichuje a krev nenasává jako např. komár, ale prokousne ji a vytékající krev olizuje. (Kousnutí je poměrně bolestivé, svědivé a může způsobit velké otoky.) Při vyhledávání potravy se orientuje zrakem, na kratší vzdálenosti čichem a podle tepla. Vajíčka klade ve skupinkách na rostliny. Dravé larvy žijí a kuklí se v bahně nebo vlhké půdě. Jejich potravou jsou drobní bezobratlí (např. plži, hmyz). V podmínkách České republiky se vyvíjí jedna generace ročně. Dospělci se objevují od června do října. Samci se živí nektarem.\n\nNa území České republiky napadá z ovádů člověka nejčastěji právě bzikavka dešťová a bzikavka slepoočka.\n\n"}
{"id": "818099", "url": "https://cs.wikipedia.org/wiki?curid=818099", "title": "DJ Fresh", "text": "DJ Fresh\n\nDaniel Stein (pod přezdívkou DJ Fresh) (*11. duben 1977) je anglický DJ a producent. Byl jedním z hlavních členů drum and bassové skupiny Bad Company, spolu s Darrenem Whitem (dBridge), Jasonem Maldinim a Michaelem Wojcickim (Vegas). Je také vlastníkem drum and bassového hudebního vydavatelství Breakbeat Kaos spolu s Adamem Fentonem.\n\n\n"}
{"id": "818101", "url": "https://cs.wikipedia.org/wiki?curid=818101", "title": "Unie komor Labe/Odra", "text": "Unie komor Labe/Odra\n\nUnie komor Labe/Odra, zkráceně KEO, byla založena v roce 2000 jako neregistrovaný spolek a představuje sdružení polských, českých a německých průmyslových a hospodářských komor. Ty společně zastupují přeshraniční zájmy regionu Labe-Odra, ve kterém v roce 2010 žilo 37,6 mil. lidí, přibližně 7,5 % obyvatelstva Evropské Unie (EU). Hrubý domácí produkt (HDP) činil v roce 716,6 miliard euro, což odpovídá 5,7 % hrubého domácího produktu EU. Region Labe-Odra patří k nejdůležitějším centrálním hospodářským prostorům v Evropě.\n\nCílem KEO je urychlení hospodářské integrace Polska, České republiky a Německa a účinnější integrace zájmů regionálních ekonomik do evropského rozvoje. V této souvislosti je obzvlášť důležité budování dopravních infrastruktur, protože udržitelný hospodářský rozvoj bez výkonných moderních dopravních sítí není myslitelný. Dopravní infrastruktura regionu Labe-Odra vykazuje v důsledku dlouholetého rozdělení Evropy i nadále deficity, zejména mezi hranicemi zemí a států. Spojení různých národních dopravních systémů, rozvoj multimodálních rozhraní a budování přeshraničních pozemních a vodních dopravních cest by mělo také přispět ke zvládnutí dopravy v zázemí přístavu Hamburg a tím také ke zapojení regionu do celosvětového obchodu. Přitom by současně měl být brán ohled na požadavky ochrany životního prostředí. To představuje velkou výzvu a vyžaduje společný postup regionů.\n\nUnie komor Labe/Odra se rozlišuje na řádné a asociované členy.\n\nŘádnými členy jsou všechny průmyslové a obchodní komory, jejichž působnost leží v povodí středoevropských vodních cest Labe a Odry.\n\n\n\n\nPro ostatní průmyslové a hospodářské komory, hospodářské komory a hospodářské svazy je otevřena možnost asociovaného členství. Asociovanými členy Unie komor Labe/Odra jsou:\n\nOrgány KEO jsou předsednictvo, valná hromada, jednatel a výbory.\n\nValná hromada volí ze svého středu předsednictvo, ve kterém má každý stát zastoupený v Unii komor Labe/Odra tři křesla. Předsednictvo je voleno na dobu dvou let. Opětovné zvolení je možné. Prezidentem Unie komor Labe/Odra je v současné době pan Jiří Aster, viceprezident Okresní hospodářské komory Ústí nad Labem.\n\nVe valné hromadě jsou zastoupeni všichni řádní členové, každý jedním křeslem a jedním hlasem. Asociovaní členové se mohou valných hromad účastnit s poradním hlasem. Valná hromada rozhoduje o všech otázkách zásadního významu. Zejména schvaluje důležité body roční práce a změny stanov.\n\nValná hromada jmenuje řádného člena do funkce jednatelské komory vždy na dva roky. Hlavní jednatel jednatelské komory řídí jako generální tajemník činnost Unie komor Labe/Odra. Opětovné zvolení je možné. V současné době řídí generální sekretariát Hans-Jörg Schmidt-Trenz, hlavní jednatel jednatelské obchodní komory Hamburg.\n\nUnie komor Labe/Odra disponuje dvěma aktivními výbory: dopravním výborem a výborem pro turismus. Dopravní výbor řídí pan Siegfried Zander z Obchodní a hospodářské komory Magdeburg, turistický výbor řídí pan Reinhard Wolf z Obchodní komory Hamburg.\n\nPrezidenti:\n\nGenerální tajemníci:\n\nUnie komor Labe/Odra je spolupracujícím partnerem těchto organizací:\n\n"}
{"id": "818103", "url": "https://cs.wikipedia.org/wiki?curid=818103", "title": "LW", "text": "LW\n\nSpojení písmen L a W může znamenat:\n"}
{"id": "818104", "url": "https://cs.wikipedia.org/wiki?curid=818104", "title": "Mihaly Csikszentmihalyi", "text": "Mihaly Csikszentmihalyi\n\nProfesor Mihaly Csikszentmihalyi, (* 29. září 1934 v pův. italském Fiume, dnes chorvatská Rijeka) je psycholog maďarského původu, žijící ve Spojených státech, kam emigroval ve věku 22 let. Ve svých výzkumech se zabývá především optimálním prožíváním, založeným na pojmu \"proudění\", a v souvislosti s tím také růstem osobnosti, kreativitou a motivací. Je jedním z představitelů pozitivní psychologie.\n\nStav \"proudění\" (označovaný také jako \"plynutí\" nebo podle anglického názvu \"flow\") používá Csikszentmihalyi pro označení nejlepších okamžiků našich životů, což jsou podle něj \"ty, kdy se naše tělo nebo mysl vzepne k hranicím svých možností ve vědomé snaze dosáhnout něčeho obtížného, co stojí za to\".\n\nCsikszentmihalyi působil jako vedoucí katedry psychologie na univerzitě v Chicagu. Nyní pracuje na Claremont Graduate University.\n\n\n\n"}
{"id": "818106", "url": "https://cs.wikipedia.org/wiki?curid=818106", "title": "Jiří Bičák", "text": "Jiří Bičák\n\nJiří Bičák (* 7. ledna 1942, Praha) je český vědec a fyzik. Vystudoval Matematicko-fyzikální fakultu Univerzity Karlovy. Nyní se v Ústavu teoretické fyziky MFF UK zabývá kosmologií, obecnou teorií relativity, astrofyzikou a historií a filozofií fyziky 20. století. Na Matematicko-fyzikální fakultě UK pracuje od roku 1964 v oboru teoretické fyziky.\n\nJe zakládajícím členem Učené společnosti ČR, v letech 2014–2016 byl jejím předsedou.\n\nZa svoji přínosnou práci již získal mnoho ocenění. \n\n"}
{"id": "818111", "url": "https://cs.wikipedia.org/wiki?curid=818111", "title": "The Boys Are Back in Town", "text": "The Boys Are Back in Town\n\n„The Boys Are Back in Town“ je skladba irské hard rockové skupiny Thin Lizzy z jejich alba \"Jailbreak\" z roku 1976. Skladba rovněž vyšla jako singl s „Jailbreak“ na straně B. V britském žebříčku se singl umístil na osmém místě. V roce 1991 singl vyšel znovu a umístil se na 63. místě. V roce 2012 vydala americká skupina Molly Hatchet cover verzi této skladby na svém albu \"Regrinding the Axes\".\n"}
{"id": "818117", "url": "https://cs.wikipedia.org/wiki?curid=818117", "title": "Česká národní rada (odboj)", "text": "Česká národní rada (odboj)\n\nČeská národní rada byl ilegální odbojový orgán působící v Protektorátu Čechy a Morava od února 1945 do konce 2. světové války. Sdružoval domácí odbojové organizace, působil jako jejich mluvčí ve vztahu k zahraničnímu odboji a v závěru války se významně podílel na Pražském povstání.\n\nOd podzimu 1944 začaly na troskách domácího odboje vznikat nové odbojové organizace, které se snažily sdružit autonomně působící odbojové skupiny či jednotlivce. Na Českomoravské vrchovině působila Rada tří, komunistický odboj byl po likvidaci III. ilegálního ÚV KSČ rozptýlen a k zformování IV. ilegálního ÚV došlo na přelomu let 1944-45. Odbojáře sdružovala i ilegální Ústřední rada odborů (ÚRO).\n\nK prvním kontaktům mezi největšími odbojovými organizacemi (R-3, ÚRO a následně i IV. ÚV KSČ) začalo docházet už od podzimu 1944. Hlavními důvody pro vznik zastřešující ilegální organizace byly především snaha podchytit roztříštěný domácí odboj a připravit ho tak na možné ozbrojené povstání proti okupační moci, jež se s postupem spojeneckých vojsk stávalo aktuálním. Dalším, neméně důležitým důvodem bylo vytvoření reprezentativní síly, která by v poválečném Československu byla rovnocenným partnerem zahraničním odbojovým centrům a mohla tak důsledněji prosazovat představy domácího odboje o společenském vývoji. \n\nZáklad ČNR vznikl již na podzim 1944, kdy se R-3 propojila s ilegální skupinou působící v Národní odborové ústředně zaměstnanecké. Koncem roku 1944 se k této skupině připojil IV. ilegální ÚV KSČ, na jaře 1945 potom zformovaná ÚRO. Jako výsledek jednání zástupců těchto organizací vzniklo 24. února pracovní předsednictvo, které připravilo ustavení samotné ČNR, ke kterému došlo 29. dubna 1945.\n\nPřestože se IV. ÚV KSČ a ÚRO nacházely na komunistických pozicích a R-3 vycházela spíše z demokratických tradic a orientace na západní odboj, bylo programové zaměření ČNR levicové (R-3 se hlásila i k principům demokratického socialismu). Díky podobnosti názorům na poválečný vývoj Československa dokázaly tyto skupiny vytvořit fungující odbojovou organizaci. Samotné programové cíle pro poválečný vývoj byly značně radikální i díky tomu, že se nově zformovanému VI. ilegálnímu ÚV KSČ podařilo v ČNR získat rozhodující postavení.\n\nDůležitým aspektem při vzniku ČNR byla úloha, kterou toto uskupení mělo sehrát v samotném konci války. Představitelé ČNR měli zosobňovat určitou domácí obdobu vlády. Ta by ukončila svou činnost s návratem prezidenta E. Beneše a po doplnění o zahraniční odbojáře by se společně se Slovenskou národní radou stala prozatímním národním shromážděním. \n\nMezi hlavní programové požadavky ČNR pro poválečné období patřilo zejména potrestání kolaborantů a válečných kořistníků a vytvoření ústavodárného shromáždění, v dalším období potom zejména orientace na SSSR, znárodnění důležitých výrobních odvětví a s tím spojené direktivně řízené hospodářství. Důležitým bodem programu ČNR byl i důraz na sociální otázky, zejména ke vztahu k pracujícím a mládeži.\n\nČNR měla ve svém čele předsedu a generálního tajemníka a pětičlenné předsednictvo ustavené na základě stranického klíče. Dalším orgánem bylo plénum tvořené zástupci významných odbojových skupin. Součástí struktury byly i pracovní komise, z nichž během povstání velkého významu nabyly vojenská, tisková a zdravotní.\n\nV tomto obsazení se ČNR nacházela v okamžiku ustavení:\n\nVojenská složka ČNR vedená kpt. Jaromírem Nechanským, kterou tvořila především R-3 byla pověřena přípravou závěrečného vystoupení proti okupační moci. Ta vycházela z představy masového ozbrojeného povstání, které v rozhodující fázi války při přiblížení se fronty dokáže narušit a postupně paralyzovat německé jednotky, které se na území protektorátu připravovaly na obranu. Pro tento účel ale chyběly především lidé a zbraně. Oddíly povstalců se podle plánů měly na Moravě zformovat z příslušníků R-3, v Čechách ÚRO organizovalo oddíly z řad dělníků. V každém případě se počítalo s rozsáhlou mobilizací. Výzbroj se plánovači snažili získat od Spojenců. Vyjednávání s britskou a americkou stranou prostřednictvím představitelů čs. zahraniční vlády uvízla na mrtvém bodě. Existovaly pochybnosti o možnostech splnění požadavků domácího odboje (výzbroj pro 60 000 povstalců, což představovalo 1440 letů), důležitou podmínkou byl i souhlas sovětské strany, v jejímž bezprostředním operačním prostoru se Protektorát nacházel. Při jednání se sovětskými vojenskými představiteli ale dospěli českoslovenští zástupci k přesvědčení, že SSSR nemá zájem na masovém povstání a vojenské dodávky budou plynout především partyzánským skupinám řízeným Moskvou. Z tohoto důvodu varoval exil vedení ČNR před vyvoláváním povstání, které by nebylo materiálně podporováno a proto by je Němci lehce zlikvidovali.\n\nR-3 jako vojenská složka ČNR neplnění slibů o dodávkách materiálu tvrdě kritizovala, ale koncem dubna 1945 definitivně pochopila, že celonárodní povstání je nereálné a převládla myšlenka o lokálních povstáních. Domácí odboj by se tak alespoň zapojil do osvobozovacích bojů, když už neměl možnost ani síly na osvobozování rozsáhlých území. To se také v dalších dnech ukázalo reálnější než masové povstání.\n\nK prvnímu otevřenému vystoupení proti okupační moci došlo 1. května v Přerově, v dalších dnech následovaly povstání v Nymburku, Poděbradech a Novém Bydžově. V řadě obcí a měst na Semilsku, Železnobrodsku a Novopacku docházelo k projevům otevřeného odporu. 5. května se povstání přelilo i do Prahy. Došlo k aktivizaci velitelství Alex a velitelství Bartoš, která se pokoušela povstání podchytit a vojensky řídit. Signálem ke všeobecnému povstání se stalo volání o pomoc vysílané z budovy pražského rozhlasu v poledne 5. května. Vedoucím politickým orgánem povstání se stala ČNR v čele s profesorem Pražákem. Týž den se jí podařilo přimět předsedu protektorátní vlády Richarda Bienerta, aby uznal její autoritu, prohlásila se zmocněncem košické vlády a podnikala kroky k převzetí kontroly v úřadech a médiích. V rozhlasovém vysílání z Londýna se týž den večer dostalo podpory i od exilového ministra Huberta Ripky. Zároveň byly ale podnikány i kroky, které měly eliminovat další odbojové skupiny, které by mohly aspirovat na vedoucí postavení v povstání.\n\nČNR ve snaze zabránit krveprolití a materiálním škodám zahájilo již 5. května vyjednávání s německou okupační mocí o odchodu německých jednotek. K eskalaci bojů ale došlo poté, co velení jednotek SS pohrozilo leteckým a dělostřeleckým bombardováním Prahy v případě odporu ze strany povstalců. Toto ultimátum bylo ČNR odmítnuto a 6. května ráno byl vydán příkaz k budování barikád a přípravě na ozbrojenou obranu. V následujících dnech se vedení ČNR snažilo vyjednávat s veliteli okupační správy o podmínkách německé kapitulace a ukončení bojů. Tato jednání byla završena 8. května podepsáním protokolu o volném odchodu německých jednotek z Prahy.\n\nUzavření dohody s velením německých jednotek v Praze se v osvobozeném Československu stalo předmětem kritiky především ze sovětské strany a to s poukazem na údajné porušení ustanovení německé kapitulace podepsané v Remeši. Další kritika byla směrována na vyjednávání s Ruskou osvobozeneckou armádou. Tato kritika a obvinění se v pozdější době staly základem pro perzekuci některých členů ČNR.\n\nPo příjezdu vlády z Košic byla ČNR přinucena k ukončení činnosti. Jako nejvyšší správní úřad v českých zemích byl ustaven Zemský národní výbor.\n\n\n"}
{"id": "818119", "url": "https://cs.wikipedia.org/wiki?curid=818119", "title": "Goderdzi", "text": "Goderdzi\n\nGoderdzi () je průsmyk na území Adžarské autonomní republiky, který přetíná Arsiánský hřbet Arménské vysočiny v jihozápadním cípu pohoří Kavkaz v nadmořské výšce 2025  m n. m. Průsmykem prochází silnice Batumi - Achalciche.\n\nV blízkosti průsmyku je v letech 2012 až 2013 plánována výstavba rekreačního areálu s osmi lyžařskými vleky v nadmořské výšce 1 700 až 2 390 m n. m.\n"}
{"id": "818130", "url": "https://cs.wikipedia.org/wiki?curid=818130", "title": "Mistrovství světa ve fotbale žen do 20 let 2012", "text": "Mistrovství světa ve fotbale žen do 20 let 2012\n\nMistrovství světa ve fotbale žen do 20 let 2012 bylo šestým ročníkem tohoto turnaje. Závěrečný turnaj se konal v období od 19. srpna do 8. září 2012 v Japonsku. Závěrečného turnaje se zúčastnilo 16 týmů. Vítězem se po třetí v historii staly hráčky USA.\n\n31. března 2012 oznámila FIFA pět stadionů, na kterých se bude šampionát konat.\n\n"}
{"id": "818131", "url": "https://cs.wikipedia.org/wiki?curid=818131", "title": "Evropská silnice E35", "text": "Evropská silnice E35\n\nEvropská silnice E35 je evropskou silnicí 1. třídy. Začíná v nizozemském Amsterdamu a končí v italském Římě. Celá trasa měří 1647 kilometrů.\n\n\n\n\n\n"}
{"id": "818133", "url": "https://cs.wikipedia.org/wiki?curid=818133", "title": "Petr Píša", "text": "Petr Píša\n\nPetr Píša (* 9. září 1965 Jihlava, Československo) je český umělecký kovář, divadelní herec, dirigent a zpěvák. Původně byl seřizovačem strojů. Je to zakladatel dechového orchestru Tutti, jehož je dirigentem a zpěvák a kapelník swingového orchestru Zatrestband, také hostující člen PS Campanula. Vede celoroční projekt Tančírna Třešť. Je pořadatelem festivalu Cihelna Třešť. Hrál mj. v opeře Národního divadla v novém nastudování \"Dobře placené procházky\" (2007). Účastnil se projektu Plzeň 2015 Evropské hlavní město kultury, kde prezentoval svoji obří kovovou loutku. Jeho projektem v minulých letech byl ORCHESTRoj, což je hudebně-divadelně-technický projekt, který se celý provozuje va pojízdném pódiu-valníku. Zhruba půlhodinové divadelní představení vyvrcholí v koncert Zatrestbendu, během kterého divák žasne nad popíráním gravitace ze strany muzikantů, či třeba stojcí a přitom pohybující se zpěvačky.\n\nV roce 2018 organizoval po celé Vysočině projekt na oslavu stého výročí založení Československé republiky Proletí 100letí. Tento projek vyvrcholil monumentální oslavou 28. října na náměstí v Jihlavě. Mimořádnost dané akce dokazuje, mimo jiné, i Cena rada města Jihlavy, kterou za celý projekt obdržel. \n\nO Petru Píšovi byl natočen krátký dokument, který stručně hovoří o Píšově životě a ORCHESTRoji.\n\n"}
{"id": "818147", "url": "https://cs.wikipedia.org/wiki?curid=818147", "title": "Misr El Makasa", "text": "Misr El Makasa\n\nMisr El Makasa (arabsky مصر المقاصة) je egyptský fotbalový klub hrající v Egyptské Premier League. Klub hraje nejvyšší egyptskou soutěž od sezony 2009/10, kdy se do ní poprvé v historii probojoval. Své domácí utkání hraje na stadionu Fayoum Stadium s kapacitou pro 10 000 diváků.\n"}
{"id": "818153", "url": "https://cs.wikipedia.org/wiki?curid=818153", "title": "Wasserman", "text": "Wasserman\n\nPříjmení Wasserman nebo Wassermann nosí více osobností:\n\n"}
{"id": "818160", "url": "https://cs.wikipedia.org/wiki?curid=818160", "title": "Romy (jméno)", "text": "Romy (jméno)\n\nRomy je ženské křestní jméno. Jde o zkráceninu německého Rosemarie a anglického Rosemary. Další varianta je Romey.\n\n\n"}
{"id": "818161", "url": "https://cs.wikipedia.org/wiki?curid=818161", "title": "Diva house", "text": "Diva house\n\nDiva house (někdy též handbag house) je subžánr house music populární v LGBT klubech v průběhu 90. let 20. století. Styl je charakterizovaný charismatickými ženskými vokály afroameričanek s hudebním spodkem house či zremixované nebo samplované písně žánrů soul či disco. Mezi takové písně patří “I Don't Know Anybody Else” (1989) od Black Box či “Show Me Love” (1993) od Robin S a také remixy od Patti LaBelle, Bette Midler, Mariah Carey a Whitney Houston.\n"}
{"id": "818165", "url": "https://cs.wikipedia.org/wiki?curid=818165", "title": "HC Charkov", "text": "HC Charkov\n\nHC Charkov byl hokejový klub se sídlem v Charkově na Ukrajině. Tým byl založený v roce 2007 a rozpuštěný v roce 2011. Klub hrál v Ukrajinské hokejové lize na zimním stadiónu SDUShOR. V barvách má žlutou a bílou barvu.\n\n\n"}
{"id": "818170", "url": "https://cs.wikipedia.org/wiki?curid=818170", "title": "Melissa Peterman", "text": "Melissa Peterman\n\nMelissa Margaret Peterman (* 1. července 1971, Minneapolis, Minnesota, USA) je americká herečka, která se do povědomí v Čechách dostala díky roli v seriálu \"Deník zasloužilé matky\". Peterman také hostila červený koberec pro rok 2010 CMT Music Awards. Objevila se v roli Bonnie v seriálu \"Tři kluci a nemluvně.\"\n\nV roce 1999 se provdala za Johna Bradyho a 20. října 2005 se jim narodil první syn. \n\n"}
{"id": "818174", "url": "https://cs.wikipedia.org/wiki?curid=818174", "title": "Luboš Perek", "text": "Luboš Perek\n\nLuboš Perek (* 26. července 1919 Praha) je český astronom a emeritní vedoucí Úřadu OSN pro vesmírné záležitosti. Roku 1946 vystudoval astronomii na Přírodovědecké fakultě MU, titul CSc. získal na Karlově univerzitě v Praze roku 1956 a titul DrSc. roku 1961. Publikoval 44 článků o hvězdné dynamice a planetárních mlhovinách a 80 článků o geostacionárních orbitách, o definici vnějšího prostoru a o ekologii vesmírného prostoru. Jeho nejznámější publikací je \"Catalogue of Galactic Planetary Nebulae\" („Katalog galaktických planetárních mlhovin“ 1967, s Lubošem Kohoutkem). \n\nV zahraničí, kde přednášel na mnoha prestižních konferencích, prezentoval Českou republiku v astronomickém oboru. V roce 1964 byl hostujícím profesorem na Northwestern University. V letech 1967 až 1970 byl generálním tajemníkem Mezinárodní astronomické unie a v letech 1968 až 1975 ředitelem Astronomického ústavu Československé akademie věd. \n\n\n"}
{"id": "818175", "url": "https://cs.wikipedia.org/wiki?curid=818175", "title": "Monte Viso", "text": "Monte Viso\n\nMonte Viso ( , , piemontsky \"Brich Monviso\", 3841 m n. m.) je nejvyšší hora Kottických Alp. Leží na území Itálie v regionu Piemont nedaleko francouzských hranic. Je nejjižnější tříapůltisícovkou Alp. Převyšuje všechny svoje horské sousedy o nejméně 500 m a z východní italské strany má pravidelný kónický tvar. Jeho typická silueta je viditelná z velké vzdálenosti. Na úpatí Monte Visa pramení řeka Pád.\n\nJako první na vrchol vystoupili 30. srpna 1861 William Mathews, Frederic Jacomb, Michel Croz a Jean Baptiste Croz.\n\nOblast masívu Monte Visa, zahrnující území na italské i francouzské straně, byla v roce 2013 zapsána jako přeshraniční biosférická rezervace (\"Transboundary Biosphere Reserve\") na seznam biosférických rezervací UNESCO. Správa rezervace o rozloze 293 916,7 ha sídlí ve městě Saluzzo.\n\nNormální a prakticky jediná snáze přístupná výstupová trasa vede asi 800 m vysokou jižní stěnou, přes bivak Andreotti (3277 m). Jedná se o strmý skalní výstup, na němž jsou místy pasáže II. stupně horolezecké obtížnosti. Stezka začíná na chatě Quintino Sella u jezera Lago Grande di Viso (2640 m) na východní straně hory, obchází ji z jihovýchodu a pokračuje pod jižní stěnu. Nástup na Normální cestu je možný také z francouzské strany přes sedlo Passo di Vallanta a chatu Rifugio Vallanta. Výstup od chaty Sella si vyžádá obvykle 5 – 6 hodin, návrat zpět asi 4 hodiny. Nejvhodnější přístup k této chatě je od konce silnice v lokalitě Pian del Re a trvá asi 2 hodiny.\n\nV okolí Monte Viso je vytyčena zajímavá a populární okružní trasa zvaná Giro di Viso. Obvyklé místo startu je Pian del Re a trasu lze absolvovat oběma směry. Obvyklý pochodový čas se pohybuje okolo 20 hodin, na trase je rozmístěno 5 horských chat. Trasu tak lze absolvovat obvykle za 3 dny. Zajímavostí trasy je průchod skalním tunelem Buco di Viso dlouhým 75 metrů, vedoucím z italské na francouzskou stranu, který byl ručně proražen v letech 1479-1480.\n\n"}
{"id": "818176", "url": "https://cs.wikipedia.org/wiki?curid=818176", "title": "Al Aronowitz", "text": "Al Aronowitz\n\nAl Aronowitz (20. května 1928 Bordentown, New Jersey, USA − 1. srpna 2005 Elizabeth, New Jersey, USA) byl americký novinář a manažer hudebních skupin židovského původu. V roce 1950 získal diplom na Rutgers University a přibližně v té době začal pracovat jako novinář. Koncem roku 1965 byl krátce manažerem skupiny The Velvet Underground, které zajistil její první placený koncert. Zemřel na rakovinu ve věku 77. let.\n\nJeho syn Myles Aronowitz je fotografem.\n"}
{"id": "818177", "url": "https://cs.wikipedia.org/wiki?curid=818177", "title": "Bietschhorn", "text": "Bietschhorn\n\nBietschhorn (3934 m n. m.) je hora v Bernských Alpách. Leží na území Švýcarska v kantonu Valais. Jihovýchodní a severní svahy hory patří spolu s horou Jungfrau a ledovcem Aletschgletscher do rezervace zapsané na seznam světového dědictví UNESCO pod společným názvem „Švýcarské Alpy Jungfrau-Aletsch“. Na vrchol je možné vystoupit od chat Bietschhorn Hütte (2565 m) a Baltschiederklause (2783 m).\n\nJako první na vrchol vystoupili 13. srpna 1859 Leslie Stephen, Anton Siegen, Johann Siegen a Joseph Ebener.\n\n"}
{"id": "818178", "url": "https://cs.wikipedia.org/wiki?curid=818178", "title": "Walther MP", "text": "Walther MP\n\nWalther MP je série samopalů vyráběných v Západním Německu firmou Walther v letech 1963 až 1985. Do výzbroje západoněmecké policie byly přijaty před nástupem modelu MP5. Typickými znaky jsou jednoduchá konstrukce a také díly jsou zhotoveny většinou z lisované oceli. Závěr uzamčen není a některé z prvků jsou řešeny podobně jako u útočné pušky Heckler & Koch G3 zavedené do výzbroje Bundeswehru. Ramenní opěrka je zhotovena z drátu a lze sklopit vpřed a dále slouží i jako přední rukojeť. Vyrábí se ve dvou verzích. Standardní verze MPL a zkrácená verze MPK. Oba modely byly ve velkém měřítku vyváženy pro armády a policejní složky v zemích Jižní Ameriky. Tento samopal je jednoduchý a účinný, ale v porovnání s konkurenčním typem MP5 zaostává v přesnosti střelby.\n\n\n"}
{"id": "818179", "url": "https://cs.wikipedia.org/wiki?curid=818179", "title": "Diksoniovité", "text": "Diksoniovité\n\nDiksoniovité (\"Dicksoniaceae\") je čeleď kapradin z řádu cyateotvaré. Jsou to stromovité kapradiny s přímým nevětveným kmenem nesoucím na vrcholu růžici velkých listů. Rostou v tropech a subtropech Asie, Austrálie a Ameriky. Nejznámějším zástupcem je diksonie.\n\nDiksoniovité jsou suchozemské stromovité kapradiny se vzpřímeným a většinou nevětveným kmenem nesoucím na vrcholu růžici velkých listů. Cévní svazky ve stonku jsou buď v souvislém kruhu s dření uprostřed (sifonostélé) nebo rozpadné na jednotlivé svazky (diktyostélé). Kmen je na vrcholu hustě pokrytý chlupy a bez šupin. Listy jsou obvykle přes 1 metr dlouhé, 2x nebo vícekrát zpeřené, v pupeni spirálovitě stočené. Na bázi řapíku bývají vytrvalé chlupy, ostny chybějí. Sterilní a fertilní listy se neliší nebo jen málo. Žilnatina v posledních segmentech listů je zpeřená, s volnými, jednoduchými nebo vidličnatě větvenými žilkami.\n\nVýtrusné kupky se tvoří na konci žilek při okraji listů. Kupky jsou chráněny 2 chlopněmi: vnitřní je tenká, vnější je tlustá, tvořená ztlustlým koncem žilky a za zralosti se otevírající. Sporangia jsou početná, s nepřerušeným prstencem, obsahující 64 spor. Spory jsou kulovité nebo čtyřhranné. Gametofyt je nadzemní, zelený, srdčitý nebo protáhlý.\n\nČeleď diksoniovité zahrnuje v současném taxonomickém pojetí asi 30 druhů ve 3 rodech. Vyskytuje se porůznu v tropech a v subtropech. Není zastoupena v Africe. Nejvíce druhů roste na tichomořských ostrovech a v jihovýchodní Asii a Australasii. Největší rod, diksonie (\"Dicksonia\", asi 20 druhů), je rozšířen v jihovýchodní Asii a australské oblasti od Malajsie po ostrovy Samoa, v tropické Americe a na ostrovech Juan Fernandez. Rod \"Calochlaena\" zahrnuje 5 druhů. Vyskytují se v Melanésii, Polynésii a východní Austrálii. \"Lophosoria quadripinnata\" roste v tropické Americe od Mexika po Chile a jižní Brazílii.\n\nV Evropě není čeleď \"Dicksoniaceae\" zastoupena (jediný evropský zástupce, \"Culcita macrocarpa\", byl přeřazen do samostatné čeledi \"Culcitaceae\").\n\nVýsledky molekulárních studií ukázaly, že čeleď \"Dicksoniaceae\" v klasickém pojetí je parafyletická. Na základě studie, publikované v roce 2006, byl rod \"Culcita\" přeřazen do samostatné čeledi \"Culcitaceae\" a rod \"Cibotium\" do čeledi \"Cibotiaceae\".\n\n\nDiksonie \"Dicksonia antarctica\" je pěstována v klimaticky příhodných oblastech světa jako okrasná stromová kapradina. Snese teploty až -10 °C, roste však dosti pomalu. Dřeň vrchní části kmene obsahuje škrob a Aboridžinci ji v Austrálii využívali jako zdroj potravy.\n\nNěkteré druhy diksonií jsou k vidění ve sklenících Pražské botanické zahrady v Tróji.\n\n\"Calochlaena\", \"Dicksonia\" (včetně rodu \"Balantium\"), \"Lophosoria\"\n"}
{"id": "818181", "url": "https://cs.wikipedia.org/wiki?curid=818181", "title": "Hochwanner", "text": "Hochwanner\n\nHochwanner (2744 m n. m.) je hora v masivu Wetterstein v Bavorských Alpách. Leží na hranici Rakouska (spolková země Tyrolsko) a Německa (spolková země Bavorsko). Hora je známá díky své severní stěně vysoké 1400 m. Je to jedna z nejvyšších stěn v Severních vápencových Alpách.\n\nJako první na vrchol vystoupil v roce 1870 Hermann von Barth.\n\n"}
{"id": "818182", "url": "https://cs.wikipedia.org/wiki?curid=818182", "title": "Colorado (řeka)", "text": "Colorado (řeka)\n\nNázev Colorado nese několik řek:\n\n\n"}
{"id": "818191", "url": "https://cs.wikipedia.org/wiki?curid=818191", "title": "Styx (měsíc)", "text": "Styx (měsíc)\n\nStyx je měsíc Pluta, který byl objeven pomocí Hubbleova vesmírného dalekohledu na přelomu června a července 2012, přičemž objev byl oznámen veřejnosti 11. července 2012. Jedná se o pátý potvrzený měsíc Pluta, který byl objeven přibližně rok po Kerberovi, čtvrtém měsíci Pluta.\n\nMěsíc byl objeven pomocí devíti snímků pořízených mezi 26. červnem a 9. červencem Hubbleovým vesmírným dalekohledem, respektive jeho nejmodernějším snímačem Wide Field Camera 3. Snímky byly pořízeny v rámci průzkumu připravujícího se na přílet sondy New Horizons.\n\nTa okolo Pluta a jeho měsíců proletěla v polovině července 2015 a pořídila množství vědeckých dat a fotografií, které jsou v současné době (2015) stále zpracovávány.\n\nMěsíc má dle odhadů zakládajících se na znalosti zdánlivé velikosti a na předpokladu albeda v rozmezí od 0,35 do 0,04 průměr 10 až 25 kilometrů. Odhadovaná doba oběhu je 20,2 ± 0,1 dní, tedy 5,4 % od dráhové rezonance 1:3 s dobou odběhu Charona kolem Pluta.\n\nPoměrně složitý měsíčný systém Pluta by mohl být výsledkem dávné srážky Pluta s nějakým jiným objektem Kuiperova pásu.\n"}
{"id": "818192", "url": "https://cs.wikipedia.org/wiki?curid=818192", "title": "Let's play", "text": "Let's play\n\nLet's play (zkráceně LP, v překladu z angličtiny „pojďme hrát\") je videozáznam průběhu hraní videohry umístěný na internetu (např. na YouTube nebo Stream.cz). Hlavním účelem tohoto žánru, který vznikl v USA, je provést diváka hrou a ukázat mu různé triky a možné způsoby dokončení hry.\n\nLet's play někdy bývá odlišován od Gameplay tím, že Gameplay je pouze ukázka hry, Let's play je „projetí“ celou hrou. Pro pořizování videí se nejčastěji používají snímací aplikace, jako je např. Fraps. K videům typu Let's play je posléze připojen zvuk, který nahrál mikrofon během hraní. Záznamy bývají pořizovány zpravidla z her pro jednoho hráče, v České republice patří k nejoblíbenějším počítačovým hrám např. Minecraft nebo World of Warcraft (WoW). U her, které nemají jasně určený konec (např. Dwarf Fortress), se obvykle na počátku stanoví určitý cíl, aby pak měl divák při sledování představu, jak daleko od jeho splnění hráč právě je. Kvalitu pořízeného záznamu ovlivňují vyjadřovací schopnosti hráče a jeho zkušenost s danou hrou.\n\nV únoru 2017 byl kanálem s nejvíce odběrateli, který se orientuje i na Let's play videa a je registrovaný jako český, GoGoManTV (slovenský youtuber).\n\n"}
{"id": "818195", "url": "https://cs.wikipedia.org/wiki?curid=818195", "title": "Pablo Gil", "text": "Pablo Gil\n\nPablo Gil Sarrión (* 8. října 1988, Murcia) je španělský fotbalový obránce, v současnosti hrající za německý celek FC 08 Villingen. Je schopen nastoupit ve středu nebo na pravém kraji obrany.\n\nPablo Gil je odchovancem klubu Albacete Balompié, se kterým vyhrál španělský pohár pro hráče do 19 let.\nV roce 2010 přestoupil do Realu Madrid, kde hrál jen za rezervu slavného klubu, která působí ve španělské třetí lize. Když mu v roce 2012 skončila smlouva, přestoupil zadarmo do týmu aktuálního českého vicemistra - do Sparty Praha.\nNa Letné podepsal 12. července 2012 smlouvu na tři roky a stal se tak prvním španělským hráčem v historii Sparty Praha. Byl to druhý hráč španělské národnosti na soupisce českého prvoligového týmu ročníku 2012/13 Gambrinus ligy, tím prvním byl José Romera z Dukly Praha.\n\nNa pozici pravého obránce bojoval o místo v sestavě s Vlastimilem Vidličkou , několikrát na tomto postu nastoupil i Tomáš Zápotočný. Poté, co Gil v několika zápasech chyboval, trenér Vítězslav Lavička jej přestal pravidelně nasazovat a v zimě 2013 odešel na hostování do Albacete Balompié. Před sezonou 2013/14 se vrátil zpět do Sparty, ale v září 2013 byl poslán na další hostování do třetiligového španělského klubu Caudal Deportivo de Mieres.\n\nPablo Gil se zúčastnil se španělskou reprezentací do 19 let mistrovství Evropy hráčů do 19 let konaného v Rakousku v létě 2007. Španělsko postoupilo ze základní skupiny A z prvního místa (5 b.) společně s Řeckem (rovněž 5 b.), v semifinále vyřadilo Francii až na pokutové kopy 4:2 a ve finále se střetlo opět s Řeckem. V základní skupině skončil zápas mezi těmito soupeři bezbrankovou remízou, finálový duel vyhrálo Španělsko 1:0. Pablo Gil odehrál celé utkání, po němž slavil s týmem titul (Španělé obhájili trofej z roku 2006).\n\n"}
{"id": "818196", "url": "https://cs.wikipedia.org/wiki?curid=818196", "title": "Livingston County", "text": "Livingston County\n\nLivingston County je název pěti okresů ve Spojených státech amerických:\n"}
{"id": "818197", "url": "https://cs.wikipedia.org/wiki?curid=818197", "title": "Marquette County", "text": "Marquette County\n\nMarquette County je název dvou okresů ve Spojených státech amerických:\n"}
{"id": "818198", "url": "https://cs.wikipedia.org/wiki?curid=818198", "title": "Osceola County", "text": "Osceola County\n\nOsceola County je název tří okresů ve Spojených státech amerických:\n"}
{"id": "818199", "url": "https://cs.wikipedia.org/wiki?curid=818199", "title": "Otsego County", "text": "Otsego County\n\nOtsego County je název dvou okresů ve Spojených státech amerických:\n"}
{"id": "818200", "url": "https://cs.wikipedia.org/wiki?curid=818200", "title": "Ottawa County", "text": "Ottawa County\n\nOttawa County je název čtyř okresů ve Spojených státech amerických:\n"}
{"id": "818201", "url": "https://cs.wikipedia.org/wiki?curid=818201", "title": "St. Clair County", "text": "St. Clair County\n\nSt. Clair County je název čtyř okresů ve Spojených státech amerických:\n"}
{"id": "818202", "url": "https://cs.wikipedia.org/wiki?curid=818202", "title": "St. Joseph County", "text": "St. Joseph County\n\nSt. Joseph je název dvou okresů ve Spojených státech amerických:\n"}
{"id": "818203", "url": "https://cs.wikipedia.org/wiki?curid=818203", "title": "Van Buren County", "text": "Van Buren County\n\nVan Buren County je název pěti okresů ve Spojených státech amerických:\n\n"}
{"id": "818204", "url": "https://cs.wikipedia.org/wiki?curid=818204", "title": "Al Mokawloon Al Arab", "text": "Al Mokawloon Al Arab\n\nAl Mokawloon Al Arab (arabsky المقاولون العرب), známý také jako Arab Contractors, je egyptský fotbalový klub hrající v Egyptské Premier League. Klub byl založen v roce 1973 a je ve vlastnictví stavební a inženýrské firmy The Arab Contractors. Své domácí zápasy hrají na káhirském stadionu Arab Contractors Stadium s kapacitou pro 35 000 diváků. Mezi největší klubové úspěchy patří vítězství v Egyptské Premier League, kterou vyhráli v roce 1983, a trojnásobný úspěch v Poháru vítězů pohárů a Egyptském poháru.\n\n\n\n"}
{"id": "818206", "url": "https://cs.wikipedia.org/wiki?curid=818206", "title": "Emmet County", "text": "Emmet County\n\nEmmet County je název dvou okresů ve Spojených státech amerických:\n"}
{"id": "818207", "url": "https://cs.wikipedia.org/wiki?curid=818207", "title": "Genesee County", "text": "Genesee County\n\nGenesee County je název dvou okresů ve Spojených státech amerických:\n"}
{"id": "818208", "url": "https://cs.wikipedia.org/wiki?curid=818208", "title": "Huron County", "text": "Huron County\n\nHuron County je název tří okresů, dvou ve Spojených státech amerických a jednoho v Kanadě:\n\nSpojené státy americké\n\nKanada\n"}
{"id": "818209", "url": "https://cs.wikipedia.org/wiki?curid=818209", "title": "Iron County", "text": "Iron County\n\nIron County je název čtyř okresů ve Spojených státech amerických:\n"}
{"id": "818219", "url": "https://cs.wikipedia.org/wiki?curid=818219", "title": "Marián Bochnovič", "text": "Marián Bochnovič\n\nMarián Bochnovič (* 3. března 1970) je bývalý slovenský fotbalista, záložník.\n\nOdchovanec FC Nitra. Hrál za FC Nitra, Bohemians Praha, FK Dukla Banská Bystrica, 1. FC Košice, FK Dubnica, Tatran Prešov, v Rakousku za First Viennu, v Izraeli za Hapoel Tsafririm Holon a končil v FC Nitra. V evropských pohárech nastoupil v 5 utkáních. Za slovenskou reprezentaci nastoupil ve 4 utkáních. Mistr Slovenska 1997 a 1998. Tvořivý záložník, byl známých exekutorem přímých kopů.\n\n"}
{"id": "818221", "url": "https://cs.wikipedia.org/wiki?curid=818221", "title": "Kostel svatého Mikuláše (Praskolesy)", "text": "Kostel svatého Mikuláše (Praskolesy)\n\nKostel svatého Mikuláše v Praskolesích je nejstarší tamní památkou. Je zdaleka vidět, jelikož stojí na kopci. Je chráněn jako kulturní památka České republiky.\n\nZákladní kámen byl položen již roku 1216. Prošel však mnoha přestavbami, z nichž několik bylo přerušeno třicetiletou válkou. Fara vznikla v Praskolesích roku 1699.\n\nPřifařenými obcemi jsou Praskolesy, Chlustina, Kotopeky, Sedlec, Stašov, Tlustice a Otmíče.\n"}
{"id": "818224", "url": "https://cs.wikipedia.org/wiki?curid=818224", "title": "1. československá armáda na Slovensku", "text": "1. československá armáda na Slovensku\n\n1. československá armáda na Slovensku bylo vojenské uskupení slovenských povstaleckých sil a hlavní složka ozbrojených sil povstalců v době Slovenského národního povstání ve druhé světové válce. V průběhu září 1944 početní stav jejího vojska dosahoval okolo 60 000 mužů. Navzdory nepříznivým vlivům a neúspěchům organizátorů povstání na východním a západním Slovensku, povstalecká armáda kladla na území středního Slovenska 2 měsíce organizovaný odpor a ohrožovala situaci v týlu německé skupiny armád Severní Ukrajina.\n\nKonstituovala se v prvních dnech povstání, oficiálně byla pojmenována 31. srpna 1944. Počty jejích bojovníků se postupně měnily. Na začátku měla povstalecká armáda k dispozici přibližně 18 000 vojáků. Po mobilizaci 5. září 1944 47 000, později 60 000 vojáků a maximálně celkem 12-15 000 partyzánů z více než 30 zemí. V prvních dnech povstání měla povstalecká armáda k dispozici 16 pěších praporů a 8 samostatných rot.\n\nPůvodní organizační členění na 2 obranné oblasti se brzy ukázalo jako nevyhovující a proto byla 10. září 1944 zreorganizována na 6 taktických skupin (každá skupina s vymezeným polem působnosti) a leteckou skupinu. Do 13. září 1944 tvořila její součást i samostatná Oravská vojenská skupina, od 17. září 1944 se k ní přidal 1. československý samostatný stíhací letecký pluk a od 26. září 1944 2. československá paradesantní brigáda v SSSR.\n\nPovstalecká armáda byla vyzbrojena asi 46 000 puškami, 4 000 samopaly, 2 700 kulomety, 200 děly a minomety, 24 tanky (LT-35, LT-38, LT-40 a PzKpfw III), 4 stíhači tanků (Marder III), 3 improvizovanými pancéřovými vlaky, 34 letouny. Měla nedostatek těžkých, protitankových a protiletadlových zbraní, což do určité míry kompenzovaly letecké dodávky vojenské výzbroje\n(protitankové pušky a protiletadlové kulomety) ze SSSR a z USA (M1 Bazooka).\n\nVýzbroj pěchoty, která byla nejpočetnější silou povstání, byla velmi různorodá, pocházela většinou z bývalé Československé armády, část i se SSSR a německých dodávek armádě. Hlavní zbraní jednotlivce byla československá puška vzor 24 kalibru 7,92 mm. Šlo o tehdejší typickou pětirannou opakovačku, která byla poměrně účinná a přesná. Její velkou slabinou byla nízká rychlost střelby, hlavně v době útoku a v pouličních bojích. Tvořila asi 90 % z celkového počtu pušek. Pro nedostatek samopalů nebylo možné utvořit větší úderné jednotky. Výzbroj pěších jednotek vyhovovala více potřebám obrany než pro útočení. Německé pěší jednotky a hlavně jednotky zbraní SS, které byly ve velké míře nasazeny proti povstání, byly oproti tomu vyzbrojeny větším počtem samopalů a kulometů. V palebné síle vícenásobně převyšovaly povstalce. V pozdějším období povstalecká armáda pociťovala značný nedostatek pušek a samopalů a nebyla schopna ani vyzbrojit všechny vojáky základní služby, které měla k dispozici. To v konečném důsledku způsobovalo, že velení nedisponovalo těmito zálohami a jednotky na frontě neměl kdo vystřídat.\n\n1. československá armáda na Slovensku pociťovala i značný nedostatek ve výstroji pěších jednotek, chyběly hlavně stanové dílce a polní lopatky a radiostanice. Hlavním druhem bojové činnosti pěších jednotek představovala většinou pouze statická obrana, která vyplývala z celkového defenzivního pojetí bojové činnosti armádním velením a v nemalé míře ho ovlivňoval i charakter, způsobilost a kvalita výzbroje.\nV bojové činnosti byly většinou uplatňovány překonané československé takticko-operační zásady převzaté z francouzské taktiky a operačního umění. V útocích a protiútocích se málokdy útočilo větší silou jako rotou, výjimečně praporem. Pohyblivost a manévrovací schopnost pěších jednotek byla silně omezena celkově nízkou motorizací armády, jakož i hornatým terénem středního Slovenska. Nedostatky byly znát i v celkové součinnosti jednotlivých druhů vojsk ve všech formách bojové činnosti, což bylo způsobeno hlavně nedostatečným výcvikem. Bylo to znatelné zejména u některých důstojníků, kteří neměli doposud žádné předchozí bojové zkušenosti. Jednotky však postupně získávaly cenné bojové zkušenosti, rostlo jejich bojové mistrovství jakož i takticko-operační umění velitelů. Navzdory uvedeným objektivním i subjektivním nedostatkům měly jednotky první československé armády rozhodující podíl na dvojměsíčním udržení povstaleckého území proti silnějšímu (i když méně početnému), zkušenějšímu a lépe vyzbrojenému nepříteli.\n\nInspekce samotných povstalců poukazovaly například také na to, že povstalečtí důstojníci na místech dotyku vojsk neorganizovali téměř žádný průzkum, většinou nevěděli, jaké nepřátelské síly proti nim stojí, zapomínali na součinnost s dělostřelectvem. Obrovskou chybou bylo i to, že vojáci nebyli zvyklí vždy svá postavení maskovat a tak je nepřátelský průzkum často snadno pozoroval. Povstalecká vojska si také většinou nebudovala záložní postavení a tak při prolomení hlavní bojové linie obvykle jen chaoticky ustupovala. V pozdějších fázích povstání a hlavně po 20. říjnu 1944 už kolísala jejich morálka a běžné byly i útěky a vojenské dezerce. To však nic nemění na jejich odvaze a zápalu, se kterým se pustili a několik měsíců vydrželi vzdorovat německé válečné mašinérii, přičemž i sám Ján Golian odhadoval na začátku povstání, že jednotky pod jeho velením na středním Slovensku udrží v konvenčním boji souvislou bojovou linii nanejvýš 14 dnů. Po přechodu SNP do hor mnoho povstalců jako pěchota pokračovalo v boji partyzánským způsobem až do osvobození. Převážná část její těžké výzbroje padla v říjnu 1944 po ústupu do hor do rukou Němcům.\n\nNejtěžší boje vybojovali povstalečtí vojáci a partyzáni na Strečně, Priekope, Martině, Sučanech, Partizánském, Telgártě, na kopci Ostrô, u Čremošného, Žarnovice, Hronském sv. Kríži, Hronské Breznici a Jalné.\n\n1. československá armáda na Slovensku čelila velkému množství problémů, k jejichž odstranění měla jen málo času, mnohé vyřešila v průběhu, jiné zůstaly otevřené. Celkově se však povstalecká armáda vyvíjela progresívním směrem. Spolu s partyzány, 1. československým samostatným stíhacím leteckým plukem, 2. československou paradesantní brigádou v SSSR bojovala dva měsíce na souvislých frontách a bránila osvobozené povstalecké území proti přesile německých nacistických jednotek. Po obsazení Banské Bystrice 27. října 1944 nacisty vydal generál Rudolf Viest v noci z 27. na 28. října 1944 operační rozkaz, ve kterém nařídil přechod armády na partyzánský způsob boje. V té době se už armáda stahovala na postavení, ze kterých měla vést partyzánskou válku. Rozkaz byl však vydán v době, kdy velení armády už nemělo spojení s frontovými jednotkami. 28. října 1944 1. československá armáda na Slovensku jako organizovaný vojenský celek zanikla. Přibližně polovina jejích příslušníků přešla na partyzánský\nzpůsob boje. Ne všichni však vydrželi velmi těžké zimní podmínky a tlak nepřítele, takže velká část partyzánského vojska se rozešla domů, nebo se vzdala na základě vyhlášení prezidenta Jozefa Tisa, že těm, kteří se dobrovolně vzdají, bude odpuštěno. Ti z partyzánů, kteří vydrželi zimu začátkem roku 1945, postupně navazovali styk s postupujícími sovětskými a rumunskými jednotkami. Po přechodu fronty potom část z nich posílila stavy 1. československého armádního sboru.\n"}
{"id": "818226", "url": "https://cs.wikipedia.org/wiki?curid=818226", "title": "Osteofágie", "text": "Osteofágie\n\nOsteofagie je konzumace kostí běžná u býložravců, kteří se pasou na chudých půdách s nedostatkem fosforu a vápníku. \n\nOsteofágie je typická pro žirafy, které často vyhledávají sloní hřbitovy, aby si doplnily nedostatek výše zmíněných prvků v ostatní potravě.\n\nOsteofágie se vyskytuje i u masožravců žijících za polárním kruhem, například Medvěd grizzly (lat. Ursus arctos), nebo u pouštních želv.\n"}
{"id": "818227", "url": "https://cs.wikipedia.org/wiki?curid=818227", "title": "Christopher Rich", "text": "Christopher Rich\n\nChristopher Rich Wilson (* 16. září 1953, Dallas, Texas, USA) je americký herec, který se asi nejvíc do povědomí českých diváků dostal díky roli v televizním sitcomu \"Deník zasloužilé matky\".\n\nBěhem let 1982 a 1996 byl ženatý s Nancy Frangione. Od roku 2003 je ženatý s Ewou Jesionowskou, finalistkou Miss Polsko 1982 a bývalou gymnastkou, které se zúčastnila letní olympiády v Moskvě. Mají spolu dvě dcery Lily a Daisy Rich a adoptovanou dceru Mariel Rich. V roce 2015 se jeho žena a dvě dcery objevily v prvních dvou řadách polské reality show \"Zony Hollywood,\" inspirované americkou verzí \"The Real Housewives.\"\n\n"}
{"id": "818229", "url": "https://cs.wikipedia.org/wiki?curid=818229", "title": "C8H18", "text": "C8H18\n\nVzorec CH může označovat:\n\nExistují tyto izomery oktanu, případně další enantiomery chirálních sloučenin (v hranatých závorkách číslo CAS):\n\n"}
{"id": "818230", "url": "https://cs.wikipedia.org/wiki?curid=818230", "title": "Steve Howey (herec)", "text": "Steve Howey (herec)\n\nSteven Michael Robert „Steve“ Howey (* 12. července 1977 San Antonio, Texas) je americký herec.\n\nJeho prvním filmem byl snímek jeho otce \"Class\", který rovněž koprodukoval. Od konce 90. let se objevoval v epizodních rolích v různých televizních seriálech, první velkou roli dostal v roce 2001 v sitcomu \"Deník zasloužilé matky\", kde působil do roku 2007. K jeho dalším významným dílům patří internetový seriál \"Ctrl\" (2009) a televizní seriál \"Shameless\" (od 2011). Zahrál si také například ve filmech \"\" (2006), \"Válka nevěst\" (2009), \"Tvůj snoubenec, můj milenec\" (2011) či \"In Your Eyes\" (2014).\n\nOd roku 2009 je ženatý s herečkou Sarou Shahi. Dvojice se zasnoubila v červnu roku 2007 a vzali se dovolen na Havaji. Dne 8. června 2009 se jim narodil první syn William Wolf. Dne 1. března 2015 se jim narodila dvojčata, dcera Violet Moon a syn Knox.\n\n"}
{"id": "818231", "url": "https://cs.wikipedia.org/wiki?curid=818231", "title": "Tibor Jančula", "text": "Tibor Jančula\n\nTibor Jančula (* 16. června 1969, Bernolákovo) je bývalý slovenský fotbalista, útočník. Jeho otec Tibor Jančula byl ligovým fotbalistou Trnavy.\n\nV mládežnických kategoriích hrál za Bernolákovo a Ivanku pri Dunaji. Profesionálně hrál za ČH Bratislava, FC DAC 1904 Dunajská Streda, FK Viktoria Žižkov, SV Austria Salzburg, ŠK Slovan Bratislava, Fortunu Düsseldorf, KSK Beveren, Ferencváros a FC Družstevník Báč. Za slovenskou reprezentaci nastoupil v 29 utkáních a dal 9 gólů. Třetí nejlepší střelec české ligy 1995. Mistr Rakouska 1997 a mistr Slovenska 1999.\n\n"}
{"id": "818232", "url": "https://cs.wikipedia.org/wiki?curid=818232", "title": "SV Austria Salzburg", "text": "SV Austria Salzburg\n\nSV Austria Salzburg (celým názvem Sportverein Austria Salzburg, Sportovní klub Austria Salzburg) je rakouský fotbalový klub sídlící ve městě Salzburg. Své zápasy hraje a připravuje se na MyPhone Austria Stadionu (cca kapacita 1 566 míst). Klubové barvy jsou fialová a bílá.\n\nV sezóně 2015/16 sestoupil ze druhé rakouské ligy Erste Liga o soutěž níž.\n\nPůvodní klub SV Austria Salzburg byl založen 13. září 1933. V roce 2005 byl koupen společností Red Bull GmbH, která jej přejmenovala na FC Red Bull Salzburg a k nevoli fanoušků změnila i fialovobílé klubové barvy na červenobílé (korespondující s firemními barvami). Skupině fans s názvem \"Initiative Violett-Weiß\", která chtěla zachovat tradici původního klubu, se 7. října 2005 podařilo registrovat název SV Austria Salzburg a klub byl tímto obnoven. Začínal v sezóně 2006/07 v 7. rakouské lize a během čtyř let se propracoval až do třetí ligy Regionalliga West.\nV sezóně 2014/15 dokázal postoupit do druhé rakouské ligy Erste Liga, ale po roce opět sestoupil.\n\n"}
{"id": "818234", "url": "https://cs.wikipedia.org/wiki?curid=818234", "title": "Joseph Mallozzi", "text": "Joseph Mallozzi\n\nJoseph Mallozzi (* 16. října 1965, Montreal, Quebec, Kanada) je kanadský scenárista a producent. Je znám především pro spolupráci na seriálech \"Hvězdná brána\", \"\" a \"\". V epizodě \"SG-1\" Seriál Červí díra (parodie seriálu na sebe sama) v páté řadě, kde si zahrálo více autorů seriálu, hrál jednoho ze členů posádky.\n\nV současnosti žije ve Vancouveru, Britská Kolumbie.\n\n"}
{"id": "818236", "url": "https://cs.wikipedia.org/wiki?curid=818236", "title": "Inhibitorium", "text": "Inhibitorium\n\nInhibitorium označuje v exekuci omezení povinného v nakládání se svým majetkem. Rozlišuje se inhibitorium generální, které se vztahuje na veškerý majetek povinného, a speciální, působící pouze vůči v daném případě postiženému majetku.\n\n\"Generální inhibitorium\" nastává ze zákona v okamžiku doručení vyrozumění o zahájení exekuce povinnému, který poté nesmí se svým majetkem, včetně majetku spadajícího do společného jmění manželů, jakkoli nakládat. Výjimkou je údržba a správa tohoto majetku, běžná obchodní a provozní činnost a uspokojování základních životních potřeb jak jeho, tak osob, které má vyživovat. Právní jednání, kterým by povinný tento zákaz porušil, je neplatné. Nicméně neplatné pouze \"relativně\", protože soudní exekutor, oprávněný nebo přihlášený věřitel se jeho neplatnosti nemusí dovolat a v takovém případě jeho platnosti nic nebrání.\n\n\"Speciální inhibitorium\" je stanoveno exekučním příkazem, a je tedy účinné pouze vůči majetku, který daný exekuční příkaz postihuje. Na rozdíl od generálního inhibitoria však neexistují výjimky v zákazu s nakládáním s takto postiženým majetkem a navíc jsou všechna právní jednání, kterými by povinný tento zákaz porušil, neplatné \"absolutně\", bez nutnosti se jejich neplatnosti aktivně dovolávat.\n\nZákaz nakládání s majetkem počíná doručením předmětného vyrozumění povinnému a končí až ukončením exekuce. Soudní exekutor ho ale může zrušit i dříve, pokud u něj povinný složí částku odpovídající vymáhané pohledávce a exekučním nákladům. Tím totiž povinný zajistí splnění účelu celé exekuce a není proto důvodu mu v dalším nakládání s majetkem bránit. Určitým nedostatkem právní úpravy inhibitoria v českém právu je to, že o jeho existenci se v daném případě dozví jen ti, kteří jsou adresáty konkrétního rozhodnutí. Pouze u nemovitostí je veřejnost informována prostřednictvím poznámky o nařízené exekuci v katastru nemovitostí.\n\n"}
{"id": "818242", "url": "https://cs.wikipedia.org/wiki?curid=818242", "title": "El-Entag El-Harby", "text": "El-Entag El-Harby\n\nEl-Entag El-Harby (arabsky الانتاج الحربي) je egyptský fotbalový klub hrající v Egyptské Premier League. Klub hraje své domácí utkání na káhirském stadionu Al-Salam Stadium s kapacitou pro 30 000 diváků. Do egyptské nejvyšší ligy poprvé postoupil v roce 2009.\n"}
{"id": "818244", "url": "https://cs.wikipedia.org/wiki?curid=818244", "title": "Sběratel kostí (román)", "text": "Sběratel kostí (román)\n\nSběratel kostí je detektivní román Jeferyho Deavera. Jde o první knihu série Lincoln Rhyme. Poprvé vyšla v roce 1997.\nJedná se o příběhy bývalého NYPD policisty Lincolna Rhyma, kvadruplegika ochrnutého od ramen dolů po nehodě na pracovišti a jeho asistentky a partnerky Amélie Sachsové, vynikající střelkyně a milovnice rychlých aut s talentem na ohledávání místa činu.\n\nHlavním hrdinou je bývalý newyorský kriminalista Lincoln Rhyme, který je po nehodě na pracovišti, kdy mu krční obratel C4 roztříštil padající dubový trám, ochrnutý od ramen dolů. Jednoho dne ho jeho bývalý přítel Lon Sellito z oddělení vražd požádá o pomoc s případem Sběratele kostí, vraha, který je fascinován kostmi svých obětí. Rhyme váhá, ale nakonec výzvu přijímá. Mezitím pochůzkářka a bývalá modelka Amélie Sachsová zastavuje celý vlak a uzavírá ulici Jedenáctou Avenue, aby nedošlo k porušení místa činu, čímž znemožňuje senátorovi stihnout vlastní projev. Tímto činem si získá Rhymovy sympatie a nedlouho poté začíná nedobrovolně pracovat jako Rhymovy oči, ruce a nohy na místě činu, což vede k pozdějšímu vyřešení případu. Přes počáteční neshody se mezi nimi dokonce vytvoří silné přátelství.\nV roce 1999 byl natočen film \"Sběratel kostí\" inspirován tímto románem. V hlavních rolích s Angelinou Jolie a Denzelem Washingtonem.\n\nRomán byl roku 2015 převeden do podoby audioknihy. Interpretace se ujal Jan Vondráček.\n"}
{"id": "818245", "url": "https://cs.wikipedia.org/wiki?curid=818245", "title": "Ghazl El-Mehalla", "text": "Ghazl El-Mehalla\n\nGhazl El-Mehalla (arabsky نادي غزل المحلة) je egyptský fotbalový klub hrající v Egyptské Premier League. Své domácí zápasy hrají na stadionu El Mahalla Stadium s kapacitou pro 29 000 diváků. Největšího úspěchu dosáhli v sezoně 1972/73, kdy získali ligový titul. O rok později se probojovali až do finále Afrického poháru mistrů, kde podlehli konžskému týmu CARA Brazzaville.\n\n\n\n"}
{"id": "818246", "url": "https://cs.wikipedia.org/wiki?curid=818246", "title": "Petrojet FC", "text": "Petrojet FC\n\nPetrojet FC (arabsky نادي بتروجيت) je egyptský fotbalový klub hrající v Egyptské Premier League. Své domácí zápasy hrají na suezském stadionu Mubarak International Stadium s kapacitou pro 45 000 diváků.\n\n\nOficiální stránky klubu\n"}
{"id": "818248", "url": "https://cs.wikipedia.org/wiki?curid=818248", "title": "Prázdné křeslo (román)", "text": "Prázdné křeslo (román)\n\nPrázdné křeslo je detektivní román Jeferyho Deavera. Jde o třetí knihu série Lincoln Rhyme. Poprvé vyšla v roce 2001.\n\nJedná se o další příběh geniálního kriminalisty Lincolna Rhyma, kvadruplegika ochrnutého od ramen dolů po nehodě na pracovišti a jeho partnerky v osobním i pracovním životě Amélie Sachsové, vynikající střelkyně a milovnice rychlých aut s talentem na ohledávání místa činu.\n\nLincoln Rhyme, jeho asistent Thom a přítelkyně Amélie Sachsová jsou mimo město kvůli experimentální operaci páteře, kterou se Rhyme i přes Améliin nesouhlas rozhodl podstoupit. Setkají se s místním šerifem Jimem Bellem, bratrancem newyorského policisty Ronalda Bella, jejich kolegy. Ten dvojici požádá o pomoc s případem únosu, ve kterém figuruje jako možný pachatel šestnáctiletý sirotek Garret, přezdívaný kvůli své lásce k hmyzu \"Hmyzoun\". Rhyme přes počáteční neochotu nakonec svolí ke spolupráci. Všechno se komplikuje ve chvíli, kdy Sachsová osvobodí z vězení chyceného Garreta, neboť věří v jeho nevinu, omylem zastřelí policistu a spolu s chlapcem prchne. Lincoln Rhyme, který je o vině Garreta naopak přesvědčen, tedy musí pracovat proti ní a najít ji dříve, než se stane něco zlého.\n\nNavíc se pomalu ukazuje, že případ je daleko složitější, než se původně zdálo - a navíc sahá daleko do minulosti mnoha zúčastněných.\n\nNázev \"Prázdné křeslo\" odkazuje na formu terapie \"prázdná židle\" (empty chair), kdy si vyšetřovaný představí na prázdné židli osobu, se kterou si přeje mluvit. Amélie Sachsová tuto techniku použije na Garreta. Zároveň odkazuje na Rhymovo kolečkové křeslo, jehož prázdnoty se Amélie děsí.\n"}
{"id": "818254", "url": "https://cs.wikipedia.org/wiki?curid=818254", "title": "André Kana-Biyik", "text": "André Kana-Biyik\n\nAndré Kana-Biyik (* 1. září 1965, Sakbayené, Kamerun) je bývalý kamerunský fotbalový obránce, který se zúčastnil mj. MS 1990 a MS 1994.\n\nJeho bratrem je François Omam-Biyik, bývalý kamerunský útočník, jenž reprezentoval svou vlast v 63 utkáních (mj. na MS 1990, MS 1994 a MS 1998).\n\nJeho syn Jean-Armel Kana-Biyik hraje na postu obránce ve francouzském klubu Stade Rennais FC a v kamerunské seniorské reprezentaci, ačkoli předtím reprezentoval Francii do 21 let.\n\nAndré Kana-Biyik začínal fotbalovou kariéru v kamerunském klubu Diamant Yaoundé. Jeho prvním klubem ve Francii byl FC Metz. Po dvou sezónách přestoupil do jiného francouzského klubu Le Havre AC, v němž strávil přes 4 sezóny, během nichž se šestkrát gólově prosadil.\n\nPřipsal si účast na 4 turnajích Afrického poháru národů v letech 1986, 1988, 1990 a 1992 a 2 světových šampionátech MS 1990 a MS 1994.\n\nV zápase základní skupiny na APN 1986 14. března 1986 se podílel 2 góly na vítězství Kamerunu 3:2 nad Alžírskem, Kamerun se probojoval až do finále, v němž podlehl Egyptu 4:5 na pokutové kopy.\n\nV roce 1988 Kana-Biyik Africký pohár národů s reprezentačním týmem vyhrál.\n\nV zápase základní skupiny na APN 1992 12. ledna 1992 rozhodl zápas proti Maroku, vstřelil jediný gól utkání. Kamerun poté postoupil do semifinále, kde podlehl týmu Pobřeží slonoviny 1:3 na pokutové kopy.\n\nNa MS 1990 dostal v prvním zápase základní skupiny B proti Argentině červenou kartu (61. minuta) , Kamerunci však zvládli i v deseti mužích vstřelit branku a dobýt cenné vítězství 1:0, které jim pootevřelo dveře do osmifinále.\n\n"}
{"id": "818256", "url": "https://cs.wikipedia.org/wiki?curid=818256", "title": "Knížecí stolec", "text": "Knížecí stolec\n\nKnížecí stolec (dříve též \"Liščí louka\") je 1236 m vysoká hora v jihočeské části Šumavy, ve vojenském újezdu Boletice. Jde také o nejvyšší horu podcelku Želnavská hornatina a po Smrčině druhou nejvyšší horu okresu Český Krumlov.\n\nVrchol Knížecího stolce byl od vzniku vojenského výcvikového prostoru Boletice v roce 1947 pro veřejnost nepřístupný. Na podzim 2011 byla na vrchol nově vyznačena modrá turistická trasa, na niž je od července 2012 povolen vstup o víkendech a o svátcích.\n\nDne 11. července 2012 zde byla na vrcholu slavnostně otevřena 8 m vysoká dřevěná rozhledna. První rozhledna zde byla postavena již v roce 1938. Je zde rovněž umístěno vrcholové razítko. Při zvlášť výborné dohlednosti jsou odtud viditelné i Alpy.\n\n"}
{"id": "818257", "url": "https://cs.wikipedia.org/wiki?curid=818257", "title": "Bořek Zeman", "text": "Bořek Zeman\n\nBořek Zeman (12. února 1950, Fulnek – 30. května 2014, Brno) byl český malíř, sochař, medailér a pedagog. Vytvářel sochy medaile, reliéfy, věnoval se malování obrazů, grafice, ilustroval knihy.\n\nVystudoval gymnázium v Rýmařově, v roce 1971 absolvoval Střední uměleckoprůmyslovou školu v Uherském Hradišti obor kamenosochařství a roku 1976 dokončil studium sochařství na AVU v Praze. První samostatnou výstavu uspořádal v roce 1979 v Brně v galerii Josefa Krále. Od roku 1983 působil v Uměleckém studiu Praha. Vyučoval kresbu a modelování na fakultě multimediálních studií Univerzity Tomáše Bati ve Zlíně.\n\n"}
{"id": "818258", "url": "https://cs.wikipedia.org/wiki?curid=818258", "title": "Superstrat", "text": "Superstrat\n\nSuperstrat (někdy hláskován jako sooper strat nebo super-strat) je název pro elektrickou kytaru, která se podobá designu Fender Stratocaster, ale s rozdíly, které jasně odlišují od standardní Stratocaster, obvykle zajišt'uje jiný styl hry. Rozdíly obvykle (ale ne vždy) patří více špičaté agresivní vypadající tělo a krk, různé tvary tonewoods, zvýšený počet pražců, použití humbucking snímačů a Floyd Rose tremolo systémů.\nNeexistuje žádná formální definice superstrat, kategorizace je stále z velké části k oblíbenému názoru a velmi závisí na umělci spojeném s konkrétním modelem a jak je uváděn na trh. Superstrats jsou obecně vhodné pro heavy metal, protože hrají s high-gain zkreslením.\n\n\nS narůstající popularitou v heavy metalu během začátku 1980, kytaristé začali hledat kytary více vhodné k novému stylu, a to jak z hlediska vzhledu (více \"špičatý\" Agresivní design) a hratelnosti (v snadnosti hraní a tlustší tón, který zní dobře s hi-gain zesilovačem). Kytaristé, jako Ritchie Blackmore, Jon Roth Uli a Dave Murray používali Fender Stratocaster, ale každý z nich měl drobné úpravy provedené na svojem nástroji, aby vyhovoval jeho individuální herního stylu.\n\nEddie Van Halen jako první sestavil kytaru se superstrat vlastnostmi. Nespokojený s výkonem tehdy dostupných obchodně-off-the-police kytar, Van Halen snažil vytvořit hybridní instrument, který by vyhovoval jeho akrobatickému hernímu stylu. Akciové snímače příslušné Fender Stratocaster byly hlučné, a postrádali výkon nutný řídit zesilovač do tvrdého zkreslení (charakteristika zvuku Van Halen), ale tvar těla a široký hrací rozsah tremola Fender Fulcrum k němu. Zanícený tinkerer, Van Halen sestavil Boogie orgánům Stratocaster: tělo tenké, 21-pražcový javorový krk a vysoce výkonný humbucking Gibson PAF v slot Bridge. Tato kytara, známá jako \"Frankenstrat\" ​​byla uváděna na debutovém albu \"Van Halen Van Halen\", a zobrazená na obalu alba. Kytara byla později přemalována krycím červeným povrchem, a měla různé humbucker snímače v průběhu let, některé z nich na zakázku.\nBrzy, ostatní kytaristé a luthiers použily také podobné vlastní změny svých nástrojů. Mnohé zdroje citují Grover Jackson jako jednoho z prvních (a nejvlivnější) kytarových tvůrců v oboru - kytary se všemi rysy superstrats, přitom již v roce 1981. Později byly všechny tyto zlepšení integrovány do továrního Jacksonova Soloist modelu.\n\nKolem 1983-1984, společnosti jako Kramer,Jackson,Charvel,Yamaha,Aria,Ibanez a Hamer začala masová výroba designu superstrat kytary vzhledem k rostoucí poptávce na trhu . Rostoucí popularita heavy metalu vedla k celé nové generacy kytaristů.Některé příklady kytar uváděné na trh k tomuto konkrétnímu publiku patří:\n\n\nBěhem zbytku 1980, vzhledem k obrovské marketingové úspěchu, většina kytarových firem měla alespoň jeden model superstrat v sériové výrobě.\n"}
{"id": "818259", "url": "https://cs.wikipedia.org/wiki?curid=818259", "title": "Sakalavská říše Menabe", "text": "Sakalavská říše Menabe\n\nSakalavská říše Menabe byla stát na území dnešního Madagaskaru, podél obou břehů řeky Sakalavy. V referencích se název této monarchie píše jako sakalovská říše Menabe, tedy s malým \"\"s\"\" ve slově \"\"sakalovská\"\". \nPočátek tohoto státu je na začátku 17. století a jeho existenci lze vysledovat až do 19. století. Jméno Menabe je složeninou dvou slov mena - velký, be - červený. Podle legendy tento název vznikl podle velkého červeného vola, který pomohl vyhrát jednu z prvních bitev nově vzniklého státu. \n\nPrvním vládcem byl princ Andriamisara z dynastie Marosena. Okolo roku 1650 ho vystřídal jeho syn Andriandahifotsy, který je známější pod jeho zkráceným jménem Lahifotsy. Během poměrně krátké doby dobyl území sahající 640 km na sever od řeky Fiherany. V 60. letech 17. století už nebylo na Madagaskaru člověka, který by jeho jméno neznal, věděli o něm i francouzští kolonisté v osadě Fort Dauphin.\n\nRoku 1669 Fort Dauphin navštívil Lahifotsyův velvyslanec, aby s nimi uzavřel spojenectví proti kmenům jižně od řeky Onilahy. \n\nV roce 1671 hlavní město říše Menabe navštívil jeden z francouzských osadníků, aby Lahifotsyvo ujistil o pokračujících dobrých vztazích. Zjistil, že jeho armáda čítá 12 000 mužů vyzbrojených křesadlovými puškami. \n\nV průběhu 18. století říše Menabe zaznamenává ekonomický rozkvět, zejména kvůli evropským cestám do Indie. Evropští obchodníci s oblibou využívali menabských přístavů v Mosambickém průlivu. Anglické lodě zde přistávaly dokonce tak často, že si obyvatelé osvojili elementární znalosti angličtiny a někteří přijali anglická jména. \n\nPozději je říše kvůli dynastickým sporům oslabena a pohlcena říší Imerina.\n"}
{"id": "818263", "url": "https://cs.wikipedia.org/wiki?curid=818263", "title": "Guvernorát Hamá", "text": "Guvernorát Hamá\n\nGuvernorát Hamá (: , Muhafzt Hammah) je jeden ze čtrnácti guvernorátů Sýrie. Leží na středozápadě státu a jeho správním střediskem je město Hamá. Celý guvernorát má rozlohu přes 8800 čtverečních kilometrů a v roce 2010 měl podle odhadů půldruhého milionu obyvatel.\n\nGuvernorát Hamá je významným zemědělským a průmyslovým centrem Sýrie. Pro potřebu zemědělství je využíváno asi 3 680 čtverečních kilometrů půdy, což tvoří asi třetinu celkové rozlohy provincie. Každý rok se zde vyprodukuje více než polovina všech zemědělských plodin (obzvláště brambory a pistáciové oříšky) z celé Sýrie. Je zde rozšířen též chov dobytka.\n\nGuvernorát je rozdělen na 5 okresů (Manatiq):\nTyto okresu jsou dále rozděleny na 22 \"podokresů\" (Nawahi)\n"}
{"id": "818274", "url": "https://cs.wikipedia.org/wiki?curid=818274", "title": "Emmanuel Kundé", "text": "Emmanuel Kundé\n\nEmmanuel Jerome Kundé (* 15. července 1956, Kamerun) je bývalý kamerunský fotbalový obránce, který se zúčastnil mj. MS 1982 a MS 1990. Vítěz Afrického poháru národů z let 1984 a 1988.\n\nVe finálovém zápase na APN 1988 27. března 1988 rozhodl zápas proti Nigérii, když vstřelil z pokutového kopu jediný gól utkání v 55. minutě. Kamerun díky tomu získal svůj druhý titul na APN.\n\nNa Mistrovství světa ve fotbale 1982 ve Španělsku odehrál všechna utkání Kamerunu (ani jednou nestřídal) v základní skupině postupně proti Peru (0:0), Polsku (opět remíza 0:0) a Itálii (remíza 1:1). Kamerun získal stejný počet bodů (3) jako Itálie, ale kvůli horšímu skóre nepostoupil dál.\n\nO 8 let později byl nominován na Mistrovství světa ve fotbale 1990 v Itálii, kde rovněž odehrál 3 zápasy základní skupiny postupně proti Argentině (výhra Kamerunu 1:0, Kundé odehrál celý zápas), Rumunsku (výhra Kamerunu 2:1, Kundé byl vystřídán v 68. minutě) a SSSR (prohra Kamerunu 0:4, Kundé byl vystřídán ve 34. minutě Rogerem Millou). V osmifinále proti Kolumbii nenastoupil (Kamerun vyhrál 2:1 po prodloužení). Ve čtvrtfinále proti Anglii odehrál celé utkání, které dospělo až do prodloužení. V zápase srovnával v 61. minutě na 1:1, Anglie nakonec zvítězila 3:2 v prodloužení.\n\n"}
{"id": "818287", "url": "https://cs.wikipedia.org/wiki?curid=818287", "title": "Petr Štěpánek (matematik)", "text": "Petr Štěpánek (matematik)\n\nPetr Štěpánek (24. ledna 1943 Pardubice – 11. července 2012) byl český matematik a vysokoškolský pedagog, politik za Občanskou demokratickou stranu, po sametové revoluci československý poslanec Sněmovny národů Federálního shromáždění.\n\nPůsobil jako matematik, spoluzakládal jednu z prvních kateder Univerzity Karlovy zaměřenou na informatiku. Byl vedoucím Katedry teoretické informatiky a matematické logiky MFF UK. Učil matematickou logiku a lambda kalkul, zabýval se přirozeným a umělým myšlením. Byl autorem či spoluautorem pěti desítek původních vědeckých prací, řady učebnic logiky a umělé inteligence, také spoluautorem (spolu s Bohuslavem Balcarem) významné vysokoškolské učebnice \"Teorie množin\". Napsal dvě kapitoly do knihy \"Handbook of Boolean Algebras\" (Amsterdam, 1989).\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrval do zániku Československa v prosinci 1992.\n\nZemřel v červenci 2012.\n\n\n"}
{"id": "818290", "url": "https://cs.wikipedia.org/wiki?curid=818290", "title": "Jiří Tymich", "text": "Jiří Tymich\n\nJiří Tymich (* 10. ledna 1960) je bývalý český fotbalista, záložník. Po skončení aktivní kariéry trénuje v nižších soutěžích.\n\nHrál za LIAZ Jablonec,Bohemians Praha, FK Pěnčín-Turnov a FK Mladá Boleslav. V evropských pohárech nastoupil ve 2 utkáních.\n\n"}
{"id": "818291", "url": "https://cs.wikipedia.org/wiki?curid=818291", "title": "František Gibala", "text": "František Gibala\n\nFrantišek Gibala (5. dubna 1912, Krajná Poľana – 8. září 1987, Bratislava) byl slovenský sochař s těžištěm svého působení hlavně na východě Slovenska. Používal i umělecké jméno Fraňo Gibala.\n\n\nVytvořil velmi mnoho sochařskych děl, které se nacházejí zejména na Slovensku. Kromě toho jde o autora mnoha pamětních desek a množství památníků (Prešov, Košice, Trenčín, Bratislava, Svidník…), bust a sousoší. Známé je jeho sousoší Cyrila a Metoděje v obci Branč v okrese Nitra. Při příležitosti 100. výročí zrušení poddanství dne 30. října 1949 byla slavnostně odhalena jeho socha Ľudovíta Štúra v Levoči. Ve Vysokých Tatrách ve Starém Smokovci je známo jeho sousoší před hotelem Grand s tématem osvobození. Ve Zlatej Bani u Prešova před budovou školy se nachází sousoší \"Útek z horiacej dediny\" (česky: \"Útěk z hořící vesnice\").\n\n"}
{"id": "818295", "url": "https://cs.wikipedia.org/wiki?curid=818295", "title": "Antonín Bořuta", "text": "Antonín Bořuta\n\nAntonín Bořuta (* 26. října 1988 ve Zlíně) je český lední hokejista hrající na postu obránce. V dorosteneckých a juniorských soutěžích nastupoval za Zlín a v jeho dresu se také prvně objevil v Extralize ledního hokeje (v sezóně 2007/2008). Svůj první extraligový gól vstřelil v sezóně 2008/2009. Vypomáhal však také celkům z nižších soutěží, a tak v sezóně 2007/2008 odehrál 4 utkání za LHK Jestřábi Prostějov, v sezóně 2009/2010 14 utkání za VHK Vsetín a o rok později 13 utkání za HC Olomouc a dalších 6 utkání v play-off za Orli Znojmo. Od sezóny 2011/2012 hrál za Orli Znojmo rakouskou Erste Bank Eishockey Ligu. Po sezóně 2015/2016 ovšem tento klub opustil a přestoupil do Zlína.\n\nV roce 2008 reprezentoval Českou republiku na mistrovství světa dvacetiletých, kde tým obsadil páté místo.\n\n"}
{"id": "818297", "url": "https://cs.wikipedia.org/wiki?curid=818297", "title": "Kanton Compiègne-Nord", "text": "Kanton Compiègne-Nord\n\nKanton Compiègne-Nord (fr. \"Canton de Compiègne-Nord\") byl francouzský kanton v departementu Oise v regionu Pikardie. Skládal se ze 6 obcí. Zrušen byl po reformě kantonů 2014.\n\n"}
{"id": "818300", "url": "https://cs.wikipedia.org/wiki?curid=818300", "title": "Rally Bohemia 2012", "text": "Rally Bohemia 2012\n\nRally Bohemia 2012 (XXXIX. Rally Bohemia) byla 39. ročník Rally Bohemia, 6. soutěž Mezinárodní mistrovství České republiky v rally. Soutěž měla naplánovaných 16. asfaltových rychlostních zkoušek, které se měly jezdit 14.–15. července 2012. V pátek 13. července se jel shakedown, první RZ potom v sobotu 14. ráno. Soutěž byla poznamenána tragickou nehodou posádky Semerád/Ceplecha při níž zemřel spolujezdec Bohuslav Ceplecha a již při třetí RZ zrušena aniž by byly výsledky započítávány.\n\nRally Bohemia se jela jako 39. ročník. Soutěž začala již v pátek ráno, kdy se jel shakedown. Ve večerních hodinách se konal slavnostní start v Mladé Boleslavi. V sobotu se mělo jet 9. rychlostních zkoušek, které měřili 103,30 km. Nedělní a poslední etapa měla mít 7. rychlostních zkoušek, které měly měřit 94,38 km.\n\nSoutěž již od počátku provázena problémy jezdců, v shakedownu havarovala norská posádka Mads Østberg/Jonas Andersson (Ford Fiesta RRC), ačkoliv předtím zajeli nejlepší čas řidič byl převezen do nemocnice a z další soutěže odstoupili. První závodní den začal haváriemi a odstoupením Juhy Hänninena (Škoda Fabia S2000) a Romana Kresty (Škoda Fabia S2000). Na RZ3 havaroval tragicky Martin Semerád (Mitsubishi Lancer Evolution IX), při této nehodě zemřel jeho spolujezdec Bohuslav Ceplecha a ředitelství Rally Bohemia se rozhodli soutěž zrušit.\n\n"}
{"id": "818301", "url": "https://cs.wikipedia.org/wiki?curid=818301", "title": "Benoît Poelvoorde", "text": "Benoît Poelvoorde\n\nBenoît Poelvoorde (* 22. září 1964) je belgický herec valonského původu. Populární je především ve frankofonní části Belgie (ve valonské anketě hledající největšího Belgičana se umístil na sedmém místě, ve vlámské se naopak nepropracoval ani do první čtyřstovky) a také ve Francii, kde točí především, a kde získal roku 2002 mimo jiné cenu Jeana Gabina pro mladé herecké talenty. K jeho nejznámějším filmovým rolím patří Brutus v komedii Asterix a Olympijské hry, v originále \"Astérix aux Jeux Olympiques\" (2008) či Étienne Balsan v životopisném snímku Coco Chanel, v originále \"Coco avant Chanel\" (2009).\n\n"}
{"id": "818306", "url": "https://cs.wikipedia.org/wiki?curid=818306", "title": "Tomáš Linhart", "text": "Tomáš Linhart\n\nTomáš Linhart (* 16. února 1984, Pardubice) je český hokejista hrající na postu obránce. Dorostenecká a juniorská léta své kariéry strávil v Pardubicích, za něž v sezóně 2003/2004 i poprvé nastoupil v extralize, tedy nejvyšší české soutěži v ledním hokeji. V sezónách 2001/2002, 2003/2004 až 2006/2007 nastupoval vedle pardubického mužstva též za prvoligové HC VČE Hradec Králové. Sezónu 2007/2008 již odehrál výhradně za pardubické mužstvo. Začátek další – 2008/2009 – sice ještě začal v Pardubicích, avšak v jejím průběhu se přesunul do Zlína. Od sezóny 2013/2014 hájí barvy HC Oceláři Třinec.\n\nČeskou republiku reprezentoval v jejích reprezentacích do sedmnácti, osmnácti i dvaceti let. V roce 2004 se zúčastnil i mistrovství světa hráčů do 20 let, na němž reprezentace získala čtvrté místo. V tomtéž roce nastoupil i v jednom přípravném zápase mužské reprezentace České republiky.\n\nStatistiky Tomáše Linharta\n"}
{"id": "818307", "url": "https://cs.wikipedia.org/wiki?curid=818307", "title": "Godula (Moravskoslezské Beskydy)", "text": "Godula (Moravskoslezské Beskydy)\n\nGodula je 738 metrů vysoký kopec v Moravskoslezských Beskydech. Leží jihovýchodně od obce Komorní Lhotka, jihozápadně od obce Smilovice a severozápadně od obce Řeka. Na západ od Goduly teče údolím na sever Ráztoka, na východě leží údolí Ropičanky. Těsně pod vrcholem se nachází Památník vzniku 1. Československé republiky a nedaleko také hotel Ondráš.\n\nV době rekatolizace byl na Godule jeden z beskydských lesních kostelů, kde se scházeli protestanté, když jim byl sebrán kostel v nedalekých Gutech. Na památku setkávání byl v roce 1931 (150. výročí vydání tolerančního patentu) na Godule postaven pomník (nachází se asi 0,5 km jižně od vrcholu).\n\nNa jihovýchodním úpatí Goduly se nalézá stejnojmenná skalní stěna.\n\n"}
{"id": "818308", "url": "https://cs.wikipedia.org/wiki?curid=818308", "title": "Josef Maria Eder", "text": "Josef Maria Eder\n\nJosef Maria Eder (16. března 1855 Kremže – 18. října 1944) byl rakouský chemik a fotograf, který se specializoval na fotografickou chemii.\n\nNarodil se 16. března 1855 v Kremži v roce 1855. Studoval chemii, fyziku a matematiku na Technische Universität Wien a na Vídeňské univerzitě. V roce 1876 získal doktorát a v roce 1879 se po habilitování (PhD) stal odborným asistentem na vídeňské technické univerzitě. Jeho výzkum pak byl zaměřen na fotografickou chemii. Poté, co strávil nějaký čas na vídeňské Staatliche Gewerbeschule se stal odborným asistentem na vídeňské Höhere Gewerbeschule. Tato změna měla zlepšit jeho možnosti pro provádění odborného výzkumu. V následujících letech Eder vylepšil citlivý želatinový stříbrný proces.\n\nOrthochromatické fotografické desky v kombinaci s barevným filtrem působily proti nehomogennosti jednotlivých desek a jejich citlivost na světlo různých vlnových délek a ve výsledku černobílé obrazy ukazovaly všechny odstíny světla v jejich skutečném jasu. Eder byl profesorem na technické univerzitě od roku 1892 do roku 1925.\n\nEder se pokoušel do vývoje fotografických procesů zavádět vědecké metody. Zvláště využíval metody spektroskopie a vymyslel několik nových nástrojů včetně \"Eder-Hechtova neutrálního klínového fotometru\" (s Walterem Hechtem (1896 - 1960)) Jeho dalším vynálezem byl \"rtuťovo oxalátový fotometr\", což byl chemický fotometr pro měření intenzity UV záření. Poté, co bylo zveřejněno působení rentgenových paprsků na filmový materiál, začal Eder pracovat na výzkumu vylepšení citlivosti fotografického materiálu na rentgen. V roce 1884 začal Eder psát svou \"Rozsáhlou příručku o fotografii\", která je stále k dispozici jako dotisk. V roce 1895 získal Liebenovu cenu a v roce 1930 se stal členem Australské akademie věd. Eder založil \"Institut profotografie a reprodukční techniky\" (dnes \"Höhere Graphische Bundes- Lehr- und Versuchsanstalt\").\n\nV roce 1884 mu byla udělena Medaile za pokrok od Photographic Society of Great Britain (dnes pod názvem Královská fotografická společnost).\n\n\n\n"}
{"id": "818311", "url": "https://cs.wikipedia.org/wiki?curid=818311", "title": "Štefan Vrablec", "text": "Štefan Vrablec\n\nŠtefan Vrablec (21. února 1925, Závod – 1. září 2017) byl slovenský římskokatolický kněz a emeritní pomocný biskup bratislavsko-trnavské arcidiecéze.\n\nVystudoval Papežskou lateránskou univerzitu v Římě, odkud se po roce 1948 již nemohl vrátit do Československa. Po kněžském svěcení, které přijal 23. prosince 1950, tedy působil v Itálii (mimo jiné jako spirituál a redaktor), a to až do roku 1998, kdy ho papež Jan Pavel II. jmenoval pomocným biskupem tehdejší bratislavsko-trnavské arcidiecéze a titulárním biskupem tasbaltským. Biskupské svěcení přijal 26. července 1998 v Šaštíně. V roce 2004 byl emeritován.\n\nV letech 1993–1998 působil tehdejší Mons. (\"Monsignore\") Štefan Vrablec jako rektor Slovenského ústavu sv. Cyrila a Metoděje v Římě. V letech 1997–1998 byl zároveň rektorem Papežské slovenské koleje sv. Cyrila a Metoděje, která sídlí ve stejné budově jako Slovenský ústav.\n\n\nBiskup Štefan Vrablec byl zakladatelem a redaktorem časopisů \"Slovenský kňaz\" (1959, od 1972 \"Diakonia\") a \"Magnifikat\" (1975). Kromě toho je autorem následujících publikací:\n\n\n"}
{"id": "818312", "url": "https://cs.wikipedia.org/wiki?curid=818312", "title": "Dubí (Radyňská pahorkatina)", "text": "Dubí (Radyňská pahorkatina)\n\nDubí je vrch, který se nachází v západní části města Blovice a měří 507 metrů. Na východní patě vrchu se nachází železniční nádraží Blovice a dnes již nefungující cihelna s vlečkou, která těžila z místního kopce pomocí dvou kolečkových rýpadel a úzkorozchodné železnice jíl pro pálení cihel.\n"}
{"id": "818316", "url": "https://cs.wikipedia.org/wiki?curid=818316", "title": "Preoxidovaná vlákna", "text": "Preoxidovaná vlákna\n\nPreoxidovaná vlákna jsou textilní materiál vyrobený z částečně karbonizovaného polyakrylnitrilu.\n\nVlákno se vyrábí tepelnou stabilizací polyakrylnitrilu kyslíkem při 300 °C. Oxidovaný materiál obsahuje přes 60 % uhlíku. \n\nHotový filament se dodává v jemnostech 1,7-2,2 dtex, stříž v délkách 63-76 mm, \"mletá vlákna\" s délkou cca 0,3 mm. \n\nVyráběné množství není veřejně známé, významná obchodní značka je např. \"Panox®.\"\n\nMateriál se neroztavuje, hořlavost dosahuje 45-50 LOI, specif. hustota 1,37-1,39 g/cm, tažná pevnost 15-20 cN/tex, modul 500-700 cN/tex, navlhavost 6,5-10 %.\n\n\n978-3-86641-197-5, str. 113\n"}
{"id": "818317", "url": "https://cs.wikipedia.org/wiki?curid=818317", "title": "Núbijský zápas", "text": "Núbijský zápas\n\nNúbijský zápas (anglicky \"Nuba fighting\") je zápas, provozovaný lidmi z Núbie v pohoří Núba, které se nachází Jižním Kordofánu na jihu Súdánu. Zahrnuje též boj s tyčemi. \n\nCílem núbijského zápasu je mrštit protivníka na zem. Je provozován jako rekreační sport a vážná zranění jsou ojedinělá. \n\nV núbijském zápase není žádné ukončení zápasu držením oponenta na lopatkách po určitou dobu, ani kapitulace. Přestože jsou zde i údery, jsou v podstatě součástí úchopů. Jinými slovy, tohle není systém boxování, kterým je například hauské Dambe. Proto je nejlepší pohlížet na Núbijský wrestling jako na systém úchopů ve stoje. V minulosti byl provozován nahými lidmi, ale v současnosti ve městech jsou při něm lidé oblečení do šortek a trička.\n\nTrénink pro zápas i boj s tyčemi zahrnuje přípravu pod dohledem bývalého šampiona, provádění atletických tanců, učení tradičních písní a pití velkého množství mléka při vyhýbání se pivu a promiskuitě. \n\nTurnaje núbijského zápasu jsou spojovány s festivaly na oslavu začátku pěstitelské sezony a s dožínkami. Záměrem zápasů na těchto festivalech je vybudovat skupině dobrou pověst a ukázat nebojácnost mladých mužů ze skupiny. (Mladí muži při zápasech raději reprezentují svoji vesnici než sebe sami.) \n\nTurnaje núbijského boje s tyčemi se odehrávají obvykle až po sklizni. Tohle je z části proto, že to je tradiční sezona válek, a z části kvůli poděkování za dobrou sklizeň. Protože je stick fighting nebezpečný, bojovníci se před zápasy modlí a během zápasu mohou mít na sobě amulet pro ochranu. Jestli je jeden z bojovníků zraněn, druhá vesnice jej i jeho rodinu musí odškodnit za zranění, obvykle v podobě krávy, nebo jiného cenného zboží.\n\nPříběhy o bývalých šampionech, tanec, hudba a hody jsou nedílnou součástí turnajů. Přestože se turnaje boje s tyčemi v moderních městech obvykle nekonají (policie to nevidí ráda), zápas lidé provozují, aby zachovali svou kulturní identitu.\n"}
{"id": "818319", "url": "https://cs.wikipedia.org/wiki?curid=818319", "title": "Sirská hora", "text": "Sirská hora\n\nLesnatý vrch Sirská hora vysoký 592 m n. m. v Křivoklátské vrchovině se nachází zhruba 12 km západně od města Hořovice a asi 800 m od obce Sirá. Na vrchol nevede žádná značená ani neznačená cesta.\n\nNa vrchol se po značce dostat nelze avšak několik desítek metrů pod vrcholem se na rozcestí \"Pod Sirskou horou\" kříží modrá značka z Mýta či Siré a žlutá z Těškova, která zde končí.\n"}
{"id": "818320", "url": "https://cs.wikipedia.org/wiki?curid=818320", "title": "Bleiburg", "text": "Bleiburg\n\nBleiburg (slovinsky a česky \"Pliberk\") je malé město na jihu Rakouska, v Korutanech, v okrese Völkermarkt, asi 40 km na východojihovýchod od Klagenfurtu, asi 4 km od hranic se Slovinskem, v údolí potoka Feistritz (pravý přítok řeky Dráva), na severu hory Peca v pohoří Karavanky. Ve městě bydlí asi 4 000 obyvatel, z nichž 30,4 % tvoří Korutanští Slovinci (v roce 1971 jich zde bylo 52,8 %).\n\nMěsto je poprvé zmiňováno roku 1228 jako \"castrum et forum Pliburch\". V květnu 1945 zde došlo k jednomu z největších masakrů druhé světové války, kdy zde jugoslávští partyzáni povraždili desetitisíce převážně chorvatských, ale i slovinských a dalších válečných zajatců.\n\nNázev vznikl podle hradu Bleiburg (německy \"Olověný hrad\"). Název hradu může být v souvislosti s těžbou olova v blízké hoře Peca.\n\nMěstečko je tvořeno následujícími dvanácti katastrálními území (v závorce používané \"slovinské varianty\"):\n\n\nObec se skládá z 23 částí (v závorce počet obyvatel k 1. lednu 2015)):\n"}
{"id": "818325", "url": "https://cs.wikipedia.org/wiki?curid=818325", "title": "Seznam hráčů Zbrojovky Brno", "text": "Seznam hráčů Zbrojovky Brno\n\nTento seznam se zabývá hráči moravského fotbalového klubu FC Zbrojovka Brno od rozdělení Československa (r. 1993). Celkem 198 hráčů hrálo za Zbrojovku v období 1993 až 2012 z toho 27 hráčů hrálo víc jak 100 utkání.\n\n\"Statistiky jsou aktuální k poslednímu zápasu dne 26.05.2012\"\n\n"}
{"id": "818328", "url": "https://cs.wikipedia.org/wiki?curid=818328", "title": "Martin Záhorovský", "text": "Martin Záhorovský\n\nMartin Záhorovský (* 9. února 1981) je český lední hokejista hrající na postu útočníka. V mládí nastupoval za juniory Zlína. Do extraligy, tedy nejvyšší soutěže v ledním hokeji v České republice, pronikl v sezóně 1999/2000, kdy k jednomu utkání nastoupil za zlínské Hamé. V téže sezóně ale nastupoval také za druholigové Uherské Hradiště. V následující sezóně opět nastupoval za zlínské juniory, celek z Uherského Hradiště a jedno utkání odehrál též za „A“ mužstvo Zlína. V sezóně 2001/2002 hrál utkání opět za zlínské juniory i tamní „A“ mužstvo, ale 8 utkání odehrál též za Spartak Pelhřimov. V další sezóně – tedy 2002/2003 – již nehrál za juniory, ale vedle Zlínského mužstva odehrál zápasy také za HC Hvězdu Brno, HC VČE Hradec Králové a LHK Jestřábi Prostějov. Od následující sezóny již hrál pouze za „A“ mužstvo Zlína, v jehož barvách se také účastnil utkání se Spartou, během něhož bylo rozhodčími uděleno 439 trestných minut. V průběhu sezóny 2010/2011 přestoupil ze Zlína do Hradce Králové a za ten nastupoval i v další sezóně.\n\nK osmi utkáním nastoupil za českou reprezentaci do 20 let (do nominace na mistrovství světa se však nedostal) a sehrál i dvě přípravná utkání za českou reprezentaci.\n"}
