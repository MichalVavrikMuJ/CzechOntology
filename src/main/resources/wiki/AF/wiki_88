{"id": "943410", "url": "https://cs.wikipedia.org/wiki?curid=943410", "title": "Věnceslav Metelka", "text": "Věnceslav Metelka\n\nVáclav, alias Věnceslav Metelka (podle vysocké římskokatolické matriky narozených 15. září nebo podle poznámky svého otce v knize rodinných záznamů 17. září 1807 Sklenařice – 1. května 1867 Paseky) byl český učitel, houslař, houslista a písmák, prototyp „zapadlého vlastence“.\n\nNarodil se jako nejstarší syn chalupníka Jáchyma Metelky ve Sklenařicích čp. 11, ve škole se setkal s písmákem a hudebníkem Matějem Hájkem, který ho učil také hrát na housle, na flétnu a klavír. Od deseti let chodíval hrát po hospodách, byl na zkušené v Německu, učil se truhlářem a pracoval v Náchodě v houslařské dílně. Roku 1829 odešel do Jičína studovat učitelství a po úspěšném absolvování se roku 1831 stal pomocným učitelem v Pasekách. Od roku 1835 hrál v ochotnickém divadle, ale protože s jeho učitelstvím nebyl spojen pravidelný plat, žil velice chudě. Roku 1836 dostal výjimku a mohl se i jako školní pomocník oženit s dcerou učitele Kateřinou Šimůnkovou, s níž měl čtyři děti: Pavlínu (1836–1857), Václava (1838–1856), Josefa (1841–1880) a Johanku (1843–1868); nejstarší dvě ale zemřely na tuberkulózu krátce po sobě v mladém věku. Když tchán roku 1838 zemřel, z dědictví koupil domek v Pasekách a začal také hospodařit. Přivydělával si hraním a hlavně stavěl housle a další dřevěné hudební nástroje včetně kytar. Roku 1841 se stal řádným učitelem a 1850 byl zvolen rychtářem, ale funkci odmítl. Zemřel na tuberkulózu a zanechal po sobě ženu a dvě děti, které ale také brzy zemřely. Pohřben je na hřbitově v Pasekách nad Jizerou u zdejšího kostela svatého Václava.\n\nHouslařství naučil své děti a založil tak významnou houslařskou školu, z níž vzešly i houslařské rody Pilařů a Špidlenů. Kromě četných nástrojů, které se dnes velice cení, zanechal po sobě deníky z let 1835–1844 a 1856–1866. Z nich čerpal Karel Václav Rais inspiraci i materiál pro román \"Zapadlí vlastenci\".\n\nVýznamná část Památníku zapadlých vlastenců v Pasekách je věnována Metelkovi. Roku 2007 se v Pasekách slavil „Rok Věnceslava Metelky“ a na hřbitově mu postavili pomník s bustou od sochaře Vladimíra Preclíka.\n\n\n\n"}
{"id": "943413", "url": "https://cs.wikipedia.org/wiki?curid=943413", "title": "Thomas Südhof", "text": "Thomas Südhof\n\nThomas C. Südhof (* 22. prosince 1955 Göttingen) je biochemik německého původu, žijící ve Spojených státech, který studuje procesy synaptického přenosu. Na Lékařské fakultě Stanfordovy univerzity působí jako řádný profesor molekulární a buněčné fyziologie, stejně tak drží čestnou profesuru v neurologii a neurovědách, a psychiatrii a behaviorálních vědách. Lékařství absolvoval na göttingenské univerzitě.\n\nV roce 2013 obdržel s Richardem Schellerem Laskerovu cenu. Společně s Jamesem Rothmanem a Randym Schekmanem se pak stejný rok stal laureátem Nobelovy ceny za fyziologii nebo lékařství, když byl oceněn jejich přínos na poli poznání mechanizmu regulace vezikulárního transportu.\n\nNarodil se roku 1955 v západoněmeckém Göttingenu. Středoškoskolské vzdělání završil maturitou na Waldorfské škole v Hannoveru roku 1975. Lékařství studoval na cášské univerzitě RWTH Aachen, Harvardově univerzitě a tento obor absolvoval roku 1982 na Univerzitě v Göttingenu. V laboratoři Victora P. Whittakera Institutu Maxe Plancka pro biofyzikální chemii dokončil stejný rok disertační práci, v níž popsal strukturu a funkci chromafinních buněk. Poté krátce působil jako postdoktorand ve Whittakerově skupině, aby se odtud v roce 1983 natrvalo uchýlil do Spojených států. Následný postdoktorální pobyt strávil na oddělení molekulární genetiky Výzkumného zdravotního střediska Texaské univerzity v Dallasu (University of Texas Health Science Center, později přejmenovaném na UT Southwestern Medical Center) pod vedením Michaela Stuarta Browna a Josepha L. Goldsteina.\n\nBěhem tohoto období pracoval na zjištění role LDL-receptoru v metabolismu cholesterolu, za jehož popis obdrželi Brown s Goldsteinem v roce 1985 Nobelovu cenu za fyziologii nebo lékařství. Po ukončení postdoktorálního pobytu roku 1986 se stal členem výzkumného týmu Lékařského institutu Howarda Hughese (Howard Hughes Medical Institute). Získal také vlastní laboratoř v UT Southwestern Medical Center, kde se více než dalších dvacet let věnoval dějům na presynaptickém neuronu.\n\nV roce 2008 přestoupil na Lékařskou fakultu Standfordovy univerzity (School of Medicine Stanfordova univerzita), kde získal profesuru Avrama Goldsteina v oborech molekulární a buněčná fyziologie, stejně tak drží čestnou profesuru v neurologii a neurovědách, a psychiatrii a behaviorálních vědách.\n\nZáklady vědecké kariéry rozvinul během práce na dizertaci v Institutu Maxe Plancka pro biofyzikální chemii, kde studoval synaptické děje, zejména pak mechanizmus uvolňování hormonů z neuroendokrinních buněk po neurotransmiterové aktivaci. Současně popsal strukturu a funkci chromafinních buněk zodpovědných za uvolňování adrenalinu, noradrenalinu a endorfinů z dřeně nadledvin. Chromafinní buňky jsou stimulovány zvýšenou sympatickou aktivitou a následná produkce dřeňových hormonů vede k evolučně staré stresové reakci – přípravě na „útok nebo útěk“.\n\nBěhem postdoktorálního pobytu v dallaském UT Southwestern Medical Center se od roku 1983 zabýval klonováním genu pro LDL-receptor a následně byl schopen popsat jeho trankripci regulovanou molekulami cholesterolu. Deficit receptoru na povrchu buněk způsobuje tzv. familiární hypercholesterolemii. Za normálního stavu dochází vazbou LDL na receptor k endocytóze lipoproteinu a tím snižování koncentrace cholesterolu v krvi. Při nedostatku receptoru vázne odbourávání cholesterolu. LDL s molekulami cholesterolu tak není shromažďován v LDL-receptorových buňkách. Tím nedochází k inhibici klíčového enzymu pro syntézu cholesterolu, kterým je HMG-CoA-reduktáza (beta-hydroxy beta-metyl glutaryl-koenzym A reduktáza). Proto není potlačována jeho syntéza v buňkách a současně je také aktivována tvorba cholesterolových esterů, které se ukládají ve vnitřní výstelce cévní stěny. Za příspěvek k objasnění metabolismu cholesterolu pak převzali Nobelovu cenu Michael Stuart Brown a Joseph L. Goldstein, pod jejichž vedením v laboratoři pracoval.\n\nV roce 1986 zahájil v UT Southwestern Medical Center činnost vlastní laboratoře. Spolu s Goldsteinem a Brownem se krátce podílel na identifikaci sekvence DNA genu LDL, která kóduje vznik konečných produktů represe při vložení virového promotoru, produktů, které vznikají přes sterolové meziprodukty. Tato doména představuje sekvenci, která je přímo zapojena do regulace biosyntézy sterolů. Mezi sterolové látky patří například cholesterol a steroidní hormony. Objev regulace látek syntetizovaných skrze steroly a odhalení funkce LDL-receptoru vedly k vývoji statinů, léčiv ke snížení vysokých hladin některých lipidů v krvi. Mechanismus účinku statinů spočívá v inhibici enzymu HMG-CoA reduktázy.\n\nVěhlas v samostatné vědecké dráze mu přinesly práce zaměřené na presynaptický neuron. Přesto se zpočátku věnoval převážně studiu postsynpatického neuronu a jeho úloze v procesu učení a paměti. Během dvaceti jedna let strávených na Texaské univerzitě přispěl svými objevy k poznání mechanizmu uvolňování neurotransmiterů a odhalením presynaptické plasticity. Popsal tak synaptotagminy, integrální membránové proteiny, které se účastní regulace sekrece neurotrasmiterů z presynaptických neuronů. Nervové podráždění vede ke zvýšení intracelulární koncentrace vápenatých iontů. Po navázání kalciových iontů na vazebná místa synaptotagminu, spolupracuje tato látka s tzv. SNARE komplexem, tvořeným bílkovinami v buněčné membráně synapse a membráně váčků. Jejich aktivací jsou váčky obsahující neurotransmitery dopraveny k synaptické membráně neuronu, s níž splynou a působky se poté vylijí do synaptické štěrbiny.\n\nDalším příspěvkem se stal objev molekul RIMs a Muncs (známých jako Munc13 a Munc18), bílkovin pomáhajících ve splynutí váčků neurotransmiterů s membránou neuronu. Hrají tak důležitou roli v synaptické plasticitě.\n\nSüdhof také odkryl funkci řady dalších bílkovin spojených s tvorbou vazby na váčky, jejich slučování (fúze) a uvolňování obsahu − přenašečů, do synaptické štěrbiny, a to včetně objevu členů SNARE komplexu: synaptobrevinu (zvaného v-SNARE) v membráně váčků, syntaxinu (zvaného t-SNARE) v presynaptické membráně a hydrofilní bílkoviny SNAP25 navázané na presynaptickou membránu a axon skrze cysteinové zbytky, které spojují čtyřhelikální strukturu komplexu. Vědec také objasnil selektivní účinek neurotoxinů tetanospasminu při tetanu a botulotoxinu při botulismu na rozštípnutí synaptobrevinu a SNAP25, respektive, inhibici slučování váčků s presynaptickou membránou, čímž dochází k inhibici přenosu vzruchu mezi neurony.\n\nV pozdějších pracích se soustředil na aspekty vzniku synapsí a udržování synaptických spojů. Objevil tak bílkoviny transsynaptického komplexu, které poskytují mechanickou oporu udržet synapsi funkční a nerozpojenou (přemostění). Jednalo se transmembránový protein neurexin, který je přítomen na presynaptické membráně. Ten má receptorovou funkci a je schopen vázat membránovou bílkovinu postsynaptického neuronu neuroligin, která byla také jako první popsána Südhofem. Řada typů obou proteinů vytváří rozmanitou paletu jedinečných synaptických spojení. Vyjma toho vědcovy studie určily mutace genů kódujících tyto bílkoviny, které hrají roli v dědičném zatížení autismu.\n\nNa Stanfordově univerzitě se zabývá výzkumem presynaptického neuronu a témat s ním spojených, jakými jsou mechanizmus tvorby spojení neurexinu a neuroliginu při vzniku synapse, regulace transkripce a kontroly typové variability těchto bílkovin. Jeho dílo je také příspěvkem k pochopení vzniku Alzheimerovy choroby, Parkinsonovy nemoci, schizofrenie, úzkostné poruchy a autismu.\n\n\n\n"}
{"id": "943415", "url": "https://cs.wikipedia.org/wiki?curid=943415", "title": "Soudní okres Přibyslav", "text": "Soudní okres Přibyslav\n\nSoudní okres Přibyslav (něm. \"Gerichtsbezirk Pribislau\") byl soudní okres spadající pod okresní hejtmanství Chotěboř v Českém království. Zahrnoval území v dnešním okrese Havlíčkův Brod a okrese Žďár nad Sázavou. Sídlem soudního okresu bylo město Přibyslav. Přibyslav spadala pod Krajský soud v Kutné Hoře.\n\nPůvodní patrimoniální správa byla v Rakouském císařství po revolučním roce 1948–1949 zrušena. Na její místo byly v justiční oblasti zřízeny okresní a krajské soudy, v Čechách jim byl nadřízen vrchní zemský soud v Praze. Změny probíhaly podle nařízení ministra spravedlnosti a jejich zřízení bylo schváleno 6. července 1849 císařem Františkem Josefem I.\n\nOd roku 1850 (definitivně od roku 1868) byl soudním obvodem 1. stupně, tedy územní jednotkou Rakouska-Uherska, podle které byly (a v Rakousku stále jsou) nezávisle na správním členění organizovány okresní soudy. Soudní okres v téměř nezměněné podobě i územním rozsahu převzala i Československá republika, existoval až do roku 1949.\n\nSoudní okres Přibyslav patřil do Čáslavského kraje a zahrnoval roku 1854 celkem 29 katastrálních obcí. V roce 1869 zde žilo 17 214 lidí, roku 1900 pak 16 182 obyvatel a v roce 1910 měl 16 463 lidí (z toho 234 německé a 16 208 české národnosti, žilo zde také 21 dalších národností). Rozloha činila 213,51 km².\n\nObvodní soud měl v roce 1910 celkem 27 katastrálních obcí: Borová (Borau), Buková (Bukau), Česká Jablonná (Böhmisch Gablonz), Stříbrné Hory (okres Havlíčkův Brod) (Böhmisch Schützendorf), Dobra (Dobra), Hříště (Spieldorf), Karlov (okres Žďár nad Sázavou) (Libinsdorf), Malá Losenice (Kleinlosenitz), Modlíkov (Modikau), Německá Jablonná (Deutsch Gablonz), Nové Dvory (okres Žďár nad Sázavou) (Neuhof), Peršikov (Perschikau), Polnička (Pelles), Pořežín (Pesendorf), Pořičí (Pořič), Přibyslav (Přibyslau), Radostín (Radostin), Sázava (Sazau), Šenfeld (Schönfeld), Škrdlovice (Skrdlowitz), Stržanov (Stržanow), Světnov (Swětnow), Utín (Uttendorf), Velká Losenice (Großlosenitz), Vepříkov (Wepřikau), Vojnův Městec (Wojnowměstetz) a Volšná (Woleschna).\n\n"}
{"id": "943416", "url": "https://cs.wikipedia.org/wiki?curid=943416", "title": "Perriers-sur-Andelle", "text": "Perriers-sur-Andelle\n\nPerriers-sur-Andelle je francouzská obec v departementu Eure v regionu Normandie. V roce 2010 zde žilo 1 834 obyvatel.\n\n\"Počet obyvatel\" \n\n"}
{"id": "943419", "url": "https://cs.wikipedia.org/wiki?curid=943419", "title": "Colin McGinn", "text": "Colin McGinn\n\nColin McGinn (* 10. březen 1950) je anglický filozof. Zaobírá se především filozofií mysli. Je ústředním představitelem tzv. Nového mysterianismu (\"New mysterianism\"), který tvrdí, že není v lidských možnostech vyřešit záhadu vědomí a subjektivity, neboť lidská mysl nemůže plně odstoupit od sama sebe, aby se prozkoumala (pojem new mysterianism vymyslel roku 1991 Owen Flanagan, aby popsal právě McGinnův - a Nagelův - přístup k tématu mysli a vědomí). Mysterianismus však v McGinnově pojetí neznamená přitakání mystice či nadpřirozenu, naopak McGinn se hlásí k ateismu. Krom filozofických prací píše i prózu (\"The Space Trap\", \"Bad Patches\"). V létě roku 2013 byl přinucen odejít z Univerzity v Miami kvůli obvinění ze sexuálního obtěžování, to když se ukázalo, že si vyměňoval s jednou studentkou korespondenci se sexuálním obsahem. Na jeho obranu se neúspěšně postavil Steven Pinker.\n\n"}
{"id": "943420", "url": "https://cs.wikipedia.org/wiki?curid=943420", "title": "Soudní okres Čáslav", "text": "Soudní okres Čáslav\n\nSoudní okres Čáslav (něm. \"Gerichtsbezirk Caslau\") byl soudní okres spadající pod rozlohou větší okresní hejtmanství Čáslav v Českém království. Zahrnoval území v dnešním okrese Havlíčkův Brod a okrese Chrudim. Sídlem soudního okresu bylo město Čáslav. Čáslav spadala pod Krajský soud v Kutné Hoře.\n\nPůvodní patrimoniální správa byla v Rakouském císařství po revolučním roce 1848–1849 zrušena. Na její místo byly v justiční oblasti zřízeny okresní a krajské soudy, v Čechách jim byl nadřízen vrchní zemský soud v Praze. Změny probíhaly podle nařízení ministra spravedlnosti a jejich zřízení bylo schváleno 6. července 1849 císařem Františkem Josefem I.\n\nOd roku 1850 (definitivně od roku 1868) byl soudním obvodem 1. stupně, tedy územní jednotkou Rakouska-Uherska, podle které byly (a v Rakousku stále jsou) nezávisle na správním členění organizovány okresní soudy. Soudní okres v téměř nezměněné podobě i územním rozsahu převzala i Československá republika, existoval až do roku 1949.\n\nSoudní okres Čáslav patřil do Čáslavský kraj a zahrnoval roku 1854 celkem 29 katastrálních obcí. V roce 1869 zde žilo 43 170 lidí, v roce 1900 pak 47 461 obyvatel a v roce 1910 měl 47 552 lidí (z toho 222 německé a 47 258 české národnosti, žilo zde také 72 dalších národností). Rozloha činila 388,84 km².\n\nObvodní soud měl v roce 1910 celkem 75 katastrálních obcí: Bílé Podolí (Weißpodol), Biskupice (Biskupitz), Bojmany (Bojman), Bousov (Bousow), Bračice (Bračitz), Březi (Březi), Bukovina (Bukowina), Čáslav (Časlau), Čejkovice (Čejkowitz), Chlum (Chlum), Chotusice (Chotusitz), Damírov (Damirow), Dobrovítov (Dobrowitow), Dolní Bučice (Unterbučitz), Drobovice (Drobowitz), Horka (Horka), Horní Bučice (Oberbučitz), Horušice (Horuschitz), Hošťalovice (Hošťalowitz), Hostkovice (Hoskowitz), Hostoulice (Hostaulitz), Hraběšín (Hrabeschin), Klucké Chválovice (Kluker Chwalowitz), Kluky (Kluk), Kněžice (Kněžitz), Kozohlody (Kozohlod), Kraskov (Kaskow), Krchlebská Lhota (Lhota Krchleb), Krchleby (Krchleb), Licoměřice (Licoměřitz), Lipovec (Lipowetz), Litošice (Litoschitz), Lohov (Lohow), Loučice (Loučitz), Míčov (Mičow), Mladotice (Mladotitz), Močovice (Močowitz), Morašice (Moraschitz), Moravany (Morawan), Nová Lhota (Neulhota), Opatovice (Opatowitz), Pařížov (Pařižow), Podhořany (Podhořan), Podmoky (Podmok), Potěhy (Potěch), Přibyslavice (Přibiskawitz), Rohozec (Rohosetz), Ronov nad Doubravou (Ronow an der Doubrawa), Sauňov (Sauňow), Schořov (Schořow), Sebestenice (Sebestenitz), Semtěš (Semtsch), Skoranov (Skoranow), Sobolusky (Sobolusk), Starkoč (Starkoč), Sulovice (Sulowitz), Třebonín (Třebonin), Třemošnice (Třemoschnitz), Tupadly (Tupadl), Turkovice (Turkowitz), Vinaře (Winař), Vlačice (Wlačitz), Vodranty (Wodrant), Volšany (Wolschan), Vrdy (Wrdy), Žáky (Žak), Zařičany (Zařičan), Závratec (Zawratetz), Zbudovice (Zbudowitz), Zbyslav (Zbyslau), Zbýšov (Zbeischow), Zehuby (Zehub), Žehušice (Sehuschitz), Žlebské Chválovice (Žleber Chwalowitz) a Žleby (Žleb)\n\n"}
{"id": "943421", "url": "https://cs.wikipedia.org/wiki?curid=943421", "title": "Lutuhyne", "text": "Lutuhyne\n\nLutuhyne (; – \"Lutugino\") je město v Luhanské oblasti na Ukrajině. Leží na pravém břehu Vilchivky (přítoku Luhaně) 21 kilometrů jihozápadně od Luhanska, správního střediska celé oblasti. V roce 2013 v něm žilo přes osmnáct tisíc obyvatel.\n\nDějiny města začínají v roce 1897, kdy zde byla postavena železniční stanice a továrna v souvislosti s těžbou uhlí, vápna a písku. Vzniklá osada se nazývala původně \"Šmidtovka\" () podle německého podnikatele Schmidta. V roce 1925 došlo k přejmenování na počest ruského geologa Leonida Ivanoviče Lutugina a v roce 1965 se Lutuhyne stalo městem.\n"}
{"id": "943425", "url": "https://cs.wikipedia.org/wiki?curid=943425", "title": "Romilly-sur-Andelle", "text": "Romilly-sur-Andelle\n\nRomilly-sur-Andelle je francouzská obec v departementu Eure v regionu Normandie. V roce 2010 zde žilo 2 861 obyvatel.\n\n\"Počet obyvatel\" \n\n"}
{"id": "943428", "url": "https://cs.wikipedia.org/wiki?curid=943428", "title": "Douville-sur-Andelle", "text": "Douville-sur-Andelle\n\nDouville-sur-Andelle je francouzská obec v departementu Eure v regionu Normandie. V roce 2010 zde žilo 417 obyvatel.\n\n\"Počet obyvatel\" \n\n"}
{"id": "943430", "url": "https://cs.wikipedia.org/wiki?curid=943430", "title": "Écouis", "text": "Écouis\n\nÉcouis je francouzská obec v departementu Eure v regionu Normandie. V roce 2010 zde žilo 794 obyvatel.\n\n\"Počet obyvatel\" \n\n"}
{"id": "943436", "url": "https://cs.wikipedia.org/wiki?curid=943436", "title": "FORPSI", "text": "FORPSI\n\nFORPSI je obchodní název společnosti INTERNET CZ, a.s., jednoho z největších registrátorů internetových domén a poskytovatele hostingových služeb v České republice.\n\nSídlem FORPSI je jihočeská obec Ktiš – zde má firma vlastní datacentrum a zaměstnává více než 50 zaměstnanců. Jediným akcionářem firmy je italská společnost ARUBA S.p.A. Ta v roce 2005 koupila původní českou společnost P.E.S. consulting, s.r.o. založenou v roce 1997 internetovým podnikatelem Josefem Grillem (později založil konkurenční WEDOS). \n\nSpolečnost INTERNET CZ, a.s. je členem profesních sdružení NIC z.s.p.o. a NIX.CZ z.s.p.o. a je akreditovaným registrátorem .CZ a .EU domén (v současné době má ve své správě celkem více než 220 000 domén s koncovkou .CZ). V roce 2013 FORPSI rozšířilo portfolio svých služeb o cloud computing (FORPSI Cloud).\n\n\nPod registrovanou ochrannou známkou FORPSI poskytují své služby společnosti:\n\n\n"}
{"id": "943437", "url": "https://cs.wikipedia.org/wiki?curid=943437", "title": "Vandrimare", "text": "Vandrimare\n\nVandrimare je francouzská obec v departementu Eure v regionu Normandie. V roce 2010 zde žilo 1 055 obyvatel.\n\n\"Počet obyvatel\" \n\n"}
{"id": "943438", "url": "https://cs.wikipedia.org/wiki?curid=943438", "title": "Mill", "text": "Mill\n\nMill (angl. mlýn) může znamenat:\n\n\n"}
{"id": "943444", "url": "https://cs.wikipedia.org/wiki?curid=943444", "title": "Houville-en-Vexin", "text": "Houville-en-Vexin\n\nHouville-en-Vexin je francouzská obec v departementu Eure v regionu Normandie. V roce 2010 zde žilo 203 obyvatel.\n\n\"Počet obyvatel\" \n\n"}
{"id": "943449", "url": "https://cs.wikipedia.org/wiki?curid=943449", "title": "Mynář", "text": "Mynář\n\nPříjmení Mynář nosí více osobností:\n\n\n"}
{"id": "943450", "url": "https://cs.wikipedia.org/wiki?curid=943450", "title": "Grainville", "text": "Grainville\n\nGrainville je francouzská obec v departementu Eure v regionu Normandie. V roce 2010 zde žilo 556 obyvatel.\n\n\"Počet obyvatel\" \n\n"}
{"id": "943456", "url": "https://cs.wikipedia.org/wiki?curid=943456", "title": "Val-de-Reuil", "text": "Val-de-Reuil\n\nVal-de-Reuil je francouzská obec v departementu Eure v regionu Normandie. V roce 2010 zde žilo 13 380 obyvatel. Je centrem kantonu Val-de-Reuil.\n\n\"Počet obyvatel\" \n\n"}
{"id": "943459", "url": "https://cs.wikipedia.org/wiki?curid=943459", "title": "Jan Dědina", "text": "Jan Dědina\n\nJan Dědina (1. září 1870, Straky – 14. ledna 1955, Tatobity) byl český akademický malíř, ilustrátor žánrových obrázků v časopisech, autor spisů o umělcích.\n\nByl absolventem Uměleckoprůmyslové školy a Akademie výtvarných umění v Praze, žákem Františka Ženíška a Maxmiliána Pirnera. Studoval i sochařství u Josefa Václava Myslbeka. Po ukončení studií musel narukovat do rakouské armády, odkud v roce 1895 dezertoval. Poté několik let žil a tvořil v Paříži (kam se odebral za bratrem Václavem), kde mimo jiné ilustroval časopis \"Monde illustré\". Pracoval i na výzdobě stropů v Malém paláci poblíž Champs-Élysées a v Comédie-Française. Spolupracoval zde s Luďkem Maroldem nebo Alfonsem Muchou.\nDo Čech se vrátil na základě amnestie v roce 1909. Stal se členem Jednoty výtvarných umělců. Po razii gestapa v jeho pražském bytě a smrti manželky Jeanne Anceaux v roce 1943 se se trvale usadil v Tatobitech v Českém ráji, kde měl i ateliér a jejichž okolí se stalo inspirací pro mnohé jeho obrazy.\n\n978-80-87275-49-8.\n\n"}
{"id": "943460", "url": "https://cs.wikipedia.org/wiki?curid=943460", "title": "Jennifer Jason Leigh", "text": "Jennifer Jason Leigh\n\nJennifer Jason Leigh (rodným jménem Jennifer Leigh Morrow; * 5. února 1962 Hollywood) je americká herečka. Její rodiče, otec Vic Morrow a matka Barbara Turner, byli rovněž herci. Svou první roli dostala v roce 1973 a později hrála v různých seriálech. Více se začala prosazovat na počátku osmdesátých let. Od roku 2005 je jejím manželem spisovatel a režisér Noah Baumbach.\n\n\n"}
{"id": "943461", "url": "https://cs.wikipedia.org/wiki?curid=943461", "title": "Investor 21. století", "text": "Investor 21. století\n\nInvestor 21. století aneb \"Jak ovládnout vlastní emoce a uvažovat o zajištění na stáří\" je název knihy o psychologii investování, která vyšla v Nakladatelství Plot v roce 2013. Jejími autory jsou David Havlíček a Michal Stupavský. Kniha pojednává o základních chybách, kterých se dopouštejí investoři při své praxi. Behaviorálními předsudky, které tyto chyby způsobují, jsou však při svém rozhodování ovlivňováni všichni lidé. Tyto chyby pramení z psychologie člověka, a proto je velmi obtížné se jim vyhnout, a to i v případě, kdy si jich je člověk vědom.\n\nMezi základní investiční chyby patří nadměrný optimismus, averze ke ztrátám, efekt vlastnictví nebo averze k nejistotě. Tyto psychologické (behaviorální) předsudky vedou k tomu, že lidé činí špatná investiční rozhodnutí, která snižují výnosy jejich investic. Kniha Investor 21. století přináší ke každému předsudku doporučení, jak se těmto předsudkům co nejvíce vyhnout.\n\nMimo jiné se kniha věnuje těmto tématům:\n"}
{"id": "943463", "url": "https://cs.wikipedia.org/wiki?curid=943463", "title": "Čučma", "text": "Čučma\n\nČučma ( ) je obec na Slovensku, v okrese Rožňava v Košickém kraji.\n\nV roce 2011 zde žilo 640 obyvatel. V roce 2001 se 49 % obyvatel hlásilo k maďarské národnosti.\n"}
{"id": "943467", "url": "https://cs.wikipedia.org/wiki?curid=943467", "title": "Michal Pahulák", "text": "Michal Pahulák\n\nMichal Pahulák (* 4. září 1973 v Hradci Králové), je český hokejový útočník. \nOdchovanec klubu Stadion Hradec Králové začal svoji extraligovou kariéru v roce 1993 ve svém mateřském klubu. V průběhu sezóny 1993/94 odehrál 25 utkání a připsal si v nich 5 bodů za 4 góly a 1 asistenci. Po sezóně 1994/95 přestupuje do extraligového HC Olomouc. V dalších letech hraje na Slovensku za týmy 1. a 2. slovenské ligy HK Trebišov, HKm Zvolen a MsHK Žilina. Po návratu v roce 2002 obléká dres prvoligových HC Ytong Brno a HC VČE Hradec Králové.\n"}
{"id": "943472", "url": "https://cs.wikipedia.org/wiki?curid=943472", "title": "Michal Divíšek", "text": "Michal Divíšek\n\nMichal Divíšek (* 22. dubna 1976 Hořice) je český hokejový obránce.\n\nOdchovanec týmu Stadion Hradec Králové si poprvé zahrál v extralize ještě jako dorostenec v průběhu sezóny 1993/94 ve svém mateřském klubu. Po sezóně odlétá zkusit štěstí do zámoří a v sezónách 1994/95 a 1995/96 hraje WHL v týmu Seattle Thunderbirds. Nejlepší období v kariéře prožívá v sezónách 1996/97 a 1997/98, kdy dvakrát slaví v barvách HC Vsetín vítězství v extralize. V dalších letech hraje extraligu za týmy HC Dukla Jihlava, HC Karlovy Vary, HC Pardubice, HC Plzeň, HC Litvínov a HC Havířov. Poté odchází do Francie, kde hraje v mužstvech Brainconu, Tours a Evry.\n\n"}
{"id": "943474", "url": "https://cs.wikipedia.org/wiki?curid=943474", "title": "Urumové", "text": "Urumové\n\nUrumové (calkaskou urumštinou a urumsky \"Ουρούμλαρ → Урумлар → Urumlar, Hristiyan Turkler\", a \"Urumlar, Urum Türkleri, Greko-Tatarlar\", \"Уру́ми → Urumi\") je široký historický termín pro definici Řeků, obyvatelů muslimských zemí jako např.: Osmanské říše. V současné etnografii se termín \"Urum\" vztahuje pouze na turkicky mluvící (převažně) řecké skupiny křesťanských Turků žijící v Gruzínském kraji Kvemo Kartli, v Ukrajinském regionu Doněck a v Řeckém kraji Makedonie. Jejich mateřský jazyk se pohybuje v rozmezí tureckého a krymsko tatatrského jazyka. Patří do skupiny západoturkických jazyků, podskupiny „Šahz“, také nazývaných „Turkic-i Kadim“, západní Oghuzské a západní Kypčacké větvě jazyků. Píšou Cyrilicí, občasně však používají Řecké písmo.\nRovněž název \"Urum\" nesou potomci Arménů, kteří přestoupili na Chalkedonské vyznání s konečnou Helenizací. \"„Urumy“\" nelze zaměňovat se \"„Urimy“\" (Čerkezští Řekové → Čerkezští Rúmové → Urimové) ze Severního Kavkazu, mluvící čerkezštinou.\n\nRoku 395 se Římská říše rozpadla na východní a západní. Z východní části se stala Byzantská říše jejíž obyvatelé se nazývaly Rumejové čili Byzantští Řekové. Termín „Rumej“ ( Ρωμαίοι → Ro̱maíoi → Říman → Byzantský Řek) byl termín pro definici řecky mluvících ortodoxních křesťanů. Také během nadvlády Osmanských Turků se v řeckém jazyce termín „Říman“ stal synonymem pro křesťanské Řeky\n\nUrumštinou mluvící Rumejové (Byzantští Řekové), převážně z Pontské části Osmanské říše, čili pontští Řekové, masově migrovali na Kavkaz od 18. do začátku 20. století. Tyto komunity přišly do kraje Kvemo Kartli ve dvou vlnách.\n\nRumejové (Byzantští Řekové) z Krymu se skládaly z obou potomků - z pontštích Řeků kteří osídlili Krym již od 4. století př. n. l., do 4. století a kolonizátorů a těch, který se přistěhovaly z Anatolie, zejména z Pontusu v různých časech.\n\nJazyková skupina pontských Řeků žije v Řecku, Gruzii, Ukrajině, Arménii, Ázerbájdžánu, Rusku a Kazachstánu (město Kentav). Jejich menší množství vyváženě používají řečtinu a turečtinu. Ale z důvodu asimilačního procesu s kterým se tváří v tvář setkávali izolované skupiny Řecké populace Anatolie, byla pro většinu turečtina rodným jazykem. V Osmanské říši bylo postavení křesťanů těžší než muslimů, proto většina anatolského obyvatelstva přestupovala na islám. Nejvíc obyvatel přestoupilo na islám až v 17. století. Přibližně 4 000 pontských Řeků žije v Turecku. Tato skupina, mluvící turečtinou je známá jako Trabzonští Řekové. Považují se za potomky christianizovaných Kypčaků, Pečeněhů a Chazarů rozšířeních severně od Černého moře a na Balkáně. Jsou muslimové vyznávající sunnitský islám.\n\nTermín „\"Urum\"“ pochází z arabského slova „روم → rum“, což znamená „Říman → Římský“ → „Byzantínec (východní Říman)“ → „Řek“. V současné době je používán následujícími turkofonními sub-etnickými skupinami, (převažně) Řeky, jako způsob etnické sebeidentifikace:\n\n\nV oficiálních záznamech se Urumové nikdy nepovažovali za Řeky a jasně zdůrazňovali, že Rumejové (Byzantští Řekové), kromě náboženského vyznání, byli úplně jiný národ.\n\nGruzínští Urumové nebo také Kavkazští Urumové se přestěhovali do Calkaské náhorní plošiny v Gruzii během 19. století. Byly to stovky turkofonních řeko-ortodoxních rodin z Erzurumu, Gümüşhane a Artvinu. Calkaští Urumové nikdy neměli žádný kontakt s Azovskými Urumy. První vlna migrovala z Anatolie do Calkaské náhorní plošiny v druhé polovině 18. století, pravděpodobně za prací v dolech. Jiná se stěhovala v 19. století a usadila se v Kubáňském regionu, když do Abcházie a Anatolie přišli na místo nich muslimský Čerkezové. Druhá skupina začala své stěhování do Gruzínského města Calky, pravděpodobně v letech 1821–1825, z provincií Trabzon, Giresun, Erzurum a Kars.\n\nRoku 1926, byl počet Řeků žijících v Tbilisi a sousedících oblastech 24 000 s čehož 20,000 bylo Turkofonních. Podle sčítání lidu roku 1979 počet Urumů v Gruzii dosáhl 30 811. Je třeba podotknout, že odtud se v letech 1981–1986 Urumové přestěhovali na Krym, do Doněcka a Dněpropetrovska, kde se usadili v počtu 2 000 až 3 000. Mezi lety 1989 a 2002 se jejich počet v Kvemo Kartliském regionu snížil z 35 000 na 3 000. Mnozí emigrovali do Řecka a do Krasnodarského kraje v Rusku (města Krasnodar, Abinsk, Soči, a Gelendžik).\n\nUkrajinští Urumové nebo také Krymští Urumové jsou historicky zastoupeni dvěma skupinami a to - Rumejy (Byzantští Řekové), jejichž řecký dialekt je známý jako rumeíka - pontiská řečtina a turkicky mluvícími Krymskými Tataři. Vzájemným smíšením se obě skupiny začali nazývat „Řeko-Tataři“ (nebo „Přiazovští Řekové“ → „Греки Приазов'я“). Obě skupiny osídlili Doněcký region před mnoha stoletími. Kolem roku 1780, během vlády Kateřiny II. Veliké, se Řeko-Tataři přestěhovali z Krymu a usadili se v Ukrajinském Doněcku, Mariupoly a Záporoží. Praktikují Východní Ortodoxní křesťanství.\n\nSpolečná sčítání populace Urumů a Rumejů dosáhla roku 2001 na 77 516 lidí. V současné době (2004) je počet obyvatel Řeko-Tatarů přibližně 120 000 až 130 000, s toho 60 až 65% Urumů, zbytek jsou Rumejové.\n\nNa Krymu žijící Rumejové byli původně nazývání \"„Tat“\", a Urumové také jako \"„Bazarjane“\". Jako přísloví se mezi Řeko-Tatary používá: \"„Římské dítě“ → „Tat balası“, „Urumský škůdce“ → „Urum belası“\".\n\nCalkasko-turecký dialekt, nebo calkaská urumština, je blízká mnohým středo-anatolským tureckým dialektům. Calkaští Urumové nazývají svůj jazyk \"„bizimce“, „bizim dilja“ nebo „musurmance“\" → \"„po našem“, „náš jazyk“ nebo „muslimský“\". Pozdější sovětské sčítání lidu poukázalo na ázerbájdžánštinu, jako na mateřský jazyk Calkaských Urumů, avšak jednoduše, to mohlo být způsobeno kvůli Sovětskému, poněkud nepříznivému postoji k turecké kultuře. Středoškolské vzdělání v calkaské urumštině nebylo umožněno. Její mluvčí, se ve navštěvovaných školách učili předměty v ruštině nebo ázerbájdžánštině.\n\nPráva menšin uznala Ukrajinská vláda jak Rumejům tak Urumům, a přijala je pod svoji záštitu. Na rozdíl od Rumejů (Byzantští Řekové) z Krymu, však Urumové na Ukrajině nikdy neměli svůj jazyk ve středoškolském vzdělání. Turkolog Nikolaj Baskakov odhaduje, že roku 1969, urumštinou, jejíž dialekty se vztahují ke krymské tatarštině, jako mateřským jazykem mluvilo na 60 000 lidí.\n\nŘeko-Tataři používají čtyři dialekty: Kypčako-Kumánský, Kypčako-Oguzský, Oguzo-Kypčacký a Oguzský. Také podle A. Garkavece lze Urumský jazyk na Ukrajině rozdělit do čtyř skupin:\n\nPodle Vše-Ukrajinského sčítání lidu z roku 2001, ze 77 516 Řeko-Tatarů z Doněcké oblasti, pouze 112 uvedlo jako svoje mateřské jazyky jiné než řecké-urumské, (ukrajinské a ruské).\n\n"}
{"id": "943479", "url": "https://cs.wikipedia.org/wiki?curid=943479", "title": "Beaumont-le-Roger", "text": "Beaumont-le-Roger\n\nBeaumont-le-Roger je francouzská obec v departementu Eure v regionu Normandie. V roce 2010 zde žilo 2 994 obyvatel. Je centrem kantonu Beaumont-le-Roger.\n\n\"Počet obyvatel\" \n\n"}
{"id": "943482", "url": "https://cs.wikipedia.org/wiki?curid=943482", "title": "Aleš Zima", "text": "Aleš Zima\n\nAleš Zima (* 15. října 1973 v Hradci Králové) je český hokejový útočník.\nOdchovanec týmu Stadion Hradec Králové začal svoji extraligovou kariéru v roce 1993 ve svém mateřském klubu. V české extralize nastupoval dále za týmy HC Olomouc, HC Vsetín, HC Třinec, HC Havířov, HC Zlín a HC Karlovy Vary. V cizině nastoupil v barvách velšského Cardiff Devils, ruského Chimik Voskresensk a korejského Halla Winia. Od roku 2005 pravidelně nastupuje v druholigovém HC Šternberk.\n"}
{"id": "943484", "url": "https://cs.wikipedia.org/wiki?curid=943484", "title": "Jan Petr Molitor", "text": "Jan Petr Molitor\n\nJan Petr Molitor, (v němčině \"Peter Johann Molitor\", původně \"Peter Miller\", 1702 Schadeck u Koblenze – 3. dubna 1756, Krakov), byl německý malíř pozdního baroka, který od roku 1730 žil a pracoval v Praze.\n\nNarodil se jako Peter Miller, učil se malířství v Bonnu, v Berlíně a v Drážďanech, odkud roku 1730 odešel do Prahy. Zde se učil u V. V. Reinera, přestoupil na katolickou víru a začal se psát polatinštěným jménem Molitor (lat. mlynář). Byl přijat do staroměstského společenství malířů, roku 1734 se stal mistrem, oženil se a měl šest synů a dceru. Roku 1756 odjel do Krakova, kde náhle zemřel.\n\nNamaloval velké množství obrazů, zejména do kostelů, ale také portrétů, alegorií, krajin aj. Byl také malířem fresek a vyzdobil například kostel v Uhříněvsi.\n\nNástěnné malby\n\nZávěsné a oltářní obrazy\n\nPortréty\n\n\n"}
{"id": "943485", "url": "https://cs.wikipedia.org/wiki?curid=943485", "title": "Lectio semicontinua", "text": "Lectio semicontinua\n\nLectio semicontinua je způsob výběru perikop z Bible pro čtení při bohoslužbách spočívající v postupném čtení určité biblické knihy na pokračování, při němž se však – na rozdíl od lectio continua – některé pasáže přeskakují. Uplatňuje se zejména v liturgickém mezidobí.\n\n"}
{"id": "943489", "url": "https://cs.wikipedia.org/wiki?curid=943489", "title": "Jan Buchtele", "text": "Jan Buchtele\n\nJan Buchtele (* 21. červenec, 1990, Hradec Králové) je český hokejový útočník, odchovanec klubu HC Hradec Králové, který hraje v Extralize ledního hokeje za tým HC Sparta Praha\n\n\n"}
{"id": "943490", "url": "https://cs.wikipedia.org/wiki?curid=943490", "title": "Kelly Lynch", "text": "Kelly Lynch\n\nKelly Lynch (* 31. ledna 1959 Golden Valley, Minnesota) je americká herečka. Její matka byla tanečnice a otec hudebník. I ona se dětství věnovala tanci. V počátcích své kariéry hrála v seriálech jako například \"Miami Vice\" a \"The Equalizer\" a v pozdějších letech se soustředila hlavně na filmy. Od roku 1992 je jejím manželem herec Mitch Glazer.\n\n\n"}
{"id": "943505", "url": "https://cs.wikipedia.org/wiki?curid=943505", "title": "Henry FitzRoy, první vévoda z Graftonu", "text": "Henry FitzRoy, první vévoda z Graftonu\n\nHenry Fitzroy, 1. vévoda z Graftonu (\"Henry Fitzroy, 1st Duke of Grafton, 1st Earl of Euston, 1st Viscount Ipswich, 1st Baron Sudbury\") (28. září 1663 – 9. října 1690) byl nemanželský syn krále Karla II. a Barbary Villiersové, hraběnky z Castlemaine a vévodkyně z Clevelandu. Jako devítiletý se oženil s Isabellou Bennetovou (1667-1722), jedinou dcerou ministra hraběte Arlingtona, majitele zámku \"Euston Hall\" v Suffolku. Na základě sňatku byl povýšen na hraběte z Eustonu (1672), později získal titul vévody z Graftonu (1675). V roce 1680 byl jmenován rytířem Podvazkového řádu a po dosažení plnoletosti dosáhl hodnosti admirála, v letech 1682-1689 zastával čestnou hodnost viceadmirála Anglického království. Od mládí zároveň sloužil v armádě a zastával hodnosti plukovníka v elitních armádních sborech. Při korunovaci Jakuba II. vykonával čestnou funkci \"Lord High Constable\". Za vlády svého strýce Jakuba II. byl lordem místodržitelem v Suffolku, kde vlastnil statky, v roce 1688 ale podpořil slavnou revoluci a jako voják se aktivně zapojil do bojů o trůn po boku Viléma Oranžského. Padl v bitvě u Corku.\n\nZ početného nelegitimního potomstva Karla II. byl nejschopnějším politikem a vojevůdcem. Vdova Isabella se v roce 1697 podruhé provdala za pozdějšího předsedu Dolní sněmovny Thomase Hanmera. Dědicem majetku a titulů byl jediný syn Charles Fitzroy, 2. vévoda z Graftonu (1683-1757), dlouholetý místokrál v Irsku a nejvyšší komoří.\n"}
{"id": "943514", "url": "https://cs.wikipedia.org/wiki?curid=943514", "title": "Richard Colt Hoare", "text": "Richard Colt Hoare\n\nSir Richard Colt Hoare (9. prosince 1758 – 19. května 1838) byl anglický cestovatel, archeolog, spisovatel a umělec. Je jednou z prvních osobností podrobně se zabývajících výzkumem historie Wiltshiru, svého rodného kraje.\n\nByl potomkem Richarda Hoare, zakladatele rodinné banky C. Hoare & Co. V mládí navštěvoval školy ve Wandsworthu a Greenfordu, vzdělání v klasických vědách se mu dostalo od reverenda Josepha Eyre.\nV roce 1785 zdědil po svém dědovi panství Stourhead, což mu umožnilo věnovat se archeologické činnosti, pro kterou projevil sklony již dříve.\n\nRoku 1783 se oženil ale již za dva roky ztratil po porodu manželku i druhého syna. Po jejich smrti se se vydal na cesty po Francii, Itálii a Švýcarsku. V roce 1788 zdědil titul baronet a další rok se opět vydal na cestu po kontinentální Evropě, kterou později popsal v knihách \"Recollections Abroad\" (1815) a \"A Classical Tour through Italy and Sicily\" (1819). Během těchto cest pořizoval skici jím navštívených míst. Poté cestoval po Walesu a v souvislosti s těmito cestami přeložil dvě díla o Walesu (\"Itinerarium Cambriae\" a \"Descriptio Cambriae\") středověkého kronikáře Geralda z Walesu, doplnil je svými poznámkami a životopisem autora. Dílo bylo vydáno v roce 1804 a revidováno Thomasem Wrightem roku 1863. Další cestopis, tentokráte z cesty po Irsku podniknuté roku 1805, vydal v roce 1807. Z navštívených míst opět pořizoval vlastnoruční skici a zachytil tak mnoho pravěkých památek, zejména megalitických staveb a mohyl.\n\nV roce 1792 se stal čelem královské společnosti a na rok 1805 byl jmenován Šerifem Wiltshirským. Sir Richard Hoare zemřel na svém panství Stourhead v roce 1838. Jeho mauzoleum se nachází v kostele sv. Petra ve Stourton ve Wiltshire.\n\nRoku 1803 se Richard Hoare seznámil s obchodníkem a archeologem Williamem Cunningtonem a rozhodl se financovat jeho na svou dobu velmi kvalitní archeologickou práci. Z obou se brzy stali stálí partneři. Své úsilí věnovali výzkumu mohylníků ve Wiltshire a z jejich výzkumů byla za přispění kresliče a měřiče Phillipa Crockera pořízena podrobná dokumentace.\nSpolečně vykopali 379 mohyl zejména z doby bronzové a prováděli výkopy mimo jiné ve Stonehenge v okolí padlého trilitu, kde zjistili, že byl původně vztyčený. V době před nástupem třídobé periodizace však byly Hoarovy pokusy o chronologické zařazení mohyl málo úspěšné. Výsledky archeologických výzkumů, stojících zejména na Cuningtonových výkopech, ale i Hoarových povrchových pozorováních, popisech a teoretických úvahách, shrnul v knize \"Starodávné dějiny Wiltshiru (The Ancient History of Wiltshire)\" (1810). Nevýznamnějším jeho dílem je rozsáhlá publikace archeologických výzkumů \"Starodávné dějiny severního a jižního Wiltshiru (Ancient History of North and South Wiltshire)\" vyšlá v letech 1812-1819.\n\n"}
{"id": "943518", "url": "https://cs.wikipedia.org/wiki?curid=943518", "title": "Síla hesla", "text": "Síla hesla\n\nSíla hesla () označuje stupeň obtížnosti s jakou neautorizovaná osoba dokáže uhádnout heslo.\n\nHesla se označují jako \"silná\" nebo \"slabá\" podle toho, jak je těžké nebo jednoduché je uhádnout. Tyto pojmy jsou relativní a závislé na konkrétním způsobu ověřování hesla. Uhádnutí hesla hrubou silou nebo slovníkovým útokem se označuje jako prolomení hesla. Kromě prolomení je možné slabé heslo také uhádnout, obvykle pokud útočník osobu zná a osoba použila jako heslo např. datum narození či jméno blízké osoby.\n\nHeslo je také možné získat i nezávisle na jeho síle, především pomocí tzv. sociálního inženýrství, odchytem stisknutých kláves, zachycením během přenosu a jinak.\n\nOdolnost hesla záleží na způsobu útoku, kterému má heslo odolat a proto nelze stanovit všeobecně platné parametry přesně měřící sílu hesla. Jsou dva základní principy používané k prolomení hesla:\nOdolnost prvnímu způsobu je úměrná délce hesla a počtu použitých znaků a dá se spočítat pomocí matematické kombinatoriky. K uhádnutí hesla může dojít v případě vytvoření hesla často používanými způsoby (\"franta123\") nebo použití zjistitelné osobní informace (\"oblíbený film\"). V praxi útočníci často oba způsoby kombinují.\n\nDélka hesla má velký vliv na jeho sílu, protože počet možných kombinací exponenciálně stoupá s počtem znaků hesla. \nPočet kombinací se spočítá jako počet znaků použité sady (abecedy) umocněný na počet znaků hesla. Matematicky se jedná o variaci s opakováním, počet možností je formula_1, kde \"n\" je počet znaků sady a \"k\" délka hesla.\n\nMnožství znaků, z kterých jsou vybírány znaky hesla, má také významný vliv na sílu hesla. Použití různých znaků, číslic a symbolů umožňuje vytvořit více kombinací než heslo tvořeno jen číslicemi.\n\nPro zvýšení síly hesla je proto občas požadováno použití malých a velkých písmen, číslic a speciálních znaků. Jak je patrné z tabulek, takové šestimístné heslo umožňuje méně kombinací (~8×10¹¹) než devítimístné heslo složené jen z malých písmen (~5×10¹²).\n\nÚtočníci mají k uhodnutí hesla k dispozici databáze zcizených a prolomených hesel, ze kterých lze statisticky zjistit nejčastější lidmi používaná hesla a také obvyklé způsoby tvoření hesel. Základním prostředkem k uhodnutí hesla je slovníkový útok, při kterém útočník využívá seznamy existujících slov. Slovníkový útok pak dále kombinuje s dalšími metodami. Např. heslo \"Franta23\" je slabé i když obsahuje malá a velká písmena a číslice, protože obsahuje slovníkové slovo a velké první písmeno a dvě číslice přidané na konec jsou často používaný, proto útočníkům známý a tedy málo účinný způsob zesílení hesla.\n\nSlabá také bývají hesla spojená s osobou uživatele. Např. \"jméno psa, oblíbeného herce\" nebo \"babičky za svobodna\" jsou informace, které útočník může, někdy nejen nelegálně, získat.\n\nNejodolnější vůči uhodnutí jsou hesla tvořená náhodně strojově generovanou posloupností znaků, která mají nejvyšší míru entropie. Jejich nevýhodou je, že jsou těžko zapamatovatelná a náchylnější k chybám a překlepům při jejich vyplňování uživatelem.\n\nIdeální heslo je dlouhý řetězec náhodně generovaných různých druhů znaků. Takové heslo je vhodné, pokud se uchovává a vyplňuje strojově, tedy např. pomocí softwaru pro správu hesel.\n\nVhodné heslo pro lidského uživatele musí být zapamatovatelné a snadno vyplnitelné, což jsou požadavky v zásadě protichůdné požadavkům na silné heslo. Vhodné uživatelské heslo je tak tvořeno kompromisem mezi oběma těmito požadavky na základě pravidla, že zabezpečení na úkor použitelnosti jde na úkor bezpečnosti. Pro hodnocení síly hesla není rozhodující, zda splňuje jednotlivá doporučení, ale jak vlastnosti celého hesla vyhovují požadavkům na odolnost. \n\nProto někteří odborníci doporučují jako vhodné heslo \"několik slovníkových slov psaných malými písmeny\". Dvě typicky nevhodné vlastnosti hesla kompenzuje třetí vlastnost, jeho délka. Heslo tvořené čtyřmi náhodnými slovy tak může být zapamatovatelné, snadněji a rychleji vyplnitelné a zároveň silnější než kratší složitější heslo tvořené s využitím nejrůznějších symbolů.\n\n\n\nNěkteré obvyklé postupy při tvorbě hesla nezajišťují odolnost, kterou od ní uživatelé zpravidla očekávají.\n\nObecně se doporučuje nikdy si heslo nezapisovat, obzvlášť ne v blízkosti počítače, kde je možné jej použít. Doporučuje se požívat jedno heslo pro bezvýznamné účty (u kterých není případné prolomení natolik závažné) a několik různých silných hesel pro důležité systémy (např. internetové bankovnictví). \n\nProblémem se stává potřeba zapamatovat si množství hesel k různým systémům. Řešením může být vytvoření systému (jehož znalost je třeba obzvlášť chránit) vycházejícího z názvu služby, kde se používá. Triviální příklad je vynechání každého druhého písmena, např.: heslo Wkpda pro službu Wikipedia (v praxi je potřebné použít vlastní a složitější systém). Jiným řešením je uchování hesel v silně šifrovaném tvaru přístupných pomocí jednoho zapamatovatelného a silného hesla. Na toto slouží speciální programy, například open source program Keepass, nebo placený program Roboform. Další možností je vytváření silných hesel s pomocí kryptografické hashovací funkce, kde při použití hlavního hesla a klíčového slovo (např. název domény, kde chceme heslo použít) vznikne hash fixní délky, který následně můžeme použit jako heslo.\n\nSprávce hesel je samostatná aplikace nebo rozšíření webového prohlížeče, které umožňuje ukládat větší množství silných a jedinečných hesel. Hesla jsou chráněna jedním hlavním heslem, které otevírá šifrovanou databázi hesel. Většina správců hesel umožňuje vytváření silných hesel pomocí generátoru náhodných hesel. Správce hesel by měl obsahovat ochranu proti odposlechu hesla.\n\n\n"}
{"id": "943522", "url": "https://cs.wikipedia.org/wiki?curid=943522", "title": "Dušan Frosch", "text": "Dušan Frosch\n\nDušan Frosch (* 8. květen, 1981, Hradec Králové) je česko-německý hokejový útočník, odchovanec týmu HC Stadion Hradec Králové. Přijal německé občanství a většinu kariéry hraje v Německu nejvyšší soutěž DEL. V sezóně 2013/14 nastupuje za celek Iserlohn Roosters.\n"}
{"id": "943523", "url": "https://cs.wikipedia.org/wiki?curid=943523", "title": "Karel Loula", "text": "Karel Loula\n\nKarel Loula (2. května 1854 Nespeky – 24. ledna 1932, Nespeky) byl rakouský a český statkář a politik, na přelomu 19. a 20. století poslanec Českého zemského sněmu a Říšské rady.\n\nStudoval na české reálce v Praze a v roce 1873 absolvoval lesní ustav v Bělé. Převzal pak roku 1875 zemědělskou usedlost v Nespekách.\n\nKoncem 19. století se uvádí jako delegát zemědělské rady a předseda hospodářského spolku. Byl rovněž členem okresní školní rady a okresním starostou v Benešově. Zastával taky funkci starosty rodných Nespek.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Tábor, Benešov, Neveklov, Vlašim) do Českého zemského sněmu. Politicky patřil k mladočeské straně. Mandát zde obhájil ve volbách v roce 1895 a volbách v roce 1901.\n\nZasedal také v Říšské radě (celostátní zákonodárný sbor), kam usedl ve volbách do Říšské rady roku 1897. Zastupoval kurii venkovských obcí, obvod Sedlčany, Milevsko, Benešov atd. Mandát zde obhájil ve volbách do Říšské rady roku 1901. Národní listy ho zpětně hodnotí jako jednoho z nejoblíbenějších tehdejších mladočeských poslanců rolnického původu.\n\nV lednu 1927 oslavil se svou manželkou Bettou, rozenou Jeřábkovou, zlatou svatbu. Stále byl majitelem usedlosti v domovských Nespekách.\n\nZemřel 24. ledna 1932, pohřben byl ve strašnickém krematoriu.\n"}
{"id": "943524", "url": "https://cs.wikipedia.org/wiki?curid=943524", "title": "Plavání na Letních olympijských hrách 1988", "text": "Plavání na Letních olympijských hrách 1988\n\nPlavání na Letních olympijských hrách 1988. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943527", "url": "https://cs.wikipedia.org/wiki?curid=943527", "title": "Seznam kulturních památek v Českém Těšíně", "text": "Seznam kulturních památek v Českém Těšíně\n\n"}
{"id": "943528", "url": "https://cs.wikipedia.org/wiki?curid=943528", "title": "Seznam kulturních památek v Havířově", "text": "Seznam kulturních památek v Havířově\n\n"}
{"id": "943530", "url": "https://cs.wikipedia.org/wiki?curid=943530", "title": "Seznam kulturních památek v Bohumíně", "text": "Seznam kulturních památek v Bohumíně\n\n"}
{"id": "943531", "url": "https://cs.wikipedia.org/wiki?curid=943531", "title": "Plavání na Letních olympijských hrách 1984", "text": "Plavání na Letních olympijských hrách 1984\n\nPlavání na Letních olympijských hrách 1984 probíhalo na stadionu Olympic Swim Stadium v Los Angeles.\n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943532", "url": "https://cs.wikipedia.org/wiki?curid=943532", "title": "Seznam kulturních památek v Orlové", "text": "Seznam kulturních památek v Orlové\n\n"}
{"id": "943533", "url": "https://cs.wikipedia.org/wiki?curid=943533", "title": "Josef Ladislav Mašek", "text": "Josef Ladislav Mašek\n\nJosef Ladislav Mašek (30. srpna 1838 Horní Sytová – 23. července 1901 Horní Sytová) byl rakouský a český podnikatel a politik, v 2. polovině 19. století poslanec Českého zemského sněmu a Říšské rady.\n\nOd roku 1883 působil jako obchodník v Horní Sytové. V roce 1873 se stal majitelem továrny v Nové Vsi u Lomnice. Od roku 1881 byl členem Společnosti musea Království českého. Zasedal v okresním zastupitelstvu. Byl i okresním starostou. V Nové Vsi mu patřil první zděný patrový dům čp. 210 V Nové Vsi se taky podílel na vzniku sboru dobrovolných hasičů, kterému předsedal do roku 1885.\n\nPočátkem 70. let 19. století se zapojil i do zemské politiky. V doplňovacích volbách roku 1873 byl zvolen v kurii venkovských obcí (volební obvod Jičín, Lomnice, Sobotka, Libáň) do Českého zemského sněmu. V rámci tehdejší české politiky pasivní rezistence (bojkot zemského sněmu) ovšem odmítl mandát převzít a byl opakovaně zbavován pro absenci poslaneckého křesla a znovu manifestačně volen. Uspěl takto v doplňovací volbách v roce 1874, volbách roku 1875, roku 1876 a 1877. Mandát obhájil i v řádných volbách v roce 1878, opět za svůj volební okrsek, po nichž již mandát aktivně převzal. Zvolen byl také v následujících volbách v roce 1883 a volbách v roce 1889. Politicky patřil k staročeské straně.\n\nZasedal také v Říšské radě (celostátní zákonodárný sbor), kam usedl ve volbách do Říšské rady roku 1873. Zastupoval kurii venkovských obcí, obvod Jičín, Hořice atd. Z politických důvodů se nedostavil do sněmovny, čímž byl jeho mandát i přes opakované zvolení prohlášen za zaniklý. Mandát zde obhájil ve volbách do Říšské rady roku 1879, nyní již aktivně převzal výkon poslaneckého postu. Rezignaci na mandát oznámil na schůzi 20. ledna 1882. Ve volbách do Říšské rady roku 1885 se do vídeňského parlamentu vrátil.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n"}
{"id": "943534", "url": "https://cs.wikipedia.org/wiki?curid=943534", "title": "Muztag Ata", "text": "Muztag Ata\n\nMuztag Ata, ujgursky مۇز تاغ ئاتا (\"Pán ledových hor\"), také \"Muztagh Ata\", je hora v Číně, vysoká 7546 metrů. Bývá klasifikována jako 43. nejvyšší hora světa. Leží na okraji pouště Taklamakan v západní části autonomní oblasti Sin-ťiang nedaleko hranic s Tádžikistánem. Po Kongur Tagh je druhým nejvyšším vrcholem Kašgarského hřbetu, který je geografickou součástí Pamíru, nesprávně bývá často řazen k pohoří Kchun-lun-šan.\n\nPrvní pokus o zdolání vrcholu podnikl Sven Hedin v roce 1894. Prvovýstup se podařil skupině čínských horolezců v roce 1956. Muztag Ata je oblíbeným cílem turistů díky relativně snadné dostupnosti: leží blízko Karakoram Highway, k dosažení vrcholu (zejména nejpoužívanější západní stěnou) není nutno absolvovat lezecky náročné pasáže a vzhledem k suchému pouštnímu klimatu v oblasti málokdy sněží.\n\nNedaleko západního úpatí hory, poblíž hranic s Tádžikistánem vede Karákóramská dálnice.\n\n"}
{"id": "943536", "url": "https://cs.wikipedia.org/wiki?curid=943536", "title": "Manuel Fumic", "text": "Manuel Fumic\n\nManuel (Filip) Fumic (* 30. března 1982 v Kirchheim/Teck) je profesionální německý jezdec na horském kole v disciplíně cross-country (XCO). Bratr Lada Fumice (rovněž profesionální jezdec) dosáhl svých největších úspěchů v kategorii U23 (jezdci do 23 let). V roce 2004 se v této kategorii v disciplíně cross-country stal mistrem světa i mistrem Evropy. Spolu se svým bratrem tvořili dříve společný tým fumic.brothers.international. Poté Manuel závodil za T-Mobile a od roku 2010 jezdí v týmu Cannondale Factory Racing. Na své úspěchy z kategorie U23 mezi elitou dlouho nemohl navázat. Jeho výkony ho sice řadily mezi širší světovou špičku, ale nějaký vynikající výsledek na OH, MS či ve světovém poháru mu stále chyběl. Na začátku sezóny 2013 se Manuel Fumic zranil (před domovským závodem v Albstadtu) a musel několik měsíců vynechat. Závěr sezóny mu však vyšel. Na MS v Pietermaritzburgu vybojoval stříbrnou medaili (na prvního Nino Schurtera ztratil 7 sekund) a v posledním závodě světového poháru v norském Hafjellu skončil třetí. Ve světovém poháru XCO 2014 se umístil celkově čtvrtý, když zaznamenal jedno druhé a jedno třetí místo (a nejhůře dojel dvacátý) z celkem sedmi závodů.\n"}
{"id": "943537", "url": "https://cs.wikipedia.org/wiki?curid=943537", "title": "Plavání na Letních olympijských hrách 1980", "text": "Plavání na Letních olympijských hrách 1980\n\nPlavání na Letních olympijských hrách 1980. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943539", "url": "https://cs.wikipedia.org/wiki?curid=943539", "title": "Miloš Kaláb", "text": "Miloš Kaláb\n\nMiloslav Kaláb, také Miloš Kaláb (* 12. června 1929 Určice) je kanadský vědec a žurnalista českého původu. Do září 1966 žil v Olomouci, nyní žije trvale v kanadské Ottawě.\n\nPo maturitě na Polívkově (nyní Slovanském) reálném gymnáziu v Olomouci v roce 1948 studoval chemické inženýrství na Vysokém učení technickém v Brně do jeho přeměny na Vojenskou technickou akademii v roce 1951. V letech 1950–1951 byl na praxi v cukrovaru, jako chemik. Civilní studium ukončil v roce 1952 jako chemický inženýr na Slovenské vysoké škole chemicko-technologické v Bratislavě. V letech 1953–1957 studoval pektinové látky v planých jablkách, jako vědecký aspirant Slovenské akademie věd. V roce 1957 získal titul kandidáta chemických věd (CSc.) Po dvou letech odešel pro bytovou krizi v Bratislavě na lékařskou fakultu Univerzity Palackého v Olomouci. V roce 1962 se habilitoval na biochemii arginázy jako docent. V roce 1966 byl jmenován přednostou Katedry organické chemie a biochemie na přírodovědecké fakultě.\n\nOd roku 1960 abstrahoval ve volném čase jako dobrovolník organizace Chemical Abstracts Service (CAS) více než 16 tisíc vědeckých článků týkajících se biochemie, lékařství a zemědělství vydaných v češtině, ruštině a slovenštině.\n\nV září 1966 nastoupil jako postdoktorátní stážista v biochemické laboratoři W.H. Cooka na \"National Research Council of Canada\" v Ottawě, kde studoval lipoproteiny ve vepřovém a lidském krevním séru. Z předpokládaného návratu do Olomouce koncem srpna 1968 sešlo pro invazi do Československa.\n\nV létě roku 1968 se zajímal o rozdíly mezi československým a kanadským tvarohem, což ho přivedlo do laboratoře D. B. Emmonse ve výzkumném ústavu potravinářském kanadského federálního ministerstva zemědělství \"Agriculture and Agri-Food Canada\". O několik týdnů později tento kontakt znamenal pro něho nové zaměstnání. Dostal za úkol vyvinout imitaci párků ze sušeného mléka, jehož byl tehdy v Kanadě nadbytek. Aby lépe poznal mikrostrukturu obou výrobků, začal se zabývat elektronovou mikroskopii v laboratoři G. H. Haggise. Ta ukázala, že z mléka, které se skládá ze submikroskopických bílkovinných kuliček (kaseinových micel), není možné vytvořit imitaci masného výrobku, který je složen ze svalových vláken. Nový ředitel ústavu John Holme úkol zrušil a dal Kalábovi úplnou svobodu v bádání. Ten se od té doby trvale věnoval mléčným výrobkům a do studia mikrostruktury potravin zaváděl metody elektronové mikroskopie používané v lékařství a v biologii.\n\nSe třemi americkými kolegy, S.H. Cohenem, E.A. Davisovou a D.N. Holcombem organizoval roční mezinárodní konference pořádané organizací \"Scanning Electron Microscopy International, Inc.\", provozovanou v Chicagu americkým vědcem indického původu Omem Joharim. V roce 1982 tato skupina založila vědecký časopis \"Food Microstructure\", později přejmenovaný na \"Food Structure\", jehož se stal šéfredaktorem. Po celou dobu existence časopisu byla všechna čísla zasílána zdarma Středisku vědecko-technických informací potravinářského průmyslu v Praze.\n\nV roce 1982 získal \"Pfizerovu cenu Americké vědecké mlékařské asociace\". V roce 1986 působil krátkodobě jako poradce Organizace pro výživu a zemědělství při OSN v indickém Národním mlékařském výzkumném ústavu v Karnali ve státě Harijána. V r. 1989 přednášel jako stipendista japonské vlády o struktuře mléčných výrobků v Cukubě, Tokiu a v Sapporu. V r. 1991 byl hostujícím vědeckým pracovníkem na Státní univerzitě Utahu v Loganu. O 3 roky později byl penzionován jako základní vědecký pracovník ministerstva zemědělství a ihned přijat na snížený pracovní úvazek na smlouvu obnovovanou až do r. 2004. Fórum pro strukturu a funkčnost potravin ho na svém kongresu v Montrealu vyznamenalo v červnu 2018 \"Cenou Dr. Isaaca Heertjeho za celoživotní dílo\" jakožto \"Význačného vědeckého pracovníka\". Dosud pracuje v elektronové mikroskopii potravin, baktérií a krevních buněk jako emeritní vědecký pracovník ministerstva zemědělství a navíc spolupracuje s \"Kanadskou krevní službou\".\n\nPomocí elektronové mikroskopie vysvětlil strukturní rozdíly, k nimž dochází při koagulaci mléka při výrobě jogurtu (mléko nejdříve zahřáté na teplotu 85°-90 °C a následně ochlazené) nebo při výrobě sýrů (mléko vůbec nezahřívané). V prvním případě vznikají rozvětvené řetízky kaseinových micel zadržující vodu, ve druhém případě vznikají shluky micel, které se zbavují vody ve formě syrovátky a vzniká hutná sýřenina.\n\nKanadské potravinářské zákony nedovolovaly používat v pojivech pro masné výrobky sušené podmáslí, protože je náchylné ke žluknutí. Jiná mléčná sušina byla povolena. Neexistovala však metoda, která by porušování zákona dokázala, dokud nepoužil transmisní elektronovou mikroskopii k důkazu podmáslí na základě přítomnosti fragmentů membrán tukových kuliček rozbitých při stloukání smetany. - Postup používaný při výrobě sýra Čedar dává plátkům sýra charakteristické obrazce (anglicky nazývané \"milled curd granule junction patterns\"), které je možné zviditelnit. Spolu s R. J. Lowriem a D. Nicholsovou navrhli používat obrazce v zájmu ochrany spotřebitelů k určení, o jaký sýr se jedná.\n\nSpolu s V. R. Harwalkarem objevili charakteristickou mikrostrukturu kaseinových micel, která vzniká při kyselé koagulaci mléka při pH 5,5. Nazvali ji anglicky \"core-and-shell structure\". Vyskytuje se v indickém sýru Panýr a ve španělském sýru Queso Blanco. Při tavení sýra se neničí. Pomocí elektronové mikroskopie odhalil spolu s J. Yunem známky recyklování (\"rework\") v taveném sýru. Projevuje se přítomností mikroskopických oblastí kompaktní bílkoviny.\n\nAby zvýšil názornost černobílých mikrografií elektronové mikroskopie, využil jejich digitálního barvení. Získal tím pozvání od mikroskopické společnosti The Royal Microscopical Society v Británii ke zveřejnění takto ilustrovaných prací. Článkem o kráse mléka za vysokého zvětšení (\"The Beauty of Milk at High Magnification\"), shrnul svoje nejvýznamnější studie mléka. Podobně zpracoval výsledky studia mikroorganismů v pracích \"Mikroskopie a hygiena\" (\"Microscopy and Hygiene\") a Rastrující elektronová mikroskopie baktérií (\"Conventional Scanning Electron Microscopy of Bacteria\").\n\nJe autorem více než 170 vědeckých prací a knižních kapitol doplňovaných na \"ResearchGate\", kde je volný přístup k většině jím uveřejněných přehledných prací, např.. Sem patří i volně přístupné práce v časopise \"Food Microstructure a Food Structure\" v digitální formě (např. \"Praktický význam elektronové mikroskopie ve výzkumu mléčných výrobků\"). S D.N. Holcombem redigoval knihu \"Studies of Food Microstructure\". Od dubna 2019 uveřejňuje na svém portálu (\"SCIMAT-Micro\") Youtube videa o struktuře potravin v češtině i v angličtině.\n\nSvou žurnalistickou kariéru zahájil ještě jako student ihned po válce, kdy vydával v letech 1946-48 v olomouckém 14. oddílu Junáka měsíčník Tam-tam a v novinách České slovo vedl Junáckou hlídku. Dopisoval si se studenty skandinávských zemí, Británie a Indie a podle jejich dopisů přispíval do místních novin, kde navíc kritizoval různé politické situace. V letech 1972-79 vydával v Ottawě ústavní měsíčník zaměstnanců \"The Food People\"; jeho náklad vzrostl z původních 45 výtisků na 225.\n\nPo roce 1989 opravoval falešné představy o životě na Západě v \"Kanadských listech Miloše Kalába\" vydávaných v Neviditelném psovi. Po reorganizaci Neviditelného psa přispíval do Tramvaje Načerno Zdeňka Fekara a po zániku tohoto enzinu přispěl 329 články do Britských listů před skončením spolupráce s nimi v roce 2014.\n\nSplnil si životní přání věnovat se současně chemii, průmyslovému výtvarnému umění (elektronové mikroskopii v barvách, smaltování mědi) a žurnalistice.\n\nS manželkou Drahomírou má syny Pavla a Petra, inženýry informační technologie.\n\n"}
{"id": "943542", "url": "https://cs.wikipedia.org/wiki?curid=943542", "title": "Jiří Hubáček", "text": "Jiří Hubáček\n\nJiří Hubáček (* 13. leden 1975 v Hradci Králové), je český hokejový útočník.\nOdchovanec týmu HC Stadion Hradec Králové začal svoji extraligovou kariéru v roce 1993 ve svém mateřském klubu. V průběhu sezóny 1993/94 odehrál 16 utkání a připsal si v nich 5 bodů za 1 gól a 4 asistence. Po sezóně přestoupil do extraligového HC Kladno, kde hrál do roku 2000. V dalších letech hrál za týmy Liberce a Ústí nad Labem. Po sezóně 2003/04 odehrané za HC Hradec Králové, odešel do ciziny. Zahrál si v Rakousku, Švýcarsku, Itálii, Francii, Rumunsku a hokejově exotické Číně. Po návratu v roce 2011 hraje krajskou ligu za HC Hronov.\n\n"}
{"id": "943543", "url": "https://cs.wikipedia.org/wiki?curid=943543", "title": "Seznam kulturních památek v Rožnově pod Radhoštěm", "text": "Seznam kulturních památek v Rožnově pod Radhoštěm\n\n"}
{"id": "943544", "url": "https://cs.wikipedia.org/wiki?curid=943544", "title": "Seznam kulturních památek ve Velkých Karlovicích", "text": "Seznam kulturních památek ve Velkých Karlovicích\n\n"}
{"id": "943548", "url": "https://cs.wikipedia.org/wiki?curid=943548", "title": "Elementová psychologie", "text": "Elementová psychologie\n\nElementová psychologie (někdy též experimentální) byla psychologickým směrem odvozeným ze strukturalismu a současně psychologickou disciplínou, rozšířenou zejména na konci 19. a na začátku 20. století. Oblast jejího zkoumání dnes spadá spíše do obecné psychologie. Zkoumala základní části psychiky - počitky, pocity a volní akty. Jejím zakladatelem byl Wilhelm Wundt (1874 - kniha \"Základy fyziologické psychologie\").\n\nNa podkladech experimentů zkoumá vnitřní - duševní pochody. Mezi hlavní objevy patří asociační zákony, apercepce (předpoznání, respektive poznávání nového na základě předchozích zkušeností). Používanou metodou byla zejména introspekce (sebepozorování), díky které byla elementová psychologie kritizovaná behavioristy.\n"}
{"id": "943549", "url": "https://cs.wikipedia.org/wiki?curid=943549", "title": "Hynek Macků", "text": "Hynek Macků\n\nHynek Macků, též Ignác Macků (3. ledna 1841 Bystré – 13. května 1917 Bystré), byl rakouský a český politik, v závěru 19. století poslanec Českého zemského sněmu.\n\nZasedal v obecním zastupitelstvu a radě rodného města Bystré. V roce 1889 byl zvolen starostou města. Post obhájil roku 1892, 1898, 1901, 1904, 1908 a starostenský post získal i roku 1911. V čele městské samosprávy setrval až do roku 1914.\n\nV 80. letech 19. století se zapojil i do zemské politiky. Ve volbách v roce 1883 byl zvolen v kurii venkovských obcí (volební obvod Litomyšl, Polička) do Českého zemského sněmu. Mandát zde obhájil ve volbách v roce 1889. Politicky patřil k staročeské straně\n"}
{"id": "943550", "url": "https://cs.wikipedia.org/wiki?curid=943550", "title": "Hospodar", "text": "Hospodar\n\nHospodar nebo gospodar je výraz slovanského původu s významem \"pán\" nebo \"vládce\".\n\nPanovníci Valašska a Moldavska byli ve slovanských listinách z 15. století označováni jako \"hospodarové\" až do roku 1866. Titul \"hospodar\" se používal navíc k titulu \"voivod\". V rumunských písemnostech se objevuje termín \"Domn\" (z latinského \"dominus\", srov. domnitor).\n\nNa konci tohoto období, kdy byl tento titul užíván mnoha vazaly osmanských sultánů, jeho zachování bylo považováno za nestálé společně s nezávislostí Dunajských knížectví (stvrzených Rumunskem teprve roku 1878). \"Hospodar\" byl proto nahrazen titulem \"domnitor\", nebo ve zkrácené formě \"domn\", což byl nadále oficiální knížecí titul až do vyhlášení Rumunského království v roce 1881 (které až do roku 1918 nezahrnovalo Transylvánii).\n\n"}
{"id": "943551", "url": "https://cs.wikipedia.org/wiki?curid=943551", "title": "Macků", "text": "Macků\n\nPříjmení Macků nosí tyto osobnosti:\n\n\n"}
{"id": "943556", "url": "https://cs.wikipedia.org/wiki?curid=943556", "title": "Radnice v Nowé Rudě", "text": "Radnice v Nowé Rudě\n\nBudova radnice v Nowé Rudě se nachází v samém centru města, uprostřed hlavního náměstí (rynku).\n\nNa místě současné radnice se nacházelo celkem několik starších budov, které podlehly buď válečným konfliktům, či špatnému technickému stavu. Poslední radnice, zbudovaná po třicetileté válce byla rozebrána na počátku 19. století. V roce 1844 byla proto nahrazena novou budovou, vyprojektovanou v duchu tehdy populárního biedermeieru. Po nějakou dobu sloužila radnice také jako budova soudu.\n\nV letech 1892 - 1894 byla budova přestavěna; zvýšena střecha a doplněna o řadu ornamentálních historizujících prvků, odkazující na baroko i renesanci.\n\nBudova radnice je od 1. 10. 1998 památkově chráněným objektem.\n"}
{"id": "943557", "url": "https://cs.wikipedia.org/wiki?curid=943557", "title": "Petr Luštinec", "text": "Petr Luštinec\n\nPetr Luštinec (* 6. ledna 1969 v Hradci Králové) je bývalý český hokejový obránce. Odchovanec klubu Stadion Hradec Králové. V současnosti pracuje jako trenér královéhradeckého mladšího dorostu.\n\nNa soupisku družstva dospělých se dostal v sezóně 1987/88, kdy si v 18 letech zahrál 1.ČNHL. V hradecké extraligové sezóně 1993/94 odehrál 44 zápasů, a připsal si celkem 8 bodů za 4 góly a 4 přihrávky. Kromě Hradce Králové hrál za týmy Liberce, Šumperka, Prostějova, Chrudimi, Třebechovic a Nového Bydžova. V současné době se v Hradci Králové věnuje výchově mladých hráčů.\n"}
{"id": "943558", "url": "https://cs.wikipedia.org/wiki?curid=943558", "title": "Seznam kulturních památek v Blovicích", "text": "Seznam kulturních památek v Blovicích\n\n"}
{"id": "943559", "url": "https://cs.wikipedia.org/wiki?curid=943559", "title": "Seznam kulturních památek v Dobřanech", "text": "Seznam kulturních památek v Dobřanech\n\n"}
{"id": "943560", "url": "https://cs.wikipedia.org/wiki?curid=943560", "title": "Seznam kulturních památek v Nepomuku", "text": "Seznam kulturních památek v Nepomuku\n\n\n"}
{"id": "943561", "url": "https://cs.wikipedia.org/wiki?curid=943561", "title": "Seznam kulturních památek v Přešticích", "text": "Seznam kulturních památek v Přešticích\n\n"}
{"id": "943563", "url": "https://cs.wikipedia.org/wiki?curid=943563", "title": "Seznam kulturních památek ve Spáleném Poříčí", "text": "Seznam kulturních památek ve Spáleném Poříčí\n\n"}
{"id": "943565", "url": "https://cs.wikipedia.org/wiki?curid=943565", "title": "Dryopithecus", "text": "Dryopithecus\n\nDryopithecus (z řeckého \"drys\" - dub a \"pithekos\" - opice, tj. „opice z dubu“ nebo „stromová opice“) je rod vyhynulých hominidů, žijících ve středním až svrchním miocénu (asi před 9,5 - 12 miliony let). Jedná se o velmi úspěšný rod, který osídlil rozsáhlé oblasti Evropy. V současnosti je jedním z nejlépe doložených vyhynulých hominidů, známým z Francie, Španělska, Německa, Rakouska i Maďarska.\n\nDryopithecus je vůbec nejstarším známým vyhynulým lidoopem. Francouzský paleontolog Édouard Lartet jej popsal již roku 1856, tedy celé tři roky před otištěním Darwinovy práce O původu druhů. Rod Dryopithecus navrhl na základě nálezu dobře zachovalé spodní čelisti a pažní kosti poblíž obce Saint-Gaudens ve Francii. Druhový přívlastek \"fontani\" vytvořil podle příjmení nálezce, pana Fontane.\n\nDo rodu Dryopithecus byly při revizi v roce 1965 zařazeny mnohé jiné nálezy evropských a asijských hominidů. Velká část z nich je v současnosti opět chápána jako samostatné rody - například Kenyapithecus (\"Dryopithecus africanus\"), Griphopithecus (\"Dryopithecus darwini\"), Ankarapithecus (\"Dryopithecus indicus\"), Sivapithecus (\"Dryopithecus indicus\"), Lufengpithecus (\"Dryopithecus keyiuanensis\"), Gigantopithecus (\"Dryopithecus giganteus\") nebo Ouranopithecus (\"Dryopithecus macedoniensis\").\n\nSporné zůstává postavení rodů Rudapithecus (\"Dryopithecus brancoi\"), Hispanopithecus (\"Dryopithecus laietanus\") a Udabnopithecus (\"Dryopithecus garedziensis\"). Špatně dochované ostatky v současnosti prakticky znemožňují potvrdit nebo vyvrátit totožnost s rodem Dryopithecus.\n\nRod Dryopithecus patřil ke středně velkým hominidům. Dosahoval hmotnosti 15 - 45 kg, přičemž se vyznačoval výrazným pohlavním dimorfismem.\n\nMezi typické znaky patří dlouhá nízká mozkovna, méně vystupující nozdry a čelisti, slabé ale zřetelné nadočnicové oblouky, úzký nosní otvor nebo velká vzdálenost mezi očnicemi. Lebeční kapacita u dvou téměř kompletních lebek z lokality Rudabánya dosahovala 305 cm a 320 cm.\n\nZuby rodu Dryopithecus nebyly výrazně specializované a uchovaly si spíše primitivní charakter. Horní střední řezáky byly poměrně úzké a stoličky malé, s tenkou vrstvou skloviny. Také špičáky byly relativně malé a projevoval se na nich pohlavní dimorfismus, takže u samců byly výrazně větší než u samic. Spodní čelisti byly lehce stavěné, s nepříliš masivními úpony žvýkacích svalů.\n\nCelkově se stavba chrupu a čelistí značně podobá morfologii těchto partií u moderních šimpanzů. Lze tedy předpokládat i velmi podobné složení stravy, ve které snad převažovalo měkké subtropické ovoce.\n\nRod Dryopithecus je doložen i vcelku početnými nálezy postkraniální kostry. Ty ukazují na široký plochý hrudník, málo pohyblivou bederní část páteře, prodloužené přední končetiny a naopak poměrně krátké zadní nohy. Přední končetiny s dobře pohyblivými klouby a dlouhými zakřivenými prsty byly schopné silného úchopu a efektivního šplhu. Nalezené kosti tudíž shodně vypovídají o tom, že Dryopithecus žil v korunách stromů subtropického lesa, kde se pohyboval v částečně vzpřímeném postoji pomocí šplhání a ručkování. Je nejstarším známým hominidem, který se již způsobem pohybu podobal moderním lidoopům. Utváření končetin však zároveň naznačuje, že kromě šplhu mohl Dryopithecus ve větší míře používat i chůzi a běh po všech čtyřech končetinách, přičemž se opíral o celé plosky chodidel a nikoliv o kotníky prstů jako gorily a šimpanzi. Taková kombinace není u žijících hominidů známá.\n\nV současné době je rozeznáváno několik druhů, mezi odborníky však nepanuje jednota ohledně přesného taxonomického zařazení jednotlivých nálezů.\n\nDryopithecus fontani žil asi před 11 - 12 miliony let na pomezí Francie a Španělska a byl současníkem rodů Anoiapithecus a Pierolapithecus. Je prvním známým druhem rodu Dryopithecus, zachyceným již roku 1856. Zároveň však patří k méně známým druhům, neboť je dosud zastoupen jen malým množstvím nálezů. U obce Saint-Gaudens v jižní Francii (departement Haute-Garonne) byly nalezeny tři kusy spodních čelistí společně s pažní kostí. Ta je dosud nejúplnější nalezenou pažní kostí rodu Dryopithecus a svým tvarem se blíží pažní kosti moderních šimpanzů. Jedna spodní čelist byla nalezena také u obce St. Stefan im Lavanttal v rakouských Korutanech. V roce 2009 byla popsána horní čelist tohoto druhu z naleziště \"Can Mata\" u obce Els Hostalets de Pierola v Katalánsku. Dva izolované zuby z lokality \"La Grive\" u obce Saint Alban de Roche (departement Isère) ve Francii jsou nejčastěji řazeny do druhu \"Dryopithecus fontani\", ale mohou patřit i rodu Pierolapithecus.\n\nDryopithecus laietanus se vyskytoval na východě dnešního Katalánska (oblast Vallès-Penedès) zhruba před 9,5 - 11 miliony let. Poprvé byl popsán jako \"Hispanopithecus laietanus\" v roce 1944 na základě objevů na lokalitě \"La Tarumba\". V druhé polovině 20. století byl ale přeřazen do rodu Dryopithecus jako \"Dryopithecus laietanus\". Od počátku 21. století začíná být Hispanopithecus opět vydělován jako samostatný rod. Většina ostatků dnes pochází z významného naleziště \"Can Llobateres\" u města Sabadell. Mezi další lokality patří \"Can Mata\", \"Can Vila\", \"Can Feu\", \"Polinyà\", \"Castel de Barbera\" a \"Sant Quirze\".\n\nStavbu těla a způsob pohybu lze rekonstruovat zejména díky nálezu poměrně dobře dochované postkraniální kostry, přezdívané Jordi, která byla popsána v roce 1996.\n\nDryopithecus crusafonti žil před 10,5 miliony let na území dnešního Katalánska. Vyčleněn byl až v roce 1992 na základě objevu 16 izolovaných zubů na nalezišti \"Can Ponsic\" v oblasti Vallès-Penedès. Možná do téhož druhu patří i spodní čelist z nedaleké lokality \"Teuleria del Firal\" u městečka Seu d’Urgell (provincie Lleida), tu však mnozí autoři řadí do druhu \"Dryopithecus fontani\".\n\nTento druh je některými odborníky řazen do rodu Hispanopithecus jako \"Hispanopithecus crusafonti\".\n\nDryopithecus brancoi obýval před 9,5 - 10 miliony let prostor dnešního Německa a Maďarska. Byl rozeznán již v letech 1898 - 1901, část nálezů pak byla v roce 1969 popsána jako \"Rudapithecus hungaricus\". Později byly všechny nálezy sjednoceny do druhu \"Dryopithecus brancoi\", ovšem od počátku 21. století se opět začíná rozeznávat samostatný rod Rudapithecus.\n\"Dryopithecus brancoi\" je známý zejména z lokalit Salmendingen v německém Bádensku-Württembersku a Rudabánya v Maďarsku. Zastoupen je patrně i na několika nalezištích v Rakousku (\"Mariathal\", \"Götzendorf\") a Německu (\"Melchingen\", \"Ebingen\", \"Trochtelfingen\" a \"Wissberg\"). Do druhu Dryopithecus brancoi bývá někdy řazen i nález z Gruzie (lokalita \"Udabno\"), vyčleňovaný též jako samostatný rod Udabnopithecus.\n\nNejvýznamnější jsou nálezy téměř kompletních lebek na maďarské lokalitě Rudabánya. Zejména lebka, zachycená v roce 1999 (přezdívaná Gabi) je unikátní, protože se z ní dochovaly nejen kosti obličeje, ale i mozkovny.\n\nKromě lebečních kostí jsou na lokalitě Rudabánya poměrně hojně nalézané i části postkraniální kostry (pažní, loketní i vřetenní kost, několik karpálních kůstek, články prstů, hlezenní kost, pánev, stehenní kosti). Značně se podobají kostem moderních orangutanů a ukazují, že \"Dryopithecus brancoi\" se zcela adaptoval na stromový život.\n\nDo rodu Dryopithecus byly zejména na základě přítomnosti stoliček se slabou vrstvou skloviny zařazeny také některé nálezy z Asie Patří sem zejména spodní čelist, zachycená v provincii Kan-su na jihu Číny a označená jako Dryopithecus wuduensis. Dosahuje stáří zhruba 6 - 9 milionů let, ale je velmi špatně dochovaná, takže taxonomické zařazení je značně nejisté. Mohla by spíše patřit některému z asijských hominidů, snad rodu Lufengpithecus.\n\nFylogenetická pozice rodu Dryopithecus je v současnosti nejasná. Dryopithecus se v Evropě objevuje před 12 miliony lety, tedy téměř současně s asijským rodem Sivapithecus. To znamená, že oba rody mohly mít společného předka.\n\nOproti Sivapitékovi i jiným vyhynulým asijským hominidům má Dryopiték podle různých morfologických znaků mnohem blíž k vymřelým i žijícím africkým homininům. Ukazují na to zejména celkový tvar obličeje a slabá zubní sklovina. Zároveň nese kostra rodu Dryopithecus znaky, které jsou velmi blízké moderním orangutanům. Ty však mohou být i důsledkem konvergentního vývoje v důsledku adaptace na plně stromový život u obou skupin.\n\nDryopithecus tudíž mohl patřit mezi předchůdce všech moderních hominidů, nebo dokonce jen homininů. Mohl být ale také vzdáleným příbuzným moderních orangutanů, bez vazby na africké lidoopy.\n\nPrávě Dryopithecus nebo příbuzný evropský hominid (například Ouranopithecus) se mohl koncem miocénu přesunout do Afriky a dát zde základ moderním gorilám, šimpanzům i lidem. Tato teorie však v nejnovější době ztrácí podporu s tím, jak přibývá nálezů miocénních hominidů přímo v Africe (Nakalipithecus, Samburupithecus). Tyto nově objevované rody mohou naznačovat, že homininé se vyvíjeli v Africe, zatímco evropské formy hominidů jsou spíše slepou vývojovou větví. V každém případě je Dryopithecus rodem, který se poslednímu společnému předku dnešních homininů značně podobal.\n"}
{"id": "943569", "url": "https://cs.wikipedia.org/wiki?curid=943569", "title": "Careca", "text": "Careca\n\nCareca, vlastním jménem Antônio de Oliveira Filho (* 5. října 1960, Araraquara, Brazílie) je bývalý brazilský fotbalový útočník. Fotbalová přezdívka \"Careca\" znamená doslova \"Plešoun\" a získal ji v dětství podle svého oblíbeného klauna (vlastním jménem George Savalla Gomes).\n\nZačínal v klubu Guarani FC, s nímž se stal v roce 1978 brazilským mistrem. Byl nominován na mistrovství světa ve fotbale 1982, ale vypadl ze sestavy kvůli zranění. V roce 1983 reprezentoval Brazílii na Copa América, kde vybojoval stříbrnou medaili. V roce 1986 se stal mistrem Brazílie se São Paulo FC, zároveň byl s 25 brankami nejlepším ligovým kanonýrem a časopis Placar ho vyhlásil nejužitečnějším hráčem soutěže. Na mistrovství světa ve fotbale 1986 vstřelil pět branek a dělil se o pozici druhého nejlepšího střelce turnaje s Diegem Maradonou a Emiliem Butragueñem. V roce 1987 přestoupil do SSC Neapol, kde vytvořil s Diegem Maradonou a Brunem Giordanem obávanou útočnou trojici zvanou MA-GI-CA (zkratka jmen MAradona-GIordano-CAreca). S Neapolí vyhrál Pohár UEFA 1988/89 a italskou ligu v roce 1990. Na mistrovství světa ve fotbale 1990 vstřelil dva góly v úvodním zápase proti Švédsku, ale Brazilci vypadli už v osmifinále.\n\nPo skončení aktivní kariéry založil fotbalový klub Campinas Futebol Clube, který hraje třetí ligu státu São Paulo. Působí jako komentátor pro televizi Rede TV!\n\n"}
{"id": "943571", "url": "https://cs.wikipedia.org/wiki?curid=943571", "title": "Javier Balboa", "text": "Javier Balboa\n\nJavier Ángel Balboa Osa (* 13. května 1985, Madrid) je ve Španělsku narozený fotbalový záložník, který reprezentuje Rovníkovou Guineu. V současné době působí v katarském klubu Al-Mesaimeer SC.\n\nProšel mládežnickou akademií Realu Madrid, dále působil v klubech Racing de Santander (hostování), Benfica Lisabon, FC Cartagena (hostování), Albacete Balompié (hostování), SC Beira-Mar a GD Estoril Praia.\n\nS Realem Madrid vyhrál v sezóně 2007/08 ligový titul v Primera División, ačkoli nenastupoval pravidelně.\n\nS portugalským klubem GD Estoril Praia se představil v základní skupině Evropské ligy 2013/14, kde vedle libereckého Slovanu narazil na německý SC Freiburg a španělskou Sevillu. Ve skupině skončil Estoril se ziskem 3 bodů na posledním čtvrtém místě, do jarních vyřazovacích bojů se tak hráč s klubem neprobojoval.\n\nOd roku 2015 působil postupně v Saúdské Arábii, Maroku, Řecku a Kataru.\n\n2. června 2007 debutoval v A-mužstvu Rovníkové Guiney v kvalifikačním zápase s Rwandou (prohra 0:2).\n\nHrál na domácím Africkém poháru národů 2012, který Rovníková Guinea pořádala společně s Gabonem. V zápase s Libyí v základní skupině A vstřelil první gól šampionátu (šlo o zahajovací utkání), kterým zařídil vítězství 1:0. Reprezentace Rovníkové Guiney následně vypadla na turnaji ve čtvrtfinále s Pobřežím slonoviny (0:3).\n\nPředstavil se i na dalším domácím Africkém poháru národů 2015, kde jednou skóroval proti Gabonu. Výhra 2:0 přinesla postup Rovníkové Guiney ze základní skupiny do čtvrtfinále. V něm dvěma góly zařídil výhru svého týmu 2:1 po prodloužení nad Tuniskem. Vyrovnávací na 1:1 vstřelil ve druhé minutě nastavení po kontroverzně odpískaném pokutovém kopu, který nařídil mauricijský rozhodčí Rajindraparsad Seechurn.\n\n"}
{"id": "943578", "url": "https://cs.wikipedia.org/wiki?curid=943578", "title": "Masakr v Oradour-sur-Glane", "text": "Masakr v Oradour-sur-Glane\n\nMasakr v Oradour-sur-Glane je označení pro německý válečný zločin, když němečtí vojáci Waffen-SS v roce 1944 ve francouzské vesnici Oradour-sur-Glane zavraždili 642 civilistů.\n\nS příchodem spojeneckého vylodění v Normandii se zvyšovala činnost francouzského odboje s účelem narušit německé komunikační síly a bránit německým jednotkám v jejich činnosti. Německá 2. tanková divize SS „Das Reich“ dostala rozkaz přesunout se do Normandie a pomoci s potlačením spojeneckých invazních sil. Během přesunu zabily německé síly mnoho francouzských civilistů, ale zároveň se dostávají neustále pod útoky francouzského odboje.\n\nBrzy ráno 10. června roku 1944 přišel za SS-Sturmbannführerem Otto Weidingerem na velitelství pluku SS-Sturmbannführer Adolf Diekmann, velitel I. praporu SS pluku Der Führer s informací, že se na něj obrátili dva francouzští civilisté, kteří tvrdili, že odboj drží německého důstojníka v nedalekém městečku Oradour-sur-Vayres. Zajatým důstojníkem měl být SS-Sturmbannführer Helmut Kämpfe, velitel průzkumného praporu, kterého zajal odboj den před tím.\n\nJeště tentýž den obklíčil prapor SS-Sturmbannführera Diekmanna městečko Oradour-sur-Glane. Existuje teorie, podle které si jej spletl s Oradour-sur-Vayres, kam měli původně dorazit. Diekmann nechal shromáždit všechny obyvatele města na náměstí, kvůli kontrole dokladů. Navíc nechal zatknout šest dalších civilistů, kteří nežili ve vesnici, ale měli tu smůlu, že zrovna projížděli vesnicí na kolech, když Němci přijeli.\n\nVšechny ženy a děti byly nahnány do kostela, kde byly zamčeny, mezitím co byla vesnice rabována. Muži byli odvedeni do šesti stodol, kde již byly připraveny kulomety. Podle výpovědi svědka, který celou událost přežil, začali vojáci na ně střílet. Mířili jim na nohy, protože tak prý pomaleji zemřou. Když už se některé oběti nemohly hýbat, tak na ně Němci naházeli klestí a stodoly zapálili. Pouze pět mužů uniklo, 190 jich zemřelo.\nVojáci poté šli ke kostelu, kde připravili zápalnou bombu. Potom, co ji odpálili, se ženy a děti snažily utéct z kostela okny a dveřmi, ale jen co se dostaly před kostel, tak se setkaly s kulometnou palbou, která je usmrtila. V kostele zahynulo 247 žen a 205 dětí. Pouze jediná žena přežila, 47 let stará hospodyně Marguerite Rouffanche. Podařilo se jí uniknout malým oknem na zadní straně kostela a přes noc se ukryla ve křoví dokud Němci neodjeli. Jiná malá skupina zhruba asi dvaceti vesničanů vyšla z úkrytu hned poté, co bylo venku bezpečno.\n\nO pár dní později bylo přeživším dovoleno pohřbít mrtvé. Bylo nalezeno 642 mrtvých obyvatel Oradour-sur-Glane, kteří byli brutálně zavražděni během několika hodin.\n\nKdyž se Standartenführer Stadler dozvěděl o masakru, požadoval, aby byl Diekmann postaven před soud. Diekmann poukazoval na to, že takové masakry jsou v Sovětském svazu běžnou záležitostí, takže se soud oddálil do doby, kdy měla divize \"Das Reich\" dorazit do Normandie. Padl však dřív, než k tomu mohlo dojít.\n\nTrosky vesnice byly ponechány ve stavu, v jakém byly po masakru, jako upomínka na německé válečné zločiny ve druhé světové válce.\n\nUdálosti masakru velmi volně připomíná francouzský film \"Stará puška\" z roku 1975.\n\n"}
{"id": "943580", "url": "https://cs.wikipedia.org/wiki?curid=943580", "title": "Chloumeček", "text": "Chloumeček\n\nChloumeček (282 m n. m.), též \"Chloumek\", je vrch v okrese Mělník Středočeského kraje, ležící při západním okraji Mělníka-Chloumku, na katastrálním území Mělník.\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Řepínská tabule.\n\nPřístup je jednoduchý z okraje městské zástavby, ale samotný vrcholek je veřejnosti nepřístupný – kaple je v soukromém vlastnictví.\n"}
{"id": "943581", "url": "https://cs.wikipedia.org/wiki?curid=943581", "title": "Šikmá věž (Ząbkowice Śląskie)", "text": "Šikmá věž (Ząbkowice Śląskie)\n\nŠikmá věž (polsky Krzywa wieża) patří k pamětihodnostem dolnoslezského města Ząbkowice Śląskie. Nachází se v centru města v blízkosti náměstí (rynku). Věž je vysoká 34 m a od svého středu se v horní části vychyluje o 2,14 m.\n\nVěž byla vybudována ve středověku, nejspíše na počátku 15. století (do dnešních dní se nedochovaly žádné informace o jejím původu). Kromě toho, že není přesně známo její stáří není ani znám účel, za jakým byla věž zbudována. Existuje několik možností; že se jednalo o součást zoubkovického hradu - tuto možnost potvrzuje fakt, že zdivo spodní části věže je zbudováno z kamene, nikoliv z cihel. V spodní části (do 10 m výšky) dosahuje tloušťka zdí navíc až čtyř metrů. Kromě této existují i další teorie, např. že se jednalo o původně věž středověkého opevnění (předtím, než došlo k posunu hradeb dál od náměstí), či jen a pouze o městskou zvonici.\n\nOd svého vzniku až do druhé světové války plnila věž právě úlohu zvonice. Po osvobození a připojení původního města \"Frankenstein\" k Polsku zůstal objekt dlouhou dobu opuštěný. První rekonstrukce věže byla provedena v 60. letech a další o několik dekád později (dokončena v roce 2007).\n\nK naklonění věže došlo nejspíše v roce 1598 v souvislosti buď s geologickými pohyby, či podmáčeným podložím. V průběhu let se naklonění věže neustále zvětšuje. Jen mezi lety 1977 a 2007 narostlo o 15 cm. \n\nDo požáru, který město postihl v roce 1858 byl vršek věže opatřen kovovou kopulí. Dnes se na něm nachází cimbuří a vyhlídková plošina pro turisty. \n\n"}
{"id": "943585", "url": "https://cs.wikipedia.org/wiki?curid=943585", "title": "Bojová plemena psů", "text": "Bojová plemena psů\n\nBojová plemena psů jsou plemena používaná na psí zápasy ať už při jejich vzniku ve třicátých letech 19. stol., nebo jejich následnému comebacku v 60. Toto označení již však není v dnešní společnosti uznáváno, neboť zápasy jsou nezákonné a s léty používání těchto plemen k jiným účelům je zcela bezdůvodné.\n\nStřední až velký vzrůst,\nsíla,\nvytrvalost,\npevný a silný stisk čelistí,\nostré zuby,\nhrubá, hustá, krátká srst,\npevná kůže,\nrychlost,\nobratnost,\nsnížená citlivost.\n\nAgresivita vůči psům,\ninteligence,\nvytrvalost,\naktivita,\npřizpůsobivost,\n\nToto neslouží jako podklad pro objektivní názor na jednotlivá plemena, pouze jsou vypsána ta, která byla zneužívána k zápasům kvůli některým jejich vlastnostem.\n\nBull typ teriér,\nmastif,\nbuldog,\namerická akita,\ntosa inu,\nněkteré dogy,\nrotvajler,\nboxer,\ndobrman,\nbrazilská fila.\n\nOvčáci,\nlovečtí psi,\nlabrador.\n\nZ těchto plemen bylo dále vyšlechtěno několik dalších, která nemají oficiální zařazení. Mezi lidmi jsou však oblíbení dodnes, a to zejména německý ovčák s teriérem typu bull, doga s teriérem typu bull. Důvodem křížení bývá zejména získání vlastností dvou různých plemen. Ať už fyzických, nebo psychických. Nicméně z hlediska norem už to tak růžové není. Dlouhodobým křížením se dá dosáhnout i toho, že kynologicky uznávaná plemena ztratí své původní znaky. Proto je lepší voříšky dále nekřížit.\n\nPsi na zápasech nesměli projevit ani náznak agresivity vůči člověku, a to i ve víru boje, jinak byli vyřazeni z chovu nebo utraceni.\nPsi mají boj v krvi, stejně jako kterékoliv jiné teritoriální zvíře, za normálních okolností je jejich agresivita minimální. \n\nJe pro ně přirozené žít ve smečce, za jejich přílišnou agresivitu může vždy člověk, který má na psa vliv. Zápasy mohou na psech zanechat následky do konce života.\n\n"}
{"id": "943588", "url": "https://cs.wikipedia.org/wiki?curid=943588", "title": "Plavání na Letních olympijských hrách 1976", "text": "Plavání na Letních olympijských hrách 1976\n\nPlavání na Letních olympijských hrách 1976. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943589", "url": "https://cs.wikipedia.org/wiki?curid=943589", "title": "Plavání na Letních olympijských hrách 1972", "text": "Plavání na Letních olympijských hrách 1972\n\nPlavání na Letních olympijských hrách 1972. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943591", "url": "https://cs.wikipedia.org/wiki?curid=943591", "title": "Zápas o titul mistryně světa v šachu 1988", "text": "Zápas o titul mistryně světa v šachu 1988\n\nPatnáctý zápas o titul mistryně světa v šachu byl čtvrtou obhajobou titulu ze strany Maji Čiburdanidzeové a zároveň prvním ze dvou zápasů Nany Joselianiové v roli vyzývatelky. Zápas se uskutečnil uskutečnil v roce 1988 od 19. září do 4. listopadu v Telavi v Gruzínské SSR v Sovětském svazu. Hlavním rozhodčím byl Jaroslav Šajtar z Československa, sekundanti Čiburdanidzeové Gennadij Kuzmin a Igor Polovodin a sekundanti Joselianiové Vitalij Češkovskij a Elizbar Ubilava. Po šesti partiích byl stav zápasu nerozhodný 3:3, načež se v sedmé partii ujala mistryně světa vedení a už ho nepustila. Titul obhájila remízou ve 14. partii, i tak se ale dvě závěrečné partie dohrávaly. Nakonec zápas skončil výhrou Čiburdanidzeové 8,5:7,5.\n\n\n"}
{"id": "943599", "url": "https://cs.wikipedia.org/wiki?curid=943599", "title": "Plavání na Letních olympijských hrách 1968", "text": "Plavání na Letních olympijských hrách 1968\n\nPlavání na Letních olympijských hrách 1968. \n\n<nowiki>*</nowiki> Nezúčastnili se finále, ale získali medaili.\n\n<nowiki>*</nowiki> Nezúčastnili se finále, ale získali medaili.\n"}
{"id": "943602", "url": "https://cs.wikipedia.org/wiki?curid=943602", "title": "Alvin W. Gouldner", "text": "Alvin W. Gouldner\n\nAlvin Ward Gouldner (29. července 1920 – 15. prosince 1980) byl americký sociolog, profesor sociologie na univerzitách ve Washingtonu, St. Louis, Buffalu a Amsterdamu. Proslul svou kritikou sociologie, intelektuálů a svou teorií vztahu technologie a společnosti. Byl žákem Roberta Mertona. Byl označován za radikálního myslitele a jeho práce byly v silné interakci s radikálními politickými hnutími 60. let 20. století.\n\nV knihách \"Anti-Minotaur: The Myth of Value Free Sociology\" (1964) a \"The Coming Crisis of Western Sociology\" (1970) se postavil proti tomu, aby se sociologie pokoušela být empirickou vědou a snažila se hledat objektivní pravdy. Sociologie je podle něj z podstaty subjektivistická, a měla by být ideálně \"kriticky subjektivistická\". Hájil rovněž Maxe Webera a tvrdil, že Weber nikdy neusiloval o to, aby sociologii \"objektivizoval\", ač se mu to často přisuzuje. Naopak symbolem nejhorších tendencí v sociologii pro něj byl funkcionalismus Talcotta Parsonse.\n\nNa jeho kritiku sociologie navázala jeho kritika intelektuálů a intelektuálních pracovníků obecně, včetně vědců (v knize \"The Future of Intellectuals and the Rise of the New Class\" z roku 1979). Intelektuální pracovníci často podle Gouldnera vyrábějí z ideologických předpokladů \"objektivitu\". Základním cílem intelektuála i vědce by přitom mělo být spíše kritické myšlení a pochybování.\n\nRoku 1976 vydal Gouldner knihu \"The Dialectic of Ideology and Technology\". V ní popsal vývoj politických dějin i dějin idejí jako podmíněný technologií, a to zejména technologií komunikační. Klíčovou byla zejména jeho teze, že zvláštní diskurz zvaný ideologie byl zplozen díky nástupu tištěných médií, zejména novin. Pád ideologie byl způsoben nástupem filmu, rozhlasu a televize. Gouldnerův technologický a komunikační determinismus navázal na podobné pojetí Marshalla McLuhana, držel se však více v sociologickém rámci.\n\n\n"}
{"id": "943608", "url": "https://cs.wikipedia.org/wiki?curid=943608", "title": "Plavání na Letních olympijských hrách 1964", "text": "Plavání na Letních olympijských hrách 1964\n\nPlavání na Letních olympijských hrách 1964. \n"}
{"id": "943612", "url": "https://cs.wikipedia.org/wiki?curid=943612", "title": "Plavání na Letních olympijských hrách 1960", "text": "Plavání na Letních olympijských hrách 1960\n\nPlavání na Letních olympijských hrách 1960. \n"}
{"id": "943615", "url": "https://cs.wikipedia.org/wiki?curid=943615", "title": "Plavání na Letních olympijských hrách 1956", "text": "Plavání na Letních olympijských hrách 1956\n\nPlavání na Letních olympijských hrách 1956. \n"}
{"id": "943616", "url": "https://cs.wikipedia.org/wiki?curid=943616", "title": "Plavání na Letních olympijských hrách 1952", "text": "Plavání na Letních olympijských hrách 1952\n\nPlavání na Letních olympijských hrách 1952. \n"}
{"id": "943617", "url": "https://cs.wikipedia.org/wiki?curid=943617", "title": "Plavání na Letních olympijských hrách 1948", "text": "Plavání na Letních olympijských hrách 1948\n\nPlavání na Letních olympijských hrách 1948. \n"}
{"id": "943618", "url": "https://cs.wikipedia.org/wiki?curid=943618", "title": "Petr Šachl", "text": "Petr Šachl\n\nPetr Šachl (* 2. prosince 1977, Jindřichův Hradec) je český lední hokejista. Je to odchovanec týmu KLH Vajgar z Jindřichova Hradce. V současné době trénuje tým HC Střelci Jindřichův Hradec.\n\n"}
{"id": "943620", "url": "https://cs.wikipedia.org/wiki?curid=943620", "title": "Plavání na Letních olympijských hrách 1936", "text": "Plavání na Letních olympijských hrách 1936\n\nPlavání na Letních olympijských hrách 1936. \n"}
{"id": "943623", "url": "https://cs.wikipedia.org/wiki?curid=943623", "title": "Podkova (Niagarské vodopády)", "text": "Podkova (Niagarské vodopády)\n\nPodkova, \"Horseshoe Falls\" či \"Canadian Falls\", je největší ze tří vodopádů na řece Niagara, jež dohromady tvoří Niagarské vodopády. Prochází jím hranice mezi USA a Kanadou, jeho převážná část však leží na území kanadské provincie Ontario. Od sousedního vodopádu Nevěstin závoj jej odděluje neobydlený Kozí ostrov (\"Goat Island\").\n\nPodkova, jež se nachází 27 km severoseverozápadně od města Buffalo ve státě New York, 121 km jihojihovýchodně od Toronta v provincii Ontario a spolu s oběma dalšími vodopády a řekou Niagara rozděluje Dvojměstí Niagara Falls (Ontario) a Niagara Falls (New York), je nejmohutnější vodopád v Severní Americe, a to jak pokud jde o výšku padajícího sloupce vody, tak bere-li se v úvahu průtok vody. \n\nVodopádem, jehož krajními body jsou Terrapin Point na severozápadním cípu Kozího ostrova na americké straně a Table Rock na kanadské straně, proteče asi 90 % veškeré vody řeky Niagara poté, co je část objemu odebrána pro vodní elektrárny. Na Americký vodopád a Nevěstin závoj tak připadá „pouze“ zbývajících 10 % vody. \n"}
{"id": "943628", "url": "https://cs.wikipedia.org/wiki?curid=943628", "title": "Beškovský les", "text": "Beškovský les\n\nBeškovský les je chráněný les a zároveň jméno naučné stezky, vybudované v roce 2011 nedaleko vesnice Beškov v jižní části \n\nokresu Česká Lípa v Libereckém kraji. \n\nBeškovský les s rozlohou 8 ha je od roku 1997 zařazen do první zóny Chráněné krajinné oblasti Kokořínsko– Máchův kraj. Les je v soukromém vlastnictví, jeho majitel Ing Jaromír Šimonek uzavřel v roce 2005 se správou CHKO dohodu, že se do lesa nebude zasahovat, nebude se zde těžit dřevo či sázet nové stromky. Naučnou stezku vč. informačních tabulí a úpravy stanovišť na trase zajistila a v dubnu 2011 slavnostně otevřela správa CHKO a vlastník lesa.\n\nNa trase stezky je 9 očíslovaných naučných tabulí a řada směrovek. Tabule podávají turistům informace o lesích severní části Kokořínska. Trasa stezky je určena výhradně pro pěší turisty a je poměrně obtížná i svým převýšením. Délka trasy je 1600 metrů. Forma vyznačení okruhu i směrovek odpovídá směrovkám užívaným Klubem českých turistů. Stezka začíná poblíž rozcestníku U Kamenného vrchu, pod Velkým Beškovským kopcem jihovýchodně od města Dubá, jako odbočka ze zelené pěší trasy. V seznamu tras KČT má číslo 8016.\n\n\n"}
{"id": "943633", "url": "https://cs.wikipedia.org/wiki?curid=943633", "title": "Americký vodopád (Niagarské vodopády)", "text": "Americký vodopád (Niagarské vodopády)\n\nAmerický vodopád \"American Falls\" je co do velikosti prostřední z trojice vodopádů, jež dohromady tvoří Niagarské vodopády. Nachází se na americkém břehu řeky Niagary ve státě New York. Od vedlejšího vodopádu Nevěstin závoj ho odděluje neobydlený ostrůvek Luna, od nejznámějšího vodopádu Podkova jej dále dělí již zmíněný Nevěstin závoj a rovněž neobydlený Kozí ostrov (\"Goat Island\"). \n\nVodopád obrácený k severozápadu je v koruně široký 250 m. Jelikož je ostrov Luna velmi malý, mají Americký vodopád i sousední Nevěstin závoj podobný vzhled. Oba začínají 24metrovým kolmým vodopádem, načež se voda tříští o osypové balvany, přes něž po 31 metrech dosáhne řeky. Celková výška vertikálního pádu tak činí 55 m.\nNa vodopád připadá asi 10 % vody řeky Niagary, převážná část zbývajícího množství vody proteče vodopádem Podkova. Hloubka vody na hraně vodopádu je asi 0,61 m.\n\nZ americké strany si lze vodopád prohlédnout pouze z boku, a sice z vyhlídkové věže v parku Prospect Point, jen několik metrů od vodopádu, či z ostrovů Luna a Goat, kam se lze dostat po mostě pro pěší proti proudu řeky nad vodopádem. Lepší výhled pak nabízí Duhový most spojující USA s Kanadou. Čelní pohled na vodopád je možný pouze z kanadského břehu. \n\nRozeklaná hrana vodopádu, jež vzdáleně připomíná písmeno W, je výsledkem odpadávání velkých kusů skály, jež způsobilo nahromadění osypových balvanů u jeho paty. K poslednímu významnému pádu došlo v roce 1954, kdy se zřítila pozorovací věž Prospect Point. \nOd června do listopadu 1969 přehradili příslušníci ženijních jednotek U.S. Army Corps of Engineers tok řeky Niagary nad Americkým vodopádem a Nevěstiným závojem, aby mohl být uskutečněn průzkum, zda by se mohlo zabránit dalším pádům kamene, aby se z vodopádu v budoucnu nestaly pouhé peřeje. K tomu mělo sloužit i odtěžení kamene od paty vodopádu, čímž by se zvětšila výška kolmého sloupce padající vody. Nicméně v polovině 70. let padlo rozhodnutí ponechat vše na přírodě. Svoji roli zde bezesporu sehrála i skutečnost, že celá operace by byla neúměrně nákladná.\n\n"}
{"id": "943635", "url": "https://cs.wikipedia.org/wiki?curid=943635", "title": "Nevěstin závoj (Niagarské vodopády)", "text": "Nevěstin závoj (Niagarské vodopády)\n\nNevěstin závoj, \"Bridal Veil Falls\", je nejmenší ze tří vodopádů, jež dohromady tvoří Niagarské vodopády. Nachází se na americkém břehu řeky Niagara ve státě New York. Od vedlejšího Amerického vodopádu ho odděluje neobydlený ostrůvek Luna, od sousedního vodopádu Podkova jej odděluje rovněž neobydlený Kozí ostrov (\"Goat Island\").\n\nVodopád je obrácen k severozápadu a v koruně je 17 m široký. Jelikož je ostrov Luna velmi malý, má Nevěstin závoj podobný vzhled jako sousední Americký vodopád. I on začíná 24metrovým kolmým vodopádem, načež se voda tříští o osypové balvany, přes něž po 31 metrech dosáhne řeky. Celková výška vertikálního pádu tak činí 55 m.\n"}
{"id": "943639", "url": "https://cs.wikipedia.org/wiki?curid=943639", "title": "Josef Müller (numismatik)", "text": "Josef Müller (numismatik)\n\nJosef Müller (2. listopadu 1834 Kutná Hora – 26. prosince 1910 Vídeň) byl rakouský a český numismatik, ředitel hlavní mincovny ve Vídni a politik, na sklonku 19. století poslanec Českého zemského sněmu.\n\nJeho otcem byl František Müller, soukeník a majitel hospodářství. \n\nVystudoval pražskou techniku a pak hornickou akademii v Banské Štiavnici. Poté intenzivně cestoval a roku 1858 nastoupil do mincovny v Benátkách. Zde působil po osm let. Odborně se rozvíjel a asistoval české komunitě v italských Benátkách. V roce 1866 pobýval služebně v Paříži. Následujícího roku ho rakouská vláda vyslala do Haliče, kde měl v Krakově zřídit filiálku mincovního a puncovního úřadu, který pak od roku 1870 sám řídil. V roce 1877 přešel do centrální mincovny ve Vídni. Postupoval na vyšší funkce, až se stal ředitelem této mincovny (funkci zastával v letech 1897–1901). Získal Řád železné koruny a titul dvorního rady. Je autorem četných odborných studií v oboru numismatiky a mincovnictví. Podílel se na utvoření české terminologie v těchto oborech. Zabýval se i historickým bádáním. V univerzitní knihovně objevil vzácný rukopis středověké kroniky Přibíka Pulkavy z Radenína a dokázal jeho autenticitu.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Kutná Hora) do Českého zemského sněmu. Politicky patřil k staročeské straně.\n\nV závěru života pobýval ve Vídni. Nadále ale udržoval kontakt s českými společenskými a politickými elitami. Dopisoval si s F. L. Riegrem. V jeho bytě se pravidelně scházeli vídeňští čeští intelektuálové.\n\nZemřel v prosinci 1910.\n\n"}
{"id": "943640", "url": "https://cs.wikipedia.org/wiki?curid=943640", "title": "Isle of Dogs", "text": "Isle of Dogs\n\nIsle of Dogs (Ostrov psů) je lokalita v londýnském obvodě Tower Hamlets. Leží v oblasti nazývané Docklands, která byla dříve městským přístavem. Ze tří stran ji obklopuje meandr řeky Temže, ze severu je oddělená bývalými doky, ale v oblasti Westferry Road na severozápadě je spojena asi čtyřicet metrů širokou šíjí s pevninou, takže to vlastně není ostrov, ale poloostrov, široký asi 800 m a dlouhý půldruhého kilometru.\n\nOblast byla bažinatá a často zaplavovaná, což komplikovalo trvalé osídlení. Název se poprvé objevuje v roce 1588 a údajně pochází od královského psince, který se zde nacházel v dobách Jindřicha VIII.. V roce 1802 byly vybudovány West India Docks, kde kotvily a byly opravovány námořní lodě. Oblast se stala střediskem obchodu a průmyslu, koncem 19. století se udává na Isle of Dogs přes 21 000 obyvatel. Po druhé světové válce byly doky postupně rušeny, ostrov se stal zanedbaným místem plným opuštěných skladů a továren, zdejší levné byty obývali převážně přistěhovalci. Nespokojenost místních obyvatel vedla k tomu, že v březnu 1970 vyhlásil místní občan Ted Johns na několik dní Ostrov psů samostatnou republikou. V osmdesátých letech začala revitalizace oblasti a byly vybudovány luxusní mrakodrapy Canary Wharf, kde sídlí obchodní a bankovní společnosti. Rozvoji lokality, nazývané Docklands, prospělo také budování infrastruktury související s pořádáním olympiády.\n\nNa Isle of Dogs byly natáčeny katastrofické filmy, například \"28 týdnů poté\".\n\n"}
{"id": "943643", "url": "https://cs.wikipedia.org/wiki?curid=943643", "title": "Leo Nagel", "text": "Leo Nagel\n\nLeo Nagel (15. března 1835 Kvasice – 12. dubna 1891 Šluknov) byl rakouský a český právník, spisovatel a politik německé národnosti, v závěru 19. století poslanec Českého zemského sněmu.\n\nOd roku 1853 studoval právo na Karlo-Ferdinandově univerzitě v Praze, kde v říjnu 1858 získal titul doktora práv. Zpočátku byl na praxi v Praze. Od dubna 1866 působil jako zemský advokát v Šluknově. Působil i literárně. Zpočátku publikoval své prózy anonymně, kritikou bylo jeho dílo oceňováno jako pravdivé. Angažoval se i politicky. Stal se okresním starostou ve Šluknově a tuto funkci pak nepřetržitě zastával.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Georgswald, Königswald) do Českého zemského sněmu. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana). Kvůli zhoršujícímu se zdravotnímu stavu se ovšem již na práci sněmu výrazněji nepodílel.\n\nZemřel v dubnu 1891.\n\n"}
{"id": "943647", "url": "https://cs.wikipedia.org/wiki?curid=943647", "title": "Kostel svatého Jana Křtitele (Svatojanský Újezd)", "text": "Kostel svatého Jana Křtitele (Svatojanský Újezd)\n\nKostel svatého Jana Křtitele je římskokatolický filiální kostel ve Svatojanském Újezdu. Je chráněn jako kulturní památka České republiky.\n\nPůvodní orientovaný dřevěný kostel vznikl ve 14. století v době Karla IV. a pražského arcibiskupa Arnošta z Pardubic a byl 12. září 1352 zasvěcen narození sv. Jana Křtitele. Stál na místě současného kostela.\nPatronem kostela byl vlastník vsi Bořek z Poličan, který měl podací právo jak k tomuto kostelu, tak k filiálnímu kostelu v nedaleké Nové Vsi, dnešních Lázních Bělohradě. V roce 1691 nechal tehdejší majitel panství Berthold Vilém z Valdštejna kostel obložit zvenčí i zevnitř cihlami a kamenem a kostel omítnout. Kostel byl zakryt šindelem. Dřevěná konstrukce byla zachována až do 19. století. Protože hrozilo zřícení kostela, bohoslužby se v něm od roku 1883 nekonaly a byl zbourán.\n\nStavba současného kostela byla zahájena v roce 1887 a následující rok byl dostavěn a v neděli před svatým Havlem byl vysvěcen. Postaven byl nákladem cca 13 tisíc zlatých. Na stavbu přispěla i majitelka bělohradského velkostatku hraběnka Anna z Assenburgu, jejíž alianční rodové erby jsou nad portálem kostela.\n\nJednolodní orientovaný objekt v neogotického slohu zvenčí zcela z pískovcových kvádrů z lomu ve Vojicích. Střecha byla podbitá prkny a původně pokrytá břidlicí. Loď je osvětlena dvěma okny v jižní a severní stěně a přechází v čtyřboké zaklenuté kněžiště, ke kterému je z jihu přistavěna čtyřboká sakristie se zvláštním vchodem. Ze sakristie je přístup na dřevěnou kazatelnu. Strop je dřevěný, plochý, položený na silných stropních trámech, střecha nad ním je sedlová.\nNa západním průčelí vysoko ve štítě mírně vyčnívá konzolovitě vysazemí vížka z pískovcových kvádrů sloužící jako zvonice zakončená křížem s rozvilinami. Přístup z lodi na kůr a k varhanám je po šestnáctistupňovém levotočivém schodišti, které dále vede do podkroví, kde je lanoví od zvonu a hodinový stroj. Celkem má schodiště 41 stupňů.\nNad portálem v cípech jsou pískovcové plastiky rodových erbů. Jižní erb s podsunutou berlou patří Josefu Janu Haisovi, tehdejšímu královéhradeckému biskupovi, který kostel světil. Severní cíp je alianční erb hraběcích rodů z Assenburgu a Kleistů.\nJižně od vstupu do kostela je ve zdi zasazena deska s vytesaným seznamem obětí 1. sv. války.\n\nVnitřní vybavení pochází z konce 19. století. V interiéru kostela je náhrobní kámen Jana Jiříka z Chodce z roku 1606.\n\nBohoslužby se konají dle ohlášení.\n\n"}
{"id": "943649", "url": "https://cs.wikipedia.org/wiki?curid=943649", "title": "Václav Nekvasil", "text": "Václav Nekvasil\n\nVáclav Nekvasil (14. února 1840 Kbely – 9. března 1906 Karlín), byl rakouský a český stavební podnikatel a politik, na sklonku 19. století poslanec Českého zemského sněmu.\n\nVystudoval reálnou školu a s vyznamenáním absolvoval pražskou techniku. Převzal malou rodinnou firmu na asfaltovou lepenku. V roce 1868 se výhodně oženil a věno investoval do nákupu pozemků v Karlíně, díky čemuž dále zbohatl. Založil si zároveň stavební firmu v Karlíně. Setkal se s podnikatelem Čeňkem Daňkem a pod jeho vlivem (a to i po ukončení spolupráce s Daňkem) se zpočátku zaměřoval na stavbu průmyslových objektů (celkem 18 cukrovarů a 4 pivovary a sladovny), později i na veřejné stavby jako školy (například areál v Praze na Slupi); postavil i pankráckou věznici. Firma vyvíjela aktivity nejen v Čechách ale i v dalších zemích Rakouska-Uherska i na Balkáně. Postupně se stala jedním z největších stavebních podniků v Čechách. Od roku 1881 byl Nekvasil členem pražské obchodní komory.\n\nKoncem 80. let 19. století se zapojil i do zemské politiky. V doplňovacích volbách v září 1887 byl zvolen v kurii obchodních a živnostenských komor (volební obvod Praha) do Českého zemského sněmu. Mandát zde obhájil v řádných volbách v roce 1889. Politicky patřil k staročeské straně.\n\nPatřil mezi inciátory konání Jubilejní zemské výstavy v Praze roku 1891. Byl mu udělen Řád Františka Josefa a titul císařského rady.\n\nZemřel v březnu 1906. Jeho syn Otakar Nekvasil byl rovněž činný jako stavební podnikatel a politik.\n\n"}
{"id": "943654", "url": "https://cs.wikipedia.org/wiki?curid=943654", "title": "Michel Maffesoli", "text": "Michel Maffesoli\n\nMichel Maffesoli (* 14. listopadu 1944 Graissessac) je francouzský sociolog, profesor na Univerzitě Paříž V. Je žákem Gilberta Duranda, bývá spojován s postmodernismem. Celosvětově proslul svým konceptem neotribalismu, který prvně představil roku 1988 v knize \"Le temps des tribus: le déclin de l'individualisme dans les sociétés postmodernes\". Později rozvinul spřízněný koncept nomadismu, a to v knize \"Du nomadisme. Vagabondages initiatiques\" z roku 1997. Jeho tématem je rovněž tzv. sociologie každodenosti, v níž, v návaznosti na George Simmela, prosazuje tzv. formistický přístup. Velké kontroverze ve Francii vzbudila jeho obhajoba astrologie a Nikolase Sarkozyho.\n\n\n\n"}
{"id": "943657", "url": "https://cs.wikipedia.org/wiki?curid=943657", "title": "Tomáš Kuchař", "text": "Tomáš Kuchař\n\nTomáš Kuchař (* 25. srpna 1976) je bývalý český fotbalista, záložník.\n\nHrál za Bohemians Praha, SK Slavia Praha, FK Šinnik Jaroslavl, FK Teplice, Pogoń Szczecin, Aris Limassol, FC Vítkovice a FK Loko Vltavín. V české lize nastoupil ve 200 ligových utkáních a dal 17 gólů.\n"}
{"id": "943665", "url": "https://cs.wikipedia.org/wiki?curid=943665", "title": "Plavání na Letních olympijských hrách 1932", "text": "Plavání na Letních olympijských hrách 1932\n\nPlavání na Letních olympijských hrách 1932 proběhlo na stadionu LA84 Foundation/John C. Argue Swim Stadium v Los Angeles.\n"}
{"id": "943666", "url": "https://cs.wikipedia.org/wiki?curid=943666", "title": "Jacques Perrin", "text": "Jacques Perrin\n\nJacques Perrin (* 13. července 1941 Paříž) je francouzský filmový herec a režisér dokumentárních filmů.\n\n\n"}
{"id": "943667", "url": "https://cs.wikipedia.org/wiki?curid=943667", "title": "Plavání na Letních olympijských hrách 1928", "text": "Plavání na Letních olympijských hrách 1928\n\nPlavání na Letních olympijských hrách 1928. \n"}
{"id": "943674", "url": "https://cs.wikipedia.org/wiki?curid=943674", "title": "Plavání na Letních olympijských hrách 1924", "text": "Plavání na Letních olympijských hrách 1924\n\nPlavání na Letních olympijských hrách 1924. \n"}
{"id": "943679", "url": "https://cs.wikipedia.org/wiki?curid=943679", "title": "Plavání na Letních olympijských hrách 1920", "text": "Plavání na Letních olympijských hrách 1920\n\nPlavání na Letních olympijských hrách 1920. \n"}
{"id": "943681", "url": "https://cs.wikipedia.org/wiki?curid=943681", "title": "Jak Burns prodával elektrárnu", "text": "Jak Burns prodával elektrárnu\n\nJak Burns prodával elektrárnu (v angličtině Burns Verkaufen der Kraftwerk) je 11. díl 3. řady seriálu Simpsonovi. V USA se tento díl vysílal 5. prosince 1991.\n\nMontgomery Burns prodá svou jadernou elektrárnu Němcům. Jako jediný je z ní propuštěn Homer. Burns se chce vrátit ke svému mládí, ale když zjistí v baru U Vočka, co Němci s elektrárnou dělají, rozhodne se jí získat zpět. Němci stejně zjistí několik závad, takže se jí chtějí zbavit, jenže Burns jim nabídne polovinu toho, co oni zaplatili jemu. poté co má elektrárnu zpět, přijme zpět Homera a vše se vrátí do starých kolejí...\n"}
{"id": "943682", "url": "https://cs.wikipedia.org/wiki?curid=943682", "title": "Plavání na Letních olympijských hrách 1912", "text": "Plavání na Letních olympijských hrách 1912\n\nPlavání na Letních olympijských hrách 1912. \n"}
{"id": "943684", "url": "https://cs.wikipedia.org/wiki?curid=943684", "title": "BVP-M2 SKCZ", "text": "BVP-M2 SKCZ\n\nBVP-M2 SKCZ je bojové vozidlo pěchoty, které představuje výsledek spolupráce českého a slovenského obranného průmyslu. Společný tým české společnosti EXCALIBUR ARMY a slovenských firem VOP Trenčín a EVPÚ představil tento projekt modernizovaného BVP na výstavě IDET 2013. Cílem této komplexní modernizace je přizpůsobení novému bezpečnostnímu prostředí a prodloužení životnosti vozidel o 20 let. Modernizované vozidlo je také označováno jako IFV Šakal.\n\nNa výstavě Eurosatory 2014 představila společnost EXCALIBUR ARMY modernizované bojové vozidlo pěchoty BMP-M2-EXCALIBUR, jinou verzi modernizovaného BVP-M2 SKCZ Šakal. Vozidlo BMP-M2-EXCALIBUR využívá podvozek BVP-1 a je vyzbrojené izraelskou bezosádkovou věží SAMSON MK II s 30mm rychlopalným kanónem Mk.44 Bushmaster II a dvěma protitankovými řízenými střelami Spike.\n\nArmáda České republiky a Ozbrojené síly Slovenské republiky disponují bojovými vozidly pěchoty BVP-1 a BVP-2, která představují domácí licenční variantu sovětské řady BMP. Technická životnost těchto vozidel bude vyčerpána do konce roku 2015 a obě armády proto uvažují o jejich náhradě. Na vlastním projektu modernizace BVP spolupracuje několik českých a slovenských firem od roku 2010. Vývoj probíhal bez finanční pomoci České nebo Slovenské republiky.\n\nVýsledné vozidlo mělo být schopné nasazení v konvenčním konfliktu, ale též v zastavěném prostředí v podmínkách asymetrického konfliktu, kde hrozí útoky improvizovanými výbušnými systémy (IED) a přenosnými protitankovými prostředky. Za tímto účelem bylo nutné odstranit slabiny původní konstrukce a přizpůsobit technické vybavení modernímu bojišti.\n\nPodle výrobce využívá BVP-M2 SKCZ 50 až 60 % součástek původních bojových vozidel, zejména pojezdové části. Nově vyrobená korba z vrstveného pancíře je o 27 cm vyšší a její vlastnosti snižují zjistitelnost ve viditelném a blízkém infračerveném spektru. Základní balistická odolnost korby je na úrovni 3 dle normy STANAG 4569, což znamená odolnost vůči projektilům ráže ráže 7,62 x 51 mm NATO a 7,62 x 54 mm R. Přídavné pancéřování zvyšuje odolnost na úroveň 4 (proti munici ráže 14,5 x 114 mm). K dispozici je rovněž mřížová ochrana typu SLAT a počítá se s možností instalace aktivní ochrany. Protiminová ochrana dna korby je na úrovni 1, odolnost proti výbuchům pod pásy na úrovni 2a. Odolnost vozidla je dále zvýšena zavedením nově zavěšených sedaček posádky, automatického protipožárního systému v prostoru motoru, protivýbuchového systému v prostoru posádky a výsadku či rušičem dálkově iniciovaných IED.\n\nPřepracovaná ergonomie vozidla vedla ke zlepšení životních podmínek převážených vojáků – došlo například k odstranění palivové nádrže a akumulátorové baterie v prostoru výsadku a zvýšení vnitřního prostoru na 1300 mm. Posádka má k dispozici dvojici nezávislých topení a klimatizaci, okolí vozidla je monitorováno nezávislým kamerovým systémem, nechybí diagnostický systém ani radiostanice kompatibilní se standardem NATO. Na zádi se nachází nová hydraulicky nebo ručně ovládaná sklopná rampa s jednokřídlovými nouzovými dveřmi. Zvýšená hmotnost vozidla jej připravila o možnost plavby, ale nabízí se možnost přepravy taktickými transportními letouny kategorie C-130.\n\nZastaralá sovětská pohonná jednotka je nahrazena tzv. power-packem, který obsahuje naftový přeplňovaný motor Caterpillar C9.3 o výkonu 300 kW, maximální kroutící moment je 2300 Nm. Původní převodovka zůstala zachována, ale byla upravena pro řazení v automatickém či poloautomatickém režimu. Nouzové ruční řazení je určeno pro případ poruchy nebo odsun vozidla.\n\nBVP-M2 SKCZ je vyzbrojeno slovenskou dálkově ovládanou (bezosádkovou) věží TURRA-30. Komplet je osazen kanónem 2A42 ráže 30 mm a 7,62mm kulometem PKT. Alternativní výzbroj představují například kanony CZ 30 či Mk 44 Bushmaster II nebo kulomet NSVT ráže 12,7 mm. Protitanková výzbroj v podobě protitankových řízených střel Spike-LR nebo 9M113 Konkurs může být umístěna na konzoli na levém boku věže. Zbraně jsou gyroskopicky stabilizované ve dvou rovinách za účelem zvýšení přesnosti a efektivity střelby za jízdy.\n\nTURRA-30 disponuje též senzorovým blokem s televizní kamerou, infračerveným čidlem a laserovým dálkoměrem, dále vrhači zadýmovacích granátů, moderními pozorovacími a zaměřovacími přístroji pro velitele a střelce/operátora, umožňující činnost ve dne, v noci i za ztížených povětrnostních podmínek.\n\n\n"}
{"id": "943695", "url": "https://cs.wikipedia.org/wiki?curid=943695", "title": "Plavání na Letních olympijských hrách 1908", "text": "Plavání na Letních olympijských hrách 1908\n\nPlavání na Letních olympijských hrách 1908. \n"}
{"id": "943696", "url": "https://cs.wikipedia.org/wiki?curid=943696", "title": "Pavel Oliva", "text": "Pavel Oliva\n\nPavel Oliva (* 23. listopadu 1923 Praha narozený jako \"Pavel Ohrenstein\") je český klasický filolog a spisovatel.\n\nNarodil se do měšťanské rodiny, jeho otec se zabýval nákupem a prodejem chmele. Dětství prožil v Praze na Žižkově, kde navštěvoval klasické gymnázium. Celý život se věnoval antice a jazykům - latině a řečtině. Vzhledem k tomu, že byl postižen nacistickými rasistickými zákony, byl v sedmnácti letech vyloučen z klasického gymnázia a nedlouho poté zařazen do jednoho z prvních transportů do židovského ghetta v Terezíně. V průběhu války byl pak přesunut do koncentračního tábora Osvětim - Březinka.\n\nUniv. prof. PhDr. Pavel Oliva, DrSc. je doyenem české historické vědy a v oboru studií o antickém starověku ji na mezinárodním fóru reprezentuje již déle než půl století. Řadu let působil v Historickém ústavu ČSAV a spolupracuje s Kabinetem pro klasická studia ČSAV a s Ústavem řeckých a římských studií Filozofické fakulty Univerzity Karlovy. Přednášel i na univerzitách v zahraničí, zejména v Německu a ve Velké Británii, kde byl v roce 1981 hostujícím profesorem na univerzitě v Oxfordu. Aktivně se podílel na četných mezinárodních kongresech, zastupoval československou a českou vědu o antických studiích v komitétu Eirene, v Mezinárodní federaci pro klasická studia a v Mezinárodní akademické unii při UNESCO.\n\nJe předsedou Jednoty klasických filologů, dopisujícím členem Německého archeologického ústavu a Rakouského archeologického ústavu. Publikoval velké množství studií o aktuálních otázkách dějin starověku v odborných časopisech i v zahraničí (souhrnně Opera minora I, II). Některé z nich byly zařazeny do prestižní edice Wege der Forschung (Cesty výzkumu) vydávané nakladatelstvím Wissenschaftliche Buchgesellschaft v Darmstadtu.\n\nJe autorem i spoluautorem řady učebnic dějin starověku (Dějiny starověkého světa) a encyklopedických i monografických publikací o historických etapách a problematice antického Řecka a Říma (Raná řecká tyrannis, Pannonie a počátky krize římského impéria, Sparta a její sociální problémy, ABC světových dějin, Zrození řecké civilizace, Řecko mezi Makedonií a Římem, Civilizace starověkého Středomoří, Encyklopedie starověkých dějin, Tabula imperii Romani-M 33), trilogie o starořeckých dějinách (Zrození evropské civilizace, Kolébka demokracie, Svět helénismu), biografií význačných osobností starověkých dějin (Spartakus, Solón, Démosthenés, Polybios a jeho svět). Tyto práce měly značný ohlas u nás i v zahraničí. Některé z nich vyšly i v cizojazyčných překladech (německy, anglicky, italsky, španělsky).\n\nByl hlavním redaktorem díla Tabula imperii Romani (Astra Regina, Vindobona, Carnuntum). O svém pohnutém životě, zejména mládí, jež strávil v koncentračních táborech, podal svědectví v biografických publikacích Dialogy s profesorem Pavlem Olivou a Holokaust mé rodiny; kromě toho přeložil a komentářem opatřil unikátní kreslenou kroniku Alfreda Kantora Svědectví. Terezín – Osvětim – Schwarzheide, prosinec 1941 – květen 1945. Vedle práce badatelské se věnuje i činnosti překladatelské a to především v poslední dekádě – přeložil Démosthenovy Řeči na sněmu (2002), Aristotelovu Athénskou ústavu (2004) a zejména Polybiovo historické dílo Dějiny (I, 2008, II, 2009, III, 2011, IV, 2012). Soupis jeho díla zachycuje publikace Profesor PhDr. Pavel Oliva, DrSc.: bibliografie (vyd. I. Lisový, 2008).\n\n\n"}
{"id": "943697", "url": "https://cs.wikipedia.org/wiki?curid=943697", "title": "Plavání na Letních olympijských hrách 1904", "text": "Plavání na Letních olympijských hrách 1904\n\nPlavání na Letních olympijských hrách 1904. \n"}
{"id": "943700", "url": "https://cs.wikipedia.org/wiki?curid=943700", "title": "Plavání na Letních olympijských hrách 1900", "text": "Plavání na Letních olympijských hrách 1900\n\nPlavání na Letních olympijských hrách 1900. \n"}
{"id": "943702", "url": "https://cs.wikipedia.org/wiki?curid=943702", "title": "Římskokatolická farnost Boseň", "text": "Římskokatolická farnost Boseň\n\nŘímskokatolická farnost Boseň (lat. \"Bosna\") je územní společenství římských katolíků v Bosni a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"starobylá farnost\" pocházející ze středověku. Kanonicky byla obnovena roku 1687. Od roku 1687 jsou také vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Mnichovo Hradiště, jehož součástí je i farnost Boseň, která je tak spravována \"excurrendo\".\n\nŘímskokatolická farnost Boseň\n\n"}
{"id": "943704", "url": "https://cs.wikipedia.org/wiki?curid=943704", "title": "Plavání na Letních olympijských hrách 1896", "text": "Plavání na Letních olympijských hrách 1896\n\nPlavání na Letních olympijských hrách 1896. \n"}
{"id": "943705", "url": "https://cs.wikipedia.org/wiki?curid=943705", "title": "Uriel da Costa", "text": "Uriel da Costa\n\nUriel da Costa, někdy psán též Uriel Acosta, rodným jménem Gabriel da Costa (asi 1585 – duben 1640) byl židovský filozof, průkopník ideje svobody myšlení a kritik náboženství, často označovaný za předchůdce Barucha Spinozy.\n\nNarodil se v portugalském Portu, v rodině \"marranos\", tedy Židů, kteří konvertovali od judaismu ke katolicismu, aby se vyhnuli pronásledování. Jeho otec byl katolickým knězem a i on začal studovat kanonické právo. Při studiu byl uchvácen čtením Starého zákona a začal uvažovat o návratu k judaismu, avšak netroufal se vzepřít otcově autoritě. Teprve po otcově smrti opatrně své rodině naznačil své přání a po jistém váhání celá rodina roku 1617 znovu konvertovala k judaismu, načež odešla do Amsterdamu, kde byly pro Židy mnohem lepší podmínky. V Amsterdamu byl Costa však rychle zklamán z rabínské formy judaismu. Začal rabínský judaismus obviňovat z prázdného ritualismu. To vyvolalo napětí uvnitř židovské komunity, které se ještě vystupňovalo poté, co roku 1624 vydal knihu \"Exame das tradições farisaicas\" (v portugalštině), kde přišel z tezí, že učení o nesmrtelné duši nebylo součástí původní biblické tradice a jde až o pozdější a nedůvěryhodný rabínský doplněk k judaistické tradici. Zároveň upozornil na další rozpory mezi biblickou tradicí a rabínským judaismem, který vnímal jako úpadkový. To vyvolalo bouři odporu a jeho knihy byly i veřejně páleny. Costa byl předvolán před rabínský soud a obviněn z rouhačství. Nakonec byl exkomunikován z židovské církve. Uprchl tedy do Hamburku, ale ani zdejší židovská komunita ho nepřijala mezi sebe. Navíc neuměl německy a tak se v zoufalství a úplné izolaci vrátil roku 1633 do Amsterdamu a požádal o odpuštění a návrat do obce, s tím, že bude dodržovat zvyky, byť jen s malým vnitřním přesvědčením. Spor byl zažehnán, Costův skepticismus vůči náboženství však ve skutečnosti rostl. Brzy vystoupil s tezí, že biblické zákony nejsou dílem božím, ale Mojžíšovým, až nakonec dospěl k přesvědčení, že celé náboženství je jen lidským dílem, které s Bohem nemá nic společného. Dospěl k jakémusi deismu či spinozismu - soudil, že Bůh nežádá žádné rituály a je v jednotě s přírodou. Náboženství se svým násilnictvím a nutnými spory je ve skutečnosti vzdalováním se Bohu, který je zcela harmonickým. Spor s komunitou vyvrcholil poté, co za Costou přišli dva křesťani s přáním konvertovat k judaismu. Costa jim to rozmluvil, když užil svých skepticko-deistických argumentů. Když se o tom komunita dozvěděla, byl znovu exkomunikován. Sedm let pak žil takřka v naprosté izolaci, která ho však vnitřně ničila. Po těchto sedmi letech poprosil amsterdamskou židovskou obec o možnost se vrátit, ta si však jako podmínku uložila velice ponižující rituál, při němž Costa musel v synagoze ležet na zemi, zatímco členové obce po něm šlapali. Toto veřejné ponížení ho vnitřně zlomilo a stal se silně depresivním. Sepsal svou autobiografii \"Exemplar Humanae Vitae\" (latinsky), obžalobu dobové netolerance a náboženské nenávisti, a spáchal sebevraždu.\n\n"}
{"id": "943721", "url": "https://cs.wikipedia.org/wiki?curid=943721", "title": "Saladin Said", "text": "Saladin Said\n\nSalah El Din Ahmed Said známý jako Saladin Said nebo Salhadin Said ( ጻላህ ዐል ዺን ዓህመድ ጻኢድ; *29. října 1988, Asosa, Etiopie) je etiopský fotbalový útočník, který hraje v egyptském klubu Al-Ahly SC.\n\nZačínal v klubu Saint George FC v Addis Abebě. V roce 2011 vstřelil v utkání Kagame Interclub Cupu proti týmu Ports FC z Džibuti, které skončilo výhrou 7:0, pět gólů. Měl nabídku na přestup do FK Vojvodina, ale z kontraktu sešlo a nakonec odešel do egyptského Wadi Degla za dva miliony birrů, čímž se stal nejdražším etiopským fotbalistou všech dob. Od ledna do června 2013 hostoval v belgickém klubu Lierse SK.\n\nReprezentoval Etiopii na Africkém poháru národů 2013. V kvalifikaci na MS 2014 vstřelil čtyři branky.\n\n"}
{"id": "943753", "url": "https://cs.wikipedia.org/wiki?curid=943753", "title": "Seznam kulturních památek v Brandýse nad Orlicí", "text": "Seznam kulturních památek v Brandýse nad Orlicí\n\n"}
{"id": "943755", "url": "https://cs.wikipedia.org/wiki?curid=943755", "title": "Seznam kulturních památek v Chocni", "text": "Seznam kulturních památek v Chocni\n\n"}
{"id": "943756", "url": "https://cs.wikipedia.org/wiki?curid=943756", "title": "Václav Němec (1845)", "text": "Václav Němec (1845)\n\nVáclav Němec (30. října 1845 Praha – 19. prosince 1924 Praha) byl rakouský a český zlatník, podnikatel a politik, na sklonku 19. století krátce poslanec Říšské rady, na přelomu 19. a 20. století poslanec Českého zemského sněmu.\n\nVyučil se zlatníkem a stříbrníkem v Praze v dílně Emanuela Kautsche, s nímž později inicioval vznik Odborné pokračovací školy pro zlatníky, jež se roku 1885 připojila k nově vytvořené Uměleckoprůmyslové škole. V letech 1864–1871 pracoval jako pomocný stříbrník. Spoluzaložil časopis \"Český dělník\" a později zakládal list \"Český řemeslník\". V roce 1871 si založil vlastní zlatnickou a stříbrnickou firmu v Praze v Eliščině třídě číslo 5 (dnešní Revoluční). Podle jiného zdroje ji založil se dvěma spolupracovníky již roku 1869 jako dílnu, později přeměněnou ve větší závod.\nOd roku 1881 byl Němec členem pražské Obchodní a živnostenské komory, s níž vystavoval své šperky například roku 1908 na výroční výstavě. Od roku 1894 byl jejím prozatímním předsedou, od roku 1910 dlouhodobě prezidentem komory. Zasadil se v Praze o založení Technologického průmyslového muzea roku 1898 a Ústavu ku podpoře průmyslu roku 1910. Byl členem kuratoria Uměleckoprůmyslového musea v Praze. V době živnostenské a politické kariéry Václava Němce vedl jeho stříbrnický závod syn Josef Ladislav Němec (1871-1943), který užíval otcův punc s iniciálami V.N v pravoúhlém štítku. Za 1. světové války, kdy odbyt jejich zakázek uvázl, se Václav Němec snažil zachránit pozice českého průmyslu.\n\nKoncem 80. let 19. století se Němec zapojil i do zemské politiky. V doplňovacích volbách v září 1887 byl zvolen v kurii obchodních a živnostenských komor (volební obvod Praha) do Českého zemského sněmu. Mandát zde obhájil v řádných volbách v roce 1889, volbách v roce 1895, nyní ovšem již za kurii městskou, obvod Praha-Staré město, v níž uspěl i ve volbách v roce 1901 a volbách v roce 1908. Politicky patřil již roku 1895 k Mladočechům.. Také v zemských volbách roku 1908 se uvádí jako Mladočech.\n\nNěmec zasedal i v Říšské radě (celostátní zákonodárný sbor). Usedl sem ve volbách roku 1891 jako poslanec za kurii obchodních a živnostenských komor, obvod Praha. Rezignaci na mandát oznámil na schůzi 18. ledna 1892. Za své zásluhy o průmysl, živnosti a veřejný život byl císařem Františkem Josefem I. dvakrát vyznamenán rakouským Řádem železné koruny. \n\nZemřel 19. prosince 1924 v podolském sanatoriu v Praze. (Některé zdroje uvádějí datum úmrtí 20. prosince 1924.) Je pohřben na Olšanských hřbitovech.\n\nZ velkého a stále prosperujícího závodu, v kterém pracoval syn a několik dělníků, se dochovaly stovky prací nejrůznějšího účelu a stylu, od souprav příborů, přes nádobí a reprezentační dary až po soupravy šperků s českými granáty. Nejcennější jsou práce stylového období secese podle návrhů Václavova syna Jana Ladislava Němce. Díky svým politickým kontaktům získával Václav Němec významné společenské zakázky jako pamětní dary (sošky, kazety a truhličky) a vyznamenání (medaile, odznaky) pro členy magistrátu královského hlavního města Prahy. Práce jeho závodu jsou zastoupeny ve sbírkách Uměleckoprůmyslového musea v Praze, Muzea hl.m.Prahy, Národního muzea a dalších institucí, například muzea a fary v Křenově.\n\nVýběr:\n\n\n"}
{"id": "943757", "url": "https://cs.wikipedia.org/wiki?curid=943757", "title": "Seznam kulturních památek v Jablonném nad Orlicí", "text": "Seznam kulturních památek v Jablonném nad Orlicí\n\n"}
{"id": "943758", "url": "https://cs.wikipedia.org/wiki?curid=943758", "title": "John Barry (námořní důstojník)", "text": "John Barry (námořní důstojník)\n\nJohn Barry (25. března 1745 – 13. září 1803) by důstojník Kontinentálního námořnictva a později komodor Námořnictva spojených států amerických. Je označován za \"otce amerického námořnictva\" (kterýžto titul sdílí s Johnem Paul Jonesem). Byl prvním kapitánem velícím válečné lodí Spojených států pod kontinentální vlajkou. Také se stal prvním americkým důstojníkem, který obdržel hodnost komodora, udělenou mu prezidentem Georgem Washingtonem v roce 1797. Na jeho počest bylo po něm pojmenováno několik lodí.\n\nNarodil se 25. března 1745 v Tacumshane v irském hrabství Wexford. Jeho rodina byla vyhnána ze své domoviny Brity.\n\nDne 14. března 1776 byl jmenován kapitánem Kontinentálního námořnictva na příkaz Johna Hancocka, prezidenta Kontinentálního kongresu. Barry byl velmi pobožný muž, každý den na moři začínal čtením z Bible. Měl starost o svou posádku a její dobrý prospěch a vždy se ujišťoval, že jsou dobře vybaveni na pobyn na moři. Dne 7. prosince 1775 byl jmenován Kongresem velitelem 14dělové USS \"Lexington\" a vyplul s ní 31. března 1776 po řece Delaware. Dne 7. dubna narazil u virginských mysů na loď \"Edward\", doprovodnou loď britské fregaty HMS \"Liverpool\" a po více než hodinovém boji ji zajal a přivedl do Filadelfie.\n\nDne 28. června najela pensylvánská briga \"Nancy\" s nákladem 386 sudů střelného prachu na mělčinu, když se snažila uniknout britské blokádní lodi HMS \"Kingfisher\". Barry nařídil přeplavit její náklad pod příkrovem tmy na břeh a ponechat na ni pouze 100 sudů. Na palubě také zanechal zpožděnou roznětku, která spustila právě ve chvíli, kdy k \"Nancy\" přirazil člun plný britských námořníků. Barry velel \"Lexingtonu\" až do 18. října 1776, přičemž během té doby zajal několik soukromých ozbrojených lodí. V roce 1777 se stal velitelem 24dělové brigy USS \"Delaware\", se kterou měl zajímat britské lodě plující po řece Delaware. O rok později již velel 32dělové fregatě USS \"Raleigh\", se kterou zajal tři britské lodě než s ní dne 27. září 1778 neuvízl na mělčině. Nechal ji potopit, avšak později byla Brity vyzvednuta a zařazena do Royal Navy.\n\nDalšího velení se dočkal roku 1780, kdy převzal 36dělovou fregatu USS \"Alliance\". Barry byl vážně raněn 29. května 1781 během zajímání lodí HMS \"Atalanta\" a HMS \"Trepassey\". Dne 10. března 1783 svedl poslední námořní bitvu americké války za nezávislost, když u mysu Canaveral porazil svého protivníka. Během války mu britská strana nabídla 100 000 liber a velení libovolné fregaty britského námořnictva, pokud opustí Američany. Barry byl nabídkou rozzuřen a prohlásil, že ani všechny peníze z britské pokladny nebo velení celému britskému loďstvu ho nepřinutí dezertovat.\n\nPo etablování Námořnictva Spojených států amerických byl jmenován starším kapitánem. Během americko-francouzské války velel fregatě. Je autorem signální knihy, vydané roku 1780 ke zkvalitnění komunikace na moři mezi loděmi plujícími ve formaci. Dne 22. února 1797 získal od prezidenta George Washingtona důstojnický dekret číslo 1, zpětně datovaný k 4. červnu 1794. Jím získal hodnost komodora. Je uznáván nejen jako prvním americkým akreditovaným důstojníkem, ale také prvním vlajkovým důstojníkem.\n\nPosledním dnem jeho aktivní služby byl 6. březen 1801, kdy dorazil s USS \"United States\" do přístavu, ale velitelem námořnictva zůstal až do své smrti 13. září 1803. Zemřel v Strawberry Hill v dnešní Filadelfii na astma a byl pohřben na hřbitově u starého římskokatolického kostela svaté Marie ve Filadelfii.\n"}
{"id": "943759", "url": "https://cs.wikipedia.org/wiki?curid=943759", "title": "Seznam kulturních památek v Králíkách", "text": "Seznam kulturních památek v Králíkách\n\n"}
{"id": "943764", "url": "https://cs.wikipedia.org/wiki?curid=943764", "title": "Seznam kulturních památek v Lanškrouně", "text": "Seznam kulturních památek v Lanškrouně\n\n"}
{"id": "943765", "url": "https://cs.wikipedia.org/wiki?curid=943765", "title": "Seznam kulturních památek v Dyjákovicích", "text": "Seznam kulturních památek v Dyjákovicích\n\n"}
{"id": "943766", "url": "https://cs.wikipedia.org/wiki?curid=943766", "title": "Seznam kulturních památek v Havraníkách", "text": "Seznam kulturních památek v Havraníkách\n\n"}
{"id": "943767", "url": "https://cs.wikipedia.org/wiki?curid=943767", "title": "Seznam kulturních památek v Hlubokých Mašůvkách", "text": "Seznam kulturních památek v Hlubokých Mašůvkách\n\n"}
{"id": "943768", "url": "https://cs.wikipedia.org/wiki?curid=943768", "title": "Seznam kulturních památek v Hostěradicích", "text": "Seznam kulturních památek v Hostěradicích\n\n"}
{"id": "943769", "url": "https://cs.wikipedia.org/wiki?curid=943769", "title": "Wilhelm Niesig", "text": "Wilhelm Niesig\n\nWilhelm Niesig (1848 – 20. května 1904 Lindava) byl rakouský a český politik německé národnosti, na počátku 20. století poslanec Říšské rady, na přelomu 19. a 20. století poslanec Českého zemského sněmu.\n\nV letech 1880–1904 byl starostou domovské Lindavy.\n\nKoncem 80. let 19. století se začal angažovat i v zemské politice. Ve volbách v roce 1889 byl zvolen v kurii venkovských obcí (volební obvod Česká Lípa, Mimoň, Hajda, Cvikov) do Českého zemského sněmu. Mandát zde obhájil ve volbách v roce 1895 a volbách v roce 1901. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana). Ve volbách do zemského sněmu roku 1901 již ale přestoupil do více nacionálně orientované Německé lidové strany.\n\nZasedal taky v Říšské radě (celostátní zákonodárný sbor), kam byl zvolen ve volbách roku 1901 za kurii venkovských obcí, obvod Česká Lípa, Jablonné, Dubá atd. Setrval zde do své smrti roku 1904, pak ho nahradil Peter Krützner.\n\nZemřel v květnu 1904.\n\n"}
{"id": "943772", "url": "https://cs.wikipedia.org/wiki?curid=943772", "title": "Seznam kulturních památek v Hostimě", "text": "Seznam kulturních památek v Hostimě\n\n"}
{"id": "943773", "url": "https://cs.wikipedia.org/wiki?curid=943773", "title": "Seznam kulturních památek v Jaroslavicích", "text": "Seznam kulturních památek v Jaroslavicích\n\n"}
{"id": "943774", "url": "https://cs.wikipedia.org/wiki?curid=943774", "title": "Seznam kulturních památek v Jevišovicích", "text": "Seznam kulturních památek v Jevišovicích\n\n"}
{"id": "943776", "url": "https://cs.wikipedia.org/wiki?curid=943776", "title": "Silnice I/71", "text": "Silnice I/71\n\nSilnice I/71 je česká silnice I. třídy ve Zlínském a Jihomoravském kraji. Je dlouhá 21,596 km a spojuje města Uherský Ostroh, Velká nad Veličkou a státní hranici se Slovenskem, kde pokračuje jako II/499, resp. II/500.\n\n"}
{"id": "943777", "url": "https://cs.wikipedia.org/wiki?curid=943777", "title": "Seznam kulturních památek ve Slupi", "text": "Seznam kulturních památek ve Slupi\n\n"}
{"id": "943780", "url": "https://cs.wikipedia.org/wiki?curid=943780", "title": "Seznam kulturních památek ve Vratěníně", "text": "Seznam kulturních památek ve Vratěníně\n\n"}
{"id": "943783", "url": "https://cs.wikipedia.org/wiki?curid=943783", "title": "Kanoistika na Letních olympijských hrách 1988", "text": "Kanoistika na Letních olympijských hrách 1988\n\nZávody v kanoistice na Letních olympijských her 1988 v Soulu.\n"}
{"id": "943785", "url": "https://cs.wikipedia.org/wiki?curid=943785", "title": "Svěrací kazajka (film)", "text": "Svěrací kazajka (film)\n\nSvěrací kazajka (v anglickém originále The Jacket) je americký psychologický thriller z roku 2005, který natočil režisér John Maybury podle scénáře Massy Tadjedin. Částečně byl inspirován románem \"Tulák po hvězdách\" spisovatele Jacka Londona z roku 1915. Film vypráví příběh veterána z války v Zálivu Jacka Starkse, který byl postřelen a po návratu domů byl obviněn z vraždy. Byl odsouzen k pobytu v psychiatrické léčebně, kde na něm lékaři experimentovali s použitím svěrací kazajky a omamných látek.\n\nFilm měl premiéru dne 23. ledna 2005 na festivalu Sundance Film Festival, 20. února byl pak promítán na Dublin Film Festival a do kin se dostal 4. března 2005. V Česku měl premiéru 4. července 2005 na Mezinárodním filmovém festivalu v Karlových Varech.\n\nHlavním hrdinou filmu je veterán z války v Zálivu Jack Starks (Adrien Brody). Když byl ve válce postřelen, lékaři jej prohlásili za mrtvého, ale on po chvíili obživl. Poté, co se v roce 1992 po rekonvalescenci vrátil do Vermontu, potkal při své pěší cestě matku Jean (Kelly Lynch) s malou dcerou Jackie (Laura Marano), jimž se rozbilo vozidlo. Sparks jejich auto opravil a malé Jackie daroval své psí známky. Později zastaví muž a nabídne mu svezení; vůz po chvíli zastaví policie, přičemž v té chvíli se scéna přesune k soudu. Sparks si z té doby kvůli amnézii nepamatuje nic, co se stalo po zastavení auta policí. Sparks byl odsouzen za vraždu policisty.\n\nU soudu nebyl odsouzen k vězení, ale k pobytu v ústavu pro choromyslné zločince. Zde se jej ujal doktor Thomas Becker (Kris Kristofferson), který s lidmi experimentuje způsobem, že je navleče do svěrací kazajky, nadopuje prášky a zavře do boxu určeného pro mrtvé. Když byl Sparks v boxu podruhé, zjistil, že může cestovat do budoucnosti, kde potká mladou ženu. Ta mu nabídne odvoz a v této chvíli Sparks zjistil, že je rok 2005. Později u ní našel své psí známky a zjistil, že jde o Jackie. Ta mu nechce uvěřit, že je Jackem Sparsem, protože ten zemřel již na Nový rok 1993, a vyhodí jej ze svého domu.\n\nPoté, co byl znovu zavřen do boxu, se s Jackie znovu setkává; tentokrát jej již přijme a uvěří mu, že opravdu jde o Sparkse. Spolu začnou pátrat, jak Sparks v roce 1993 zemřel a navštíví i lékaře, kteří se o něj starali. Od nich se dozvěděl, že jej nikdo nezabil, jak se sám domnívá, ale že uklouzl a udeřil se do hlavy, což způsobilo jeho smrt. V budoucnosti se rovněž dozví, že se jeho lékařka Beth Lorenson (Jennifer Jason Leigh) stará o postiženého chlapce.\n\nPo uvedení k kinech dne 4. března 2005 vydělal za první víkend 2 723 682 dolarů a byl promítán ve 1 331 kinech po celých Spojených státech amerických. V pozdějších měsících vydělal 14 822 463 dolarů po celém světě, přičemž 6 303 762 dolarů v USA.\n\nFilm byl neúspěšně nominován na cenu Saturn Award v kategorii nejlepší science fiction film.\n\n"}
{"id": "943787", "url": "https://cs.wikipedia.org/wiki?curid=943787", "title": "Baltika (pivo)", "text": "Baltika (pivo)\n\nBaltika (Балтика) je značka piva ze stejnojmenného petrohradského pivovaru, který byl založen v roce 1990 a patří mezinárodní společnosti Baltic Beverages Holding. Je to nejprodávanější pivo v Rusku. V roce 2007 zařadily Financial Times Baltiku mezi sto nejdůležitějších evropských značek.\n\n\nHokejový turnaj Channel One Cup se v letech 1997—2002 jmenoval Baltika Cup. Pivovar je také partnerem olympiády v Soči.\n\n"}
{"id": "943797", "url": "https://cs.wikipedia.org/wiki?curid=943797", "title": "Kanoistika na Letních olympijských hrách 1984", "text": "Kanoistika na Letních olympijských hrách 1984\n\nKanoistika na Letních olympijských hrách 1984 probíhala na hladině přehradní nádrže Casitas v Los Padres National Forest v okrese Ventura severozápadně od Los Angeles.\n"}
{"id": "943798", "url": "https://cs.wikipedia.org/wiki?curid=943798", "title": "Jan Antonín Prokůpek", "text": "Jan Antonín Prokůpek\n\nJan Antonín Prokůpek (29. července 1832 Kutlíře – 25. února 1915 Královské Vinohrady) byl rakouský a český statkář, agrární aktivista a politik, na sklonku 19. století poslanec Českého zemského sněmu.\n\nPocházel ze starousedlého zemědělského rodu, který je v Kutlířích doložen již v 2. polovině 17. století. Základní vzdělání získal na škole v Křečhoři a na hlavní škole v Kolíně. Po smrti otce roku 1848 musel studia ukončit. Působil jako statkář v rodných Kutlířích na Kolínsku. Intenzivně se sám vzdělával četbou. Od roku 1861 byl v rodné obci starostou, přičemž tento post zastával trvale až do roku 1902. Od roku 1865 také zasedal v okresním zastupitelstvu a výboru. V období let 1887–1889 byl i okresním starostou. Angažoval se v agrární osvětě (důraz kladl na používání umělých hnojiv), psal populárně-naučné články a \"epištoly\", prosazoval organizovanost selského stavu. Společně s Františkem Horkým zakládal \"Akciovou továrnu na výrobu umělých hnojiv a lučebnin\" v Kolíně a byl od roku 1900 místopředsedou a od roku 1907 i předsedou její správní rady. Zároveň zastával funkci předsedy \"Hospodářsko-průmyslové jednoty kolínské\". V této pozici podporoval zakládání rolnických besed. V roce 1884 usedl do výboru zemské zemědělské rady.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Kolín, Kouřim, Čáslav) do Českého zemského sněmu. Politicky patřil k staročeské straně.\n\nV pozdních letech bydlel s manželkou v Praze, respektive na Královských Vinohradech. V roce 1902 předal rodinný statek synovi Adolfu Prokůpkovi, který pokračoval v politické tradici svého otce a v meziválečném období byl československým poslancem za agrární stranu.\n\nJan Antonín Prokůpek zemřel v únoru 1915.\n\n"}
{"id": "943801", "url": "https://cs.wikipedia.org/wiki?curid=943801", "title": "Hana Brixi", "text": "Hana Brixi\n\nRNDr. Hana Brixi, rozená Poláčková, je česká ekonomka a odbornice na veřejnou politiku.\n\nVyrostla v Karviné a Prostějově. Vystudovala gymnázium v Karviné a fyziku na Přírodovědecké fakultě Masarykovy univerzity v Brně. Poté se dostala do Kanceláře prezidenta Václava Havla a zvažovala diplomatickou kariéru. Absolvovala studia mezinárodních vztahů a ekonomie na Massachusettském technologickém institutu v Bostonu a ekonomie a veřejné politiky na Princetonské univerzitě. Byla též na stáži v americkém kongresu.\n\nOd roku 1995 působí ve Světové bance, je hlavní ekonomkou pro lidský rozvoj v regionech Blízký východ a Severní Afrika. Byla ředitelkou pro ekonomický a sociální rozvoj UNICEF. Období 2004 až 2010 strávila v Číně, kde pracovala pro Světovou zdravotnickou organizaci a UNICEF analyzovala stav a navrhovala reformy zdravotnictví a sociálních služeb.\n\nV roce 2013 ji české vydání časopisu Forbes označilo za šestou nejvlivnější ženu v České republice.\n\nNapsala několik knih, z nichž nejznámější je \"Government at Risk\", vydaná nakladatelstvím Oxford University Press.\n\nS ohledem k českému prostředí se vyslovila kriticky zejména k postojům k rovnoprávnosti žen a postavení rodiny.\n\nJe vdaná a má dva syny, Garyk se narodil v roce 2001 a Gordan v roce 2002. Ovládá šest cizích jazyků (angličtinu, francouzštinu, čínštinu, ruštinu, němčinu a italštinu).\n\n"}
{"id": "943803", "url": "https://cs.wikipedia.org/wiki?curid=943803", "title": "Na příkopech (Jizerská tabule)", "text": "Na příkopech (Jizerská tabule)\n\nNa příkopech (242 m n. m.) je vrch v okrese Mladá Boleslav Středočeského kraje, ležící asi 1 km jihozápadně od města Benátky nad Jizerou, na katastrálním území Obodř (Benátky nad Jizerou III).\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Starobenátecká tabule.\n\nAutomobil lze zanechat v Benátkách nad Jizerou III a na vrchol dojít pohodlně pěšky polní cestou po okraji terasy. Nebo vystoupat po terase z jihu .\n"}
{"id": "943804", "url": "https://cs.wikipedia.org/wiki?curid=943804", "title": "Razer", "text": "Razer\n\nRazer je americká firma ze San Diega v Kalifornii vyrábějící příslušenství pro hráče (klávesnice, počítačové myši atd. které se kromě klasických verzí vyrábí i v Licencovaných herních edicích Battlefield 3, a League of Legends, nebo v Licencovaných edicích progamingových týmů, například Evil Geniuses) kterou celou dobu vede CEO Min-Liang Tan. Tato firma byla založena v roce 1998.\n\nV současnosti pracuje na novém tabletu známém jako Razer Edge (dříve nazýván Project Fiona) který používá Windows 10 a je navržen hlavně pro hraní her. Produkty od Razeru jsou pojmenovány po dravých zvířatech jako jsou jedovatí hadi (počítačové myši), hmyz (podložky pod myš), pavouci (klávesnice), kočkovité šelmy (konzolové periferie), nebo třeba mořští živočichové (audio). Jediné výjimky jsou Razer Blade (notebook), herní telefon Razer Phone a výše zmíněný Razer Edge\n\nKromě hardware vydal Razer i několik programů jako je Razer Comms, což je něco jako Skype pro hráče, Razer Game Booster pro zvýšení výkonu PC při hraní počítačových her a další. Většina těchto softwarů je navržena pro přizpůsobení Razer hardwaru (například Surround pro audio, nebo Synapse pro klávesnice a počítačové myši).\n"}
{"id": "943805", "url": "https://cs.wikipedia.org/wiki?curid=943805", "title": "Nassandres", "text": "Nassandres\n\nNassandres je francouzská obec v departementu Eure v regionu Normandie. V roce 2010 zde žilo 1 375 obyvatel.\n\n\"Počet obyvatel\" \n\n"}
{"id": "943808", "url": "https://cs.wikipedia.org/wiki?curid=943808", "title": "Loďka", "text": "Loďka\n\nLoďka (latinsky \"navicula\") je v liturgii nádobka určená k přechovávání kadidla, které kněz dosypává do kadidelnice. Tradičně mívaly loďky podobu lodního trupu, nyní je jejich tvar často kruhový. Při bohoslužbách nosí loďku se lžičkou ministrant označovaný jako navikulář.\n"}
{"id": "943813", "url": "https://cs.wikipedia.org/wiki?curid=943813", "title": "Jan Rataj", "text": "Jan Rataj\n\nJan Rataj (14. července 1855 Vráž – 9. června 1915 Vráž) byl rakouský a český zemědělec a politik, na přelomu 19. a 20. století poslanec Českého zemského sněmu a Říšské rady, jeden ze zakladatelů České agrární strany.\n\nAbsolvoval nižší reálku v Písku, vyšší reálku absolvoval roku 1874 v Linci (podle jiného zdroje vystudoval zemědělskou školu ve Freilingu u Hörschingu poblíž Lince). Profesně potom působil jako rolník v rodné Vráži. V letech 1880–1883 byl starostou této obce (předtím od roku 1879 v obecním výboru). Byl předsedou hospodářského spolku v Písku. Koncem století se uvádí jako člen okresní školní rady a člen okresního zastupitelstva v Písku (od roku 1885 i členem okresního výboru). Zasedal v kuratoriu lesnického učiliště v Písku.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Písek, Vodňany) do Českého zemského sněmu. Politicky patřil tehdy k mladočeské straně. Roku 1889 ovšem založil spolu s Alfonsem Ferdinandem Šťastným a s rolníkem Junem \"Selskou jednotu\", později \"Sdružení českých zemědělců\", které se ještě před koncem století vyvinulo v samostatnou Českou agrární stranu. Mandát v zemském sněmu obhájil ve volbách v roce 1895 a uvádí se již jako agrárník. Za ně zde byl opětovně zvolen i ve volbách v roce 1901. Zasedal v české sekci zemské zemědělské rady a byl i členem zemské železniční rady.\n\nZasedal i v Říšské radě (celostátní zákonodárný sbor), kam usedl 20. října 1898 místo Jana Vašatého za kurii venkovských obcí, obvod Písek, Strakonice atd. Mandát obhájil za stejný obvod i ve volbách roku 1901. Zvolen byl rovněž ve volbách roku 1907, konaných již podle všeobecného, rovného volebního práva, kdy byl zvolen v obvodu Čechy 067. Zasedal pak v poslaneckém Klubu českých agrárníků. Mandát zde obhájil ve volbách roku 1911. Na Říšské radě zastával od roku 1901 funkci historicky prvního předsedy samostatného poslaneckého Klubu českých agrárníků. V roce 1903 vedl třídenní českou obstrukci na Říšské radě.\n\nZa veřejné zásluhy mu byl udělen Řád Františka Josefa. Zemřel v červnu 1915.\n\n"}
{"id": "943815", "url": "https://cs.wikipedia.org/wiki?curid=943815", "title": "Beading", "text": "Beading\n\nBeading (vyslovujeme \"bíding\") je druh mužského intimního piercingu. Má podobu implantátů, které jsou umístěné pod kůži penisu. Jeho název je odvozen od anglického slova \"\", tedy korálek či kulička. Umístění piercingu nemá vliv na erekci, ale jeho přítomnost ocení sexuální partner při souloži, kdy dochází ke zvýšení dráždění pochvy či análního otvoru. Podoba beadingu navíc vylučuje nebezpečí jeho zachycení za šaty nebo za piercingy sexuální partnerky či partnera. Lze jej také považovat za jeden ze způsobů zvětšení penisu.\n\nŠperk je někdy označován také „perly jakuzy“, neboť významní členové této japonské zločinecké organizace si nechávali pod kůži penisu všívat skutečné perly. Piercing je také spojen s vězeňskými rituály, kdy si odsouzení trestanci nechávali tento šperk aplikovat, a sice jednu kuličku za jeden rok strávený za mřížemi.\n\nPod kůži penisu se umisťují kuličky ze silikonu, avšak je možné použít i prvky vyrobené z teflonu. Naopak prvky z chirurgické oceli nebo titanu se nedoporučují. Během umisťování kuliček je třeba dávat pozor na místa, kudy vedou žíly, a těmto lokalitám se vyhnout. Vzniklý tvar záleží na invenci jeho autora. Kuličky je možné umisťovat například po obvodu penisu nebo v řadě za sebou. Aplikace piercingu se řadí mezi méně bolestné zákroky. Kůže v místě, kde k němu došlo, se rychle zhojí. Nositel piercingu ovšem musí po jeho zavedení Beadingu vynechat několik týdnů sexuální styk.\n"}
{"id": "943818", "url": "https://cs.wikipedia.org/wiki?curid=943818", "title": "Peníze jako dluh", "text": "Peníze jako dluh\n\nPeníze jako dluh (v anglickém originále Money as Debt) animovaný dokumentární film kanadského umělce a filmaře Paula Grignona o monetárních systémech praktikovaných skrze moderní bankovnictví. Film prezentuje Grignonův pohled na proces vytváření peněz bankami a jeho historické pozadí; a varování, že podle něj povede k nestabilitě.\n\nTrvá 47 minut, vyrobilo ho Moonfire Studio a namluvil ho Bob Bossin.\n\nNápad na dokument vznikal v roce 2002 coby úvod k pětihodinovému videu zadaného skupinu \"United Financial Consumers\"; v té době vznikla i jedna z hlavních částí zvaná \"The Goldsmith's Tale\" (\"Pohádka o zlatníkovi\"). \"Money as Debt\" vznikl v roce 2006 a později následovaly \"Money as Debt II\" (2009) a \"Money as Debt III: Evolution Beyond Money\" (2011).\n\n"}
{"id": "943821", "url": "https://cs.wikipedia.org/wiki?curid=943821", "title": "Anoiapithecus brevirostris", "text": "Anoiapithecus brevirostris\n\nAnoiapithecus brevirostris („opice z Anoia“) je druh vyhynulých hominidů, žijících ve středním miocénu (před 11,9 miliony let) na území dnešního Španělska. \"Anoiapithecus brevirostris\" byl popsán až v roce 2009. Jeho ostatky byly objeveny nedaleko místa nálezu soudobého druhu \"Pierolapithecus catalaunicus\".\n\nRod \"Anoiapithecus\" zatím reprezentuje pouze jeden nález obličejové části lebky, zachycený v roce 2004 na lokalitě \"Abocador de Can Mata\" v blízkosti obce Els Hostalets de Pierola v katalánském okrese Anoia. Objevené ostatky dostaly přezdívku Lluc, která má evokovat latinskou variantu slova „světlo“ (\"lux\") – \"Anoiapithecus\" má být rodem, který vnáší světlo do poznání evoluce hominidů.\n\nNový druh hominida nesl podle nalezených kostí zajímavou směs primitivních a moderních znaků. Zuby, zasazené v robustních čelistech byly opatřené silnou vrstvou skloviny a značně se podobaly chrupu rodu \"Pierolapithecus\". Rekonstruovaný obličej byl podivuhodně plochý (odtud druhový přívlastek „brevirostris“ z latinského \"brevis\" – krátký a \"rostrum\" – čenich). \"Anoiapithecus\" postrádal vystupující čelisti typické pro moderní lidoopy a blížil se svým zjevem spíše modelaci obličeje rodů \"Australopithecus\" nebo \"Homo\" (podobnost však není dána blízkým příbuzenstvím, ale spíše konvergentním vývojem). Mezi další moderní prvky patří široký nosní otvor s nejširším místem u základny, morfologie nozder nebo hluboké patro. Ostatky jsou ovšem špatně dochované, roztříštěné, takže některé znaky mohou být zkreslené.\n\nKromě zlomků lebky zatím nebyly jiné části kostry zachyceny, takže nelze rekonstruovat celkovou stavbu těla ani způsob pohybu rodu \"Anoiapithecus\".\n"}
{"id": "943822", "url": "https://cs.wikipedia.org/wiki?curid=943822", "title": "Interkontinentální pohár 2000", "text": "Interkontinentální pohár 2000\n\nTřicátý devátý ročník Interkontinentálního poháru byl odehrán 27. listopadu na Olympijském stadionu v Tokiu, kde se pravidelně hrál pravidelně již od roku 1980. Ve vzájemném zápase se střetli vítěz Ligy mistrů UEFA v ročníku 1999/00 – Real Madrid a vítěz Poháru osvoboditelů v ročníku 2000 – CA Boca Juniors.\n"}
{"id": "943826", "url": "https://cs.wikipedia.org/wiki?curid=943826", "title": "Seznam představitelů Litvy", "text": "Seznam představitelů Litvy\n\nSeznam představitelů Litvy zahrnuje vládce a hlavy historického Litevského území, tzn. velkoknížata, krále a prezidenty. Seznam zahrnuje Litvu jako suverénní entitu či jako legitimní součást větších celků, stejně jako Litvu pod nadvládou či okupací vnější mocnosti (tzn., Litevská sovětská socialistická republika).\n\nLitevci byli ve 30. letech 13. století ohrožováni ze severu livonským řádem a teutonskými rytíři na západě, proto se baltské kmeny se spojily pod vedením Mindaugase. Ten se stal jediným korunovaným králem litevským. Jeho země vešla do povědomí jako Velkoknížectví litevské. Poté, co se velkokníže Jogaila (Vladislav II.) stal také králem polským roku 1386, oba státy se sblížily a od roku 1440 byly spojeny panovníkem v personální unii. Roku 1569 byla uzavřena Lublinská unie, čímž vznikl nový stát Polsko-litevská unie. \n\nRoku 1795 došlo k rozdělení unie a Litva se stala součástí Ruského impéria až do 16. února 1918. Litevská rada (\"Lietuvos Taryba\") nastolila nezávislost teprve roku 1919, poté, co bylo Německo poraženo v první světové válce. První litevská republika existovala do roku 1940, než byla anektována Sovětským svazem. Během sovětsko-německé války byla Litva okupována nacistickým Německem. Roku 1944, kdy Německo začínalo prohrávat válku, SSSR znovu okupoval Litvu a zřídil Litevskou sovětskou socialistickou republiku. \n\n11. března 1990, Litva jako první Sovětská republika vyhlásila nezávislost na SSSR. Obnovená Litevská republika je demokratický stát, člen Evropské unie a NATO.\n\nTitul: velkokníže (litevsky: didysis kunigaikštis; bělorusky: vialiki kniaź; polsky: wielki książę) s výjimkou Mindaugase, jenž se stal králem litevským (litevsky: Lietuvos karalius).\n\nData jsou přibližná z důvodu nedostatku písemných pramenů.\nNěkterá data jsou přibližná.\n\nKrewská unie s Polskem byla podepsána již v roce 1385, nicméně souvislá řada společných panovníků obou států začala teprve Kazimírem IV. (I přesto si později Poláci a Litevci dvakrát zvolili různé panovníky po předčasné smrti předchozího panovníka, ale Litevci vždy nakonec získali polský trůn). Monarchové obou částí státu si ponechali rozdělené tituly a jejich číslování probíhalo odděleně. Jagellonci se stali přímým pokračovatelem Gediminidiovců.\n\nPolsko-litevská unie vznikla podpisem Lublinské unie roku 1569. Volený král polský měl být volen litevskou šlechtou jako velkokníže litevský (do doby, než se litevské knížectví stalo dědičným). Prvním panovníkem společného státu se stal Zikmund II. August. V důsledku dělení Polska v letech 1772, 1793, a 1795, unie přestala existovat a Litva se stala na dalších 123 let součástí Ruského impéria. Mezi jednotlivými volbami králů jsou časové prodlevy. Prvním velkoknížetem zvoleným poté, co vymřela dynastie Gediminovců a poté, co Valois uprchl zpět do Francie, byl Štěpán Báthory. Ten se chtěl jako velkokníže litevský zviditelnit založením Vilniuské univerzity.\n\nTitul: Král polský a velkokníže litevský (litevsky: Lenkijos karalius ir Lietuvos didysis kunigaikštis; bělorusky: karol Polščy, vialiki kniaź litoŭski; polsky: Król Polski, wielki książę litewski).\n\n16. února 1918 vyhlásila Litevská rada (Taryba) nezávislost, když byla Litva okupována Reichswehrem. Stát získal název \"Království litevské\". 9. července 1918 rada prohlásila knížete z Urachu králem Mindaugas II. Litevský. Nicméně 2. Listopadu rada své rozhodnutí odvolala a prohlásila Litvu demokratickou republikou.\n\nÚřad litevského prezidenta (litevsky: Prezidentas) byl vytvořen 4. dubna 1919.\n\nSovětský svaz anektoval Litvu a v červenci 1940 vytvořil Litevskou SSR. Poté, co nacistické Německo napadlo Sovětský svaz, Litva byla okupována Němci. Pár dní před německou okupací, byla Litva řízena proněmeckou povstaleckou vládou Juoza Ambrazevičiuse. Pod německou nadvládou, byl zřízen Generální obvod Litva pod vedením generála Petra Kubiliūnase. Když bylo nacistické Německo poraženo, Sovětský svaz reanektoval zemi a v roce 1944 obnovil Litevskou SSR.\n\nTitul: První tajemník ústředního výboru Komunistické strany Litvy (litevsky: Lietuvos komunistų partijos Centro komiteto pirmasis sekretorius; rusky: Первый секретарь Центрального Комитета Коммунистической партии Литвы).\n\nPředsednictvo Nejvyššího sovětu jako kolektivní hlava státu od 25. srpna 1940 do 11. března 1990.\n\nPředseda Nejvyšší rady byl oficiální hlavou státu po vyhlášení nezávislosti 11. března 1990 do doby, než byla schválena nová ústava v roce 1992, jež ustavila prezidentský úřad a instituci parlamentu. Stát a jeho vláda byly mezinárodně uznány teprve v září 1991. V letech 1990 až 1992 tak titul hlavy státu zněl Předseda Nejvyšší rady (parlamentu) (litevsky: Aukščiausiosios Tarybos pirmininkas) a od roku 1992 dále prezident (litevsky: Prezidentas).\n\nPrezident Litvy je hlavou státu, vrchním velitelem armády. Funkční období je pětileté s možností jednoho znovuzvolení. Prezident je volen přímo. Vrací návrhy zákonů parlamentu, který může také rozpustit. Není-li prezident způsobilý výkonu funkce např. rezignací, odvoláním , zdravotní nezpůsobilosti či smrtí, pravomoci přebírá podle ústavy předseda \"Seimu\" (parlamentu), a to do doby, než bude zvolen nový prezident nebo stávající bude znovu způsobilý výkonu funkce.\n\n\n"}
{"id": "943827", "url": "https://cs.wikipedia.org/wiki?curid=943827", "title": "Ząbkowice Śląskie (nádraží)", "text": "Ząbkowice Śląskie (nádraží)\n\nNádraží Ząbkowice Śląskie je hlavním nádražím pro stejnojmenné město. Slouží již od roku 1858 (do r. 1945 jako \"Frankenstein\", po druhé světové válce krátce také jako Zębkowice nad Sedlną). V současné době je používáno především pro regionální dopravu, kterou zajišťuje společnost Koleje Dolnośląskie.\n\nNádraží bylo slavnostně otevřeno 1. listopadu 1858 a až do roku 1894 plnilo roli koncové stanice pro dráhu z Wrocławi.\n\nPo skončení války plnilo nádraží roli významného dopravního uzlu, neboť plnilo roli přestupního bodu mezi celou řadou lokálních tratí (které však v 70. a 80. letech zanikly). Naopak bylo v blízkosti nádraží vybudováno autobusové stanoviště.\n\nV roce 2008 oslavilo nádraží 150 let své existence.\n"}
{"id": "943828", "url": "https://cs.wikipedia.org/wiki?curid=943828", "title": "James Rothman", "text": "James Rothman\n\nJames E. Rothman (* 3. listopadu 1950 Haverhill, Massachusetts) je americký buněčný biolog, který studuje procesy synaptického přenosu. Na Lékařské fakultě Yaleovy univerzity působí jako řádný profesor biomedicíny, vedoucí Ústavu buněčné biologie a ředitel Institutu nanobiologie Yale West Campus.\n\nV roce 2002 obdržel s Randym Schekmanem Laskerovu cenu. Opět se Schekmanem a také s Thomasem Südhofem se v roce 2013 stal laureátem Nobelovy ceny za fyziologii nebo lékařství, když byl oceněn jejich přínos na poli poznání mechanizmu regulace vezikulárního transportu.\n\nBakalářský stupeň vysokoškolského vzdělání získal na Yaleově univerzitě, kde v roce 1971 absolvoval fyziku (Bachelor of Science). Magisterský obor biochemie vystudoval na Harvardově univerzitě, kde roku 1976 získal také „malý doktorát“. Následně pokračoval na stejné vysoké škole v postgraduálním studiu, jež dokončil roku 1978 v oboru biologická chemie (Ph.D.). Postdoktorální pobyt strávil na Massachusettském technologickém institutu, kde se věnoval glykosylaci membránových proteinů.\n\nV roce 1978 nastoupil na Ústav biochemie Stanfordovy univerzity (odborný asistent 1978, docent 1981, profesor 1984). V letech 1988−1991 působil jako profesor molekulární biologie na Princetonské univerzitě, než se uchýlil do New Yorku, kde v Memorial Sloan-Kettering Cancer Center založil Ústav buněčné biochemie a biofyziky. V roce 2003 přešel z Centra Sloan-Kettering pro výzkum rakoviny na newyorskou Columbia University řadící se do „Břečťanové ligy“, kde se stal profesorem fyziologie a buněčné biofyziky. Na Kolumbijské univerzitě vedl Centrum chemické biologie a také pracoval na její College of Physicians and Surgeons (Lékařské a chirurgické koleji). V roce 2008 přijal místo profesora biomedicíny na Lékařské fakultě Yaleovy univerzity v New Havenu (Yale School of Medicine).\n\nŘadí se ke členům Národní akademie věd Spojených států amerických a zasedá také v nevládní organizaci Institute of Medicine, která spadá pod Národní akademii věd.\n\nV roce 1995 se stal vědeckým poradcem britské farmaceutické společnosti Amersham plc. Poté, co roku 2003 Amersham odkoupila firma GE Healthcare, byl jmenován hlavním vědeckým poradcem této společnosti.\n\nRothmanova vědecká činnost se zaměřuje na studium procesů intracelulárního transportu váčků obsahujících různé působky − hormony, růstové faktory a další molekuly. Snaží se zodpovědět otázky načasování. Proč byly na konkrétním místě a v určitý čas uvolněny působky z váčků. Bezporuchový transport je důležitým předpokladem zajištění fyziologických procesů v buňkách, včetně jejich samotného dělení a eufunkční mezibuněčné komunikace. Poruchy transportu tak mohou vést k řadě patofyziologických procesů, které způsobují různá onemocnění.\n\nNarodil se v židovské rodině. Otec Roman Rothman (1915–2005) byl pediatr.\n\nManželka Joy Hirschová je profesorkou psychiatrie a neurobiologie na Lékařské fakultě Yaleovy univerzity.\n\n\n"}
{"id": "943835", "url": "https://cs.wikipedia.org/wiki?curid=943835", "title": "Lennox Lewis", "text": "Lennox Lewis\n\nLennox Claudius Lewis CM, CBE, (* 2. září 1965, Londýn, Anglie) je bývalý anglický boxer a světový šampion v těžké váze. V profesionálním boxu se pohyboval během let 1989 - 2003. Bývá označován za posledního absolutního mistra světa v těžké váze. Úspěchy slavil už v amatérském ringu, kde boxoval ve 105 zápasech, z nichž plných 94 vyhrál. Největšího úspěchu pak dosáhl na LOH 1988 v Soulu, kde ve svých 23 letech získal zlatou olympijskou medaili, když ve finále porazil Riddicka Bowea. Tohoto úspěchu dosáhl ještě v dresu Kanady, kam se v dětství přestěhoval se svou rodinou. Má britské a kanadské státní občanství.\n\nV prvních třech letech jeho profesionální kariéry vyhrál Lewis několik regionálních mistrovství v těžké váze, včetně evropských, britských a zemí Commonwealthu. Poté co vyhrál prvních 21 soubojů porazil v roce 1992 Donovana Ruddocka a stal se tak v žebříčku WBC číslem jedna a vyzyvatelem úřadujícího mistra těžké váhy Riddicka Bowa. Avšak Bowe se titulu vzdal a tak v prosinci 1992 získal Lewis titul mistra světa v těžké váze organizace WBC bez boje. Do roku 1994 dokázal titul třikrát obhájit než o něj přišel v zápase s Oliverem McCallem. Nicméně v odvětě proti McCallovi v roce 1997 Lewis získal uvolněný titul WBC zpět (McCall o něj přišel v zápase s Frankem Brunem v roce 1995).\n\nLewis získal označení absolutního šampiona tím, že v roce 1998 porazil Shannona Briggse, dalšího vyzyvatele o titul WBC. Dvěma zápasy proti Evander Holyfieldovi v roce 1999 (první skončil kontroverzní remízou) se Lewis stal nesporným šampiónem těžké váhy, jelikož spojil jeho WBC titul s WBA a IBF tituly Holyfielda a také získal uvolněný titul IBO. Avšak v roce 2000 organizace WBA zbavila Lewise titulu, když se rozhodl čelit Michaelu Grantovi namísto povinného vyzyvatele Johna Ruize.\n\nV roce 2001 byl Lewis poražen Hasimem Rahmanem, ale ještě v témže roce mu v odvetě porážku vrátil. V roce 2002 v jednom z nejočekávanějších zápasů v historii boxu porazil Mika Tysona. Již před tímto zápasem byl Lewis oceněn titulem časopisu Ring, který byl od konce osmdesátých let neobsazený a byl naposledy držen právě Tysonem. Jeho posledním zápasem byl v roce 2003 souboj proti Vitali Kličkovi, který se stal velmi krvavým střetnutím ze kterého vyšel vítězně Lewis. Poté v roce 2004 uvolnil všechny získané tituly a opustil boxerskou kariéru.\n\nLennox Lewis měří na výšku 196 cm, dosahuje rozpětí paží 210 cm a v dobách své boxerské kariéry vážil asi 111 kg. Je mnohými považován za jednoho z největších boxerů těžké váhy všech dob a také jednoho z největších britských boxerů všech dob. V roce 1999 byl jmenován boxerem roku organizací Boxing Writers Association of America a osobností roku stanice BBC Sport.\n\nV roce 1989 přestoupil k profesionálům, a protože licenci získal ve svém rodném Londýně, je od té doby považován za Brita a patří k nejoblíbenějším sportovcům země. Neoficiální šéfkou Lewisova týmu se stala jeho maminka Violet. \"Ano, můžu říct, že jsem poslušný synek, maminčin mazánek, neboť ona je laskavá, oddaná, milující. A kdyby měl Tyson takovou mámu, byl by to úplně jiný člověk,\" řekl. Svěřenec kouče Emanuela Stewarda byl v letech 1990 až 1992 mistrem Evropy, v roce 1992 rovněž šampionem Britského společenství. Světový titul měl v držení ve třech obdobích s přestávkou mezi léty 1994 a 1997. Právě roku 1994 ho poté, co se dostává na výsluní, nečekaně sráží z trůnu pro mistra světa Oliver McCall. Po této prohře Lewise řada lidí odepisuje a tvrdí že není dost dobrý na to,aby se vrátil zpátky na trůn, popřípadě se na něm udržel, jenže Lennox se z prohry poučí a roku 1997 získává titul zpět. Z titulu se může těšit do roku 2001, kdy ho o titul připraví Hasim Rahman. Tuto prohru Lewis neunesl a když k tomu Rahman přidal ještě rýpnutí o jeho údajné homosexualitě, tak se již Brit neudržel a do Rahmana se přímo v televizním studiu pustil: \"I když vás žádná porážka nepotěší, ta s McCallem mi něco dala. Možná bych se jinak nestal tak velkým boxerem. Ale toho druhého nesnáším. Vůbec si mě nevážil. Já si řekl: užij si šest měsíců slávy a pak z tebe udělám toast! Stalo se.\" V odvetě neměl Rahman šanci.\n\nVypadalo to, jako by Lewisovi titul nikdo nepřál ani po výhře nad Rahmanem, neboť se stále objevovaly hlasy křičící, že Lewis není nejlepší boxer na světě a hodně lidem se jeho styl boxu jevil jako nezáživný. Nic platné nebyly ani jeho dva souboje s dalším legendárním boxerem Evanderem Holyfieldem roku 1999, z nichž jeden skončil spornou remízou (spornou kvůli Lewisově jasné převaze) a druhý už jeho jasným vítězstvím, kterým si Lewis udržel titul. Onen zápas, jímž přesvědčil všechny své kritiky a pochybovače o tom, že je skutečným šampiónem, byl roku 2002 jeho souboj s Američanem Mikem Tysonem, novináři označený jako souboj dobra proti zlu, ve kterém Lewis knockoutoval Tysona, přezdívaného Zvíře či Kanibal, v osmém kole. Mimochodem Tyson svým přezdívkám plně dostal již před zápasem, neboť při jejich vzájemné potyčce (do níž se zapletlo ještě asi dalších 20 mužů) kousnul Lewise do lýtka. Brit si radši nechal píchnout tetanovku.\n\nJeho posledním zápasem byl pak souboj s Vitalijem Kličkem v roce 2003, v němž se mu podařilo i přes počáteční potíže Kličkovi roztrhnout obočí, které se nakonec ukázalo jako velice vážné zranění a nakonec rozhodlo o Lewisově vítězství technickým K.O. Zajímavé je, že Lewis po tomto souboji ukončil kariéru jako mistr světa těžké váhy, což učinil teprve jako třetí boxer v historii, s celkovou bilancí 41 výher (32 k.o.), 1 remíza a 2 prohry. Proti Kličkovi se Lewis postaví v zápase znovu. Oba borci se totiž dohodli na odvetě, která se uskuteční v roce 2018.\n\nMezi jeho záliby patří kulečník a šachy, které hrával vždycky před svými zápasy, aby se uklidnil. V Oxfordu studoval filosofii. Mezi jeho další oblíbené sporty patří například fotbal, v němž vynikal už za mlada, přičemž jeho oblíbený klub je West Ham United. Jeho oblíbená hudba je reggae a žije střídavě na Jamajce, v Londýně, v Miami i Kanadě. Zároveň patří mezi nejbohatší britské sportovce (vydělal víc než 3 miliardy korun) a v Anglii založil školu pro nemajetné děti. Mimo to si zahrál v pár méně významných rolích jako např. ve filmu Johny Was.\n\n"}
{"id": "943841", "url": "https://cs.wikipedia.org/wiki?curid=943841", "title": "Jiří Lang (fotbalista)", "text": "Jiří Lang (fotbalista)\n\nJiří Lang (* 11. března 1973) je bývalý český fotbalista, záložník.\n\nV československé a české lize hrál za Bohemians Praha. Nastoupil celkem ve 35 ligových utkáních a dal 2 góly.\n"}
{"id": "943843", "url": "https://cs.wikipedia.org/wiki?curid=943843", "title": "Referendum o obnovení monarchie v Řecku", "text": "Referendum o obnovení monarchie v Řecku\n\nReferendum o obnově monarchie v Řecku se konalo 3. listopadu 1935. Návrh podpořilo 97.9% řeckého obyvatelstva. Král Jiří II. se vrátil z exilu a znovu usedl na trůn 30. listopadu 1935. \n\nV roce 1935 se předseda vlády Georgios Kondylis, bývalý pro-Venizelovský armádní důstojník, stal nejmocnějším politikem v Řecku. Přiměl Panagise Tsaldarise k rezignaci na funkci ministerského předsedy, poté převzal vládu a okamžitě pozastavil řadu republikánských ústavních opatření. Kondylis, který se přidal na stranu konzervativců, uspořádal referendum o obnovení monarchie, a to i přesto, že byl předtím zastáncem anti-monarchistické části řecké politiky.\n\nDobové zprávy vyjádřily pochybnosti o legitimitě voleb. Kromě nepravděpodobně vysokého procenta kladných hlasů, se volby konaly za okolností, které měly daleko k tajné volbě. Voliči vhazovali modrý papír do hlasovací urny, chtěli-li podpořit návrat krále, nebo červený papír pro zachování republiky. Každý kdo vhazoval červený list, riskoval, že bude zbit. Za těchto okolností, jen velmi stateční Řekové volili \"ne.\" Jiná anomálie byla, že zatímco přibližně 1 a 1,3 milionu voličů se zúčastnilo legislativních voleb roku 1935 respektive 1936, uváděný počet účastníků referenda z roku 1935 byl oficiálně přes 1,5 milionu.\n\nVýsledkem plebiscitu bylo také odstoupení Kondylise, jenž ztratil téměř veškerý dosavadní politický vliv a byl nucen opustit vládu, neboť Jiří II. pověřil jiné politiky vedením země.\n"}
{"id": "943844", "url": "https://cs.wikipedia.org/wiki?curid=943844", "title": "Kanoistika na Letních olympijských hrách 1980", "text": "Kanoistika na Letních olympijských hrách 1980\n\nZávody v kanoistice na Letních olympijských her 1980 v Moskvě.\n"}
{"id": "943850", "url": "https://cs.wikipedia.org/wiki?curid=943850", "title": "František Samec (poslanec Českého zemského sněmu)", "text": "František Samec (poslanec Českého zemského sněmu)\n\nFrantišek Samec (1834 Týn nad Vltavou – 19. července 1903 Týn nad Vltavou) byl rakouský a český politik, na sklonku 19. století poslanec Českého zemského sněmu.\n\nPůsobil jako majitel mlýna v Týně nad Vltavou. V letech 1873–1892 byl starostou Týna nad Vltavou.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Třeboň, Lišov) do Českého zemského sněmu. Politicky patřil k staročeské straně.\n\nZemřel po krátké nemoci v červenci 1903.\n\n"}
{"id": "943851", "url": "https://cs.wikipedia.org/wiki?curid=943851", "title": "Kanoistika na Letních olympijských hrách 1976", "text": "Kanoistika na Letních olympijských hrách 1976\n\nZávody v kanoistice na Letních olympijských her 1976 v Montréalu.\n"}
{"id": "943853", "url": "https://cs.wikipedia.org/wiki?curid=943853", "title": "Kanoistika na Letních olympijských hrách 1968", "text": "Kanoistika na Letních olympijských hrách 1968\n\nZávody v kanoistice na Letních olympijských her 1968 v Ciudad de México.\n"}
{"id": "943856", "url": "https://cs.wikipedia.org/wiki?curid=943856", "title": "Václav Sedláček (poslanec Českého zemského sněmu)", "text": "Václav Sedláček (poslanec Českého zemského sněmu)\n\nVáclav Sedláček (21. února 1839 Klatovy – 22. srpna 1894 Klatovy) byl rakouský a český právník a politik, v 2. polovině 19. století poslanec Českého zemského sněmu.\n\nVystudoval gymnázium v Klatovech a pak Karlo-Ferdinandovu univerzitu v Praze, kde absolvoval práva a roku 1865 získal titul doktora práv. Profesně působil jako advokát. Dlouhodobě zasedal v městské radě v Klatovech, byl ředitelem městské spořitelny, spoluzakládal místní Měšťanskou besedu a byl členem výboru klatovské hasičské jednoty. Město Klatovy mu udělilo čestné občanství.\n\nV 70. letech 19. století se zapojil i do zemské politiky. V doplňovacích volbách v roce 1874 byl zvolen v městské kurii (volební obvod Klatovy, Domažlice) do Českého zemského sněmu. Vzhledem k tehdy probíhající politice pasivní rezistence (český bojkot zemského sněmu) ale mandát nepřevzal, byl jej pro absenci zbaven a opakovaně manifestačně znovu volen. Uspěl takto v doplňovacích volbách roku 1875 a roku 1876. Mandát obhájil i v řádných volbách v roce 1878, po nichž již se aktivně mandátu ujal. Stejně tak byl zvolen i ve volbách v roce 1883 a volbách v roce 1889. Politicky patřil k staročeské straně. V závěrečných letech svého působení na sněmu zastával pravidelně funkci generálního zpravodaje při jednání o zemském rozpočtu.\n\nZemřel po delší nemoci v srpnu 1894.\n\n"}
{"id": "943857", "url": "https://cs.wikipedia.org/wiki?curid=943857", "title": "Kanoistika na Letních olympijských hrách 1964", "text": "Kanoistika na Letních olympijských hrách 1964\n\nZávody v kanoistice na Letních olympijských her 1964 v Tokiu.\n"}
{"id": "943858", "url": "https://cs.wikipedia.org/wiki?curid=943858", "title": "Lewis Coser", "text": "Lewis Coser\n\nLewis Alfred Coser, rodným jménem Ludwig Cohen (27. listopadu 1913 Berlín – 18. července 2003 Cambridge, Massachusetts) byl americký sociolog židovského původu narozený v Německu. Byl žákem Roberta K. Mertona, ale proslul především tím, že se do jeho strukturního funkcionalismu pokusil doplnit roli konfliktu (ovlivněn zejména Georgem Simmelem). Nejznámější jeho prací je kniha \"The Functions of Social Conflict\" z roku 1956. Byl levicového zaměření, často spolupracoval s Irvingem Howem, s nímž roku 1954 založili intelektuální revue \"Dissent\".\n\nZákladní Coserovou oponenturou vůči Mertonovi je přesvědčení, že i konflikty mohou upevňovat sociální řád. Konflikty vedou k vyjasnění identity skupin i celé společnosti a fungují jako ventil sociálního napětí. Absence konfliktu ve společnosti není podle Cosera vůbec indikátorem stability, právě naopak, stabilní společnosti si konflikty \"mohou dovolit\", a to je dále posiluje, kdežto křehké společnosti se konfliktům v obavě z rozpadu vyhýbají, tím napětí skrytě roste a jednoho dne takové společnosti rozerve.\n\nCoser dokonce tvrdí, že právě konflikty lidi zdaleka nejvíc spojují (a nikoli tedy společné zájmy) a společnost s mnoha konflikty je tudíž nejvíce soudržná, lidé v ní mají \"nejvíc společného\" (právě spory) - říká tomuto spojení skrze konflikt \"antagonistická kooperace\".\n\nNe úplně všechny konflikty jsou ovšem pro společnost blahodárné. Coser rozlišuje realistický a nerealistický konflikt. Realistický konflikt vzniká při řešení nějakého reálného problému, vrcholí vítězstvím silnější strany a bývá tím uzavřen. U konfliktu nerealistického však je cílem agrese sama, tehdy nemůže být nalezeno žádné řešení a nastolena rovnováha. Vyhraje-li agresor, jen ho to povzbudí k další agresi, a naopak prohraje-li, stane se mu prohra záminkou k pozdějšímu útoku. Nerealistické konflikty společnost neposilují, ale destruují.\n\nCoser též opravil klasickou funkcionalistickou (a nejen funkcionalistickou) představu, že konflikty jsou typické pro sekundární skupiny, zatímco ve skupinách primárních (rodina, přátelství, klan) se odehrávají výjimečně, a tím pádem vztahy ve společnosti tradiční byly vřelejší a harmoničtější. Podle Cosera tomu tak jistě nebylo, naopak právě v sekundárních skupinách (a tedy v moderní společnosti, kde se život odehrává zejména v jejich rámci) se snadněji nacházejí způsoby, jak napětí zredukovat, neboť člověk má od těchto, často abstraktních, skupin (národ, profese, třída) větší odstup.\n\n\n"}
{"id": "943860", "url": "https://cs.wikipedia.org/wiki?curid=943860", "title": "Prokop Sedlák", "text": "Prokop Sedlák\n\nProkop Sedlák (2. srpna 1838 Polná – 5. ledna 1920 Praha) byl rakouský a český podnikatel a politik, na sklonku 19. století poslanec Českého zemského sněmu.\n\nPocházel z rodiny soukeníka, narodil se jako pátý z celkem devíti dětí. Původně nastoupil do státních služeb, zúčastnil se rakousko-italské války a roku 1861 státní služby opustil. V roce 1861 dostudoval obchodní vědy a národního hospodářství a nastoupil jako učitel na Skřivanově obchodní škole v Praze, kde působil v letech 1862–1865. Od roku 1872 začal podnikat. V Praze založil firmu \"Komárek a Sedlák\" (podle jiného zdroje název firmy zněl \"P. & V. Sedlák\") na obchod s cukrem a technickými potřebami. Od roku 1877 byl jednatelem \"Sboru pro zřízení a vydržování Českoslovanské akademie\". Své podnikatelské aktivity zaměřoval i do zahraničí. V roce 1879 založil se svým synovcem Karlem Baxantem komisionářský obchod v ruském Kyjevě (firma \"Sedlák a Baxant\"), roku 1881 přibyla další pobočka v Rostově na Donu a roku 1885 otevřel přádelnu a tkalcovnu konopí v ruském městě Klincy (firma \"Baxant & Co.\"). V roce 1884 se stal členem pražské obchodní a živnostenské komory (byl i jejím prozatímním předsedou) a zasedal jako náhradník v státní železniční radě ve Vídni. Zasedal rovněž ve správních radách významných českých podniků jako Živnostenská banka, Pojišťovna Slavie, Podolská cementárna nebo První občanská záložna. Působil jako první jednatel kuratoria Českoslovanské obchodní akademie v Praze.\n\nKoncem 80. let 19. století se zapojil i do zemské politiky. V doplňovacích volbách v září 1887 byl zvolen v kurii obchodních a živnostenských komor (volební obvod Praha) do Českého zemského sněmu. Mandát zde obhájil ve volbách v roce 1889. Politicky patřil k staročeské straně. Rezignace na mandát byla oznámena na schůzi sněmu v prosinci 1893.\n\nJeho manželkou byla Aloisie Prokopová-Hoffmannová. Měli šest dětí. Dcera Zdenka se roku 1916 provdala za národohospodáře Viléma Pospíšila, který byl spolupracovníkem Aloise Rašína. Zemřel v lednu 1920.\n\n"}
{"id": "943864", "url": "https://cs.wikipedia.org/wiki?curid=943864", "title": "Unaysaurus", "text": "Unaysaurus\n\nUnaysaurus („ještěr od černé vody“) byl velmi starobylý, po čtyřech i po dvou se pohybující býložravý prosauropod z čeledi Plateosauridae, který žil asi před 225 milióny let (svrchní trias) na území dnešní Brazílie (Geopark Paleorrota). Zkameněliny byly objeveny v roce 1998, vědecký popis přišel na řadu roku 2004. Nejbližším příbuzným tohoto primitivního sauropodomorfa je mnohem mladší evropský \"Plateosaurus\", což je zvláštní.\n\n\"Unaysaurus\" měřil v dospělosti asi 2,5 metru na délku a 80 cm na výšku v kyčlích. Dosahoval odhadované hmotnosti asi 70 kilogramů, byl tedy menším druhem. Patří také k nejranějším známým dinosaurům, i když ne k těm úplně nejstarším (ti byli ještě asi o 5 milionů let starší).\n\n\n"}
{"id": "943866", "url": "https://cs.wikipedia.org/wiki?curid=943866", "title": "Kiteboard", "text": "Kiteboard\n\nKiteboard je speciální prkno užívané v kiteboardingu pro jízdu po vodě za využití tažného draka. Je vyráběno ze sklolaminátu, nebo karbonu. \n\nPro jízdu na kiteboardu jsou potřeba\n"}
{"id": "943868", "url": "https://cs.wikipedia.org/wiki?curid=943868", "title": "Centrum Paraple", "text": "Centrum Paraple\n\nCentrum Paraple je česká obecně prospěšná společnost. Její činností je pomoc lidem ochrnutým po poškození míchy následkem úrazu nebo onemocnění v průběhu života a jejich rodinám. Pomoc centra ročně využije kolem 1500 vozíčkářů.\n\n\n\nCentrum zajišťuje celodenní péči a odbornou terapeutickou pomoc. Poskytuje vozíčkářům multidisciplinární služby: fyzioterapii;ergoterapii; psychoterapii; zdravotní, ošetřovatelskou a asistenční péči; sportovní terapii; služby sociálního pracovníka.\n\nDále připravuje programy a kurzy : Máma, táta na vozíku, Zdravý životní styl, Sportovní kurzy, Vzdělávací kurzy, Výtvarné kurzy, Poradenství, Půjčovna pomůcek, Servis vozíků.\n\nRovněž organizuje několik akcí pro veřejnost:\n\n"}
{"id": "943871", "url": "https://cs.wikipedia.org/wiki?curid=943871", "title": "Max Scharschmid von Adlertreu", "text": "Max Scharschmid von Adlertreu\n\nMax Scharschmid von Adlertreu, též Maximilian Scharschmid von Adlertreu (8. října 1831 zámek Weilburg u Badenu – 27. prosince 1905 Vídeň), byl rakouský a český právník a politik německé národnosti, v 2. polovině 19. století poslanec Říšské rady a Českého zemského sněmu.\n\nPocházel z rodiny, která roku 1843 dosáhla rytířského titulu a roku 1873 titulu svobodných pánů. Jeho otec Franz Scharschmid von Adlertreu byl soudcem a státním úředníkem. Matka pocházela z vlivné pražské rodiny von Kopetz.\nMax Scharschmid von Adlertreu absolvoval právní studia na Karlo-Ferdinandově univerzitě v Praze a pak národohospodářství na Mnichovské univerzitě. a roku 1853 nastoupil k státní prokuratuře do Salcburku, později na místodržitelství do Uherska. Od roku 1859 byl koncipientem na ministerstvu vnitra ve Vídni, kde se roku 1866 stal ministerským tajemníkem a roku 1870 sekčním radou. Roku 1872 opustil státní služby s titulem dvorního rady. Následně působil v politickém životě. Patřil mu velkostatek Trnová u Prahy.\n\nVe volbách v roce 1872 byl zvolen ve velkostatkářské kurii (nesvěřenecké velkostatky) do Českého zemského sněmu. Mandát zde obhájil ve volbách v roce 1878. Uvádí se jako člen Strany ústavověrného velkostatku. Do sněmu se vrátil v doplňovacích volbách v srpnu 1884, nyní za městskou kurii (obvod Kraslice, Nejdek, Schönbach). V roce 1887 spolu s dalšími německými poslanci v rámci politiky pasivní rezistence na protest proti nevyslyšení německých národnostních a jazykových požadavků zahájil faktický bojkot sněmu a byl v lednu 1887 prohlášen za vystouplého. Uspěl i v volbách v roce 1889. Politicky nyní patřil mezi německé liberály (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana). Znovu zde byl zvolen ve volbách v roce 1895.\n\nZasedal taky dlouhodobě v Říšské radě (celostátní zákonodárný sbor), kam ho vyslal zemský sněm roku 1872 (tehdy ještě Říšská rada nevolena přímo, ale tvořena delegáty jednotlivých zemských sněmů). Složil poslanecký slib 7. května 1872. Zvolen sem byl i v prvních přímých volbách roku 1873 za velkostatkářskou kurii. Poslanecké křeslo obhájil ve volbách roku 1879, volbách roku 1885 a volbách roku 1891.\n\nNa Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV březnu 1886 vystoupil v parlamentu s projevem, v němž obhajoval zavedení němčiny jako státního jazyka v Rakousku. V roce 1890 byl členem německé delegace, která ve Vídni jednala s českými předáky o česko-německém vyrovnání v Čechách (takzvané punktace).\n\nV roce 1892, u příležitosti jeho odchodu do penze, mu byl udělen Řád Františka Josefa (komturní kříž). Od roku 1894 byl členem Říšského soudu. V roce 1897, po odchodu z Poslanecké sněmovny Říšské rady, byl jmenován doživotním členem Panské sněmovny (jmenovaná horní komora Říšské rady).\n\nZemřel v prosinci 1905.\n\n"}
{"id": "943873", "url": "https://cs.wikipedia.org/wiki?curid=943873", "title": "Martin Vrtiška", "text": "Martin Vrtiška\n\nMartin Vrtiška (* 12. srpna 1970) je bývalý český fotbalista, obránce a fotbalový trenér.Pracoval jako trenér mládeže v FK Ústí nad Labem. V současnosti je hlavním trenérem TJ Krupka\n\nV české lize hrál za Bohemians Praha. Nastoupil v 8 ligových utkáních. V nižších soutěžích hrál za Teplice a FK Ústí nad Labem.\nVe volbách do Evropského parlamentu v květnu 2019 kandidoval jako člen hnutí Čisté Ústí (ČÚNL) na 27. místě kandidátky subjektu s názvem \"\"Dělnická strana sociální spravedlnosti – Za národní suverenitu!\"\" (tj. DSSS a NF), ale nebyl zvolen.\n\n"}
{"id": "943874", "url": "https://cs.wikipedia.org/wiki?curid=943874", "title": "Katedra politologie a evropských studií Filozofické fakulty Univerzity Palackého", "text": "Katedra politologie a evropských studií Filozofické fakulty Univerzity Palackého\n\nKatedra politologie a evropských studií Filozofické fakulty Univerzity Palackého (KPES) vznikla v roce 1990 a stala se jedním z nejmladších ústavů v České republice věnující se politologii. V současné době nabízí studium na úrovni bakalářské, magisterské a doktorské.\n\nVýuka na bakalářském stupni je akreditována v programu \"Politologie a mezinárodní vztahy\", kdy na studenty jsou kladeny nároky seznámit se se základními teoriemi politologie, mezinárodních vztahů, historie Evropy a Evropské unii. Magisterské studium poté má dvojí akreditaci, zvláště pro samostatnou větev Politologie a větev Mezinárodních vztahů a EU. \n\n\n"}
{"id": "943887", "url": "https://cs.wikipedia.org/wiki?curid=943887", "title": "Dolynska", "text": "Dolynska\n\nDolynska (; rusky – \"Dolinskaja\") je město v Kirovohradské oblasti na Ukrajině. Jedná se o železniční uzel, který leží 75 kilometrů jihovýchodně od Kropyvnyckého, správního střediska oblasti, a 65 kilometrů výhodně od města Krivoj Rog. Přes město vede okresní silnice ze Žovti Vody do Ustynivky. V roce 2013 měla Dolynska přes osmnáct tisíc obyvatel.\n\nObec byla založena 20. srpna 1873 založením železniční stanice.\n\nZa druhé světové války byla Dolynska od 20. srpna 1941 do 12. března 1944 obsazena německou armádou.\n\nMěstem se Dolynska stala 14. května 1957.\n"}
{"id": "943904", "url": "https://cs.wikipedia.org/wiki?curid=943904", "title": "Kaple Nanebevzetí Panny Marie (Třebihošť)", "text": "Kaple Nanebevzetí Panny Marie (Třebihošť)\n\nKaple Nanebevzetí Panny Marie je římskokatolická kaple v obci Třebihošť, farnosti Dvůr Králové nad Labem. Někdy je kaple uváděna jako filiální kostel.\n\nPůvodní dřevěná kaple byla vystavěna v roce 1754, současná zděná kaple se stropem klenutým valenou klenbou je z roku 1822 a byla postavena nákladem obce a obyvatel Třebihoště. V roce 1869 byl pořízen nový oltář od řezbáře Blažka z Kocléřova. V letech 1900–1901 byla ke kapli přistavěna loď a předsíň podle projektu pražského architekta Antonína Cechnera, který je také autorem přestavby kostela v Miletíně. Zvon s nápisem Franciscus Antonius Frank me fundit – Pragae 1752 byl do kaple pořízen v roce 1823, přečkal 1. sv. válku, ale v roce 1943 byl Němci zrekvírován. V roce 1971 byl zvonařem Rudolfem Manouškem ve Zbraslavi odlit nový zvon o váze 30 kg. V roce 1935 byla do kaple zavedena elektřina.\n\nTřírejstříkové varhany byly postaveny firmou Josef Rejn a Josef Černý z Královských Vinohrad.\n\n"}
{"id": "943905", "url": "https://cs.wikipedia.org/wiki?curid=943905", "title": "Cigánské melodie", "text": "Cigánské melodie\n\nCigánské melodie, Op . 55 je hudební sbírka českého skladatele Antonína Dvořáka na texty stejnojmenné básnické sbírky Adolfa Heyduka.\n\nPo řadě drobných cyklických klavírních skladeb se skladatel obrací k tvorbě písňové a v roce 1880 vydává sbírku \"Cigánské melodie, opus 55\". Pro texty k novým písním sáhl tentokrát skladatel k dílu Adolfa Heyduka z roku 1859, které bylo v té době značně populární. Dvořák si vybral ze sbírky sedm textů:\nSkladatel komponoval na německé překlady, které z českého originálu přebásnil sám Heyduk. Důsledně dbal na shodu českého a německého znění, takže hudební deklamace \"Cigánskych melodií\" je téměř dokonalá. Písně vyznávají celkově svobodu a volnost jako hlavní živel cikánského žití. Jednotlivé písně jsou vybudovány a přiřazeny k sobě se smyslem pro kontrast v náladách a pro účinné vyhrocení celku.\n\n\"Cigánské melodie\" vznikaly v době, kdy vydavatel Simrock vydával Dvořákovy vokální skladby pouze s německým textem. To bylo zřejmě důvodem, proč komponoval novou sbírku přímo na německé překlady. První vydání písní se v létě 1880 objevilo pouze s německým textem, což způsobilo rozruch v Čechách, takže následovalo další rok vydání s českým textem (a anglickým) s příslibem vydání následujících sbírek s původním textem. \n\n\"Cigánské melodie\" věnoval Dvořák vídeňskému tenorovi Gustavu Waltherovi, který projevil o jeho písně zájem a se zálibou je předváděl. Cigánské melodie zpíval poprvé na svém samostatném koncertě ve Vídni 4. února 1881.\n"}
{"id": "943906", "url": "https://cs.wikipedia.org/wiki?curid=943906", "title": "Honda VFR-1200F", "text": "Honda VFR-1200F\n\nHonda VFR-1200F je sportovně cestovní model motocyklu, vyvinutý firmou Honda.\n\nVyráběl se od roku 2010. Honda VFR-1200F má kapalinou chlazený čtyřválcový motor s válci do V (76°), nikoli řadový motor. Samotné označení VFR vychází z uspořádání válců do V, neboť VFR je zkratka z \"V FOUR RACING\", kde \"V FOUR\" znamená čtyřválec do V. Jak je u značky Honda běžné, nemá motocykl v základu hlavní stojan, ale pouze \"policajta\", tedy stojan vedlejší, který je vybaven pojistkou proti rozjezdu s vysunutým stojánkem, kdy při zařazení rychlostního stupně přeruší zapalování motoru, který se vypne.\n\n\n\n"}
{"id": "943907", "url": "https://cs.wikipedia.org/wiki?curid=943907", "title": "Anastasius I. (Astrik)", "text": "Anastasius I. (Astrik)\n\nSvatý Anastasius I. (zvaný též \"Astrik\", \"Astericus\" apod., původním jménem snad Radla, kolem roku 955–1037 Ostřihom, Maďarské velkoknížectví) byl v letech 993–995 první opat břevnovského kláštera, později jako Astrik opat v Pannonhalmě a první arcibiskup Ostřihomský. Podle některých je totožný i s Radlou, přítelem a průvodcem svatého Vojtěcha.\n\nPokud lze Anastasia ztotožnit s Radlou, pocházel patrně z poddanské rodiny z Čech nebo Chorvatska. Doprovázel mladého Vojtěcha do Magdeburgu, kde v letech 971–982 společně studovali. \n\nStal se nejprve mnichem zřejmě v Břevnovském klášteře a přijal (řeholní?) jméno Anastasius, neboli Astrik. Doprovázel svatého Vojtěcha při jeho misijní práci mezi Čechy. Vojtěchovi se však nepodařilo upevnit svou pozici v Čechách, proto odešel z Prahy. \n\nAstrik se stal knězem a roku 992 šel s bratrem Boleslava II. do Říma, aby Vojtěcha přemluvili k návratu. Jako první opat břevnovský je doložen od roku 993 pod jménem Anastasius. \n\nSnad po vyvraždění Slavníkovců roku 995 odešel s mnichy do Uher, kde pomáhal misionářům při obracení Maďarů na víru. \n\nNejprve působil ve službách manželky uherského knížete Gejzy. V roce 997 se stal pod jménem \"Astricus\" prvním opatem benediktinského opatství sv. Martina v Pannonhalmě, první církevní instituce v Uhrách, založené Gejzou.  Poté ppůsobil jako diplomat krále Štěpána I., kterému roku 1000 u papeže Silvestra III. a u císaře Oty III. vyjednal královskou korunu a taktéž zřízení arcibiskupství v Kaloči, což byl mimořádný úspěch a stal se prvním arcibiskupem v Uhrách. \n\nZemřel jako arcibiskup ostřihomský roku 1037 nebo 1036.\n\n\n"}
{"id": "943909", "url": "https://cs.wikipedia.org/wiki?curid=943909", "title": "Kostel svatého Mikuláše (Nížkov)", "text": "Kostel svatého Mikuláše (Nížkov)\n\nKostel svatého Mikuláše je kostel v Nížkově zasvěcený svatému Mikuláši. Stojí v centru obce v okrouhlém parčíku nedaleko hlavní silnice. Při jeho západním průčelí stojí Nížkovská kostnice.\n\nCisterciáčtí mniši z Oseka, kteří se v Nížkově pokoušeli založit novou filiaci, začali s výstavbou kostela ve 30. letech 13. století. Již v roce 1239 však museli Nížkov opustit a kostel zůstal nedokončen, přesto však sloužil náboženským obřadům. Po roce 1485 byl přestavěn v raně gotickém slohu na místě dřevěného kostelíka. Z počátku 17. století pochází renesanční křtitelnice, kterou pravděpodobně používali i protestanté, kteří místo používali v době před Bílou horou. V roce 1614 kostel získal zvon, který přečkal obě světové války a je v provozu. V roce 1753 nechal polenský děkan Petr Florián přistavět ke gotickému presbytáři barokní loď, vyměnit původní gotická okna a zvýšit hranolová věž o třetí patro. Roku 1852 zde byly instalovány varhany, které vytvořil Jan Viktora z Prahy. Hlavní oltář z roku 1877 je zasvěcen svatému Mikuláši, vedlejší oltáře zasvěcené Panně Marii a svatému Václavu pochází z roku 1870, respektive 1873. V roce 1930 v severní části kostela zřídili oltář sv. Terezie. Z roku 1972 pochází oltář Božího hrobu. Kulturní památkou se stal před rokem 1988. Roku 1992 kostel získal další dva zvony.\n\nJednolodní stavba má pětiboký presbytář, který je síťově a žebrově klenutý, a nachází se zde několik pozdně románských prvků. Sakristie je neobvyklého tvaru, neboť byla zamýšlena jako kaple v boční chrámové lodi. Po stranách hlavního oltáře zasvěceného sv. Mikuláši stojí sochy sv. Petra a Pavla. Barokní kazatelna stojí vedle vchodu do sakristie. V kostele se nachází tři oltáře, hlavní je zasvěcen svatému Mikuláši, vedlejší pak Panně Marii a svatému Václavovi, vedle něhož se nachází renesanční křtitelnice. Před hlavním oltářem visí dřevěný kříž.\n"}
{"id": "943910", "url": "https://cs.wikipedia.org/wiki?curid=943910", "title": "Jaroslav Schiebl", "text": "Jaroslav Schiebl\n\nJaroslav Schiebl (13. září 1851 Plzeň – 5. dubna 1933 Plzeň) byl rakouský a český novinář, statistik a politik, na sklonku 19. století poslanec Českého zemského sněmu.\n\nJeho otcem byl podnikatel, novinář a politik Ignác Schiebl. Jaroslav Schiebl navštěvoval reálnou školu v Plzni a pak se vyučil knihtiskařem. Následně cestoval po Evropě. Novinářskou dráhu zahájil v berlínském listu \"Post\". Pokoušel se i o hereckou a malířskou dráhu. Po návratu si v Plzni zařídil malé knihkupectví. Od roku 1871 redigoval v Plzni několik regionálních periodik. Spolupracoval i s pražským deníkem \"Národní listy\", do nichž přispíval coby západočeský zpravodaj. Působil dále jako kulturní historik se zaměřením na dějiny Plzně a spisovatel (plzeňské legendy a pověsti). Překládal z francouzštiny, italštiny a ruštiny. Kromě toho byl činný jako archivář a statistik. Statistice se věnoval po roce 1880 a zaměřoval se na sčítání lidu a bytové poměry. Dlouhodobě vedl statistickou kancelář města Plzně.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii obchodních a živnostenských komor (volební obvod Plzeň) do Českého zemského sněmu. Politicky patřil k staročeské straně. Rezignace na mandát byla oznámena na schůzi sněmu v prosinci 1893.\n\nZemřel v dubnu 1933.\n\n"}
{"id": "943913", "url": "https://cs.wikipedia.org/wiki?curid=943913", "title": "Nížkovská kostnice", "text": "Nížkovská kostnice\n\nNížkovská kostnice se nachází u kostela svatého Mikuláše v Nížkově. Pochází z let 1708–1709. Památka je přístupné během zdejší pouti či kdykoliv po domluvě s místním farářem nebo pracovníky obecního úřadu. O tomto místě vyšla reportáž v časopise National Geographic a kanadská televize zde natáčela dokument. Ročně památku navštíví okolo 400 osob. \n\nKostnice pochází z let 1708–1709, kdy byla vybudována na popud tehdejšího děkana A. Haberlandta. Kosterní pozůstatky by měly pocházet z lazaretu, který během tereziánských válek vznikl v nedaleké Polné. Kosti saských, francouzských, bavorských a pruských vojáků byly převáženy do nížkovské kostnice a rovnány do hranic. Podle pověsti kosti takto ozdobně srovnal slepý mladík. Lebky i kosti jsou v dobrém stavu, nedochovala se žádná zmínka, že by se některá z hranic sesunula. Na začátku 21. století došlo k obnovení dobových nápisů na stěnách (např. \"„Co jste vy, byli jsme i my“ či „Co jsme my, budete i vy“\").\n\nStavba stojí při západním průčelí kostela svatého Mikuláše. Jedná se o jednoduchou stavbu s jehlancovou střechou a dvojitou zdí, která má půdorys 6 × 6 metrů. Uvnitř jediné místnosti stojí čtyři hranice o rozměrech 2 × 2 × 2,5 m z lebek a kostí přibližně 7 000 osob. Podle profesora Antropologického ústavu České akademie věd Chrudoše Troníčka se zde nachází nejen kosti vojáků, ale také kosti žen a dětí. Vzhledem k nedostatečné kapacitě místního hřbitova zde bylo pohřbíváno i místní obyvatelstvo. Na čelní a pravé straně kostnice jsou umístěny dva mohutné kříže s Ježíšem Kristem.\n"}
{"id": "943915", "url": "https://cs.wikipedia.org/wiki?curid=943915", "title": "Kanoistika na Letních olympijských hrách 1960", "text": "Kanoistika na Letních olympijských hrách 1960\n\nZávody v kanoistice na Letních olympijských her 1960 v Římě.\n"}
{"id": "943916", "url": "https://cs.wikipedia.org/wiki?curid=943916", "title": "Přemysl Otakar Špidlen", "text": "Přemysl Otakar Špidlen\n\nPřemysl Otakar Špidlen (18. června 1920, Praha, Československo – 6. ledna 2010, Praha, Česko) byl český světově uznávaný mistr houslař, třetí pokračovatel známého houslařského rodu Špidlenů. V mládí se také věnoval lyžování, ve kterém po druhé světové válce reprezentoval někdejší Československo. Hru na housle vystudoval na Pražské konzervatoři.\n\nVýrobě viol a houslí se naučil od svého otce Otakara Františka Špidlena (1896–1958), jeho dědečkem byl houslista a houslař František Špidlen, houslařství se věnuje i jeho jediný syn Jan Baptista Špidlen, v tradici rodu pokračuje i jeho vnuk.\n\nJejich rodinný ateliér se nachází v Jungmannově ulici na Novém Městě pražském.\n\n\n"}
{"id": "943917", "url": "https://cs.wikipedia.org/wiki?curid=943917", "title": "Kanoistika na Letních olympijských hrách 1956", "text": "Kanoistika na Letních olympijských hrách 1956\n\nZávody v kanoistice na Letních olympijských her 1956 v Melbourne.\n"}
{"id": "943918", "url": "https://cs.wikipedia.org/wiki?curid=943918", "title": "Kanoistika na Letních olympijských hrách 1952", "text": "Kanoistika na Letních olympijských hrách 1952\n\nZávody v kanoistice na Letních olympijských her 1952 v Helsinkách.\n"}
{"id": "943919", "url": "https://cs.wikipedia.org/wiki?curid=943919", "title": "Brad Renfro", "text": "Brad Renfro\n\nBrad Barron Renfro (25. července 1982 Knoxville − 15. ledna 2008 Los Angeles) byl americký herec. Svou první velkou roli ve filmu \"Nebezpečný klient\" dostal v roce 1994. Později hrál v řadě dalších filmů. Koncem roku 2007 pracoval na filmu \"Informátoři\". Jde o jeho poslední roli; v lednu 2008 zemřel ve svých pětadvaceti letech na předávkování heroinem.\n\n\n"}
{"id": "943920", "url": "https://cs.wikipedia.org/wiki?curid=943920", "title": "Franz Schlegel", "text": "Franz Schlegel\n\nFranz Schlegel (10. října 1826 Bor u České Lípy – 11. srpna 1908 Bor u České Lípy ) byl rakouský a český politik německé národnosti, v 2. polovině 19. století poslanec Českého zemského sněmu.\n\nProfesí byl lékárníkem v Boru. Zasedal v městské radě.\n\nKoncem 80. let 19. století se začal angažovat i v zemské politice. V doplňovacích volbách roku 1880 byl zvolen v městské kurii (volební obvod Hajda, Šenov, Plottendorf, Parchen) do Českého zemského sněmu. Mandát zde obhájil v řádných volbách v roce 1883 a volbách v roce 1889. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana). Opětovně byl zvolen i ve volbách v roce 1895.\n"}
{"id": "943921", "url": "https://cs.wikipedia.org/wiki?curid=943921", "title": "Kanoistika na Letních olympijských hrách 1948", "text": "Kanoistika na Letních olympijských hrách 1948\n\nZávody v kanoistice na Letních olympijských hrách 1948 v Londýně.\n"}
{"id": "943923", "url": "https://cs.wikipedia.org/wiki?curid=943923", "title": "Schlegel", "text": "Schlegel\n\nPříjmení Schlegel nosí tyto osobnosti:\n\n\n"}
{"id": "943924", "url": "https://cs.wikipedia.org/wiki?curid=943924", "title": "Kanoistika na Letních olympijských hrách 1936", "text": "Kanoistika na Letních olympijských hrách 1936\n\nZávody v kanoistice na Letních olympijských hrách 1936 v Berlíně.\n"}
{"id": "943929", "url": "https://cs.wikipedia.org/wiki?curid=943929", "title": "Randy Schekman", "text": "Randy Schekman\n\nRandy Wayne Schekman (* 30. prosince 1948 Saint Paul, Minnesota) je americký buněčný biolog a biochemik na Kalifornské univerzitě v Berkeley a v období 2006–2011 šéfredaktor \"Proceedings of the National Academy of Sciences\", oficiálního časopisu Národní akademie věd. V roce 2011 bylo uvedeno, že se stane editorem otevřeného časopisu \"eLife\", vydávaného od roku 2012 Lékařským institutem Howarda Hughese, Společností Maxe Plancka a trustem Wellcome. \n\nRoku 1992 byl zvolen členem Národní akademie věd. V roce 1999 pak zastával funkci prezidenta Americké společnosti pro buněčnou biologii. Společně s Jamesem Rothmannem obdržel roku 2002 Laskerovu cenu. Opět s Rothmanem a také s Thomasem Südhofem se v roce 2013 stal laureátem Nobelovy ceny za fyziologii nebo lékařství, když byl oceněn jejich přínos na poli poznání mechanizmu regulace vezikulárního transportu.\n\nBakalářský stupeň vysokoškolského vzdělání získal v roce 1971 na Kalifornské univerzitě v Los Angeles v oboru molekulární biologie (B.A.). Třetí ročník strávil na studijním výměnném pobytu na skotské Univerzitě v Edinburghu. \n\nPostgraduální studium biochemie dokončil roku 1974 na Stanfordově univerzitě (Ph.D.), když se pod vedením nositele Nobelovy ceny Arthura Kornberga zabýval výzkumem replikace DNA.\n\nV letech 1974–1976 strávil postdoktorální pobyt v laboratoři Kalifornské univerzity v San Diegu, která se soustředila na buněčnou membránu v savčích buňkách. Od roku 1976 působí na Kalifornské univerzity v Berkeley, konkrétně pracuje v Ústavu molekulární a buněčné biologie Biochemické sekce univerzity v Berkeley (Division of Biochemistry and Molecular Biology, Department of Molecular and Cell Biology at the University of California, Berkeley). Ve své laboratoři provádí výzkum membránových procesů na molekulární úrovni a věnuje se také vezikulárnímu transportu v eukaryotických buňkách a u jednobuněčných mikroorganismů kvasinek. Dříve také na Kalifornské univerzitě přednášel. V roce 1984 se habilitoval a o pět let později získal řádnou profesuru v oborech molekulární a buněčná biologie. \n\nOd roku 1991 je také členem Lékařského institutu Howarda Hughese (Howard Hughes Medical Institute) v marylandském Chevy Chase \n\n\n"}
{"id": "943931", "url": "https://cs.wikipedia.org/wiki?curid=943931", "title": "Anton Schuster", "text": "Anton Schuster\n\nAnton Schuster (13. února 1847 Novoměstí – 13. ledna 1910 Novoměstí) byl rakouský a český politik německé národnosti, na počátku 20. století poslanec Říšské rady, na přelomu 19. a 20. století poslanec Českého zemského sněmu.\n\nByl synem zedníka v Novoměstí Josefa Schustera a jeho manželky Matyldy Hellerové.\n\nPo více 25 let zastával úřad starosty Novoměstí (německy \"Neustadtl\", dnes Stráž) na Tachovsku. Zasedal rovněž v okresním výboru v Přimdě a v posledních 12 letech před smrtí byl i náměstkem okresního starosty. Dlouhodobě rovněž působil ve funkci okresního ředitele pojišťovny \"Sankt Florian\" a člena okresní školní rady v Tachově. V domovském městysi mu patřil turisticky vyhledávaný \"Hotel Schuster\".\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Tachov, Přimda) do Českého zemského sněmu. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n\nZemřel v lednu 1910 \"ve věku 63 let\".\n\n"}
{"id": "943932", "url": "https://cs.wikipedia.org/wiki?curid=943932", "title": "Rajčatový džus", "text": "Rajčatový džus\n\nRajčatový džus (či tomatový džus) je džus vyráběný z rajčat. Podává se buď samotný či jako součást alkoholických koktejlů (například Bloody Mary).\n\nJako nápoj byl poprvé podáván roku 1917 v hotelu French Lick Springs v Indianě ve Spojených státech a v polovině 20. let se dostal na trh. Řada výrobců přidává do rajčatového džusu sůl a další koření (např. sušený cibulový či česnekový prášek).\n\nRajčatový džus je mimo jiné bohatý na lykopen, což je antioxidant a karotenoid, přispívající ke „snižování rizika výskytu kardiovaskulárních onemocnění, snižování hladiny cholesterolu v krvi, podpoře imunitního systému a ochraně kůže před negativním vlivem UV záření“. Podle řecké studie publikované v lednu 2013 má rajčatový džus rovněž příznivý vliv na svalovou regeneraci u sportovců.\n\n"}
{"id": "943964", "url": "https://cs.wikipedia.org/wiki?curid=943964", "title": "Trubýš pochybný", "text": "Trubýš pochybný\n\nTrubýš pochybný (\"Praya dubia\") je žahavec žijící v mořských hlubinách, v hloubce od 700 do 1000 metrů. Dosahuje délky 40–50 metrů, takže je v současnosti nejdelším živočichem na Zemi; dokonce delším než plejtvák obrovský, což je nejtěžší žijící živočich. Stejné délky ale mohly dosáhnout i některé extrémně velké rody druhohorních sauropodních dinosaurů, například pozdně jurský \"Amphicoelias fragillimus\". K lákání kořisti trubýš využívá bioluminiscence a má smrtící žahavé buňky. Každý živočich je ve skutečnosti kolonií úzce specializovaných jedinců, zabezpečujících pohyb, vznášení, lov potravy, apod. Trubýš má hydroskelet: jeho tělo je naplněno vodou, která mu umožňuje vzdorovat tlaku okolního prostředí.\n\n"}
{"id": "943970", "url": "https://cs.wikipedia.org/wiki?curid=943970", "title": "Přímý sval břišní", "text": "Přímý sval břišní\n\nPřímý sval břišní (latinsky \"\") je břišní sval člověka i některých jiných obratlovců. Tvoří přední stěnu břišní dutiny a jeho hlavním úkolem je ohýbání páteře a podílení se na břišním lisu. Ve funkci lisu pomáhá při defekaci, kýchání nebo při porodu, ale například u savců obecně slouží také jako pomocný sval při výdechu.\n\nSval začíná na mečovitém výběžku hrudní kosti a chrupavkách pátého, šestého a sedmého žebra a končí na stydké kosti v pánvi. Po délce z obou stran přiléhá doprostřed na bílou čáru, tuhý vazivový pruh ležící mezi jeho polovinami. Svalové snopce přímého svalu břišního jsou přitom přerušené třemi až čtyřmi šlachovitými vložkami.\n\nUměle se sval nejčastěji posiluje cvikem zvaným zkracovačka.\n\nMezi zvířata s přímým svalem břišním patří například pes nebo jatečný skot, u nějž je v rámci dělení masa součástí boku a hrudí.\n"}
{"id": "943981", "url": "https://cs.wikipedia.org/wiki?curid=943981", "title": "Ahnighito", "text": "Ahnighito\n\nAhnighito nebo také meteorit z mysu York je jeden z největších známých meteoritů. Byl nalezen v severním Grónsku v roce 1894 Robertem Edwinem Pearym. Je to siderit typu IIIAB a odhaduje se, že dopadl na Zemi zhruba před deseti tisíci lety.\n\nV roce 1818 oznámil polárník John Ross, že Eskymáci v okolí Cape York používají nástroje z kovu, který je vzhledem k obsahu niklu patrně meteoritického původu. Pět expedic v hledání meteoritu neuspělo, až Peary našel blízko osady Savissivik 31 tun vážící kámen, který místní obyvatelé podle jeho tvaru nazývali \"Ahgnihito\" (\"Stan\"). Peary nechal vybudovat železnici, aby tak velký balvan dopravil na loď. Po příjezdu do New Yorku meteorit prodal Americkému přírodovědnému muzeu, kde se nachází dodnes. S rozměry 3,4 × 2,1 × 1,7 metru jde o největší meteorit přemístěný člověkem. Dalšími známými úlomky mateřského meteoritu jsou \"Matka\" (hmotnost 3000 kg) a \"Pes\" (hmotnost 400 kg). V roce 1963 byl nalezen na poloostrově Agpaliik další kus meteoritu nazvaný \"Muž\" o váze 20 tun, který je umístěn v areálu Kodaňské univerzity.\n\n"}
{"id": "943983", "url": "https://cs.wikipedia.org/wiki?curid=943983", "title": "Seznam kulturních památek v Husinci (okres Prachatice)", "text": "Seznam kulturních památek v Husinci (okres Prachatice)\n\n"}
{"id": "943984", "url": "https://cs.wikipedia.org/wiki?curid=943984", "title": "Římskokatolická farnost Brtnice", "text": "Římskokatolická farnost Brtnice\n\nŘímskokatolická farnost Brtnice je územní společenství římských katolíků s farním kostelem svatého Jakuba v děkanátu Jihlava.\n\nFarní kostel svatého Jakuba v gotickém stylu již stál ve 13. století, mezi roky 1776–1784 byl po požáru přestavěn do barokní podoby.\n\nV 16. století zde působila Jednota českých bratří. Prvním katolickým farářem byl Jan Chytraeus, poté přišli do Brtnice jezuité z Jihlavy. Ti konali misie až do roku 1634, kdy katolicismus v Brtnici definitivně zvítězil. Stavba zámeckého kostela začala v roce 1588 a původně šlo o evangelickou modlitebnu zasvěcenou sv. Matoušovi. Rekonstrukce na zámecký kostel Nanebevzetí Panny Marie začala v roce 1629, k vysvěcení kostela a jeho předání mnichům Pavlánům došlo 19. srpna 1641. Ty přivedl do Brtnice hrabě Rombald XIII. z Itálie a založil pro ně také klášter, který v roce 1727 vyhořel, takže byl dostavěn až po jeho smrti. Pavláni byli v Brtnici až do roku 1784, kdy byl klášter přeměněn na továrnu.\nAdministrátorem farnosti je od srpna 2012 R. D. Mgr. Petr Balát. Ten byl s platností od srpna 2017 jmenován farářem.\n\nPodle sčítání věřících se nedělních boshoslužeb 12. října 2014 zúčastnilo celkem 258 farníků. \n\nDnem vzájemných modliteb farností za bohoslovce a bohoslovců za farnosti brněnské diecéze je 23. leden. Adorační den připadá na 1. září.\n\nKaždoročně se ve farnosti koná tříkrálová sbírka. V roce 2015 se při ní vybralo 83 179 korun. Výnos sbírky v roce 2016 činil 91 921 korun. O rok později dosáhl výtěžek v Brtnici a okolí při sbírce 113 966 korun.\n\nBěhem roku 2017 farnost opravila věž klášterního kostela bl. Juliány, ve které bude umístěna expozice dějin města. V srpnu téhož roku bylo otevřeno dětské hřiště na farní zahradě.\n"}
{"id": "943985", "url": "https://cs.wikipedia.org/wiki?curid=943985", "title": "Seznam kulturních památek ve Lhenicích", "text": "Seznam kulturních památek ve Lhenicích\n\n"}
{"id": "943986", "url": "https://cs.wikipedia.org/wiki?curid=943986", "title": "Seznam kulturních památek ve Vitějovicích", "text": "Seznam kulturních památek ve Vitějovicích\n\n"}
{"id": "943987", "url": "https://cs.wikipedia.org/wiki?curid=943987", "title": "Seznam kulturních památek ve Vlachově Březí", "text": "Seznam kulturních památek ve Vlachově Březí\n\n"}
{"id": "943988", "url": "https://cs.wikipedia.org/wiki?curid=943988", "title": "Seznam kulturních památek ve Volarech", "text": "Seznam kulturních památek ve Volarech\n\n"}
{"id": "943992", "url": "https://cs.wikipedia.org/wiki?curid=943992", "title": "Přímá daň", "text": "Přímá daň\n\nPřímá daň je zákonem určená povinná platba do státního rozpočtu, která se od nepřímé daně liší skutečností možné přesné definice subjektu, jenž bude tuto daň platit. Její výše bývá stanovována z majetku tohoto subjektu nebo z jeho příjmů. Snahou vlád států na celém světě je formou daňových reforem tento typ daní snižovat na úkor zvyšujícího se podílu nepřímých daní. Přímé daně lze rozdělit do dvou skupin, a sice na daně z příjmů, kam se řadí daně z příjmů fyzických i právnických osob, a na daně majetkové, mezi něž se řadí daň z nemovitostí (jak z pozemků, tak ze staveb), dále daň silniční a daně převodové (tedy daň dědická, darovací a z převodu nemovitostí).\n\nSpolu s daněmi z přidané hodnoty a z příjmů právnických osob se řadí k nejvýznamnějším zdrojům státního rozpočtu. Jejím poplatníkem jsou fyzické osoby, které mají své trvalé bydliště na území České republiky nebo se na jejím území zdržovali alespoň 183 dní v roce (ti daní příjmy se zdrojem jak v České republice, tak v zahraničí), a dále ostatní (tedy nerezidenti), jež zdaňují pouze příjmy se zdrojem v České republice. Tato daň je tak adresná, její výše je pro poplatníka snadno definovatelná a ani realizace výběru této daně není obtížná. Lze u ní též využít solidárních prvků, tedy zohlednit rodinné (manželka, děti), dále zdravotní (například invalidní důchod) nebo sociální (student či zaměstnávání osob se změněnou pracovní schopností) poměry plátce. Do její výše se promítá také skutečnost, zda poplatník přispívá na prospěšné účely (tedy dává dary) nebo zda přispívá do pojišťovacích systémů (na penzijní připojištění nebo životní pojištění).\n\nDaň se odvádí z jednotlivých druhů příjmů fyzických osob. Výše odvodu se stanovuje ze součtu dílčích základů daně (jejích jednotlivých částí), od kterého se odečítají nezdanitelné části a odečitatelné položky. Jednotlivými dílčími základy daně jsou:\n\nPro každou kategorii se specifickým způsobem stanoví dílčí základ daně a jejich součet, ponížený o nezdanitelné a odečitatelné položky, tvoří základ daně.\n\nDůchodové \nMajetkové\n\nDaně přímé platí poplatník (fyzická nebo právnická osoba z jehož peněz je daň placena) na úkor svého důchodu, platba je nepřenositelná.\n"}
{"id": "943996", "url": "https://cs.wikipedia.org/wiki?curid=943996", "title": "Martin Finger", "text": "Martin Finger\n\nMartin Finger (* 16. prosince 1970 Šumperk) je český divadelní a filmový herec.\n\nMaturoval na gymnáziu v Šumperku. V roce 1997 absolvoval DAMU. Na škole jej ovlivnil Ivan Vyskočil. V sezóně 1996/1997 byl členem souboru Národního divadla. Poté až do roku 2004 hrál v Činoherním studiu v Ústí nad Labem.\n\n\n\n\n\nDále hostoval v Divadle Na zábradlí a v Dejvickém divadle (1999 Gabriel García Márquez: \"Neuvěřitelný a tklivý příběh o bezelstné Eréndiře a její ukrutné babičce\").\n\n\n\n\n"}
{"id": "943997", "url": "https://cs.wikipedia.org/wiki?curid=943997", "title": "František Steiner (poslanec)", "text": "František Steiner (poslanec)\n\nFrantišek Steiner (19. května 1819 Závěšín – 29. prosince 1898) byl rakouský a český statkář a politik, na konci 19. století poslanec Českého zemského sněmu.\n\nNejprve působil jako obchodník s dřívím, potom převzal zemědělské hospodářství s lihovarem a mlýny v Lapači u Blatné. V letech 1857–1896 působil jako starosta v rodném Závěšíně (dnes Závišín). Zasedal v okresní školní radě v Blatné a v tamním okresním výboru. Dvakrát byl zvolen i okresním starostou, ale jeho volba nebyla potvrzena a funkce se tak neujal. Byla mu udělena koncese pro výstavbu železniční trati ze Strakonic do Blatné.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Březnice, Blatná, Mirovice) do Českého zemského sněmu. Politicky patřil tehdy k mladočeské straně. Mandát v zemském sněmu obhájil ve volbách v roce 1895. Působil jako člen zemské zemědělské rady. Byl nejstarším etnicky českým poslancem tehdejšího zemského sněmu.\n\nZemřel v prosinci 1898. Jeho úmrtí bylo oznámeno telegramem přímo během jednání zemského sněmu.\n\n"}
{"id": "943998", "url": "https://cs.wikipedia.org/wiki?curid=943998", "title": "USS Gonzalez (DDG-66)", "text": "USS Gonzalez (DDG-66)\n\nUSS Gonzalez (DDG-66) je americký torpédoborec třídy \"Arleigh Burke\". Je šestnáctou postavenou jednotkou své třídy. Postaven byl v letech 1994–1996 loděnicí Bath Iron Works ve městě Bath ve státě Maine. Torpédoborec byl objednán v roce 1991, dne 3. února 1994 byla zahájena jeho stavba, hotový trup byl spuštěn na vodu 18. února 1995 a 12. října 1996 byl zařazen do služby.\n\nBěhem prvního operačního nasazení v letech 1998–1999 se účastnil operace Spojenecká síla v Jaderském moři a operace Southern Watch v Arabském zálivu.\n\n"}
{"id": "943999", "url": "https://cs.wikipedia.org/wiki?curid=943999", "title": "František Steiner", "text": "František Steiner\n\nJméno a příjmení František Steiner má více nositelů:\n\n"}
{"id": "944002", "url": "https://cs.wikipedia.org/wiki?curid=944002", "title": "Fiala šedivá", "text": "Fiala šedivá\n\nFiala šedivá (\"Matthiola incana\") je rostlina ozdobná květem která se do volné přírody ČR dostala pravděpodobně zplaněním rostlin pěstovaných v okrasných zahradách kam byly pro velkou oblibu importovány zejména v 19. století. V současnosti je tento prošlechtěný druh jako nenáročná a dlouho kvetoucí květina vysazován do venkovských zahrádek i městských parků.\n\nTento hemikryptofyt pochází z okolí Středozemního moře a postupně se začal rozšiřovat v jižní Evropě, Malé Asii a severní Africe. Jako okrasná rostlina byl vědomě rozšiřován do ostatních oblasti Evropy, Severní Ameriky i Austrálie kde se dostal do přírody a zdomácněl. V České republice byl tento neofyt zaznamenán ve volné přírodě již v roce 1877. Pro zdárný růst a kvetení požaduje fiala šedivá dostatek slunce a neutrální až mírně zásaditou písčitohlinitou půdu dobře zásobenou živinami.\n\nFiala šedivá může být letničkou, dvouletkou nebo krátkodobě vytrvalou rostlinou s přímou, jednoduchou nebo větvenou lodyhou dorůstající do výšky 20 až 80 cm. Roste z hrubého kořene s množstvím tenkých bočních kořínků a na bázi dřevnatí, hlavně u víceletých rostlin. Spodní listy vyrůstají v růžici nebo jsou u spodu lodyhy hustě nahloučeny, mají krátké řapíky a jejich kopinaté, podlouhlé nebo obkopinaté čepele jsou celokrajné, vykrajované nebo po okrajích vlnovitě zprohýbané, u báze jsou do řapíku zúžené a na vrcholu tupé; střední a horní lodyžní listy bývají přisedlé a celokrajné. Lodyha i listy jsou často sivě plstnaté a jen zřídka lysé.\n\nOboupohlavné, po vanilce příjemně vonící čtyřčetné květy s obvykle chlupatými, až 1 cm dlouhými stopkami vyrůstají jednotlivě nebo často v koncovém řídkém hroznu, někdy i větveném, který se během kvetení prodlužuje na délku 7 až 15 cm. Čárkovité, sivě plstnaté, ve dvou přeslenech rostoucí kališní lístky okolo 1 cm dlouhé mají po okraji blanitý lem. Vejčité až široce vejčité, s kalichem se střídající volné korunní lístky nehtovitě zakončené jsou obvykle 2,5 cm dlouhé a mívají barvu fialovou, purpurově fialovou, karmínově červenou, červenou, růžovou nebo ojediněle bílou. Šest ve dvou kruzích rostoucích čtyřmocných tyčinek 5 až 8 mm dlouhých nese žluté prašníky. Čnělka je kratičká nebo se nevyvinula, dvoulaločná blizna bývá asi 1,5 mm dlouhá. U plnokvětých kultivarů jsou původně čtyři korunní lístky často zkadeřeny a zmnoženy přeměnou z tyčinek nebo i pestíků. Nektarium je prstencovité, květy vykvétající v květnu až srpnu jsou opylovány hmyzem. Ploidie je 2n = 14.\n\nPlody jsou vzpřímené šešule vyrůstající na tenkých stopkách, 1 až 2 cm dlouhých, jsou válcovité, oblé nebo zploštělé, na koncích tupé, 5 až 15 cm dlouhé a 0,5 cm široké. Mírně zploštělá elipsoidní semena velká až 3 × 2,5 mm jsou hnědá, žlutá nebo zelená. Rozmnožuje se semeny která přinášejí pouze rostliny s jednoduchými květy.\n\nV současnosti lze fialu šedivou považovat za běžnou, příjemně vonící květinu která je k dispozici v různých barvách. Bylo vypěstováno, převážně křížením, více než 100 kultivarů s různým tvarem a barvou květů. Tyto hlavně zahradní rostliny lze podle délky života dělit na jednoleté a dvouleté, na s jednoduchou nebo rozvětvenou lodyhou, podle květů na jednoduché či plnokvěté a také podle doby kvetení.\n\nRostliny kvetoucí v létě (tzv. levkoje) se vysévají již v únoru a v polovině května se sazenice vysazují na venkovní záhony, pak kvetou ještě před většinou ostatních letniček a obvykle přes celé léto. V chladnějších oblastech se rostliny pěstují jako dvouleté, vysévají se až v červenci a přezimující rostliny kvetou druhým rokem již brzy z jara. Mimo záhonové výsadby jsou vhodné k řezu a rychlení. V současnosti s příchodem mnoha exotických druhů obliba fialy šedivé v ČR pomalu klesá.\n\nFiala šedivá se vyskytuje ve dvou poddruzích:\nV ČR byl zaznamenán pouze nominátní poddruh který se od fialy sivé skalní odlišuje sivě plstnatými listy a užšími spodními listy.\n"}
{"id": "944004", "url": "https://cs.wikipedia.org/wiki?curid=944004", "title": "Fiala (rod)", "text": "Fiala (rod)\n\nFiala (\"Matthiola\") je jeden z mnoha rodů čeledi brukvovitých které jsou známe svými převážně vytrvalými květy s často příjemnou vůni. Vyskytují se v Evropě, Asii, severozápadní Africe, Severní Americe i v Austrálii. Rod fiala je rozdělen asi do 50 druhů, v České republice (jako důsledek zplanění dovezených rostlin) vyrůstají ve volné přírodě jen řídce dva druhy.\n\nFialy jsou letničky, dvouletky nebo krátkodobě vytrvalé rostliny, mívají jednoduchou nebo rozvětvenou lodyhu která jim někdy ve spodní části dřevnatí a víceleté někdy vytvářejí polokeře. Jejich listy bez palistů se dělí na bazální (v listové růžici) a lodyžní, mají řapíky nebo jsou přisedlé, jejich čepele bývají celistvé, vykrajované, zubaté nebo po obvodě zvlněné, mohou být chlupaté či lysé.\n\nOboupohlavné květy na stopkách jsou seskupeny do hroznovitých nebo chocholičnatých květenství která se v době kvetení prodlužují. Kalich je tvořen čtyřmi plátky vyrůstajícími křížem ve dvou kruzích a koruna čtyřmi volnými podlouhlými plátky střídajícími se s kališními, barvu mívají fialovou, purpurovou, karmínovou, červenou, růžovou nebo bílou. Šest čtyřmocných tyčinek vyrůstajících ve dvou přeslenech nese čárkovité prašníky. Dvoupouzdrý semeník je dělen falešnou přepážkou, v oddílu může být 20 až 50 vajíček. Čnělka je drobná nebo zakrslá, kuželovitá blizna mívá dva laloky. Květy s nektarovými žlázkami jsou opylovány hmyzem.\n\nPlod je vždy suchý, může to být struk, tobolka nebo nejčastěji šešule které vyrůstající na vztyčených či oddálených stopkách. Jejich podlouhlá, vejčitá či okrouhlá zploštělá semena mají drobounká křidélka nebo jsou neokřídlená, neslizovatí. Některé druhy, jako např. fiala šedivá neb fiala dlouhoplátečná, jsou pro svůj atraktivní vzhled často pěstovány jako zahradní okrasné rostliny.\n\n\n \n"}
{"id": "944007", "url": "https://cs.wikipedia.org/wiki?curid=944007", "title": "Jaroslav Suida", "text": "Jaroslav Suida\n\nJaroslav Suida, uváděn též jako Jaroslaw Suida (1849 – 11. září 1889 Broumov), byl rakouský a český podnikatel a politik německé národnosti, v roce 1889 krátce poslanec Českého zemského sněmu.\n\nProfesí byl továrníkem. Zastával funkci starosty Broumova. Starostou byl v letech 1883–1889. Jeho manželkou byla Johanna Langer-Schroll, dcera velkoprůmyslníka von Schrolla.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Trutnov, Broumov, Police) do Českého zemského sněmu. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n\nNa sněmu ale setrval jen krátkou dobu, protože zemřel v září 1889. Po doplňovací volbě v květnu 1890 ho nahradil Karl Faltis.\n\nJeho otec Franz Suida byl rovněž politikem.\n"}
{"id": "944012", "url": "https://cs.wikipedia.org/wiki?curid=944012", "title": "Hypergeometrické rozdělení", "text": "Hypergeometrické rozdělení\n\nHypergeometrické rozdělení označuje rozdělení pravděpodobnosti diskrétní náhodné veličiny.\n\nNáhodná veličina formula_1 má hypergeometrické rozdělení s parametry formula_2, formula_3 a formula_4, jestliže její pravděpodobnostní funkce je dána:\n\nPro přirozená čísla formula_2, formula_3 a formula_4 platí formula_9 a formula_10. Parametr formula_2 označuje celý soubor jednotek, z nichž formula_3 jednotek má sledovanou vlastnost. Z tohoto souboru vybíráme formula_4 jednotek bez vracení. Náhodná veličina formula_1 označující počet vybraných jednotek vykazujících sledovanou vlastnost se řídí hypergeometrickým rozdělením.\n\nPro výpočet střední hodnoty platí:\npro výpočet rozptylu platí:\npro výpočet koeficientu šikmosti platí:\na pro výpočet koeficientu špičatosti platí:\n\nSpočítejme pravděpodobnost s jakou bude student u zkoušky umět právě jednu ze tří náhodně vybraných otázek, pokud se naučil pouze pět otázek z dvaceti.<br>\nCelý soubor obsahuje 20 jednotek, z toho sledovanou vlastnost má 5 jednotek. Ze souboru vybíráme 3 jednotky bez vracení. Hledáme pravděpodobnost, s jakou je náhodná veličina formula_1 rovna 1. Tedy:\n\n\n"}
{"id": "944019", "url": "https://cs.wikipedia.org/wiki?curid=944019", "title": "Martin Štěpán (politik)", "text": "Martin Štěpán (politik)\n\nMartin Štěpán (??? – červen 1906) byl rakouský a český podnikatel a politik, na konci 19. století starosta města Polička a poslanec Českého zemského sněmu.\n\nPůvodně se přistěhoval do Poličky coby učitel, ale brzy se dal na podnikání. Provozoval obchod se střižním zbožím. Od počátku 80. let 19. století zasedal v obecním zastupitelstvu, od roku 1884 i v městské radě. Dlouhodobě vedl místní ochotnický divadelní soubor Tyl. Postupně se stal předákem mladočeské strany v Poličce a předseda zdejšímu mladočeskému Politickému klubu. V roce 1890 usedl na post starosty města. Toho roku organizoval v Poličce mladočeskou agitaci proti staročechy prosazovanému česko-německému vyrovnání v Čechách (takzvané punktace). Starostenský mandát obhájil v roce 1894 a v čele obecní samosprávy setrval do roku 1897.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Litomyšl, Polička) do Českého zemského sněmu. Politicky patřil tehdy k mladočeské straně. Ve volbách porazil staročeského kandidáta, kterým byl Eugen Eiselt z Prahy, jenž sice zvítězil v samotné Poličce, ale ve prospěch Štěpána rozhodl výraznější zisk hlasů v Litomyšli.\n\nZemřel v červnu 1906 ve vysokém věku. Pohřben byl v Poličce za veliké účasti veřejnosti.\n"}
{"id": "944021", "url": "https://cs.wikipedia.org/wiki?curid=944021", "title": "Guinn Smith", "text": "Guinn Smith\n\nOwen Guinn Smith (2. května 1920, McKinney – 20. ledna 2004 San Francisco) byl americký atlet, který zvítězil na letních olympijských hrách 1948 ve skoku o tyči.\n\nJeho prvotní disciplínou byl skok do výšky, později se věnoval skoku o tyči, v roce 1941 se v této disciplíně stal mistrem USA. Během druhé světové války sloužil jako pilot.\n\nJeho největším úspěchem bylo vítězství na olympiádě v Londýně v roce 1948, kde v těžkých podmínkách v dešti zvítězil v soutěži tyčkařů výkonem 430 cm. Jeho osobní rekord byl 447 cm.\n\n"}
{"id": "944022", "url": "https://cs.wikipedia.org/wiki?curid=944022", "title": "Franz Tattermusch", "text": "Franz Tattermusch\n\nFranz Tattermusch (1841 – 3. září 1924 Kounov) byl rakouský a český statkář a politik německé národnosti, koncem 19. století poslanec Českého zemského sněmu.\n\nProfesí byl statkářem v Kounově. Zasedal zde v obecní radě. Zasloužil se o hospodářský rozvoj regionu, podporoval spolkový život v domovském Kounově a byl zastáncem německého živlu na etnické hranici.\n\nV 80. letech 19. století se zapojil i do zemské politiky. V doplňovacích volbách roku 1884 byl zvolen v kurii venkovských obcí (volební obvod Žatec, Postoloprty, Chomutov, Bastianperk) do Českého zemského sněmu. Mandát zde obhájil v řádných volbách v roce 1889. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n\nZemřel v září 1924 ve věku 83 let.\n\n"}
{"id": "944023", "url": "https://cs.wikipedia.org/wiki?curid=944023", "title": "William Cunnington", "text": "William Cunnington\n\nWilliam Cunnington (1754 − 31. prosince 1810) byl anglický obchodník a vzdělanec-samouk, jehož předním zájmem byla archeologie. Významný byl jeho v dobovém kontextu výjimečný důraz na pečlivé vedení vykopávek, vedení dokumentace a metodický postup.\n\nWilliam Cunnington žil ve vsi Heytesbury v hrabství Wiltshire, a kolem roku 1798 začal v jejím okolí provádět své první vykopávky. Svoji archeologickou činnost financoval zprvu ze svých zdrojů, ale později získával prostředky od řady bohatých podporovatelů. Největším jeho podporovatelem a partnerem v oblasti archeologické činnosti se stal sir Richard Colt Hoare z panství Stourhead ve Wiltshire. Od roku 1804, kdy se oba muži seznámili, Hoare investoval velké prostředky do Cunningtonovy práce, sám se do ní zapojil a výsledky výzkumů posléze publikoval. Přísun prostředků tehdy umožnil Cunningtonovi prokopat několik set mohyl v jižním Wiltshire.\n\nWilliam Cunnington zemřel poslední den roku 1810, krátce po vydání Hoarova \"Starodávného Wiltshiru\", shrnujícího jejich společnou archeologickou práci.\n"}
{"id": "944025", "url": "https://cs.wikipedia.org/wiki?curid=944025", "title": "Kobylí hlava (Jizerská tabule)", "text": "Kobylí hlava (Jizerská tabule)\n\nKobylí hlava (215 m n. m.) je vrch v okrese Praha-východ ve Středočeském kraji, ležící asi 1,5 km jihovýchodně od obce Hlavenec, na příslušném katastrálním území.\n\nVrch náleží do celku Jizerská tabule, podcelku Dolnojizerská tabule, okrsku Košátecká tabule a podokrsku Mečeřížská tabule.\n\nVrch leží v západním sousedství dálnice D10 u odbočky na Hlavenec. V blízkosti je rozcestí, motorest a benzínová pumpa \"U Čtyř kamenů\". Z rozcestí přes vrch do Hlavence vede červená turistická stezka a naučná stezka \"Krajinou Rudolfa II\".\n"}
{"id": "944042", "url": "https://cs.wikipedia.org/wiki?curid=944042", "title": "Martin Váňa", "text": "Martin Váňa\n\nMartin Váňa (* 29. dubna 1966) je bývalý český fotbalový útočník. Jeho bratrem je fotbalista Michal Váňa.\n\nHrál za Zbrojovku Brno, Duklu Praha, v Malajsii za Perak a za FK Švarc Benešov. V československé a české lize nastoupil celkem v 19 ligových utkáních a dal 1 gól.\n"}
{"id": "944044", "url": "https://cs.wikipedia.org/wiki?curid=944044", "title": "Bateriový grip", "text": "Bateriový grip\n\nBateriový grip (anglicky battery grip) je fotografické příslušenství pro fotografické zrcadlovky nebo systémové kamery s výměnnou optikou, které může obsahovat více baterií a zvyšuje dobu provozu fotoaparátu. Prostřednictvím stativového šroubu se připevňují ke spodní straně fotoaparátu. \n\nKromě toho bateriový grip, v závislosti na typu, umožňuje následující:\n\n\n\n\n\n\nBateriový grip se obvykle připevňuje pomocí stativového šroubu a připojuje se na elektrické kontakty v prostoru na baterii ve fotoaparátu. Většina gripů má prostor pro uložení odmontované krytky běžné baterie. Battery gripy jsou obvykle určeny pro jeden nebo několik modelů fotoaparátů, a sice proto, že je nutné se přizpůsobit konektorům, příkonovým požadavkům a tvaru těla fotoaparátu.\n"}
{"id": "944046", "url": "https://cs.wikipedia.org/wiki?curid=944046", "title": "Česká Asociace Capoeiry", "text": "Česká Asociace Capoeiry\n\nČeská Asociace Capoeiry (ČAC) je spolek zřízený v roce 2008 za účelem šíření capoeiry a zlepšení podmínek pro kluby v ČR. ČAC byla založena také základě dlouholeté funkční spolupráce oddílu v ČR. Tato organizace zastřešuje jednotlivé oddíly skupiny Vem Camará Capoeira v ČR. V současnosti ČAC zastřešuje tyto kluby: Liberec, Jablonec nad Nisou, Mladá Boleslav, Milovice, Hradec Králové, Pardubice, Olomouc, Přerov, Opava, Plzeň, Praha, Brno.\n\nZodpovědnou osobou v rámci Světové asociace Vem Camará Capoeira je Mestre Paçoca (Sandro Felix dos Santos), který žije a trénuje ve Klagenfurtu a do ČR pravidelně dojíždí na semináře, soutěže a jiné projekty. Osoba ustanovená jednat jménem ČAC je Professor Robocop (Bc. Tomáš Zummer).\n\nNázev 'Česká asociace capoeiry' je však zavádějící, protože uvedená asociace zahrnuje pouze jeden styl Capoeiry, šířený ve světě asociací Vem Camará. Ostatní styly capoeiry pod tuto asociaci nespadají a nejsou jí šířeny, proto by se měla správněji nazývat 'Česká asociace Vem Camará'.\n\n\n"}
{"id": "944050", "url": "https://cs.wikipedia.org/wiki?curid=944050", "title": "Seznam olympijských medailistů v kanoistice – C1 slalom muži", "text": "Seznam olympijských medailistů v kanoistice – C1 slalom muži\n\nSeznam olympijských medailistů v kanoistice – C1 slalom muži uvádí přehled medailistů ze závodů C1 ve vodním slalomu na letních olympijských hrách. Tato disciplína byla poprvé na programu her v roce 1972, od roku 1992 je pořádána vždy.\n"}
{"id": "944051", "url": "https://cs.wikipedia.org/wiki?curid=944051", "title": "Richard Hoggart", "text": "Richard Hoggart\n\nHerbert Richard Hoggart (24. září 1918 Leeds − 10. dubna 2014) byl britský literární teoretik, kulturolog a sociolog.\n\nSilně ovlivnil vývoj zejména mediálních a kulturálních studií, to když začal jako jeden z prvních vážně zkoumat populární kulturu, a to zejména ve své nejslavnější práci \"The Uses of Literacy\" z roku 1957. První část knihy je věnována tradiční dělnické kultuře, druhá pak pop-kultuře komerční. Tu první Hoggart vnímá jako autentickou a čistou, tu druhou podrobuje zdrcující kritice a ukazuje, jak autentickou městskou kulturu ničí a kolonizuje. Tento konzervativně kritický přístup si uchoval i do pozdních let, ve své třídílné autobiografii z 90. let želí pádu morální autority náboženství a útočí na kulturní relativismus a jeho \"tyranii\" v současném západním světě.\n\nRoku 1964 byl zakladatelem a prvním ředitelem (1964-1969) Centra pro současná kulturální studia (\"Centre for Contemporary Cultural Studies\") na Birminghamské univerzitě. Centrum se stalo sídlem tzv. birminghamské školy kulturálních studií, Hoggart je spolu s Raymondem Williamsem považován za jednoho z jejích otců, byť jí rozvinula především následující generace (Stuart Hall, David Morley, Dick Hebdige, John Fiske, John Hartley aj.) a její vývoj (k marxismu na straně jedné a postmoderní obhajobě pop-kultury na straně druhé) neladil s Hoggartovým kulturním konzervatismem. \n\nChris Barker jeho přínos kulturálním studiím zhodnotil takto: \"Základní dědictví, které Hoggart zanechal kulturálním studiím, spočívá v tom, že legitimizoval podrobné zkoumání kultury dělnické třídy, a tedy i významy a praktiky používané obyčejnými lidmi ve snaze žít své životy a vytvořit vlastní dějiny.\"\n\n\n"}
{"id": "944052", "url": "https://cs.wikipedia.org/wiki?curid=944052", "title": "Seznam olympijských medailistů v kanoistice – C2 slalom muži", "text": "Seznam olympijských medailistů v kanoistice – C2 slalom muži\n\nSeznam olympijských medailistů v kanoistice – C2 slalom muži uvádí přehled medailistů ze závodů C2 ve vodním slalomu na letních olympijských hrách. Tato disciplína byla poprvé na programu her v roce 1972 a v letech 1992–2016.\n"}
{"id": "944053", "url": "https://cs.wikipedia.org/wiki?curid=944053", "title": "Seznam olympijských medailistů v kanoistice – K1 slalom muži", "text": "Seznam olympijských medailistů v kanoistice – K1 slalom muži\n\nSeznam olympijských medailistů v kanoistice – K1 slalom muži uvádí přehled medailistů ze závodů K1 ve vodním slalomu na letních olympijských hrách. Tato disciplína byla poprvé na programu her v roce 1972, od roku 1992 je pořádána vždy.\n"}
{"id": "944054", "url": "https://cs.wikipedia.org/wiki?curid=944054", "title": "Seznam olympijských medailistů v kanoistice – K1 slalom ženy", "text": "Seznam olympijských medailistů v kanoistice – K1 slalom ženy\n\nSeznam olympijských medailistů v kanoistice – K1 slalom ženy uvádí přehled medailistek ze závodů K1 ve vodním slalomu na letních olympijských hrách. Tato disciplína byla poprvé na programu her v roce 1972, od roku 1992 je pořádána vždy.\n"}
{"id": "944055", "url": "https://cs.wikipedia.org/wiki?curid=944055", "title": "Bilopillja", "text": "Bilopillja\n\nBilopillja (; – \"Belopolje\") je město v Sumské oblasti na Ukrajině. Leží u ústí říčky Kryhy do Vyru (přítoku Sejmu) při západním okraji oblasti blízko hranice s ruskou Kurskou oblastí a ve vzdálenosti 42 kilometrů na severozápad od Sum, správního střediska celé oblasti. V roce 2011 žilo v Bilopillji bezmála sedmnáct tisíc obyvatel.\n\nV roce 1644 byla Bilopillji dána Magdeburská práva.\n\n"}
{"id": "944060", "url": "https://cs.wikipedia.org/wiki?curid=944060", "title": "Seznam olympijských medailistů v kanoistice – C1 200 m muži", "text": "Seznam olympijských medailistů v kanoistice – C1 200 m muži\n\nSeznam olympijských medailistů v kanoistice – C1 200 m muži uvádí přehled medailistů ze závodů C1 ve rychlostní kanoistice na letních olympijských hrách. Tato disciplína byla poprvé na programu her v roce 2012.\n"}
{"id": "944062", "url": "https://cs.wikipedia.org/wiki?curid=944062", "title": "Seznam olympijských medailistů v kanoistice – C1 1000 m muži", "text": "Seznam olympijských medailistů v kanoistice – C1 1000 m muži\n\nSeznam olympijských medailistů v kanoistice – C1 1000 m muži uvádí přehled medailistů ze závodů C1 ve rychlostní kanoistice na letních olympijských hrách. Tato disciplína byla poprvé na programu her v roce 1936.\n"}
{"id": "944063", "url": "https://cs.wikipedia.org/wiki?curid=944063", "title": "Seznam olympijských medailistů v kanoistice – C2 1000 m muži", "text": "Seznam olympijských medailistů v kanoistice – C2 1000 m muži\n\nSeznam olympijských medailistů v kanoistice – C2 1000 m muži uvádí přehled medailistů ze závodů C2 ve rychlostní kanoistice na letních olympijských hrách. Tato disciplína byla poprvé na programu her v roce 1936.\n"}
{"id": "944064", "url": "https://cs.wikipedia.org/wiki?curid=944064", "title": "Seznam olympijských medailistů v kanoistice – K1 200 m muži", "text": "Seznam olympijských medailistů v kanoistice – K1 200 m muži\n\nSeznam olympijských medailistů v kanoistice – K1 200 m muži uvádí přehled medailistů ze závodů K1 ve rychlostní kanoistice na letních olympijských hrách. Tato disciplína byla poprvé na programu her v roce 2012.\n"}
{"id": "944065", "url": "https://cs.wikipedia.org/wiki?curid=944065", "title": "Seznam olympijských medailistů v kanoistice – K1 1000 m muži", "text": "Seznam olympijských medailistů v kanoistice – K1 1000 m muži\n\nSeznam olympijských medailistů v kanoistice – K1 1000 m muži uvádí přehled medailistů ze závodů K1 ve rychlostní kanoistice na letních olympijských hrách. Tato disciplína byla poprvé na programu her v roce 1936.\n"}
{"id": "944066", "url": "https://cs.wikipedia.org/wiki?curid=944066", "title": "Seznam olympijských medailistů v kanoistice – K2 200 m muži", "text": "Seznam olympijských medailistů v kanoistice – K2 200 m muži\n\nSeznam olympijských medailistů v kanoistice – K2 200 m muži uvádí přehled medailistů ze závodů K2 ve rychlostní kanoistice na letních olympijských hrách. Tato disciplína byla poprvé na programu her v roce 2012.\n"}
{"id": "944068", "url": "https://cs.wikipedia.org/wiki?curid=944068", "title": "Seznam olympijských medailistů v kanoistice – K2 1000 m muži", "text": "Seznam olympijských medailistů v kanoistice – K2 1000 m muži\n\nSeznam olympijských medailistů v kanoistice – K2 1000 m muži uvádí přehled medailistů ze závodů K2 ve rychlostní kanoistice na letních olympijských hrách. Tato disciplína byla poprvé na programu her v roce 1936.\n"}
{"id": "944069", "url": "https://cs.wikipedia.org/wiki?curid=944069", "title": "Seznam olympijských medailistů v kanoistice – K4 1000 m muži", "text": "Seznam olympijských medailistů v kanoistice – K4 1000 m muži\n\nSeznam olympijských medailistů v kanoistice – K4 1000 m muži uvádí přehled medailistů ze závodů K4 ve rychlostní kanoistice na letních olympijských hrách. Tato disciplína byla poprvé na programu her v roce 1964.\n"}
{"id": "944071", "url": "https://cs.wikipedia.org/wiki?curid=944071", "title": "Ivančicko-kralická bratrská tiskárna", "text": "Ivančicko-kralická bratrská tiskárna\n\nIvančicko-kralická bratrská tiskárna byla tiskárna, založená v roce 1562 biskupem Janem Blahoslavem v moravských Ivančicích. V roce 1578 byla přestěhovaná do Kralic nad Oslavou. Byla podnikem Jednoty bratrské, která zde tiskla své vlastní spisy.\n\nJednota bratrská šířila své spisy prostřednictvím knihtisku již od počátku 16. století. V prvních desetiletích využívala služeb tiskařů v Litomyšli (Pavla Olivetského z Olivetu, později Alexandra Oujezdeckého) a v Mladé Boleslavi a jejím okolí (Mikuláše Klaudyána a Oldřicha Velenského z Mnichova v Bělé pod Bezdězem). Mladoboleslavská tiskárna Jiříka Štyrsy a Jindřicha Šturma pracovala ve dvacátých a třicátých letech 16. století částečně v režii Jednoty, avšak podnik byl ztrátový a od dalších pokusů o vlastní tiskárnu Jednota dočasně upustila. Politické události v Čechách kolem poloviny 16. století, pronásledování Jednoty a částečný exil do Polska na čas její aktivity utlumily, avšak potřeba tisknout vlastní spisy přetrvávala.\n\nPočátky bratrské tiskárny v Ivančicích jsou spojeny s příchodem Jana Blahoslava do tohoto města v roce 1558. Založení tiskárny, k němuž došlo v roce 1562, tvoří součást velkoryse pojatého rozvoje biskupského centra, které Blahoslav v Ivančicích realizoval. Podnik byl řízen kolektivně bratrskými seniory, za provoz tiskárny nesl odpovědnost místní biskupové. Těmi byli po Blahoslavovi Ondřej Štefan, Jan Eneáš, Jakub Narcis, Zachariáš Ariston, Jan Cruciger a Jiří Erastus. Tiskárna měla nepočetný personál a disponovala zřejmě pouze jedním lisem. Z tiskařů jsou známa jména Václava a Zachariáše Solína, Samuela Sylvestra a Václava Elama. Typografický materiál nutný pro zahájení provozu byl získán od Alexandra Oujezdeckého, ale i z dalších zdrojů, které se doposud nepodařilo identifikovat. V pozdějších letech si tiskárna vyráběl materiál sama. Činnost tiskárny doplňovala knihvazačská dílna, která bezprostředně po dokončení tisku opatřila část vydání méně nákladnou vazbou a podle zájmu zákazníků byla schopna vytvořit i náročnější slepotiskové a zlacené vazby. Podle dochovaných zpráv se těchto prací účastnili i tzv. mládenci, budoucí duchovní, kteří pobývali u správce ivančického, později kralického sboru.\n\nNa přelomu let 1620–1621 byla tiskárna vypleněna císařským vojskem. Od roku 1622 bylo zařízení tiskárny uskladněno v Náměšti nad Oslavou na zámku Karla staršího ze Žerotína. Po vydání Obnoveného zřízení zemského byla v roce 1629 přestěhována do polského Lešna a přičleněna k bratrskému gymnáziu. Zde byla znovu uvedena do provozu a pod správou Jana Amose Komenského pracovala až do roku 1656.\n\nK nejznámějším tiskům z produkce ivančicko-kralické tiskárny patří Bible kralická, vytištěná v Kralicích poprvé mezi lety 1579–1594 (pozdější vydání jsou z roku 1596, 1601 a 1613). Velmi oblíbené byly i tisky kancionálů, které patří k typograficky nejvýznamnějším a nejvýpravnějším titulům a jsou oceňovány jako vrchol bratrského tiskařského umění. Na rozdíl od biblí byly vyzdobeny narativními dřevořezovými ilustracemi, představujícími hlavní biblické příběhy. Řada hudebních tisků, ale i titulů dalších žánrů, obsahuje celou škálou monogramů a osobních emblémů, z nichž se doposud podařilo identifikovat jen menší část. Skrývají se pod nimi autoři díla nebo jeho redaktoři, ale také tiskaři a navrhovatelé či realizátoři knižní výzdoby. Až na některé výjimky vydávala Jednota svá díla anonymně a představovala je jako kolektivní práci biskupů a kněží. To se týká zejména konfesí, přehledných souhrnů bratrského učení, vydávaných i latinsky a německy, liturgických příruček, katechismů a další teologické literatury.\n\nProdukce bratrské tiskárny nebyla z kvantitativního hlediska nijak okázalá. V Ivančicích bylo vytištěno nejméně 17 publikací, v Kralicích více než 70 titulů. Výše nákladu se pochybovala převážně v řádech několika set exemplářů (u literatury určené pouze duchovním), počet jednoho tisíce exemplářů překračovaly pouze biblické tisky a některá další díla určená i do řad laiků. Ivančicko-kralická produkce se do dnešních dní nedochovala ve své úplnosti. O některých titulech víme jen prostřednictví jiné dobové literatury, některé z tisků jsou dochovány pouze v unikátech. Početně nejméně porušený soubor představují biblické tisky, které jsou dochovány v řádu desítek exemplářů z každého vydání, více než jedno sto položek čítá seznam dochovaných jednodílných biblí z roku 1613.\n\nIvančicko-kralické tisky bývaly dříve považovány za vrchol domácího knihtisku, avšak tyto úsudky vznikly na základě nerovnoměrného stavu poznání česko-moravské knižní kultury. Ačkoliv řada tisků patří z typografického hlediska k pozoruhodným výkonům, za všechny zde lze uvést např. Ivančický kancionál z roku 1564, jejich velkoryse pojatá dekorace pouze následuje západoevropské vzory, zejména díla raného německého manýrismu.\n\nVlivem pobělohorské rekatolizace vymizely Ivančice a Kralice jako bratrská centra z obecného povědomí a zájem o obě lokality se začal výrazněji projevovat až na konci 19. století v souvislosti s rozvojem regionální historiografie. V průběhu 20. století se pak objevila řada aktivit, které přiblížily někdejší význam ivančicko-kralické tiskárny. V roce 1935 byl v Kralicích založen Muzejní spolek pro uchování bratrských památek a tisků, který měl také popularizační formou přispívat k poznání minulosti těchto míst. Na tyto aktivity navázal archeologický výzkum, prováděný v letech 1956–1958 pod vedením Vlasty Fialové na místě bývalé kralické tvrze. Jeho výsledkem bylo nalezení velkého množství původního typografického materiálu. Mezi lety 1967–1969 byl pak vybudován Památník Bible kralické, který dnes veřejnosti přibližuje tuto část kulturního dědictví.\n\n\n"}
{"id": "944076", "url": "https://cs.wikipedia.org/wiki?curid=944076", "title": "Seznam olympijských medailistů v kanoistice – zrušené rychlostní disciplíny", "text": "Seznam olympijských medailistů v kanoistice – zrušené rychlostní disciplíny\n"}
{"id": "944077", "url": "https://cs.wikipedia.org/wiki?curid=944077", "title": "Památník Lidových hrdinů", "text": "Památník Lidových hrdinů\n\nPamátník Lidových hrdinů () je sloup na náměstí Nebeského klidu v Pekingu, hlavním městě Čínské lidové republiky. Byl postaven na paměť padlých revolucionářů z 19. a 20. století podle návrhu architekta Lianga S’-čchenga, kterému pomáhala také jeho manželka Lin Chuej-jin. O výstavbě rozhodlo první plenární zasedání Politické konzultativní konference čínského lidu 30. listopadu 1949 a probíhala od srpna 1952 do května 1958.\n\nPomník je vysoký přes 36 metrů a zabírá plochu zhruba tři tisíce čtverečních metrů. Leží na jižním okraji náměstí severně od mauzolea Maa Ce-tunga. Váží přes deset tisíc tun a skládá se ze zhruba sedmnácti tisíc mramorových a žulových bloků, které pochází částečně z Čching-taa v provincii Šan-tung a částečně z pekingského obvodu Fang-šan.\n\nNa podstavci jsou velké basreliéfy popisující velké revoluční boje. Jedná se o osm dějů:\n"}
{"id": "944085", "url": "https://cs.wikipedia.org/wiki?curid=944085", "title": "Seznam olympijských medailistů v kanoistice – K1 200 m ženy", "text": "Seznam olympijských medailistů v kanoistice – K1 200 m ženy\n\nSeznam olympijských medailistů v kanoistice – K1 200 m žen uvádí přehled medailistů ze závodů K1 ve rychlostní kanoistice na letních olympijských hrách. Tato disciplína byla poprvé na programu her v roce 2012.\n"}
{"id": "944086", "url": "https://cs.wikipedia.org/wiki?curid=944086", "title": "Seznam olympijských medailistů v kanoistice – K1 500 m ženy", "text": "Seznam olympijských medailistů v kanoistice – K1 500 m ženy\n\nSeznam olympijských medailistů v kanoistice – K1 500 m žen uvádí přehled medailistů ze závodů K1 ve rychlostní kanoistice na letních olympijských hrách. Tato disciplína byla poprvé na programu her v roce 1948.\n"}
{"id": "944088", "url": "https://cs.wikipedia.org/wiki?curid=944088", "title": "Seznam olympijských medailistů v kanoistice – K2 500 m ženy", "text": "Seznam olympijských medailistů v kanoistice – K2 500 m ženy\n\nSeznam olympijských medailistů v kanoistice – K2 500 m žen uvádí přehled medailistů ze závodů K2 ve rychlostní kanoistice na letních olympijských hrách. Tato disciplína byla poprvé na programu her v roce 1960.\n"}
{"id": "944089", "url": "https://cs.wikipedia.org/wiki?curid=944089", "title": "Seznam olympijských medailistů v kanoistice – K4 500 m ženy", "text": "Seznam olympijských medailistů v kanoistice – K4 500 m ženy\n\nSeznam olympijských medailistů v kanoistice – K4 500 m žen uvádí přehled medailistů ze závodů K4 ve rychlostní kanoistice na letních olympijských hrách. Tato disciplína byla poprvé na programu her v roce 1984.\n"}
{"id": "944105", "url": "https://cs.wikipedia.org/wiki?curid=944105", "title": "Armádní muzeum Žižkov", "text": "Armádní muzeum Žižkov\n\nArmádní muzeum Žižkov je součástí Vojenského historického ústavu Praha. Je umístěno v Praze na Žižkově v historických budovách Památníku osvobození. Expozice muzea je vzhledem k rekonstrukci budovy dlohodobě uzavřena.\n\nV roce 1929 došlo ke sloučení několika historickovědných institucí založených po roce 1918 v jeden vědecký ústav s názvem Památník osvobození. Instituce byla umístěna v nově postaveném komplexu budov na úpatí Vítkova – nynějším Armádním muzeu Žižkov.\n\nAreál byl vybudován v letech 1927–1929 podle návrhu architekta Jana Zázvorky (1884–1963), bývalého čs. legionáře v Rusku. Na vrcholu Vítkova současně probíhala výstavba Pantheonu národního osvobození, před nímž měla stát jezdecká socha Jana Žižky z Trocnova od sochaře Bohumila Kafky. Patheon měl být slavnostně otevřen 28. října 1938, vzhledem k politické situaci k tomu již nedošlo. Definitivně byl dokončen a otevřen v roce 1950, v této době však měl již zcela jiné poslání.\n\nHistorie vyměřila Památníku osvobození pouhou jednu dekádu existence. Tato instituce přesto velmi úspěšně stavěla na zakladatelském úsilí svých předchůdců. Sledovala moderní trendy vojensky zaměřeného muzejnictví a historického výzkumu. Expozice v žižkovském muzeu byla v meziválečném období dělena do pěti časových úseků:\n\nZa nacistické okupace, v září 1939, zabralo celý areál Památníku osvobození gestapo a vzniklo zde oddělení pro zřízení německého Vojenského muzea (Heeresmuseum Prag), a to v rámci tzv. Kriegswissenschaftliche Verbindungsstelle. Ta spravovala muzejní, archivní i knihovní záležitosti.\n\nMuzejní exponáty ze Žižkova a Karlína přestěhovali Němci do Schwarzenberského paláce na Hradčanech, kde bylo od roku 1940 budováno německé Vojenské muzeum. Na sklonku války byly muzejní sbírky zčásti vyvezeny za hranice. Většinu se naštěstí podařilo získat zpět, některé exponáty však byly rozkradeny či zničeny.\n\nPo válce bylo zřízeno Muzeum Památníku osvobození. Toto muzeum se zaměřilo na I. i II. odboj a bylo rozděleno na dvě základní části:\n\nPo změně režimu v únoru 1948 byly stávající expozice Památníku osvobození v rozporu s komunistickou ideologií a jejím pohledem na legionářskou tradici. Proto se již záhy nové vedení ústavu, s novým náčelníkem VHÚ brig. gen. Čeňkem Hruškou (budoucím náčelníkem Hlavní politické správy čs. armády), rozhodlo muzeum uzavřít a zásadně přeinstalovat „nevyhovující” expozice Muzea Památníku osvobození. V roce 1951 se uskutečnila výstava „30 let Komunistické strany Československa”. Po této výstavě se muzeum pro veřejnost opět uzavřelo a svůj další provoz obnovilo až v roce 1954 pod novým názvem Muzeum československé armády. Nově instalované expozice zachycovaly novodobou historii čs. armády a ČSLA (Československé lidové armády).\n\nPo pádu komunistické moci v listopadu 1989 se muzeum na Žižkově změnilo na Muzeum odboje a České armády. V současnosti je Armádní muzeum Žižkov jednou ze složek Vojenského historického ústavu Praha.\n\nArmádní muzeum Žižkov sídlí na adrese U Památníku 2, 130 05 Praha 3 – Žižkov.\nVzhledem k rekonstrukci budovy Armádního muzea Žižkov je toto muzeum a jeho expozice pro veřejnost dlouhodobě uzavřeno. Otevření je plánováno na rok 2020.\n\n"}
{"id": "944108", "url": "https://cs.wikipedia.org/wiki?curid=944108", "title": "Heinrich Koch", "text": "Heinrich Koch\n\nHeinrich Koch (Jindřich Koch, 20. srpna 1896 Uherské Hradiště – 1. března 1934 Praha) byl česko-německý fotograf a pedagog, patřil mezi protagonisty směru Neues Sehen ve fotografii. Patřil k nejvýznamnějším českým studentům fotografie na Bauhausu.\n\nHeinrich (Jindřich) Koch vystudoval v letech 1908–1915 gymnázium v Uherském Hradišti. Během první světové války studoval ve Vídni historii umění a právo. Už v této době se zajímal o sochařství. V roce 1918 se zapsal na Vídeňskou Akademii výtvarných umění – obor sochařství. Podle všeho měl v roce 1919 poté, co opustil Vídeň, pokračovat v Praze. Není však jisté, zda studium dokončil.\n\nOd léta roku 1922 byl pak studentem Bauhaus ve Výmaru a od roku 1925 po přestěhování Bauhausu v Dessau. V zimním semestru 1922/23 navštěvoval sochařskou dílnu. Do roku 1928 experimentoval kromě jiného s malbou na zeď, kovem (tehdy pod vedením László Moholy-Nagye) a reklamou. Později byl studentem dílen malby na zeď, kterou dokončil v roce 1928. Angažoval se v kapele Bauhaus-Band.\n\nPo absolvování Bauhausu se Koch stal nezávislým architektem interiérů. Kvůli krachu na burze 24. října 1929 se však této profese musel vzdát kvůli nedostatku zakázek. Tak se rozhodl začít něco nového. Na konci roku 1929 nebo začátkem roku 1930 se zapsal do fotografické třídy Státní Městské umělecké školy Burg Giebichenstein Kunsthochschule v Halle (Saale), kterou od jejího založení v roce 1927 vedl Hans Finsler. Finsler byl považován za jednoho z nejvýznamnějších představitelů Nové vize. Koch, který se pravděpodobně s fotografií setkal na Bauhausu, navzdory svému laickému stavu, rychle zaujal pozici Finslerova asistenta a našel si vlastní obrazový jazyk. Do jeho počátků působení v Halle (Saale), spadá také sňatek se studentkou Bauhausu Benitou Otte. Oba se poznali během Kochova působení na Bauhausu.\n\nNa konci zimního semestru 1931/32 se Finsler rozhodl opustit Halle a přejít na Vysokou uměleckou školu v Curychu. Na jeho místo vedoucího fotografické třídy nastoupil Jindřich Koch. S ním se změnil styl, ve kterém formální vzdělání a vystřídala výuka především technického rázu. Ve své vedoucí funkci však vydržel jen do jara 1933, protože k moc přišla Národně socialistická německá dělnická strana, která na Bauhaus dosadila vlastní spolupracovníky. Byla zrušena také fotografická třída. Koch se svojí manželkou se přestěhoval do Prahy, kde se živil jako fotograf pražského Národního muzea. Krátce po tomto novém začátku podlehl při tragické dopravní nehodě dne 1. března 1934 v Praze. Benita Koch-Otte se pak v témže roce vrátila zpátky do Německa.\n\nBěhem relativně krátkého tvůrčího období (1929–1934) vzniklo asi 400 významných fotografií. Své technické a umělecké dovednosti předvedl především při pořizování portrétů. Orientace fotografické třídy směřovala s velkým úspěchem k fotografii zátiší, Koch však vynikal i v dalších žánrech, jako byla fotografie reklamní, krajiny, městské veduty, architektury, ale také kytic a zvířat. Některá svá díla věnoval svému domovu Halle (Saale), existují například obrazy hradu Giebichenstein, zasněžená zahrada Amtsgarten nebo letiště, které navrhl Hans Wittwer.\n\nNegativy z Kochova odkazu nejsou veřejnosti příliš známé. Nicméně některé po jeho smrti přešly do majetku jeho manželky. Později byly rozděleny, některé získala berlínská galerie Berliner Galerie Kicken, Galerie Zimmer Düsseldorf nebo historické sbírky \"von Bodelschwinghschen Anstalten Bethel\" v Bielefeldu. Pouze v několika málo případech jsou fotografie opatřeny Kochovým ručně psaným titulem, případně ručně psanými poznámkami na zadní straně snímků.\n\nMuzeum umění Stiftung Moritzburg v Sasko-Anhaltsku, Kunstmuseum des Landes, opatruje velkou část dědictví Jindřicha Kocha v jeho bývalém působišti v Halle (Saale). V roce 2012 sem byla dlouhodobě zapůjčena fotografická sbírka 230 Kochových fotografií od nadace Arkudes Foundation v Kolíně, jelikož nákup by byl příliš nákladný.\n\n\n"}
{"id": "944112", "url": "https://cs.wikipedia.org/wiki?curid=944112", "title": "Zákon o státním občanství České republiky", "text": "Zákon o státním občanství České republiky\n\nZákon o státním občanství České republiky byl přijat Parlamentem České republiky 11. června 2013 a vyhlášen v Sbírce zákonů pod číslem 186/2013 Sb. Účinnosti nabyl 1. ledna 2014. \n\nZákon zrušil dosavadní zákon o nabývání a pozbývání státního občanství České republiky ze dne 29. prosince 1992 a jeho novely a změnil zákon o zpravodajských službách České republiky, zákon o evidenci obyvatel a zákon o právních poplatcích.\n\nTento zákon upravuje nabývání a pozbývání státního občanství České republiky.\n\nNabývání občanství upravují § 3 až 39. Podle nich se občanství získává:\n\nPodle čl. 12 Ústavy nemůže být nikdo proti své vůli zbaven státního občanství. Vzdát se ho tedy občan musí dobrovolně na základě splnění všech následujících podmínek:\n\n\nObčanství jinak zaniká smrtí osoby.\n\n"}
{"id": "944115", "url": "https://cs.wikipedia.org/wiki?curid=944115", "title": "Marek Smola", "text": "Marek Smola\n\nMarek Smola (* 7. dubna 1975) je bývalý český fotbalista, levý obránce.\n\nV české lize hrál za Bohemians Praha, FK Teplice, FC Viktoria Plzeň a FK Bohemians Praha. Nastoupil ve 101 ligových utkáních. V nižších soutěžích hrál i za VTJ Karlovy Vary, SK Kladno, EMĚ Mělník, FK Pelikán Děčín, FK Česká Lípa a SK Viktoria Jirny.\n"}
{"id": "944119", "url": "https://cs.wikipedia.org/wiki?curid=944119", "title": "Světový pohár v biatlonu 2013/2014", "text": "Světový pohár v biatlonu 2013/2014\n\nSvětový pohár v biatlonu 2013/2014 byl 37. ročník Světového poháru pořádaný Mezinárodní biatlonovou unií (IBU). Nová sezóna začala 24. listopadu 2013 ve švédském Östersundu a skončila 23. března 2014 ve finále světového poháru v norském Holmenkollenu. Vítězství ze sezóny 2012/13 obhajovali Francouz Martin Fourcade a Norka Tora Bergerová. Součástí sezóny byly také závody v rámci Zimních olympijských her 2014 v ruském Soči. Výsledky z těchto závodů se však do celkového hodnocení světového poháru nezapočítávaly.\n\nKompletní program Světového poháru v biatlonu 2013/2014:\n\n"}
{"id": "944122", "url": "https://cs.wikipedia.org/wiki?curid=944122", "title": "Félix Carvajal", "text": "Félix Carvajal\n\nFélix de la Caridad Carvajal y Soto, zvaný El Andarín (18. března 1875, San Antonio de los Baños – 27. ledna 1949, Havana) byl kubánský atlet, účastník maratónského běhu na olympiádě v roce 1904.\n\nCarvajal, který pracoval jako listonoš, se dozvěděl o chystané olympiádě v Saint Louis a chtěl se jí zúčastnit. Protože neměl peníze na cestu, uspořádal sbírku: běhal havanskými ulicemi a vybíral od kolemjdoucích peníze. Získané prostředky mu však stačily pouze na cestu lodí do New Orleans, dál cestoval pěšky nebo stopem. Do dějiště olympiády dorazil až v den konání maratónského závodu a na start nastoupil ve svém jediném oblečení: polobotkách a dlouhých kalhotách, které mu nakonec jeden pořadatel ustříhl u kolen. Přesto se dokázal Carvajal držet ve vedoucí skupině závodu a podle svědků působil velmi svěže, občas se dokonce zastavoval a lámanou angličtinou se bavil s diváky u trati. Okolo třicátého kilometru jej ale přemohl hlad (údajně naposledy jedl čtyřicet hodin před závodem) a natrhal si u cesty pár jablek. Nezralé ovoce mu způsobilo zažívací potíže, přesto dokončil závod na čtvrtém místě. Statečný výkon Carvajalovi vynesl sympatie publika a označení \"Šampion chudých\".\n\nPřihlásil se také na Athénské olympijské mezihry v roce 1906, ale kvůli špatnému přepočtu na juliánský kalendář dorazil do Athén až po závodě.\n\nNa Kubě se dosud užívá pořekadlo „Běháš jako Andarín“. Bernardo José Mora napsal knihu \"Félix Carvajal, corredor de maratón\".\n\n"}
{"id": "944123", "url": "https://cs.wikipedia.org/wiki?curid=944123", "title": "Seznam olympijských medailistů v judu mužů – superlehká váha", "text": "Seznam olympijských medailistů v judu mužů – superlehká váha\n"}
{"id": "944124", "url": "https://cs.wikipedia.org/wiki?curid=944124", "title": "Vítečník sítinovitý", "text": "Vítečník sítinovitý\n\nVítečník sítinovitý (\"Spartium junceum\") je jediný druh rodu vítečník z čeledi bobovité. Je to metlovitý keř s oblými rýhovanými šedozelenými větvemi a velkými žlutými květy, rozšířený ve Středomoří a jihozápadní Asii. V ČR je zřídka pěstován jako okrasná rostlina.\n\nVítečník je opadavý metlovitý keř dorůstající výšky 1,5 až 3 metry. Listy jsou jednoduché, čárkovitě kopinaté, 5 až 20 mm dlouhé, střídavé a záhy opadávají, přičemž asimilační funkci zajišťují zelené větve. Větévky jsou prutovité, oblé, s okrouhlým průřezem, jemně rýhované, šedozelené. Květy jsou žluté, motýlovité, asi 2,5 cm dlouhé, v řídkých koncových hroznech. Kalich je asi 5 mm dlouhý, dvoupyský, horní pysk je rozštěpený až k bázi, spodní se 3 drobnými zuby. Pavéza je nazpět ohnutá. Člunek je vzhůru zakřivený, na vrcholu špičatý, delší než křídla. Tyčinek je 10 a jsou jednobratré. Čnělka je zakřivená, s bliznou po čnělce sbíhající. Lusky jsou úzce podlouhlé, ploché, pukající 2 chlopněmi, 4 až 9 cm dlouhé, chlupaté a obsahují 5 až 18 lesklých hnědých semen.\n\nVítečník sítinovitý je rozšířen ve Středomoří a jihozápadní Asii od Pyrenejského poloostrova po Krym a Sýrii, na pobřeží severní Afriky a na Kanárských ostrovech. Roste jako součást středomořské keřové vegetace zvané makchie, na útesech, v roklích a na narušených místech.\n\nVítečník obsahuje jedovaté chinolizidinové alkaloidy, zejména spartein. Z dalších těchto alkaloidů je přítomen cytisin, methyl cytisin, anagyrin a thermopsin. Jedovatá jsou zejména semena.\n\nVítečník je v klimaticky příhodných oblastech světa pěstován jako okrasný keř a k ochraně půdy před erozí. Může se stát invazní rostlinou. Z větví se získávají vlákna podobná jutě. Květy poskytují vonnou silici. Vítečník má i medicínské využití, je však jedovatý.\n\nV České republice je vítečník poměrně zřídka pěstován jako okrasná dřevina. Je k vidění např. v Botanické zahradě UK Na Slupi a v Průhonickém parku. Vyžaduje teplé chráněné polohy.\n"}
{"id": "944129", "url": "https://cs.wikipedia.org/wiki?curid=944129", "title": "Seznam olympijských medailistů v judu mužů – pololehká váha", "text": "Seznam olympijských medailistů v judu mužů – pololehká váha\n"}
{"id": "944130", "url": "https://cs.wikipedia.org/wiki?curid=944130", "title": "Seznam olympijských medailistů v judu mužů – lehká váha", "text": "Seznam olympijských medailistů v judu mužů – lehká váha\n"}
{"id": "944131", "url": "https://cs.wikipedia.org/wiki?curid=944131", "title": "Seznam olympijských medailistů v judu mužů – polostřední váha", "text": "Seznam olympijských medailistů v judu mužů – polostřední váha\n"}
{"id": "944132", "url": "https://cs.wikipedia.org/wiki?curid=944132", "title": "Seznam olympijských medailistů v judu mužů – střední váha", "text": "Seznam olympijských medailistů v judu mužů – střední váha\n"}
{"id": "944133", "url": "https://cs.wikipedia.org/wiki?curid=944133", "title": "Seznam olympijských medailistů v judu mužů – polotěžká váha", "text": "Seznam olympijských medailistů v judu mužů – polotěžká váha\n"}
{"id": "944134", "url": "https://cs.wikipedia.org/wiki?curid=944134", "title": "Seznam olympijských medailistů v judu mužů – těžká váha", "text": "Seznam olympijských medailistů v judu mužů – těžká váha\n"}
{"id": "944135", "url": "https://cs.wikipedia.org/wiki?curid=944135", "title": "Seznam olympijských medailistů v judu mužů – bez rozdílu hmotnosti", "text": "Seznam olympijských medailistů v judu mužů – bez rozdílu hmotnosti\n"}
{"id": "944139", "url": "https://cs.wikipedia.org/wiki?curid=944139", "title": "Světový pohár v rychlobruslení 2013/2014", "text": "Světový pohár v rychlobruslení 2013/2014\n\nSvětový pohár v rychlobruslení 2013/2014 byl 29. ročník Světového poháru v rychlobruslení. Konal se v období od 8. listopadu 2013 do 16. března 2014. Soutěž byla organizována Mezinárodní bruslařskou unií (ISU).\n\nJako ukázková disciplína byl na jednom mítinku předveden i týmový sprint.\n\n pouze ukázková disciplína\n\n"}
{"id": "944140", "url": "https://cs.wikipedia.org/wiki?curid=944140", "title": "Seznam olympijských medailistek v judu žen (superlehká váha)", "text": "Seznam olympijských medailistek v judu žen (superlehká váha)\n"}
{"id": "944141", "url": "https://cs.wikipedia.org/wiki?curid=944141", "title": "Seznam olympijských medailistek v judu žen (pololehká váha)", "text": "Seznam olympijských medailistek v judu žen (pololehká váha)\n"}
{"id": "944143", "url": "https://cs.wikipedia.org/wiki?curid=944143", "title": "Seznam olympijských medailistek v judu žen (lehká váha)", "text": "Seznam olympijských medailistek v judu žen (lehká váha)\n"}
{"id": "944144", "url": "https://cs.wikipedia.org/wiki?curid=944144", "title": "Kostel svatého Marka (Potštejn)", "text": "Kostel svatého Marka (Potštejn)\n\nHřbitovní kostel sv. Marka se nachází 1 km severoseverozápadním směrem od středu obce Potštejn na jihovýchodním okraji zástavby obce Záměl.\n\nSe stavbou kostela bylo započato pravděpodobně za Václava Hrzána z Harasova, majitele potštejnského panství, před rokem 1570. V roce 1578 se ještě jako neúplně vybavený prvně připomíná v zápisech sbírky Acta Unitatis Fratrum v souvislosti s konáním bratrských bohoslužeb. O bližším vztahu Jednoty bratrské k tomuto kostelu se však nedochovaly žádné další zprávy. V roce 1587 je kostel zmiňován v \"Registrech správních důchodův panství potnštejnského\", v urbáři, který nechal pro své panství vytvořit Adam Šťastný Hrzán z Harasova.\n\nBěhem třicetileté války stavba zchátrala a patrně již nebyla obnovena. V roce 1713 nechal hrabě František Karel Záruba z Hustířan vystavět nový kostel v barokním slohu. V roce 1790 sem byl od potštejnského kostela sv. Vavřince přeložen hřbitov.\n\nKostel je jednolodní obdélnou budovou s půlkruhovým presbytářem. Průčelí členěné pilastry, vrcholí barokním štítem s volutami. Uprostřed průčelí portál s dekorací a nad ním okno. Na průčelí štuková výzdoba. Presbytář klenut valeně s lunetami, loď plochostropá. Zařízení pochází z 18. století. Hlavní oltář z roku 1713 se sochou sv. Marka. Boční oltáře sv. Salvatora (rokokový, kolem roku 1760) a sv. Františka z Pauly (empír, kolem roku 1830). Kamenná kazatelna ve formě kalichu. Obraz sv. Marka z roku 1638. Na hřbitově, přiléhajícím ke kostelu, se nachází klasicistní hrobka Dobřenských z Dobřenic, dále náhrobek Jaroslava A. Helferta s reliéfem od Otakara Španiela a několik lidových empírových náhrobků z 19. století.\n\n"}
{"id": "944145", "url": "https://cs.wikipedia.org/wiki?curid=944145", "title": "Seznam olympijských medailistek v judu žen (polostřední váha)", "text": "Seznam olympijských medailistek v judu žen (polostřední váha)\n"}
{"id": "944146", "url": "https://cs.wikipedia.org/wiki?curid=944146", "title": "Seznam olympijských medailistek v judu žen (střední váha)", "text": "Seznam olympijských medailistek v judu žen (střední váha)\n"}
{"id": "944147", "url": "https://cs.wikipedia.org/wiki?curid=944147", "title": "Seznam olympijských medailistek v judu žen (polotěžká váha)", "text": "Seznam olympijských medailistek v judu žen (polotěžká váha)\n"}
{"id": "944148", "url": "https://cs.wikipedia.org/wiki?curid=944148", "title": "Seznam olympijských medailistek v judu žen (těžká váha)", "text": "Seznam olympijských medailistek v judu žen (těžká váha)\n"}
{"id": "944149", "url": "https://cs.wikipedia.org/wiki?curid=944149", "title": "Oškobrh (přírodní památka)", "text": "Oškobrh (přírodní památka)\n\nOškobrh je přírodní památka na stejnojmenném vrchu poblíž obce Vlkov pod Oškobrhem v okrese Nymburk v Česku. Je vysoký 285 m n. m. a jedná se o jeden z nejvyšších kopců oblasti. Důvodem ochrany je populace ohroženého roháče obecného (\"Lucanus cervus\") a jeho stanoviště. Předmětem ochrany jsou též společenstva plevelů, xerotermní stepní trávníky, obnažené výchozy opuk a druhy na toto místo vázané. Území je chráněno od 28. února 2012 jako přírodní památka. Je zařazen do soustavy Natura 2000 jako evropsky významná lokalita. Celková rozloha tohoto území je 100,8 ha.\n\nOškobrh se nachází mezi obcemi Oškobrh a Vlkov pod Oškobrhem v okrese Nymburk. V rovinaté Polabské nížině tvoří tento 285 metrů vysoký kopec nepřehlédnutelnou dominantu. Velkou část chráněného území zabírá myslivecká obora, která je zaměřena převážně na chov muflonů. Oblast, ponechána přírodě, výrazně kontrastuje s okolní intenzivně využívanou zemědělkou krajinou. Celkový charakter je lesostepní, území je z velké části pokryto lesem.\n\nÚzemí bylo dlouhodobě intenzivně využíváno, o čemž svědčí množství archeologických nálezů jako například zbytky středověkého kostela odkryté na severním vrcholu, či zbytky keltské osady nacházející se na jižním vrcholu. Na severovýchodě pod kopcem byl během archeologického průzkumu objeven hrob bojovníka s válečnou sekerou velkomoravského rázu. V 10. století se zde nacházelo hradiště a také docházelo k intenzivní těžbě opuky. Objevují se i dohady že zde bylo dříve i keltské sídliště.\n\nVelmi důležitou roli v ochraně tohoto území zde má vznik obory. První zmínky o oboře na Oškobrhu pocházejí ze 16. století. Teprve po první světové válce vznikla myšlenka o oplocení této obory, k čemuž došlo v roce 1923. Zvěř je zde cíleně chována od roku 1964. Do roku 2007 zahrnovala obora i bezlesí, nyní je pouze na lesních pozemcích. Lovecká sezóna je od 16. srpna do 28. února.\n\nÚzemí je chráněno od 28. února 2012 jako přírodní památka. Je zařazen do soustavy Natura 2000 jako evropsky významná lokalita.\n\nLokalita je tvořena převážně horninami svrchní křídy, turonskými opukami a křemitými jílovci. Vrchol je plochý, ale z určitého pohledu vypadá Oškobrh jako dvojhrbý kopec.Oškobrh vznikal v období druhohor postupnou erozí, kdy byl okolní měkčí materiál odnesen. Bylo zde nalezeno mnoho zkamenělin křídového moře převážně amonity, houby a plži. \n\nOba vrcholy byly intenzivně poznamenány těžbou opuky. Opuka zde byla těžena v 10. století a byla využita převážně na stavbu slavníkovské Libice. Na jižním svahu jsou zachovalé výchozy opuk tzv. bílé stráně, jedná se o několik století starý opukový lom, kde se postupně sesouvaly bývalé lomové stěny.\n\nOškobrh je z velké části zalesněn, převažují zde doubravy a dubohabřiny, které převažují zejména v jižní části kopce. Místy se vyskytují monokultury smrku či borovice černé (\"Pinus nigra\"), jsou tu k vidění i výsadby nepůvodního dubu červeného (\"Quercus rubra\") a dubu ceru (\"Quercus cerris\"). Ve zdejších teplomilných bazifilních doubravách se můžeme setkat s řadou vzácných druhů. Bylinné patro je v současné době zcela spaseno, má to však klidný dopad a je zde prostor pro vzácné druhy například z čeledi vstavačovitých.\nChráněna jsou též společenstva plevelů na opuštěném poli, které navazuje na xerotermní trávníky. Rostou tu velmi vzácné polní plevely.\nNa jihozápadním svahu se vyskytují xerotermní trávníky s mnoha ohroženými druhy.\n\n\n\nNejčastější druhy travin jsou:\n\n\n\nVe zdejších lesích je mnoho druhů hub, do obory je zakázaný vstup a houby tu nejsou tedy masově sbírány houbaři, jako v okolních lesích. Můžeme zde nalézt houby rourkaté i lupenité. Pod zdejšími dubohabřinami se vyskytuje například hřib přívěskatý (\"Boletus appendiculatus\"), hřib žlutomasý (\"Xerocomus chrysenteron\"), muchomůrka růžovka (\"Amanita rubescens\"), hnojník strakatý (\"Coprinus piaceus\"), holubinka slanečková (\"Russula graveolens\") a vzácná šedopórka zakouřená (\"Bjerkandera fumosa\"). Na padlých dubových kmenech roste hlíva siná (\"Hohenbuehelia antrocoerulea\"), špička Bulliardova (\"Marasmitus bulliardii\"), choroš plástvový (\"Polyporus arcularius\") a ostnateček okrový (\"Steccherinum ochraceum\").\n\nDo soustavy Natura 2000 bylo toto území zařazeno především kvůli ochraně roháče obecného (\"Lucanus cervus\"). Byla zde objevena středně velká populace tohoto brouka. Jsou vázáni na světlé doubravy. Samičky roháče kladou vajíčka do trouchnivějících kmenů a pařezů, larva se poté živí 3-8 let trouchnivějícím dřevem. Přítomnost starých kmenů a trouchnivějících pařezů je tedy klíčová pro přežití tohoto druhu. Počty populací tohoto brouka v Evropě klesají a je to způsobeno především nesprávným lesním hospodářstvím. Na zalesněných plochách Oškobrhu je zakázáno odstraňovat staré pařezy a musí zde být ponechány i trouchnivějící větve a kmeny stromů. Jehličnaté monokultury znemožňují vývoj tohoto druhu.\n\nNa xerotermních stráních jsou k vidění někteří zástupci pavouků, mezi nimi je sklípkánek černý (\"Atypus piceus\") a snovačka žlutoskvrná (\"Euryopis flavomaculata\"). Vyskytuje se zde kolem 200 druhů motýlů. Za zmínku stojí například soumračník slézový (\"Carchadorus alceae\"), modrásek vikvicový (\"Polyommatus coridon\"), modrásek podobný (\"Plebejus argyrognomom\"), okáč ovsový (\"Minois dryas\"), hnědásek kostkovaný (\"Melitaea cinxia\") a vřetenuška čičorková (\"Zygaena ephialtes\").\n\nZ ptáků se zde vyskytují například strakapoud prostřední (\"Dendrocopos medius\"), ťuhýk obecný (\"Lanius collurio\"), slavík obecný (\"Luscinia megarhynchos\"), žluva hajní (\"Oriolus oriolus\") či včelojed lesní (\"Pernis apivorus\").\n\nPři plánování péče o toto území je velmi důležité uvědomit si, že toto území bylo vždy intenzivně ovlivněno člověkem. Pokud chceme zachovat současný stav lokality, je potřeba toto území nadále intenzivně využívat. Klíčovým faktorem pro přežití některých stepních druhů je existence obory.\n\nNa xerotermních stráních byla zavedena pastva. Na velkých plochách se hojně vyskytuje třtina křovištní (\"Calamagrostis epigejos\"), je to velmi invazivní druh a je potřeba jej potlačovat sečí.\n\nPo kácení kmenů je nutno ponechat pařezy, které představují jeden z nejdůležitějších biotopů pro larvy roháče. Ohrožení pro roháče obecného může představovat těžba dřeva a nevhodné lesní hospodaření.\n\nŽlutá turistická značka na trase Vlkov pod Oškobrhem – Opolany je vedena po úpatí kopce, na vrchol bohužel nevede. Převážnou část kopce zabírá obora, do které není umožněn vstup veřejnosti, ale je možno vystoupat na jižní a západní svah. Zejména z jižního svahu, který není zalesněn je skvělý výhled do okolí. Sport a turistika mají kladný vliv na předmět ochrany, neboť pomáhají vhodně disturbovat přístupnou část svahu. Na vrchol Oškobrhu jsou pravidelně pořádány novoroční pochody.\n\nV poslední době využívají také jižní svah jezdci na motorových čtyřkolkách, tato činnost by však měla být eliminována, neboť má negativní vliv na výchozy opuk a dochází tak k jejich narušování.\n\n\n"}
{"id": "944158", "url": "https://cs.wikipedia.org/wiki?curid=944158", "title": "Man on the Rocks", "text": "Man on the Rocks\n\nMan on the Rocks je dvacáté čtvrté studiové album britského hudebníka Mika Oldfielda. Jeho vydání bylo původně naplánováno na 27. leden 2014, ale později bylo přesunuto na 3. března 2014. Jde o jeho první řadové album od roku 2008, kdy vyšla deska \"Music of the Spheres\". O produkci se spolu s Oldfieldem staral Stephen Lipson.\n\nAlbum \"Man on the Rocks\" vyšlo ve vydavatelství Virgin EMI Records ve třech CD verzích, standardní jednodiskové, rozšířené dvojdiskové (druhé CD obsahuje kompletní album v instrumentální podobě) a v podobě limitovaného trojdiskového box setu (na třetím disku jsou demo nahrávky všech písní z alba a také alternativní mixy skladeb „Sailing“, „Dreaming in the Wind“, „Following the Angels“ a „I Give Myself Away“, součástí balení jsou také upomínkové předměty). Album také vyšlo ve dvou edicích na gramofonové desce, vzhledem ke své délce jako 2LP.\n\n"}
{"id": "944160", "url": "https://cs.wikipedia.org/wiki?curid=944160", "title": "Sledgehammer", "text": "Sledgehammer\n\n„Sledgehammer“ je píseň britského hudebníka Petera Gabriela. Původně vyšla na singlu v dubnu 1986 a o měsíc později jako součást jeho alba \"So\". V její půsodní studiové verze hrají vedle Gabriela (zpěv, klavír, syntezátory) ještě Tony Levin (baskytara), David Rhodes (kytara), Manu Katché (bicí), Daniel Lanois (kytara, rovněž produkce), Wayne Jackson (trubka), Mark Rivera (saxofon), Don Mikkelsen (pozoun) a doprovodní zpěváci P. P. Arnold, Coral Gordon a Dee Lewis. Videoklip k písni byl oceněn cenou MTV Video Music Awards v kategoriích Videoklip roku a Nejlepší mužský videoklip.\n"}
{"id": "944168", "url": "https://cs.wikipedia.org/wiki?curid=944168", "title": "Kostel svatého Vavřince (Velký Uhřínov)", "text": "Kostel svatého Vavřince (Velký Uhřínov)\n\nKostel svatého Vavřince je římskokatolický filiální, bývalý farní kostel v Uhřínově, který patří pod obec Liberk. Je chráněn jako kulturní památka České republiky.. Památkově chráněná je i v sousedství stojící fara a sousoší Kalvárie.\n\nPrvní kostel v obci je doložen v roce 1350. Autorem současného barokního kostela z let 1752–1755 je královéhradecký architekt František Kermer.\n\nBudova kostela je jednolodní, plochostropá, s pravoúhlým presbytářem a s hranolovou věží v západním průčelí. V roce 2001 byla původní věž demontována, vybudována nová konstrukce krovu a poté byla navrácena na původní místo.\n\nZařízení je rovněž barokní. Hlavní oltář pochází z roku 1759 s obrazem J. Huberta a sochami sv. Petra a Pavla. Na bočním oltáři je obraz umírajícího sv. Josefa z roku 1822 od Fr. Walderra. Po stranách jsou sochy sv. Jáchyma a Anny z roku 1762 od řezbáře z Liberka a malíře ze Žamberka.\n\nInventář je barokní. Hlavní oltář se sochami sv. Petra a Pavla je z roku 1759. Boční oltář s obrazem umírajícího sv. Josefa od Františka Walderra je z roku 1822. Po stranách jsou sochy sv. Jáchyma a sv. Anny od řezbáře z Liberka a malíře ze Žamberka.\n\nBohoslužby se konají některé soboty od 15.00.\n\n"}
{"id": "944183", "url": "https://cs.wikipedia.org/wiki?curid=944183", "title": "Judo na letních olympijských hrách", "text": "Judo na letních olympijských hrách\n\nJudo je na letních olympijských hrách od roku 1964, kromě roku 1968 až dosud.\n"}
{"id": "944201", "url": "https://cs.wikipedia.org/wiki?curid=944201", "title": "Kniha registrovaného partnerství", "text": "Kniha registrovaného partnerství\n\nKniha registrovaného partnerství je matriční doklad, který slouží k evidenci uzavřených registrovaných partnerství. Knihu je vedena matričním úřadem v jednotlivých okresech. Samotné zápisy sestávají z listů formátu A4, které jsou svázány dohromady (nejčastěji plátěnou vazbou po 100 listech).\n\nDo registrovaného partnerství nesmí vstoupit osoba, která:\n\nSoučástí zápisu v knize registrovaného partnerství je:\n\n\n"}
{"id": "944202", "url": "https://cs.wikipedia.org/wiki?curid=944202", "title": "Seznam olympijských medailistů v kanoistice – muži", "text": "Seznam olympijských medailistů v kanoistice – muži\n\nZávody v kanoistice na letních olympijských hrách se poprvé konaly na letní olympiádě v roce 1936 v Berlíně. Tehdy závodili na olympijských tratích jen muži, ženy startují na LOH od roku 1948 (olympiáda v Londýně).\n\nZpočátku byly pořádány pouze soutěže v rychlostní kanoistice, v roce 1972 se závodilo poprvé i ve vodním slalomu, který byl do programu her trvale zařazen od roku 1992.\n\n\n"}
{"id": "944205", "url": "https://cs.wikipedia.org/wiki?curid=944205", "title": "Seznam olympijských medailistů v kanoistice – ženy", "text": "Seznam olympijských medailistů v kanoistice – ženy\n\nZávody v kanoistice na letních olympijských hrách se poprvé konaly na letní olympiádě v roce 1936 v Berlíně. Tehdy závodili na olympijských tratích jen muži, ženy startují na LOH od roku 1948 (olympiáda v Londýně).\n\nZpočátku byly pořádány pouze soutěže v rychlostní kanoistice, v roce 1972 se závodilo poprvé i ve vodním slalomu, který byl do programu her trvale zařazen od roku 1992.\n\n\n"}
{"id": "944207", "url": "https://cs.wikipedia.org/wiki?curid=944207", "title": "Seznam dílů seriálu Vlčí mládě", "text": "Seznam dílů seriálu Vlčí mládě\n\nToto je seznam dílů seriálu \"Vlčí mládě\". Americký dramatický televizní seriál pro mládež \"Vlčí mládě\" vysílala premiérově americká televize MTV od 5. června 2011 do 24. září 2017. Šestá řada ohlášená na podzim roku 2016 byla poslední řadou seriálu a dovršila celkový počet dílů na 100. V českém znění seriál vysílá od roku 2012 stanice AXN.\n\n<onlyinclude></onlyinclude>\n\nVýkonný producent Jeff Davis při červencovém Comic-Conu 2014 oznámil přípravu další 20dílné řady, skládající se opět ze dvou částí podobně jako 3. řada. Dylan Sprayberry, který se nově objevil ve 4. řadě, se měl podle oznámení stát jednou z hlavních postav. Natáčení bylo zahájeno 9. února 2015. Dvoudílná premiéra řady byla ohlášena na 29. a 30. června téhož roku.\n\n"}
{"id": "944217", "url": "https://cs.wikipedia.org/wiki?curid=944217", "title": "Boží gen", "text": "Boží gen\n\nBoží gen či božský gen je hypotéza navrhující specifický gen (VMAT2), který předurčuje člověka směrem k spirituální či mystické zkušenosti. Myšlenka byla postulovana genetikem Deanem Hamerem, ředitelem odboru Gene Structure and Regulation Unit v americkém institutu National Cancer Institute a autorem knihy \"The God Gene: How Faith is Hardwired into our Genes\" (Boží gen: jak je víra zakořeněna v našich genech).\n\nHypotéza božího genu je založena na kombinaci psychogenetiky, neurobiologie a psychologie. Hlavními argumenty hypotézy jsou:\n\nČást vědců a výzkumníků je ale k této hypotéze vysoce kritická. Např. Carl Zimmer v časopisu Scientific American vznesl výtku, proč „Hamer před vytištěním své knihy nenechal její výsledky publikovat ve věrohodných vědeckých časopisech.“ Ve své knize sám Hamer napsal: „Jen kvůli tomu, že spiritualita je částečně genově vrozená, nemusí platit, že je napevno zapojená.“\n"}
{"id": "944223", "url": "https://cs.wikipedia.org/wiki?curid=944223", "title": "Košické privilegium", "text": "Košické privilegium\n\nKošické privilegium () sestával z řady práv a svobod udělených uherským králem Ludvíkem Velikým polské \"szlachtě\" (šlechtě) v roce 1374 v Košicích. Výměnou za tyto garance, jedna z Ludvíkových dcer měla po jeho smrti nastoupit na polský trůn.\n"}
{"id": "944224", "url": "https://cs.wikipedia.org/wiki?curid=944224", "title": "Szlachta", "text": "Szlachta\n\nSzlachta (čti: \"šlachta\", srov. s českým výrazem \"„šlechta“\") je název, kterým byl označována aristokratická třída v Polsku a Velkoknížectví litevském (jež společně tvořily Polsko-litevskou unii).\nSzlachta vynikla v pozdním středověku a existovala od 13. století částečně až do století 19. Členové szlachty tradičně vlastnili území. Tato polská (a popolštěná litevská) šlechta požívala značných a nenapadnutelných privilegií až do rozdělení Polsko-litevské unie na konci 18. století, které znamenalo konec mnohonárodnostního státu. Šlechta byla zrušena za druhé republiky ústavou z března 1921.\n"}
{"id": "944242", "url": "https://cs.wikipedia.org/wiki?curid=944242", "title": "Dustin Boyer", "text": "Dustin Boyer\n\nDustin Boyer je americký rockový kytarista a zpěvák působící v Los Angeles. Je dlouholetým spolupracovníkem velšského hudebníka Johna Calea a spolupracoval s mnoha dalšími hudebníky, mezi které patří například kytarista Michael Landau či zpěvačky Jennifer Love Hewittová a Michelle Branch.\n\nPochází z jihokalifornského města El Cajon. Po dokončení středoškolského vzdělání studoval na CalArts. Hudbě se věnoval již na střední škole. Hrál ve skapunkové kapele Turkey Mallet, která v roce 1996 vydala album \"Chiaroscuro\". Ve skupině působil také jeho bratr Trevor Boyer (bicí). Ten s ním hrál i v triu Descanso, které vydalo tři studiová alba. Spolupracoval s různými zpěvačkami, jako jsou například Macy Gray, Jennifer Love Hewittová a Rosey. Od roku 2005 blízce spolupracuje s velšským hudebníkem Johnem Calem, se kterým nahrál například alba \"Black Acetate\" (2005), \"Shifty Adventures in Nookie Wood\" (2012) a \"M:FANS\" (2016). Dále hrál v Calem složené hudbě k filmu \"Un été brûlant\" (2011). Rovněž vystupoval v jeho videoklipu k písni „Catastrofuk“ (píseň pochází z EP \"Extra Playful\").\n\nČasto vystupuje s kytaristou Michaelem Landauem a rovněž se podílel na albu jeho skupiny Renegade Creation nazvaném ', na které přispěl doprovodnými vokály. Dále je frontmanem skupiny The Dusty Meadows Band, s níž vydal několik alb. Své první sólové album nazvané ' vydal v lednu 2007 u vydavatelství Soop Records, což je jeho vlastní společnost. Druhé nazvané \"\" následovalo v květnu 2009. Rovněž nahrál několik dalších vlastních alb pod různými jmény (například projekt Spanky Davis). Dále například hrál se zpěvačkou Michelle Branch. Jeho píseň „Pretend“ byla v roce 2014 použita ve filmu \"3 dny na zabití\".\n\n\n"}
{"id": "944259", "url": "https://cs.wikipedia.org/wiki?curid=944259", "title": "Laval", "text": "Laval\n\nNázev Laval má více obcí:\n\n\n"}
{"id": "944263", "url": "https://cs.wikipedia.org/wiki?curid=944263", "title": "Likvidace pojistné události", "text": "Likvidace pojistné události\n\nLikvidace pojistné události je zhodnocení podmínek a vlastností pojistné události z hlediska uzavřených pojistných smluv a určení oprávněné výše pojistného plnění. Při naplnění pojistných podmínek následuje vyplacení pojistného plnění podle uzavřené pojistné smlouvy. Zákonná lhůta, do kdy má být likvidace pojistné události provedena jsou 3 měsíce.\n\nLikvidaci pojistné události provádí likvidátor a mezi jeho hlavní úkoly patří důsledné prošetření vzniku a průběhu pojistné události, posouzení nároku pojištěného na pojistné plnění a vyčíslení pojistného plnění, které je pojištěnému po ukončení šetření pojistné události.\n\nLikvidace pojistných událostí probíhají v souladu s platnými zákony, všeobecnými pojistnými podmínkami a vlastní pojistnou smlouvou.\n\nBěhem šetření pojistné události je zejména povinen ověřit, jestli jsou informace předané klientem k řešení pojistné události dostatečné k likvidaci pojistné události v souladu s pojistnou smlouvou, pojistnými podmínkami a příslušnými zákony.\nV případě uznání nároku pojištěného na pojistné plnění, pojišťovna vyplatí pojištěnému (nebo poškozenému) pojistné plnění dle pojistné smlouvy.\n"}
{"id": "944265", "url": "https://cs.wikipedia.org/wiki?curid=944265", "title": "Svět patří nám", "text": "Svět patří nám\n\nSvět patří nám je v pořadí čtvrtý a poslední film Jiřího Voskovce, který natočil společně s Janem Werichem v Československu. Film byl natočen v roce 1937 a po zkušenostech s natáčením filmu Hej-rup! s režisérem Martinem Fričem v roce 1934 ho znovu pověřili režírováním tohoto filmu.\n\nChudý podvodník \"Dexler\" má jenom své Panoptikum a svého poctivého pomocníka jménem \"Forman\", který Dexlera opustí a stane se z něho žebrák. \"Dexler\" se poté spojí s partou \"Bernarda Liona\", který je v tu dobu velmi slavný podvodník. \"Dexler\" přivede do Lionovi party i Formanovy kamarády. Forman do party nejde, protože ví, že Dexler je podvodník, raději najde několik poctivých lidí, kteří budou bojovat proti partě Bernarda Liona. Bohužel se do toho zapletou i dva chudí kameloti v podání Voskovce a Wericha. Nakonec vše dopadne dobře a dobro (Formanova parta) zvítězí.\n\n"}
{"id": "944266", "url": "https://cs.wikipedia.org/wiki?curid=944266", "title": "MyFerryLink", "text": "MyFerryLink\n\nMyFerryLink je společnost, která provozuje osobní a nákladní trajekty v Lamanšském průlivu. Svůj provoz zahájila mezi Doverem a Calais v srpnu 2012. Flotila společnosti se skládá ze dvou moderních trajektů, sesterských lodí \"MS Rodin, MS Berlioz\", které přepravují pasažéry i náklady a jednoho trajektu s názvem \"MS Nord Pas-de-Calais\", který se specializuje pouze na náklady. Společnost nabízí pasažérům až 16 plaveb mezi Doverem a Calais denně a další služby pro přepravu nákladů. Zaměstnanci na lodích jsou členy dělnického družstva \"A société coopérative et participative\" (\"SCOP\"), které provozuje plavby společnosti mezi Británií a Francií.\n6. června 2013 britská Komise pro hospodářskou soutěž rozhodla, že společnost Eurotunnel – která pronajímá tři lodě společnosti MyFerryLink družstvu SCOP – nesmí nadále provozovat trajekty z Doveru. Společnost Eurotunnel se proti tomuto rozhodnutí odvolala.\n\n4. prosince 2013 obdržela společnost od odvolacího tribunálu britské Komise pro hospodářskou soutěž (CAT) příznivý rozsudek, jímž bylo zrušeno nepříznivé rozhodnutí Komise pro hospodářskou soutěž (KHS) zakazující společnosti MYFERRYLINK provozovat trajekty z Doveru.\n\nPasažéři cestující na lodích Berlioz a Rodin mají v průběhu 90minutové plavby mezi Doverem a Calais přístup k řadě zařízení. Ta zahrnují:\n\n"}
{"id": "944267", "url": "https://cs.wikipedia.org/wiki?curid=944267", "title": "Saint-Germain-Laval", "text": "Saint-Germain-Laval\n\nNázev Saint-Germain-Laval má více obcí v Francii:\n"}
{"id": "944272", "url": "https://cs.wikipedia.org/wiki?curid=944272", "title": "Zámrsky (Jizerská tabule)", "text": "Zámrsky (Jizerská tabule)\n\nZámrsky (281 m n. m.) je vrch v okrese Mladá Boleslav Středočeského kraje, ležící asi 0,5 km jihozápadně od obce Prodašice, na stejnojmenném katastrálním území.\n\nAsi 800 metrů na JJV, již v Rožďalovické tabuli, se nachází vrch Ostrá hůrka (278 m n. m.).\n\nVrch náleží do celku Jizerská tabule, podcelku Dolnojizerská tabule a okrsku Jabkenická plošina, jehož je to nejvyšší vrchol.\n\nPřímo přes plochý vrchol vede silnice Prodašice – Seletice, takže přístup je velmi jednoduchý.\n"}
{"id": "944273", "url": "https://cs.wikipedia.org/wiki?curid=944273", "title": "Teineteisel pool", "text": "Teineteisel pool\n\nTeineteisel pool je třetí studiové album estonské zpěvačky Birgit Õigemeel. Bylo vydáno 19. listopadu 2009. Obsahuje 11 skladeb a 4 z nich byly vydány jako singly. V písni „Sume intro“ zazpíval i Uku Suviste, který se také podílel na Birgitiném druhém studiovém albu \"Ilus aeg\".\n\n"}
{"id": "944274", "url": "https://cs.wikipedia.org/wiki?curid=944274", "title": "La Condamine", "text": "La Condamine\n\nLa Condamine (v jazyce monégasque \"A Cundamina\") je jedna ze čtyř tradičních obcí, které tvoří městský stát Monako (dalšími jsou Monaco-Ville, Monte Carlo a Fontvieille). Podle současného oficiálního administrativního dělení Monaka je La Condamine jedním z deseti správních obvodů, když z jeho tradičního území byly na severozápadě vyčleněny nové obvody La Colle, Les Révoires a Moneghetti. La Condamine je tradiční obchodní čtvrť s tržnicí, leží okolo monackého přístavu \"Port Hercules\" a bulváru Alberta I., nachází se zde Park princezny Antoinetty a kostel svaté Devoty. Rozloha La Condamine je 23,7 hektaru a má 3847 obyvatel.\n\n"}
{"id": "944275", "url": "https://cs.wikipedia.org/wiki?curid=944275", "title": "Stephen Lipson", "text": "Stephen Lipson\n\nStephen Lipson (* 16. března 1954) je britský hudební producent a zvukový inženýr. V počátcích své kariéry působil v několika skupinách jako kytarista. V polovině sedmdesátých let se začal věnovat produkování a brzy si postavil vlastní studio.\n\nV roce 2006, spolu s baskytaristou Trevorem Hornem, bubeníkem Ashem Soanem a zpěvákem a kytaristou Lol Cremem, založil skupinu Producers. Své první album nazvané \"Made in Basing Street\" skupina vydala v roce 2012.\n\nBěhem své producenteské kariéry spolupracoval s řadou hudebníků, mezi které patří Paul McCartney (album \"Flowers in the Dirt\", 1989) Jeff Beck (\"Emotion & Commotion\", 2010) či Mike Oldfield (\"Man on the Rocks\", 2014)\n\n"}
{"id": "944281", "url": "https://cs.wikipedia.org/wiki?curid=944281", "title": "Arieh Warshel", "text": "Arieh Warshel\n\nArieh Warshel (: , \"Arje Varšel\"; * 20. listopadu 1940, Sde Nachum) je izraelsko-americký biochemik a biofyzik působící na Univerzitě Jižní Kalifornie. V roce 2013 získal společně s Michaelem Levittem a Martinem Karplusem Nobelovu cenu za chemii za „vývoj víceměřítkových modelů komplexních chemických systémů“.\n\nNarodil se v kibucu Sde Nachum v Bejtše'anském údolí v britské mandátní Palestině (dnešní Izrael). Během povinné vojenské služby v izraelské armádě sloužil v obrněném sboru. Následně studoval bakalářský obor chemie na Technionu v Haifě a promoval \"summa cum laude\" v roce 1966.\n\nVe studiu poté pokračoval na Weizmannově institutu věd v Rechovotu, kde v letech 1967 a 1969 získal magisterský (MSc) a posléze doktorský (PhD) titul v chemické fyzice. Po získání doktorátu se věnoval postdoktorské praxi na Harvardově univerzitě, v letech 1972 až 1976 se vrátil na Weizmannův institut a pracoval pro laboratoř molekulární biologie v Cambridgi. V roce 1976 nastoupil na katedru chemie Univerzity Jižní Kalifornie.\n\nV řadách izraelské armády bojoval v šestidenní válce v roce 1967, jomkipurské válce v roce 1973 a dosáhl hodnosti kapitána.\n\n\n"}
{"id": "944288", "url": "https://cs.wikipedia.org/wiki?curid=944288", "title": "Hlavnov (Jizerská tabule)", "text": "Hlavnov (Jizerská tabule)\n\nHlavnov (258 m n. m.) je vrch v okrese Mladá Boleslav Středočeského kraje, ležící asi 1 km ssv. od obce Vlkava, na stejnojmenném katastrálním území.\n\nVrch náleží do celku Jizerská tabule, podcelku Dolnojizerská tabule a okrsku Jabkenická plošina.\n\nAutomobilem lze přijet do Vlkavy a na vrch dojít pěšky po lesních cestách.\n"}
{"id": "944289", "url": "https://cs.wikipedia.org/wiki?curid=944289", "title": "Interkontinentální pohár 2001", "text": "Interkontinentální pohár 2001\n\nČtyřicátý ročník Interkontinentálního poháru byl odehrán 27. listopadu 2001 na Olympijském stadionu v Tokiu, kde se pravidelně hrál pravidelně již od roku 1980. Ve vzájemném zápase se střetli vítěz Ligy mistrů UEFA v ročníku 2000/01 – FC Bayern Mnichov a vítěz Poháru osvoboditelů v ročníku 2001 – CA Boca Juniors.\n"}
{"id": "944292", "url": "https://cs.wikipedia.org/wiki?curid=944292", "title": "Rocambolo", "text": "Rocambolo\n\nRocambolo (francouzsky Rocambole), je literární postava, kterou vytvořil francouzský spisovatel Pierre Alexis Ponson du Terrail. Rocambolo se poprvé objevil roku 1857 v dobrodružném románu \"Les Drames de Paris\" (Drama Paříže), často také jako \"L’Héritage Mystérieux\" (Tajemné dědictví).\n\nRocambolo je dobrodruh obdařený mimořádnými schopnostmi, který byl nejprve zlosynem, ale později se přerodil na ochránce bezpráví. První knihu o něm Ponson du Terrail napsal pod vlivem \"Tajností pařížských\" od Eugèna Suea pro deník \"La Patrie\". Román měl takový úspěch že Ponson du Terrail napsal ještě dalších osm pokračování.\n\nVliv Rocambola na vývoj dobrodružné literatury nelze podceňovat. Cyklus představuje přechod od zastaralého gotického románu k moderním napínavým příběhům. Slovo \"rocambolesque\" se ve francouzštině dokonce stalo označením pro žánr fantastických dobrodružství plných dramatických zvratů. Postava Rocambola se stala vzorem pro Leblancova Arsèna Lupina i pro Fantomase od Marcela Allaina a Pierra Souvestreho.\n\nO dobrodruhovi Rocambolovi, který se ze zločince přerodil na lupiče-gentlemana, napsal Ponson du Terrail v letech 1857–1870 devět knih, přičemž poslední díl zůstal nedokončen. Díky obrovskému úspěchu vznikla další pokračování od jiných autorů jako byli Francouzi Constant Guéroult (1814–1882), Jules Cardoze, Frédéric Valade a Michel Honaker (1958) nebo Portugalec Francisco Leite Bastos (1841–1886).\n\nV prvním díle se nejprve seznámíme s francouzským šlechticem Armandem de Kergaz, který má ženu Helenu a s ní syna, který se také jmenuje Armand. Roku 1812 je Armand de Kergaz během Napoleonova útěku z Ruska zavražděn svým italským pobočníkem Paolem de Felipe. Ten si později vezme Helenu, která nic netuší, za ženu a má s ní syna Andreu. Snaží se proto Armanda odstranit, aby Andreovi otevřel cestu k majetku Kergazů. Když se Helena dozví pravdu o smrti svého prvního muže, zármutkem zemře. Paolo se na smrtelné posteli ke zločinu přizná a Andrea tak musí roku 1840 odejít do exilu do Anglie. Zde se stane jedním z hlavních postav místního podsvětí a přijme jméno sir William.\n\nRoku 1843 se sir William vrací do Paříže a válka mezi ním Armandem pokračuje. Na Armandově straně stojí krásná a odvážná kurtizána přezdívaná Baccarat, siru Williamovi začne pomáhat dospívající vynalézavý chlapec jménem Rocambolo. Je to sirotek a vychovává jej stará babizna Maman Fipart, která vlastní hostinec, kde se schází darebáci z pařížského podsvětí. Rocmabolo se stává Williamovým chráněncem, ale nakonec jej pro peníze zradí a pomůže tak Armandovi zvítězit. Armand se nakonec šťastně ožení s Jeanne de Balder. \n\nDruhý díl cyklu se odehrává o pět let později, roku 1848. Andrea přesvědčí Armanda o svém pokání a Armand mu dokonce svěří dohled nad svou soukromou policí, která bojuje se zločineckým gangem známým jako Klub srdcových kluků. Ve skutečnosti je však Andrea stále stejným zločincem a Klub srdcových kluků dokonce vede. Při tom mu asistuje Rocambolo, který nyní vystupuje jako vikomt de Cambohl. Ten však Andreu opět za peníze zradí, členové zločineckého klubu jsou zneškodněni a Andrea je s pomocí Baccarat a jejího pomocníka, ruského hraběte Artoffa, uvězněn. Je oslepen, je mu vyříznut jazyk, znetvořena tvář a je deportován mezi divochy do Jižní Ameriky. Baccarat se vdá za Artoffa. Rocambolo odjíždí s penězi do Londýna, kde se snaží navázat kontakty s místním podsvětím.\n\nTřetí díl začíná Rocambolovým návratem do Paříže roku 1851. Je ještě větším darebákem, než byl před svým odjezdem do Anglie. Nelítostně krade a vraždí, a to vše dělá s jakýmsi hanebným smyslem pro krutý humor. Vydává se za markýze Alberta de Chameryho, chce se oženit s bohatou španělskou dědičkou Concepcion de Sallandrer a neváhá zavraždit ani svou adoptivní matku Maman Fipart, kterou uškrtí vlastníma rukama. Když se Andrea vrátí zpět do Paříže jako britský námořník Walter Bright údajně znetvořený Indiány, začne Rocambolo využívat jeho rad. Pak dojde k závěru, že jediný, kdo zná jeho pravou totožnost, je Andrea, a také jej zavraždí.\n\nRoku 1852 přijíždí do Paříže hraběnka Artoffová (Baccarat) a brzy dojde k závěru, že Albert de Chamery je ve skutečnosti Rocambolo. Najde skutečného markýze Alberta, který je vězněn v Cádizu, a zprostředkuje jeho sňatek s Concepcion de Sallandrera. Zmocní se Rocambola a její trest je krutý. Rocambolova hezká tvář je popálena kyselinou a Rocambolo je odeslán do pracovního tábora v Toulonu.\n\nPříběh čtvrtého dílu série začíná roku 1854. Rocambolo je omilostněn a svou zjizvenou tvář skrývá pod modrými nebo zelenými brýlemi a snaží se s pomocí Armanda a hraběte Artoffa napravit svou zlou minulost. Vlastní zápletka knihy se točí kolem případu komplikovaného dědictví a tajemné skupiny nazývající se Rytíři měsíčního svitu, která pomáhá záhadné dívce známé jako Domino pomstít její zavražděné rodiče a získat tracený majetek.\nProtože román \"Rytíři měsíčního svitu\" neměl očekávaný úspěch, rozhodl se po Ponson du Terrail tento román v sérii příběhů o Rocambolvi anulovat. V další (páté) knize \"Rocambolovo zmrtvýchvstání\" se ve vyprávění vrátil do okamžiku, kdy je Rocambolo na nucených pracích v Toulonu. Po deseti letech (tj. kolem roku 1865) se mu podaří prchnout. Doba strávená na galejích jej dovedla k rozhodnutí stát se silou dobra a za tím účelem kolem sebe shromáždí malou skupinu spolupracovníků. Zachrání dvě osiřelé dívky ze spárů zločinců, kteří chtějí ukrást jejich dědictví, a získá důvěru hraběnky Artoffové. \n\nV následujících pokračováních série bojuje Rocambolo proti nejrůznějším zločincům a gangům, jako je například sekta thugů, která unáší mladé dívky do Indie, aby zde sloužily bohyni Kálí. Zvládl tajné nauky Indie a Tibetu a stal se téměř nadlidským hrdinou.\n\n\n\n"}
{"id": "944293", "url": "https://cs.wikipedia.org/wiki?curid=944293", "title": "Jestřabina", "text": "Jestřabina\n\nJestřabina (\"Galega\") je rod rostlin z čeledi bobovité. Jsou to přímé byliny se světle modrými až bělavými květy v hroznovitých květenstvích. Jestřabina lékařská je již odedávna pěstována jako léčivka a pícnina a roste zdomácnělá i v České republice.\n\nJestřabiny jsou přímé vytrvalé byliny s kůlovým kořenem a většinou s větvenou lodyhou. Listy jsou lichozpeřené, složené z 6 až 12 párů celokrajných lístků, s volnými palisty. Květy jsou světle modré, fialové nebo bílé, v úžlabních nebo vrcholových dlouze stopkatých hroznech. Kalich je zvonkovitý, zakončený 5 laloky. Pavéza je podlouhle vejčitá, na bázi zúžená v krátký nehet. Křídla jsou podlouhlá, lehce připojená k tupému, zahnutému člunku. Tyčinek je 10 a jsou jednobratré. Semeník je přisedlý, s mnoha vajíčky a šídlovitou čnělkou zakončenou kulovitou bliznou. Lusky pukají 2 švy a obsahují 1 až několik mírně zploštělých semen.\n\nRod jestřabina zahrnuje 5 až 6 druhů. Je rozšířen v Evropě, Asii a horách východní Afriky. Jediným původním evropským druhem je jestřabina lékařská (\"Galega officinalis\"), rozšířená v celé jižní Evropě. Na východ zasahuje do jihozápadní Asie a Pákistánu. Původní areál nelze u této staré kulturní rostliny s jistotou určit. V České republice se vyskytuje jako archeofyt. Na Kavkaze se vyskytuje jestřabina východní (\"G. orientalis\"). Zbylé druhy jestřabin jsou rozšířeny ve východní Africe.\n\nSemena jestřabiny lékařské obsahují alkaloid peganin a byl zjištěn i obsah jedovatého kanavaninu, dále cyklitol pinitol a jedovaté aminy galegin a hydroxygalegin. Nať obsahuje flavonový glykosid galuteolin, aminokyseliny, saponiny, hořčiny aj. Z farmakologicky významných látek jsou v jestřabině lékařské obsaženy deriváty guanidinu, z nichž zejména smirnovin a sferofysin působí jako látky blokující nervová ganglia.\nJestřabiny jsou jedovaté pro kozy. Listí je hořké, způsobuje zvracení a v některých případech i smrt.\n\nJestřabina lékařská (\"Galega officinalis\") je stará kulturní rostlina, která se pěstovala jako pícnina a léčivá rostlina a v různých oblastech Evropy zdomácněla. V jižní Evropě je pěstována jako půdu zlepšující rostlina která toleruje kyselou půdu, a také jako pastva pro včely. Rostlina je používána v bylinných směsích jako podpůrný prostředek pro zvýšení tvorby mateřského mléka a ke snížení hladiny krevního cukru u cukrovky 2. typu.\n"}
{"id": "944295", "url": "https://cs.wikipedia.org/wiki?curid=944295", "title": "Interkontinentální pohár 1960", "text": "Interkontinentální pohár 1960\n\nPrvní ročník Interkontinentálního poháru byl odehrán ve dnech 3. července a 4. srpna 1960. Ve vzájemném dvouzápase se střetli vítěz Poháru mistrů evropských zemí v ročníku 1959/60 – Real Madrid a vítěz Poháru osvoboditelů v ročníku 1960 – CA Peñarol.\n"}
{"id": "944296", "url": "https://cs.wikipedia.org/wiki?curid=944296", "title": "Chuej-čou (rozcestník)", "text": "Chuej-čou (rozcestník)\n\nChuej-čou může označovat:\n\n"}
{"id": "944300", "url": "https://cs.wikipedia.org/wiki?curid=944300", "title": "Marie Augusta Anhaltská", "text": "Marie Augusta Anhaltská\n\nMarie Augusta Antoineta Friederike Alexandra Hilda Luisa princezna Anhaltská (německy Marie Auguste Antoinette Friederike Alexandra Hilda Luise Prinzessin von Anhalt (10. června 1898 v Ballenstedtu − 22. května 1983 v Essenu) byla dcera vévody Eduarda Anhaltského a Luisz Šarloty Sasko-Altenburské.\n\nMarie Augusta byla od roku 1916 vdaná za prince Jáchyma Pruského, šestého syna císaře Viléma II. Ze svazku se narodil syn Karel František Josef Pruský (1916–1975).\n\nPo sebevraždě svého muže roku 1920 se podruhé vdala roku 1926 za Johannese-Michaela, svobodného pána z Loenu. Roku 1935 byli rozvedeni. V 50. letech Marie Augusta Anhaltská až do svého pokročilého věku pracovala v recepci essenského vedení firmy WASAG-Chemie Aktiengesellschaft, podniku bratří Bertholda a Haralda von Bohlen und Halbach. Po smrti svého syna roku 1980 přišla o veškeré jmění. Adoptovala Roberta Lichtenberga, provozovatele několika Saunových klubů, jenž se odteď jmenoval „Frédéric von Anhalt“. Marie Augusta zemřela roku 1983 v Essenu.\n\n"}
{"id": "944301", "url": "https://cs.wikipedia.org/wiki?curid=944301", "title": "Vinice (Jizerská tabule)", "text": "Vinice (Jizerská tabule)\n\nVinice (240 m n. m.) je vrch v okrese Mladá Boleslav Středočeského kraje, ležící asi 1 km severozápadně od Jizbické Zavadilky, na katastrálním území obce Všejany.\n\nVrch náleží do celku Jizerská tabule, podcelku Dolnojizerská tabule a okrsku Jabkenická plošina.\n\nAutomobilem lze přijet do Zavadilky a na vrch dojít pěšky po lesních cestách.\n"}
{"id": "944305", "url": "https://cs.wikipedia.org/wiki?curid=944305", "title": "Bernay (Eure)", "text": "Bernay (Eure)\n\nBernay je francouzská obec v departementu Eure v regionu Normandie. V roce 2010 zde žilo 10 449 obyvatel. Je centrem arrondissementu Bernay.\n\n\"Počet obyvatel\" \n\n"}
{"id": "944309", "url": "https://cs.wikipedia.org/wiki?curid=944309", "title": "Denisa Krausová", "text": "Denisa Krausová\n\nDenisa Krausová (*2. května 1981, Jihlava, Československo) je česká akademická malířka.\n\nPo studiích na střední grafické škole v Jihlavě vystudovala Fakultu výtvarných umění v Brně. Prošla ateliéry Margity Titlové-Ylovsky, environment u Vladimíra Merty a sochařství Michala Gabriela. Absolvovala u Martina Mainera. Poté získala další zkušenosti v Itálii a Rumunsku.\n\nMalba Denisy Krausové je silně ovlivněna počátečními studii na grafickém ateliéru, než se pro možnost větší svobody ve vlastní tvorbě rozhodla pro samotnou malbu. Můžeme tedy v jejím díle pozorovat různé grafické prvky, jako například vrstvení, šablony a kresebné detaily.\n\nZpočátku do svých děl promítala své vlastní vzpomínky a zážitky, narace nejrůznějších, snad až podvědomých souvislostí mezi předměty a událostmi plně zaměstnávala mysl diváka. Autobiografie a fantazijní krajina náleží k prvním létům jejího díla.\n\nNyní Denisa Krausová pracuje se symboly, pro většinu umělců tématem krajním pro svou náročnost, tedy balancování mezi uměním a patosem, které však umělkyně ve svých zátiších zvládá a její díla jsou hodnotná nejen vlastním zpracováním námětů, ale i svou estetickou a uměleckou úrovní.\n\n\n\n\n\n\n\n"}
{"id": "944311", "url": "https://cs.wikipedia.org/wiki?curid=944311", "title": "Benátecký vrch", "text": "Benátecký vrch\n\nBenátecký vrch (251 m n. m., někdy též \"Benátský vrch)\" je vrch v okrese Mladá Boleslav Středočeského kraje ležící asi 3 km zjz. od obce Lipník, na katastrálním území Staré Benátky. Je to nejvyšší významný vrchol Vrutické pahorkatiny.\n\nS vrchem souvisí přírodní rezervace Pod Benáteckým vrchem, která se nachází 2,5 km na JJV.\n\nVrch náleží do celku Jizerská tabule, podcelku Dolnojizerská tabule, okrsku Vrutická pahorkatina a podokrsku Jiřická plošina.\n\nAutomobilem lze přijet po silnici Benátky nad Jizerou – Boží Dar, v jejímž těsném jižním sousedství vrch leží, a dále pokračovat pěšky. Východním sousedstvím vrchu vede modrá turistická stezka.\n"}
{"id": "944313", "url": "https://cs.wikipedia.org/wiki?curid=944313", "title": "Half Man Half Biscuit", "text": "Half Man Half Biscuit\n\nHalf Man Half Biscuit je post-punková skupina, založená v Birkenheadu v roce 1984. Zaujala svými texty plnými absurdního humoru, slovních hříček a ironických narážek na dobovou popkulturu.\n\nV roce 1985 skupina vydala debutové album \"Back in the DHSS\" (DHSS je zkratka britského ministerstva zdravotní a sociální péče; zpěvák a textař Nigel Blackwell byl v té době evidován jako nezaměstnaný), které skončilo na 60. místě v hitparádě UK Albums Chart a vyhrálo žebříček nezávislých vydavatelství UK Indie Chart. V následujícím roce vydali hitovou píseň \"The Trumpton Riots\" a účinkovali na festivalu v Glastonbury, pak se skupina rozpadla. Znovu se dala dohromady na festivalu v Readingu v roce 1990. Jejich přístup k hudebnímu průmyslu byl svérázný — například odmítli hrát živě v televizním pořadu \"The Tube\", protože by nestihli zápas svého oblíbeného fotbalového klubu Tranmere Rovers.\n\n\n"}
{"id": "944314", "url": "https://cs.wikipedia.org/wiki?curid=944314", "title": "Září 2013", "text": "Září 2013\n\n"}
{"id": "944315", "url": "https://cs.wikipedia.org/wiki?curid=944315", "title": "Albatros L.73", "text": "Albatros L.73\n\nAlbatros L.73 byl německý dvoumotorový dvouplošník používaný jako civilní dopravní letoun ve 20. letech 20. století. Letoun měl klasické uspořádání, dva pístové motory byly umístěné v gondolách mezi křídly. Všechny čtyři vyrobené letouny létaly u společnosti Deutsche Lufthansa. \n\nLetoun byl uzpůsoben k nočnímu provozu. Jednalo se o mohutný dvouplošník s celokovovou kostrou, kterou pokrýval plátěný a kovový potah. Ocasní plochy byly klasického uspořádání. Pevný podvozek letounu byl tvořen dvěma hlavními koly o širokém rozchodu a záďovou ostruhou. Dvojice řadových šestiválcových vodou chlazených motorů BMW IV o výkonu 176 kW (L.73a) byla umístěna v gondolách mezi křídly. Vrtule byly dvoulisté dřevěné. Piloti seděli vedle sebe v přídi, přičemž boky kokpitu byly otevřené. Kokpit byl vybaven zdvojeným řízením. V kabině pro cestující bylo osm křesel, která se dala sklopit čímž vznikly lehátka.\n\nDeutsche Lufthansa zakoupila v roce 1926 dva stroje L.73a, které převzala v roce 1927. Nesly imatrikulace a jména D 960 „Preusen“ a D 961 „Brandenburg“. Brzy byly v dílnách DL upraveny výměnnou původních pohonných jednotek BMW IV za výkonnější Junkers L-5 po 228 kW s kovovými vrtulemi. Takto upravené stroje nesly označení L.73b, od roku 1928 pak oba letouny poháněly motory BMW Va po 265 kW (L.73c).\n\nDeutsche Lufthansa nasazovala oba stroje především na nočních linkách z Berlína přes Lübeck a Kodaň do Malmö a přes Gliwice a Brno do Vídně. Jeden z nich (\"Brandenburg\", \"D-961\") havaroval poblíž Babekuhl 28. května 1928.\n\nV říjnu 1928 předváděl Albatros na letecké výstavě v Berlíně verzi L.73d s hvězdicovými motory Gnome Rhône Jupiter VI o výkonu po 309 kW a s upravenými ocasními plochami. Dva tyto stroje sloužily na linkách Lufthansy v letech 1930 až 1932. Oba stroje byly následně předány do Bulharska. Poslední L.73 (D 960) byl vyřazen v roce 1933.\n\nL.73b\nL.73c\n\n\"Technické údaje pocházejí z publikace „Jane's Encyclopedia of Aviation“\".\n\n\n\n\n Bulharsko\n Německo\n\n\n"}
{"id": "944318", "url": "https://cs.wikipedia.org/wiki?curid=944318", "title": "Afterthoughts", "text": "Afterthoughts\n\nAfterthoughts je čtvrté studiové album italské progressive rockové skupiny Nosound. Vydáno bylo v květnu 2013.\n\nAlbum \"Afterthoughts\" navazuje svým stylem i obsazením na předchozí EP \"At the Pier\", které znamenalo částečné změny v charakteru hudby Nosound. Ve skladbách se tak objevuje violoncello Marianne DeChastelaine, jež dříve hrála také na albu \"Lightdark\", a noví členové – bubeník Chris Maitland a klávesista Marco Berni. Deska obsahuje celkem devět skladeb, z nichž dvě („Two Monkeys“ a „The Anger Song“) již byly vydány v mírně odlišných verzích na EP \"At the Pier\". Album \"Afterthoughts\" bylo vydáno ve dvojdiskové edici, kde druhý disk tvoří DVD s nahrávkou ve vysoké kvalitě. Vyšla také verze na dvou LP, přičemž prvních 500 zájemců, kteří si objednali jak CD/DVD variantu, tak LP variantu, obdrželo bonusové CD s instrumentální verzí celého alba.\n\n"}
{"id": "944325", "url": "https://cs.wikipedia.org/wiki?curid=944325", "title": "Michael Mifsud", "text": "Michael Mifsud\n\nMichael Mifsud (* 17. dubna 1981, Pietà, Malta) je maltský fotbalový útočník a reprezentant, od roku 2016 hráč maltského klubu Valletta FC. V maltském národním týmu nosí kapitánskou pásku.\n\nMifsud hrál kopanou mimo rodnou Maltu ještě v Německu, Norsku, Anglii a Austrálii.\n\n10. února 2000 debutoval v A-mužstvu Malty proti Albánii na domácím turnaji Malta International Football Tournament 2000 (prohra 0:1). Mifsud odehrál kompletní utkání. 27. března 2008 vstřelil v přátelském utkání proti Lichtenštejnsku 5 gólů, výrazně tak přispěl k výhře 7:1.\n\n7. června 2013 zařídil svým gólem výhru 1:0 nad Arménií, šlo o jediné vítězství Malty v kvalifikaci na MS 2014. 11. října 2013 nastoupil ve stejném kvalifikačním cyklu na stadionu Ta' Qali proti České republice ke svému 100. zápasu v národním týmu Malty a oslavil jej vstřeleným gólem. Na zisk bodů to však nestačilo, Malta prohrála 1:4. Celkem tedy v kvalifikaci na MS 2014 vstřelil 2 góly (proti Arménii a ČR), Malta skončila se ziskem 3 bodů na posledním 6. místě skupiny B.\n\n"}
{"id": "944340", "url": "https://cs.wikipedia.org/wiki?curid=944340", "title": "Lars Kepler", "text": "Lars Kepler\n\nLars Kepler je pseudonym autorské dvojice Alexandra Ahndorila (* 20. ledna 1967 Stockholm) a jeho manželky Alexandry Coelho Ahndorilové (* 2. března 1966 Helsingborg), kteří se jako švédští spisovatelé zaměřují na kriminální románovou tvorbu.\n\nKřestní jméno pseudonymu odkazuje ke švédskému spisovateli Stiegu Larssonovi, autoru trilogie Millennium, jemuž se dvojice chtěla přiblížit žánrově i kvalitou děl. Příjmení Kepler je odkazem na astronoma Jana Keplera, s nímž je spojeno nové objevování. Stejně tak měli spisovatelé v plánu použít netradiční zápletky a nechat se ovlivnit filmovou tvorbou.\n\nPod uměleckým pseudonymem Lars Kepler se manželé Ahndorilovi rozhodli uvést detektivní román, aby je čtenáři skrze známá jména nespojovali s jejich předchozí tvorbou. Přesto byla identita autorů odhalena po vydání první knihy. Pro náklonnost obou spisovatelů k napětí a kriminálním příběhům píší pod pseudonymem díla s detektivní zápletkou.\n\nŽijí ve Stockholmu a mají tři dcery.\n\nJejich autorská prvotina \"Hypnotisören\" (Hypnotizér), která se stala bestsellerem, vyšla roku 2009. Práva na knihu byla prodána do více než třiceti zemí. Poprvé se v ní objevila hlavní postava švédského vyšetřovatele s finskými předky Joony Linny, která prochází i dalšími příběhy. Záhadnou osobou je samotný kriminalista. Rodné jméno Joona je upravené biblické jméno Jonáš.\n\n\n\nVšechna díla byla vydána také jako audioknihy v nakladatelství OneHotBook.\n\n\n"}
{"id": "944345", "url": "https://cs.wikipedia.org/wiki?curid=944345", "title": "Šibák", "text": "Šibák\n\nŠibák (228 m n. m.) nebo také Šibeniční vrch je návrší v okrese Nymburk Středočeského kraje, ležící asi 2 km severovýchodně od města Lysá nad Labem, na příslušném katastrálním území.\n\nVrch náleží do celku Jizerská tabule, podcelku Dolnojizerská tabule, okrsku Vrutická pahorkatina a podokrsku Lyská pahorkatina.\n\nAž do roku 1767, ještě 2 roky po odnětí hrdelního práva, zde stála šibenice. Místo později zaniklo při těžbě písku. V 50. letech 20. století zde bylo cvičiště kynologického klubu. Po roce 1968 obsadila část kopce Rudá armáda a vybudovala zde radiokomunikační uzel. Po odchodu sovětských vojsk byly radiokomunikační věže rozřezány na železo a ukradeny, zbyla jen ruina budovy. Dnes je na vrchu spalovna nebezpečného odpadu a freeride trať pro horská kola.\n\nNejbližší pěší přístup je ze silnice spojující Lysou nad Labem a Milovice. Tato dvě sídla též spojuje žlutá turistická stezka procházející přímo přes vrch.\n"}
{"id": "944349", "url": "https://cs.wikipedia.org/wiki?curid=944349", "title": "Interkontinentální pohár 1992", "text": "Interkontinentální pohár 1992\n\nTřicátý první ročník Interkontinentálního poháru byl odehrán 13. prosince 1992 na Olympijském stadionu v Tokiu, kde se pravidelně hrál pravidelně již od roku 1980. Ve vzájemném zápase se střetli vítěz PMEZ v ročníku 1991/92 – FC Barcelona a vítěz Poháru osvoboditelů v ročníku 1992 – São Paulo FC.\n"}
{"id": "944350", "url": "https://cs.wikipedia.org/wiki?curid=944350", "title": "Faldistorium", "text": "Faldistorium\n\nFaldistorium je zvláštní typ přenosného (skládacího) čestného křesla, odznak úřadu světského panovníka (pak se může nazývat trůn) nebo církevního představitele. Od raného středověku je používali králové, císaři, biskupové a další preláti (opat nebo abatyše) při slavnostních bohoslužbách. V kostele stojí u hlavního oltáře na epištolní straně.\n\nFaldistorium má konstrukci s opěradlem pro záda a pár postranních opěrek - područek.\n\nVyvinulo se z kurulského křesla a původně bylo skládací. Jako materiál se používalo železo, bronz nebo dřevo, někdy obložené slonovinou. V období pozdního středověku a raného novověku se tvarem přiblížilo světskému nůžkovému křeslu, zvanému také \"danteska\".\n\nV současnosti faldistorium již nebývá skládací, ale jeho přední i zadní nohy zůstávají zkřížené a obě křížení spojuje tyč, nebo jsou všechny čtyři nohy vzájemně spojeny skříženými rozpěrami.\nNa faldistoriu jsou například vyobrazeni\n\n"}
{"id": "944353", "url": "https://cs.wikipedia.org/wiki?curid=944353", "title": "Lánský kopec", "text": "Lánský kopec\n\nLánský kopec (221 m n. m.), též \"Pravý Lánský kopec\", je vrch v okrese Mladá Boleslav Středočeského kraje, ležící asi 1 km zjz. od Voděrad, na katastrálním území Voděrady a Luštěnice. Je to nejvýznamnější vrchol Luštěnické kotliny.\n\nVrch náleží do celku Jizerská tabule, podcelku Dolnojizerská tabule a okrsku Luštěnická kotlina.\n\nVrch se nachází mezi silnicí I/38 vedoucí ze severozápadu směrem na Luštěnice a odbočkou na Voděrady. Z obou těchto sídel je jednoduchý pěší přístup.\n"}
{"id": "944355", "url": "https://cs.wikipedia.org/wiki?curid=944355", "title": "Knižní veletrh v Göteborgu", "text": "Knižní veletrh v Göteborgu\n\nKnižní veletrh v Göteborgu () je každoročně pořádaný knižní veletrh ve druhém největším švédském městě Göteborgu, jenž se uskutečňuje na výstavišti Svenska Mässan.\n\nSilná tradice postavení knihoven v severských zemích se zrcadlí v názvu, který obsahuje slovo „\"Bibliotek\"“ (knihovna vedle „Bok“ – knihy). První ročník se uskutečnil v roce 1985. Přednostně byl zaměřen na odbornou veřejnost – knihovníky a učitele. Postupně se rozrostl v největší knižní veletrh ve Skandinávii, a po frankfurtském festivalu, také ve druhý největší na evropském kontinentu.\n\nObvykle se odehrává poslední zářijový týden. Veletrhu se účastní kolem několika set vystavovatelů a návštěvnost dosahuje hranice jednoho sta tisíc osob. V roce 2012 obdržel grant Švédského kulturního institutu (Kulturrådet). Zúčastnilo se jej 99 136 osob a 935 vystavovatelů z 27států prezentovalo knihy na ploše 12 850 m. Program zahrnoval také 3 069 doprovodných akcí a odborné semináře.\n\nŘada obchodních schůzek s agenty se odehrává mimo vystavovatelské plochy, v klidnějším prostředí Mezinárodního centra práv (International Rights Center). Členka organizačního výboru Ewa Bråtheová daný rok uvedla, že návštěvnost již dosáhla maxima a o další nárůst veletrh z kapacitních důvodů nestojí.\n\n"}
{"id": "944362", "url": "https://cs.wikipedia.org/wiki?curid=944362", "title": "Igor Gluščević", "text": "Igor Gluščević\n\nIgor Gluščević (srbskou cyrilicí Игор Глушчевић; * 30. dubna 1974, Budva, SFR Jugoslávie) je bývalý černohorský fotbalista. Hrál na pozici útočníka. Po skončení aktivní fotbalové kariéry se stal hráčským agentem.\nJeho bratr Vladimir Gluščević je také fotbalista.\n\nNejvydařenější etapu kariéry zažil v nizozemském klubu FC Utrecht, kde měl v lize dlouhodobou bilanci téměř 0,5 gólu na zápas. Dařilo se mu i dříve ve španělském týmu CF Extremadura.\n\nGluščević odešel v roce 1996 z Vojvodiny Novi Sad do Španělska, kde hrál za kluby CF Extremadura a Sevilla FC. Angažmá v CF Extremadura bylo vydařené, s 24 ligovými góly se stal nejlepším kanonýrem španělské druhé ligy Segunda División v sezóně 1997/98 a pomohl tak týmu k postupu ze druhého místa tabulky do Primera División. Rozhodl se setrvat ve španělské druhé lize a podepsal smlouvu s týmem Sevilla FC, kde v sezóně 1998/99 mohl opět slavit postup do Primera División. Španělskou nejvyšší ligovou soutěž si s týmem ovšem nezahrál, neboť přestoupil do řeckého celku Aris Soluň.\n\nNejvydařenější etapu kariéry zažil v letech 2000–2003 v nizozemském klubu FC Utrecht, kde měl v lize bilanci téměř 0,5 gólu na zápas. Ve finále KNVB bekeru (Nizozemský fotbalový pohár) v sezóně 2001/02 vstřelil dva góly, ale Utrecht podlehl Ajaxu Amsterdam 2:3 po prodloužení. O rok později si účast ve finále nizozemského poháru s Utrechtem zopakoval (proti Feyenoordu), tentokrát s vítězným koncem. Opět se dvakrát střelecky prosadil, Utrecht soupeře přehrál v poměru 4:1.\n\nPoté strávil jednu sezónu (2003/04) v českém klubu AC Sparta Praha, kam přišel s renomé vyhlášeného kanonýra (sešel se zde se svým bratrem Vladimirem). Svou pověst se mu však nepodařilo naplnit, během 18 ligových zápasů vstřelil v Gambrinus lize pouze 3 branky a záhy ztratil místo v základní sestavě a stal se náhradníkem. Sparta obsadila na konci soutěže konečné druhé místo. V téže sezóně ale získal s klubem český fotbalový pohár, ačkoli do finále proti Baníku Ostrava (výhra 2:1) nezasáhl. V rudém dresu zasáhl i do Ligy mistrů UEFA, ve 3. předkole vstřelil branku na hřišti makedonského Vardaru Skopje a významně tak přispěl k výhře 3:2 a postupu Sparty do základní skupiny. Šlo ovšem o velmi kuriózní a dlouho diskutovaný gól, neboť Igor využil toho, že rozhodčí po odpískání volného přímého kopu neukázal na píšťalku a vystřelil dříve než Makedonci postavili zeď. To u makedonských fotbalistů vyvolalo bouři nevole, rozhodčí však gól uznal.\n\nIgor se po sezóně 2003/04 vrátil do Nizozemska, tentokrát do arnhemského Vitesse. V roce 2006 okusil exotické angažmá v čínském Shandong Luneng Taishan (hostování) a závěr kariéry strávil v nizozemském Heracles Almelo.\n\n"}
{"id": "944367", "url": "https://cs.wikipedia.org/wiki?curid=944367", "title": "To byla svatba, strýčku!", "text": "To byla svatba, strýčku!\n\nTo byla svatba, strýčku! je československá komedie z roku 1976, režírovaná Zdeňkem Podskalským. Film je součástí cyklu komedií o příhodách Alfonse Karáska.\n\nAlfons Karásek je svým švagrem pozván na svatbu alfonsovy neteře Marušky. Alfons přijede na svatbu svým novým autem. Sotva přijede, splete si družičku Kateřinu s Maruškou, ale omyl se brzo vysvětlí. Kateřinu se snaží svádět.\n\nPřestože je Alfonsofovo auto nové, je Alfons poslán, aby dojel pro pivo. Mezitím přijede ženich Viktor. Když se Alfons vrátí, je vzápětí poslán pro cement. Když se vrátí, zjistí, že se mu pochouchalo zavírání dveří od kufru. Viktor se nabídne, že to Alfonsovi opraví, a nechá se zavřít do kufru, aby viděl, jak vypadá zevnitř. Pak se mu ale už nedaří dostat se ven.\n\nPo všech peripetiích hrozí, že se svatba nestihne, ale nakonec vše dopadne dobře. Alfons se stále snaží svádět Kateřinu, ale přitom si užene hexenšus.\n\n"}
{"id": "944369", "url": "https://cs.wikipedia.org/wiki?curid=944369", "title": "Poslední vládce větru", "text": "Poslední vládce větru\n\nPoslední vládce větru ( \"The Last Airbender\") je americký fantasy film z roku 2010, režírovaný M. Nightem Shyamalanem. Film v roce 2010 získal cenu Zlatá malina za nejhorší film roku.\n\nČtyřem živlům, vodě, ohni, vzduchu a zemi, vládnou čtyři národy. Mír mezi nimi udržuje Avatar, člověk z některého z národů, který má schopnost ovládat všechny čtyři živly. Ovšem ten před dlouhou dobou zmizel.\n\nKatara z jižního rodu národa vody, která je obdařená vládnout vodě, se svým bratrem Sokkou jednoho dne najdou v ledu zamrzlého chlapce a jeho bizona. Z ledu je vysvobodí a vezmou do své vesnice. Chlapec se představí jako Aang, jméno jeho bizona je Appa. Za nějakou dobu do vesnice připluje princ Zuko, syn krále národa ohně, který hledá a chce zajmout avatara. Zuko si chlapce odvede na svoji loď. Na lodi ho s pomocí svého strýce Iroha otestuje a zjistí, že je to dávno ztracený Avatar. Katara se mezitím rozhodne chlapce zachránit, Sokka jí ale nenechá jít samotnou. Když přemýšlí nad způsobem, jak se co nejdříve dostat za Aangem, zjistí, že Aangův bizon umí létat.\n\nAangovi se podaří se vysvobodit ze zajetí prince Zuka. Všimne si svého létajícího bizona a z lodi prince Zuka odletí na malém skládacím letadle. Aang se vrátí domů do chrámu, kde vyrůstal, na cestě ho doprovází Katara a Sokka. Doma zjistí, že všichni příslušníci národa větru byli povražděni. Povraždili je vojáci národa ohně, protože poslední známý Avatar byl/je právě z národa větru. Protože Aang je rozrušený, podaří se mu díky meditaci spojit se dračím duchem. Dračí duch se ho ptá, kde byl tak dlouho. Aang se vyleká a jeho meditace tak končí. Aang se přizná, že umí ovládat pouze vzduch a že ovládání ostatních tří živlů se musí teprve naučit. Nejprve se musí naučit ovládání vody, proto se musí vydat za severním rodem národa vody, protože severní rod má lepší učitele než jižní rod.\n\nNa cestě za severním rodem národa vody potkají chlapce, který patří k národu země a ten jim řekne, že jsou ovládáni národem ohně a mají zakázáno používat kouzla země. Kvůli tomu vojáci národa ohně chlapce pronásledují. Katara se chlapci snaží pomoci a vojáci rodu ohně to považují za rebelii a Katara, Sokka a Aang jsou zajati. Jako zajatci jsou přivedeni k ostatním zajatcům, kterými jsou příslušníci národa země. Aang se je snaží povzbudit ke vzdoru s tím, že jim jako Avatar pomůže. Protože mu ale lidé země nevěří, musí jim dokázat, že je vládce větru. Vězni z národa země se postupně rozhodnou k boji a podaří se jim se vysvobodit, volní jsou i Katara a Sokka. Lidé národa země ukazují Aangovi sochu jeho minulého vtělení, které bylo příslušníkem národa země. Lidé národa země získají zpět své svitky a Katara dostane zpět učební svitek o ovládání vody, který kdysi národ ohně jižnímu rodu národu vody uzmul.\n\nNa cestě za severním rodem národa vody osvobozují další vesnice národa země. Přitom se Katara a Aang učí ovládat vodu podle opět získaného svitku. Když se dostanou do blízkosti jiného chrámu národa větru, Aang se rozhodne ho navštívit, i přesto, %ze Sukka má pocit, že je někdo sleduje. V chrámu Aang potká starce, který mu chce ukázat místnost se sochami všech avatarů, ale ukáže se, že je to past, a Aang je zajat velitelem Zhaem z národa ohně.\n\nVojáci národa ohně pod vedením Zhaa přesunou Aanga do své pevnosti, kde ho spoutají. Při slavnosti se ale objeví modrý duch a Aanga vysvobodí z pout. Aang chce uletět na svém skládacím letadle, ale když vidí bojujícího modrého ducha, vrátí se a pomůže mu. Když jsou Aang a modrý duch před pevností, modrý duch je raněn. Aang mu odkryje masku a zjistí, že je to princ Zuko. Aang vyvolá mlhu a prince Zuku odnese do bezpečí, kde ho uzdraví. Zukovi se ale neukáže.\n\nAang se vrátí ke Kataře a Sokkovi a na bizonu letí k severnímu rodu národa vody. Aang dokáže, že je vládce větru a učitel severního rodu národa vody souhlasí s tím, že bude Aanga učit. Sokka se zamiluje do princezny Yue, která vládne severnímu rodu národa vody.\n\nMěsto severního rodu národa vody je napadeno národem ohně. Aang hledá posvátné místo, na kterém může meditovat. Hlas dračího ducha mu sdělí, že v boji nesmí nikomu ublížit, a poradí mu, ať vojákům národa ohně ukáže sílu oceánu.\n\nAang ukončí meditaci a vydá se na hradby, kde zkouší ovládat hladinu oceánu. Podaří se mu ji zvednout tak, že je výše než lodě národa ohně. Vojáci národa ohně se jí mohou dotknout. To vojáky národa ohně vyděsí, vojáci se postupně stáhnou a lodě odplují.\n\nZpráva o konci souboje se dostane ke králi národa ohně. Když se dozví, že jeho syn Zuko utekl, jeho bratr Iroh zradil a velitel Zhao není naživu, pověří úkolem zajmout avatara Zukovu sestru.\n\nPo skončení boje lidé severního rodu národa vody před Aangem pokleknou, protože chtějí, aby byl jejich avatarem. Pokleknou i Katara a Sokka.\n\nNásledující herci nejsou zmínění v titulcích:\n\n"}
{"id": "944371", "url": "https://cs.wikipedia.org/wiki?curid=944371", "title": "Tajemství Selenitů", "text": "Tajemství Selenitů\n\nTajemství Selenitů ( \"Le Secret des Sélénites\") je francouzský animovaný film z roku 1984, režírovaný Jeanem Imagem. Film byl na ČT roku 1991 odvysílán po krátkých, ani ne desetiminutových částech jako seriál v rámci pořadu Magion a o pár měsíců později na STV běžel rovněž rozdělen na části jako Večerníček.\n\nAstrolog Sirius v roce 1787 přesvědčí svého bratrance barona Prášila, aby se s ním vydal na Měsíc. Na Měsíci přistanou v kráteru, při jehož zkoumání se propadnou do podzemí, kde jsou chyceni a mají sloužit jako potrava. Jsou ale zachráněni a jejich zachránce je dovede do království Selenitů. Selenity ale napadnou malí zelení nepřátelé, kteří touží získat tajemství nesmrtelnosti Selenitů. V boji proti zeleným nepřátelům Selenitům Sirius a Prášil pomohou, čímž splní dávnou věštbu a jsou odměněni talismanem, který zajišťuje nesmrtelnost.\n\nV roce 1987 Sirius a Prášil žijí v éře mrakodrapů a létajících strojů a vzpomínají na své dobrodružství před 200 lety.\n"}
{"id": "944373", "url": "https://cs.wikipedia.org/wiki?curid=944373", "title": "IC 2220", "text": "IC 2220\n\nIC 2220 \"také\" Toby Jug je reflexní mlhovina, kterou objevitelé pro podobnost s pivním džbánem nazvali \"Toby Jug\". Nachází se asi 1200 světelných let od sluneční soustavy, viditelná je na jižní obloze v Souhvězdí Lodního kýlu (Carina).\n\nMlhovinu tvoří prach a plyny, které jsou ozařovány hvězdou HD 65750, což je červený obr. Tato hvězda ztrácí respektive vyvrhuje část své hmoty do okolního vesmírného prostoru, čímž vzniká velký oblak plynů a prachu. Tvar mlhoviny na obloze trochu připomíná motýla.\n\nCelý útvar se v roce 2013 podařilo podrobně vyfotografovat pomocí obřího dalekohledu VLT v chilském Cerro Paranalu.\n"}
{"id": "944374", "url": "https://cs.wikipedia.org/wiki?curid=944374", "title": "HD 65750", "text": "HD 65750\n\nHD 65750 je hvězda v souhvězdí Lodního kýlu, která je obklopena nápadnou reflexní mlhovinou IC 2220, která je známa pod přezdívkou \"Toby Jug\". Mlhovina připomíná anglickou nádobu na nápoje – džbán ve tvaru postavy. Hvězda je ve vývojovém stadiu rudého obra. Od Země je vzdálená 1 240 světelných let, zdánlivá hvězdná velikost je 7,06. \n\nMetalicita této hvězdy činí pouze 39,8 % metalicity Slunce.\n"}
{"id": "944377", "url": "https://cs.wikipedia.org/wiki?curid=944377", "title": "Stanley Schachter", "text": "Stanley Schachter\n\nStanley Schachter (15. dubna 1922 – 7. června 1997) byl americký psycholog židovského původu, profesor psychologie na Kolumbijské univerzitě, 7. nejcitovanější psycholog 20. století. Byl žákem Kurta Lewina a Leona Festingera, jehož teorii kognitivní disonance spolurozvíjel. Sám proslul svou dvoufaktorovou teorií emocí. Studoval řadu psychologických jevů: neschopnost emocionálního vzrušení, obezitu, závislost na nikotinu či sklony k lakotě.\n\n\n\n"}
{"id": "944379", "url": "https://cs.wikipedia.org/wiki?curid=944379", "title": "Lada Jelínková", "text": "Lada Jelínková\n\nLada Jelínková (* 18. listopadu 1974 Brno) je česká divadelní a filmová herečka. Vystudovala Janáčkovu akademii múzických umění v Brně. Jejím prvním angažmá bylo v Divadle F. X. Šaldy v Liberci. Od roku 2001 je členkou souboru Činoherního klubu v Praze.\n\n\n\n\n"}
{"id": "944380", "url": "https://cs.wikipedia.org/wiki?curid=944380", "title": "Karel Souček", "text": "Karel Souček\n\nJméno a příjmení Karel Souček má více nositelů:\n\n"}
{"id": "944382", "url": "https://cs.wikipedia.org/wiki?curid=944382", "title": "David McClelland", "text": "David McClelland\n\nDavid Clarence McClelland (20. května 1917 – 27. března 1998) byl americký psycholog, 15. nejcitovanější psycholog 20. století. Studoval zejména osobnost a motivaci. Proslul svou motivační teorií, která je někdy nazývána teorií potřeby úspěchu (\"need achievement theory\", někdy jen \"need theory\" či též \"n-achievement theory\"). Zdokonalil též projektivní test TAT (Thematic Apperception Test). Věnoval se též psychologii práce a managementu.\n\nBakalářský titul získal na Wesleyan University v Ohiu v roce 1938, magisterský titul na University of Missouri v roce 1939 a doktorský titul (Ph.D) v oboru experimentální psychologie na Yaleově univerzitě v roce 1941. Učil poté na Connecticut College a Wesleyan University a nakonec roku 1956 nastoupil na Harvardovu univerzitu, kde pak pracoval 30 let a působil jako vedoucí katedry psychologie a sociálních vztahů. V roce 1987 přešel na Bostonskou univerzitu. \n\n\n"}
{"id": "944384", "url": "https://cs.wikipedia.org/wiki?curid=944384", "title": "Wenzel Teubner", "text": "Wenzel Teubner\n\nWenzel Teubner (??? – 27. září 1893 Rynoltice) byl rakouský a český politik německé národnosti, na sklonku 19. století poslanec Českého zemského sněmu.\n\nPůsobil jako statkář v Rynolticích. Zasedal v obecním zastupitelstvu a byl starostou obce.\n\nV 80. letech 19. století se začal angažovat i v zemské politice. V doplňovacích volbách roku 1880 byl zvolen v kurii venkovských obcí (volební obvod Jablonné, Chrastava) do Českého zemského sněmu. Mandát zde obhájil v řádných volbách v roce 1883 a volbách v roce 1889. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n"}
{"id": "944386", "url": "https://cs.wikipedia.org/wiki?curid=944386", "title": "Hubert Tittelbach", "text": "Hubert Tittelbach\n\nHubert Tittelbach byl rakouský a český lékař a politik německé národnosti, v 2. polovině 19. století poslanec Českého zemského sněmu.\n\nVystudoval medicínu. Získal doktorát z lékařství a profesně působil jako praktický lékař v Žatci. Byl členem městské rady a v letech 1883–1889 starostou Žatce. V roce 1884 se taky stal okresním starostou. Byl členem prezídia úvěrového a hypotečního spolku v Žatci.\n\nNa konci 70. let 19. století se začal angažovat i v zemské politice. Ve volbách v roce 1878 byl zvolen v městské kurii (volební obvod Žatec, Kadaň) do Českého zemského sněmu. Mandát zde obhájil ve volbách v roce 1883 a volbách v roce 1889. Uvádí se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik, později Německá pokroková strana).\n"}
{"id": "944387", "url": "https://cs.wikipedia.org/wiki?curid=944387", "title": "Jan Baptista Špidlen", "text": "Jan Baptista Špidlen\n\nJan Baptista Špidlen (* 12. listopadu 1967) je český sportovec a houslař, příslušník čtvrté generace známé pražské houslařské rodiny Špidlenů. Jeho otec byl sportovec, houslista a proslulý houslař Přemysl Otakar Špidlen, jeho dědečkem byl houslista a houslař Otakar František Špidlen (1896–1958), pradědečkem František Špidlen, v tradici rodu pokračuje i jeho syn, který je řezbářem.\n\nKromě stavby viol a houslí se aktivně věnuje i sportu, na počátku 80. let závodil v jachtařství na windsurfingu, později se věnoval i snowboardingu.\n\nMezi jeho nejznámější nástroje patří \"modré housle\", na něž hraje Pavel Šporcl.\n\nJejich rodinný ateliér se nachází v pražské Jungmannově ulici na Novém Městě pražském.\n\nO svém proslulém houslařském rodu napsal knihu \"Špidlenové, čeští mistři houslaři\".\n\n"}
{"id": "944388", "url": "https://cs.wikipedia.org/wiki?curid=944388", "title": "Karel Souček (kaskadér)", "text": "Karel Souček (kaskadér)\n\nKarel Souček (19. dubna 1947 v Československu – 20. ledna 1985 Houston, Texas) byl česko-kanadský profesionální kaskadér, který v roce 1984 překonal uzavřený v sudu Niagarské vodopády. Žil v Hamiltonu v provincii Ontario.\n\nSouček se na svůj kaskadérský kousek připravoval studiem předchozích pokusů o překonání vodopádů a zkušebním vysíláním prázdných sudů, čímž si ověřoval proudění vody. Shazováním svého sudu ze srázu u města Hamilton testoval také jeho schopnost tlumit nárazy. Tento na zakázku vyrobený sud byl 274,3 cm dlouhý a v průměru měl 152,4 cm. Byl natřen jasně červenou barvou a nesl nápisy: „Poslední z Niagarských odvážlivců – 1984“ a „Nejde o to, zda člověk prohraje či zvítězí, jde o to, že drží slovo... a alespoň se o to pokusí!“ (\"Last of the Niagara Daredevils – 1984\") a (\"It's not whether you fail or triumph, it's that you keep your word... and at least try!\").\n2. června 1984 skulili Součkovi pomocníci sud s kaskadérem uvnitř do vod řeky Niagary ve vzdálenosti 305 m od vodopádu Podkova. Okamžitě ho strhl silný proud a během několika sekund se přehoupl přes hranu vodopádu. Nedlouho poté se Souček vysoukal ven, krvácející, ale živý.\n\nZa svůj výkon obdržel Souček pokutu 500 dolarů, protože tak učinil bez patřičného povolení. Utratil též 15 000 dolarů za materiál a dalších 30 000 za natočení jeho odvážného kousku. Nicméně peníze se mu rychle vrátily z prodeje a poskytování interview. \n\nPodnícen úspěchem se Souček rozhodl vybudovat ve městě Niagara Falls na kanadském břehu muzeum, kde by byla vystavena jeho kaskadérská výbava. Peníze na jeho vybudování se rozhodl získat dalším kaskadérským kouskem, a sice pádem v sudu z 55metrové výšky do vodní nádrže v Houstonském Reliant Astrodome. \n19. ledna 1985 uzavřeli Součka v Astrodomu do sudu zavěšeného ve výšce 55 m nad zemí. Došlo však k předčasnému uvolnění sudu, který začal při pádu k zemi rotovat, a místo aby dopadl doprostřed nádrže, narazil na její okraj. Pěnové polštáře umístěné na dno nádrže, aby zmírnily dopad, vypluly na hladinu ještě před uvolněním sudu. \nTěžce zraněného Součka vystříhali ze sudu, zemřel však, ještě než show v Astrodomu skončila. Známý americký kaskadér Evel Knievel se Součka snažil od tohoto výkonu odradit a nazval ho „nejnebezpečnějším kouskem, jaký jsem kdy viděl“.\n\nKarel Souček je pohřben na hřbitově Drummond Hill v kanadském Niagara Falls.\n"}
{"id": "944391", "url": "https://cs.wikipedia.org/wiki?curid=944391", "title": "Let Love In", "text": "Let Love In\n\nLet Love In je osmé studiové album rockové skupiny Nick Cave and the Bad Seeds, vydané v dubnu 1994 prostřednictvím vydavatelství Mute Records. Jeho nahrávání probíhalo od září do října předcházejícího roku a producentem byl Tony Cohen.\n\n"}
{"id": "944395", "url": "https://cs.wikipedia.org/wiki?curid=944395", "title": "Mezibankovní trh", "text": "Mezibankovní trh\n\nMezibankovní trh je část peněžního trhu, na kterém obchodují banky mezi sebou anebo s centrální bankou. Fyzické osoby se těchto obchodů účastnit nemohou. Člení se dále na trh korunových depozit, trh krátkodobých cenných papírů (pokladniční poukázky), devizový trh a trh krátkodobých derivátů. Banky zde získávají sekundární zdroje a zlepšují si likviditu. Důležitou roli hraje systém mezibankovního zúčtování v reálném čase – clearingové centrum, kde se provádí vypořádání uzavřených obchodů a referenční banky (market maker), které musí vyhlásit tzv. dvoucestnou kotaci – za jakou cenu budou příslušné vklady nakupovat a prodávat (BID – nákup/OFFER – prodej).\n"}
{"id": "944409", "url": "https://cs.wikipedia.org/wiki?curid=944409", "title": "Jan Topinka", "text": "Jan Topinka\n\nJan Topinka (12. května 1837 Skryje – 1. ledna 1916 Karlín), byl rakouský a český podnikatel, národohospodář, propagátor záložen a politik, na konci 19. století poslanec Českého zemského sněmu, starosta Karlína.\n\nVystudoval reálku v Praze a pak pražskou techniku. Chtěl být pedagogem a tak začal studoval ještě učitelský kurz. Po jednom roce ale odešel do firmy G. Janouška v Praze a po dalších pěti letech si spolu inženýrem Skokánkem založil v Karlíně továrnu na ohnivzdorné pokladny a váhy. Od roku 1868 podnik převzal plně Ing. Skokánek a Topinka se pak věnoval veřejným a národohospodářským aktivitám. Zaměřoval se na rozvoj českého finančnictví, zejména záložen. V roce 1868 byl zvolen do výboru \"Občanské záložny\" v Karlíně a na této funkci setrval téměř 48 let, přičemž od roku 1871 jako místopředseda a od roku 1890 předseda tohoto ústavu. Účastnil se sjezdů českých záložen, od 80. let organizoval okresní hospodářské záložny v Čechách. V roce 1890 zasedal ve výkonném výboru pro expozici záložen v rámci připravované Jubilejní zemské výstavy v Praze roku 1891. Od roku 1869 zasedal i v \"Úvěrním spolku záložen\" při Živnostenské bance, v němž od roku 1874 dlouhodobě zastával funkci jeho předsedy. Od roku 1875 působil i v \"Ústředním výboru záložen\", od roku 1884 coby místopředseda \"Jednoty záložen v Čechách, na Moravě a ve Slezsku\" (od roku 1907 až do své smrti předseda této organizace). Roku 1877 usedl rovněž do správní rady \"Živnostenské banky\", od roku 1891 byl jejím místopředsedou. Byl taky členem správní rady \"První pražské zastavárny\" (v letech 1895–1911 jejím předsedou). Inicioval vznik firmy \"První česko-moravská továrna na stroje\" v Praze, v níž hned na první valné hromadě roku 1871 usedl do správní rady, od roku 1878 coby její místopředseda a od roku 1898 až do své smrti předseda. V roce 1883 ho do správní rady zvolila \"Česká společnost pro průmysl cukerní\" (zde od roku 1900 předsedou správní rady). Jeho zásluhou je založení podniku \"Západočeské továrny kaolinové a šamotové v Praze\", kde od počátku, tedy od roku 1899 po jedenáct let seděl ve správní radě.\n\nByl aktivní i v politice. Roku 1867 usedl do karlínského obecního zastupitelstva, po čtyřech letech i do městské rady. Od roku 1888 byl starostou Karlína a ve funkci setrval po jedenáct let. Od roku 1873 byl členem místní školní rady, od roku 1884 i okresní školní rady. V roce 1883 byl zvolen do okresního výboru v Karlíně. Koncem 80. let 19. století se zapojil i do zemské politiky. Ve volbách v roce 1889 byl zvolen v městské kurii (volební obvod Karlín) do Českého zemského sněmu. Politicky patřil k staročeské straně.\n\nZemřel na Nový rok 1916 na komplikace vyvolané v prosinci 1915, kdy upadl ve svém bytě a zlomil si nohu. Následné léčení neuspělo kvůli již dřívějšímu onemocnění cukrovkou. Pohřební průvod byl vypraven od karlínského kostela svatého Cyrila a Metoděje. Pohřben byl na Vyšehradě.\n\n"}
{"id": "944414", "url": "https://cs.wikipedia.org/wiki?curid=944414", "title": "Topinka (příjmení)", "text": "Topinka (příjmení)\n\nPříjmení Topinka nebo Topinková nosí tyto osobnosti:\n\n"}
{"id": "944417", "url": "https://cs.wikipedia.org/wiki?curid=944417", "title": "Uspořádané prohledávání", "text": "Uspořádané prohledávání\n\nUspořádané prohledávání (anglicky \"\") je jeden z algoritmů na prohledávání stavového prostoru. Na rozdíl od prohledávání do hloubky, které vždy pokračuje v hledání v nejvzdálenějším dostupném stavu, a prohledávání do šířky, které pokračuje naopak z jednoho k počátku nejbližších stavů, funguje uspořádané prohledávání tak, že si z vrcholů k prohledávání vybere ten z hlediska hledaného stavu nejslibnější. Přirozená implementace uspořádaného prohledávání použije k ukládání prioritní frontu, zatímco prohledávání do šířky používá obyčejnou frontu a prohledávání do hloubky zásobník (obvykle se jedná v rámci rekurze o zásobník volání). Na rozdíl od dvou ostatních zmíněných algoritmů je uspořádané prohledávání algoritmem \"informovaným\", neboť se při uspořádávání vrcholů opírá vstupní data. Ty mohou obsahovat známou cenu vrcholů nebo hran nebo heuristiku, kterou se odhaduje jejich slibnost. Zejména u čistě lokální heuristiky se tím také jedná o algoritmus hladový.\n\nObdobnou myšlenku má nebo rozvíjí řada specializovanějších vyhledávacích algoritmů, například Dijkstrův algoritmus, A*, B* nebo paprskové prohledávání. Naopak na samotný algoritmus uspořádaného prohledávání se lze dívat jako na rozšíření gradientního prohledávání o paměť.\n"}
{"id": "944421", "url": "https://cs.wikipedia.org/wiki?curid=944421", "title": "Beuzeville", "text": "Beuzeville\n\nBeuzeville je francouzská obec v departementu Eure v regionu Normandie. V roce 2010 zde žilo 4 178 obyvatel. Je centrem kantonu Beuzeville.\n\n\"Počet obyvatel\" \n\n"}
{"id": "944425", "url": "https://cs.wikipedia.org/wiki?curid=944425", "title": "USS Cole (DDG-67)", "text": "USS Cole (DDG-67)\n\nUSS Cole (DDG-67) je americký torpédoborec třídy \"Arleigh Burke\". Je sedmnáctou postavenou jednotkou své třídy. Postaven byl v letech 1994–1996 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1991, dne 28. února 1993 byla zahájena jeho stavba, hotový trup byl spuštěn na vodu 10. února 1995 a 8. června 1996 byl zařazen do služby.\n\nOd února do srpna 1998 trvalo první nasazení plavidla v oblasti Středního východu, které proběhlo v rámci bojové skupiny letadlové lodě USS \"John C. Stennis\".\n\nV srpnu 2000 \"Cole\" vyplul ke druhému nasazení. Navštívil Španělsko, Francii, Maltu a Slovinsko. Po proplutí suezským průplavem se dostal do přístavu Aden, kde měl doplnit palivo. Dne 12. října 2000 jej v přístavu napadl sebevražedný člun s výbušninou vyslaný teroristickou organizací Al-Káida. Zabito bylo 17 námořníků a dalších 39 bylo zraněno. Detonace vytvořila velký otvor na levoboku plavidla. Po nejnutnějších opravách \"Cole\" 29. října odvlekl oceánský remorkér USNS \"Cataba\" na volné moře, kde byl torpédoborec naložen na palubu těžké nákladní lodě MV \"Blue Marlin\", která ho 24. prosince 2000 doručila do domovské loděnice Ingalls. Opravy přitom trvaly do dubna 2002.\n\n"}
{"id": "944426", "url": "https://cs.wikipedia.org/wiki?curid=944426", "title": "Rudolf Treybal", "text": "Rudolf Treybal\n\nRudolf Treybal (19. dubna 1854 Chrášťany – 24. srpna 1911 Jindice) byl rakouský a český zemědělský pedagog, agronom a politik, na konci 19. století poslanec Českého zemského sněmu.\n\nVystudoval reálku v Rakovníku a pak roku 1875 absolvoval pražskou techniku (obor \"lučební, přírodní a hospodářský\"). Téhož roku nastoupil jako suplující profesor na učitelský ústav v Jičíně. Složil státní zkoušku pro vyšší střední školy z chemie a fyziky (roku 1878) a pro nižší střední školy z přírodovědy (1882). Konal četné studijní cesty po Evropě. Zkoumal klíčivost semen, hnojiva a prováděl chemické rozbory. Prosazoval družstevnictví mezi českým rolnictvem.\n\nV Jičíně se podílel na založení zimní hospodářské školy. Už v roce 1878 podal návrh na zřízení hospodářské školy. Správní orgány ale s poukazem na existenci jiných hospodářských škol v regionu doporučily ustavení zimní školy, která byla otevřena v prosinci 1883. Šlo o první takový ústav s českým vyučovacím jazykem. Později působil v západních Čechách. Od roku 1883 byl ředitelem rolnické školy v Klatovech, kde působil po devět let. Škola během nich získala novou budovu a bylo při ní zřízeno školní zemědělské hospodářství. Snažil se o obnovení pěstování chmele na Klatovsku a roku 1885 založil na obecním pozemku chmelnici. Roku 1892 přešel do Plzně, kde na přání zemského výboru vedl tamní nově zřízenou hospodářskou školu. Roku 1904 pak nastoupil do Českých Budějovic na tamní českou rolnickou školu. Zde pracoval po šest let. Roku 1910 odešel na vlastní žádost do penze. Usadil se na velkostatku Jindice u Kutné Hory.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Přeštice, Nepomuk) do Českého zemského sněmu. Politicky patřil k mladočeské straně. Rezignace na mandát byla oznámena na schůzi sněmu v září 1892.\n\nZemřel v srpnu 1911 na statku v Jindicích.\n\n"}
{"id": "944430", "url": "https://cs.wikipedia.org/wiki?curid=944430", "title": "Filipovské Chaloupky", "text": "Filipovské Chaloupky\n\nFilipovské Chaloupky () jsou osadou a základní sídelní jednotkou obce Dobronín. V roce 2009 tu bydlelo v 17 staveních 36 obyvatel. Leží v nadmořské výšce 509 metrů nad mořem na silnici třetí třídy č. 3527, půl kilometru západně od silnice druhé třídy č. 352 do Polné a kilometr severovýchodně od silnice druhé třídy č. 248 do Dobronína. 1,5 km severně se nachází osada Cihelna. Asi půl kilometru od osady u silnice na Polnou roste památná borovice.\n\nVznikly v roce 1733 jako původní německá osada, založil je hrabě Filip Ludvík ze Sinzendorffu, od jehož jména pochází i původní název „Filippsdorf“. Podle sčítání obyvatelstva v roce 1869 byly místní částí Dobronína s názvem Filipov, v roce 1880 se neuvádí, v roce 1890 spadaly pod názvem Chaloupky opět pod Dobronín, v letech 1990–1921 nesly název Filip a patřily pod Dobronín, v letech 1921–1930 se staly osadou Dobronína a v pozdějších sčítáních se již neuvádí jako osada. Po odsunu německého obyvatelstva roku 1945 byly osídleny českými občany. \n"}
{"id": "944434", "url": "https://cs.wikipedia.org/wiki?curid=944434", "title": "Palác Bochnerů ze Stražiska", "text": "Palác Bochnerů ze Stražiska\n\nPalác Bochnerů ze Stražiska je historizující palácová budova na v Brně ve čtvrti Trnitá, tvořící kdysi součást areálu bývalého textilního podniku Vlněna v Přízově ulici. Postavena byla v bývalé předměstské čtvrti Náhon.\n\nJedná se o rozlehlou stavbu s několika nádvořími, propojenou s průmyslovým objekty továrny. Budova vystavěná v letech 1864–1867 Josefem Arnoldem patří mezi nejstarší novorenesanční stavby v Brně a je spjata s obdobím první fáze výstavby brněnské okružní třídy v 60. letech 19. století. Typově se řadí k palácovým stavbám propojeným s továrními areály, které na brněnských předměstích vznikaly především v první polovině 19. století. \n\nBěhem první republiky prováděl v areálu stavební úpravy i známý architekt Ernst Wiesner, který pro tehdejšího majitele navrhl také soukromou vilu.\n\nV roce 1828 založil Johann Bochner na pozemcích dnešního areálu soukenickou továrnu, s výrazným rozšířením podniku jsou potom spjati jeho synové Theodor a Edmund, který byl roku 1885 povýšen do šlechtického stavu s přídomkem ze Stražiska, podle svého zámku nedaleko Konice na Prostějovsku. \n\nPo Edmundově smrti v roce 1903 továrnu koupil Josef Stiassni a po němž ji převzali jeho synové Ernst a Alfred se společníkem Paulem Neumarkem. Začátkem 2. světové války byl podnik rodině Stiassni zabaven, továrnu zakoupil německý továrník Julius Kunert. \n\nPo válce byl celý soubor budov začleněn do státního podniku Vlněna. V 90. letech 20. století došlo k rychlému úpadku firmy, přeměněné v roce 1994 na akciovou společnost, v roce 1997 se podnik dostal do likvidace a od té doby celý areál chátral. Počátkem 21. století byly budovy příležitostně využívány pro pořádání kulturních akcí. Nový vlastník, humpolecká developerská firma CTP, převážnou část areálu Vlněny v roce 2016 zbořil. Zachován zůstal pouze palác Bochnerů, zatímco na místě továrny v následujících letech vyrostly nové kancelářské budovy.\n\n\n"}
{"id": "944437", "url": "https://cs.wikipedia.org/wiki?curid=944437", "title": "Graçay", "text": "Graçay\n\nGraçay je francouzská obec v departementu Cher v regionu Centre-Val de Loire. V roce 2010 zde žilo 1 500 obyvatel. Je centrem kantonu Graçay.\n\n\"Počet obyvatel\" \n\n"}
{"id": "944439", "url": "https://cs.wikipedia.org/wiki?curid=944439", "title": "George Armitage Miller", "text": "George Armitage Miller\n\nGeorge Armitage Miller (3. února 1920, Charleston – 22. července 2012, Plainsboro, New Jersey) byl americký psycholog, představitel kognitivní psychologie, k jejímž zakladatelům patřil. \n\nZaobíral se i psycholingvistikou (v jejímž rámci úzce spolupracoval s Noamem Chomským) a teorií algoritmů. Byl 20. nejcitovanějším psychologem 20. století. Jedním z jeho nejslavnějších příspěvků, široce citovaným i v populární literatuře a běžné kultuře, je studie věnovaná krátkodobé paměti. Článek \"The Magical Number Seven, Plus or Minus Two: Some Limits on Our Capacity for Processing Information\" vyšel roku 1956 v časopise \"Psychological Review\" a patří k nejcitovanějším článkům v dějinách psychologie. Zákonitost tvrdící, že člověk je schopen v krátkodobé paměti uchovat v průměru 7 údajů (+-2), se někdy nazývá Millerův zákon. Roku 1991 získal Národní vyznamenání za vědu. Se svým týmem na Princetonské univerzitě vytvořil lexikální databázi pro anglický jazyk WordNet, která se stala vzorem i pro jiné jazyky.\n\n\n"}
{"id": "944440", "url": "https://cs.wikipedia.org/wiki?curid=944440", "title": "Emanuel Zeis", "text": "Emanuel Zeis\n\nEmanuel Zeis (1. ledna 1847 Tábor – 11. října 1918 Tábor), byl rakouský a český právník a politik, na sklonku 19. století poslanec Českého zemského sněmu a starosta Tábora.\n\nPatřil do vlivného táborského rodu Zeisů. Jeho otec Jakub Zeis byl táborským purkmistrem. Emanuel Zeis absolvoval nižší reálku v Táboře a gymnázium v Písku. Maturitu složil roku 1866. Vystudoval následně práva na Karlo-Ferdinandově univerzitě v Praze a na Vídeňské univerzitě. V říjnu 1873 se oženil s Marií rozenou Kopfsteinovou. Měli dvě děti – dceru Emanuelu a syna Egona, který k roku 1918 působil jako prezidiální tajemník zemské správní komise.\n\nV roce 1867 již Emanuel veřejně vystoupil po boku otce při odhalování pomníku Josefa Vlastimila Kamarýta. Byl předsedou výboru pro zbudování tohoto pomníku. Koncem 60. let nastoupil do advokátní praxe ke Karlovi z Herrnrittů. V roce 1871 se stal auskultantem, roku 1872 adjunktem a roku 1873 požádal o registraci coby samostatný advokát. Mezitím v roce 1870 otec Jakub Zeis kvůli pokročilému věku odmítl další kandidaturu na starostu a Emanuel Zeis postupně převzal vedení rodu Zeisů v místní politice. V ní se angažoval i jeho bratr Jakub Zeis mladší. Emanuel nastoupil roku 1875 jako učitel na vyšší hospodářskou školu, ale následujícího roku se místa vzdal a věnoval se advokátní činnosti. Roku 1878 po smrti dr. Herrnritta stal právním zástupcem města Tábor.\n\nPo obecních volbách roku 1883 byl zvolen starostou Tábora. Když téhož roku zemřel bývalý starosta Moric Schöne, zapojil se Zeis i do zemské politiky, protože po doplňovacích volbách roku 1884 převzal i Schöneho poslanecké křeslo v Českém zemském sněmu. Mandát obhájil v řádných volbách v roce 1889 (městská kurie, volební obvod Tábor, Soběslav, Kamenice, Pelhřimov). Politicky patřil ke staročeské straně. Na sněmu nepatřil mezi aktivní poslance. Zasedal v zdravotní komisi, do roku 1889 vystoupil jen dvakrát s obsáhlejším projevem na plénu. Častěji vystupoval s regionálními poznámkami a intervencemi. Na mandát rezignoval roku 1890. \n\nPost starosty města obhájil roku 1886. Rezignoval v roce 1889. V té době čelil rostoucí mladočeské kritice, kterou umocnilo i zrušení táborské reálky. Oficiálně ale rezignaci odůvodnil zdravotními ohledy. Zastupitelé mu pak udělili čestné občanství. Ani pak ale politický život neopustil. Od roku 1890 zastával funkci okresního starosty. Od konce 19. století byl také předsedou ředitelství městské spořitelny. Okresním starostou byl až do své smrti.\n\nByl mu udělen Řád Františka Josefa a Řád železné koruny. Zemřel v říjnu 1918.\n\n"}
{"id": "944442", "url": "https://cs.wikipedia.org/wiki?curid=944442", "title": "Nohant-en-Graçay", "text": "Nohant-en-Graçay\n\nNohant-en-Graçay je francouzská obec v departementu Cher v regionu Centre-Val de Loire. V roce 2010 zde žilo 313 obyvatel.\n\n\"Počet obyvatel\" \n\n"}
{"id": "944444", "url": "https://cs.wikipedia.org/wiki?curid=944444", "title": "John Maybury", "text": "John Maybury\n\nJohn Maybury (* 25. března 1958 Londýn) je britský filmový režisér. V počátcích své kariéry se věnoval převážně krátkometrážním filmům. V roce 1998 natočil životopisný film \"Láska prokletá\" o irském malíři Francisi Baconovi. V pozdějších letech natočil několik dalších filmů a věnoval se rovněž režírování seriálů.\n\n\n"}
{"id": "944445", "url": "https://cs.wikipedia.org/wiki?curid=944445", "title": "South African Broadcasting Corporation", "text": "South African Broadcasting Corporation\n\nSouth African Broadcasting Corporation (SABC) je jihoafrická státní televizní a rozhlasová společnost. Provozuje 18 rozhlasových a 3 televizní stanice.\n\nRozhlasové vysílání bylo v Jihoafrické republice započato roku 1923. SABC vznikla v roce 1936 díky parlamentnímu zákonu, kterým SABC nahradila předchozí, státem kontrolovanou, African Broadcasting Corporation, která vznikla v roce 1927. Desítky let tu tehdy byl vládou kontrolovaný moonopol na rozhlasové a televizní vysílání. Během vedoucího postavení Národní strany od roku 1948 do roku 1994 byla SABC pod zesilující kritikou za neobjektivní zpravodajství v prospěch Národní strany. Jeden čas bylo mnoho lidí z vedení SABC členy organizací jako Broederbond, tajné afrikánské organizace, občas přirovnávané svým vlivem k svobodným zednářům, později ze Stellenbosch University. V afrikánštině se společnost oficiálně nazývala Suid-Afrikaanse Uitsaaikorporasie (SAUK), tento termín je nyní užíván jen ústně ve afrikánským zprávách na SABC 2, i přesto jejich název zní SABC Nuus, místo SAUK Nuus. Termín SAUK je ovšem stále užívám afrikánskými deníky.\n\nDo roku 1979 měla SABC kontrolu také nad televizním vysíláním v Namibii, tehdy známé jako Jihozápadní Afrika. Od roku 1979 tam vysílala South West African Broadcasting Corporation (SWABC). Od roku 1990 v Namibii existuje Namibian Broadcasting Corporation (NBC).\n\nV roce 1996 SABC restrukturalizovala své rozhlasové a televizní stanice pro lepší reflektování nové, demokratické Jihoafrické republiky po roku 1994, což ovšem znamenalo zrušena mnoha pořadů v afrikánštině a celkové upozadění afrikánštiny ve vysílání SABC. Od té doby je ovšem SABC celkově nakloněna k Africkému národnímu kongresu, hlavně ve zpravodajství. Tato situace se vyostřila v letech 2003-2005, kdy byla SABC obviněna z mnoha vážných pochybení, jako například cenzury, neobjektivity a selekce příspěvků.\n\nRozhlasové vysílání SABC v roce 1936 díky parlamentnímu zákonu, kterým SABC nahradila předchozí, státem kontrolovanou, African Broadcasting Corporation, která vznikla v roce 1927. V tom samém roce začal vysílat \"A\" servis v angličtině, o rok později, v roce 1937, \"B\" servis v afrikánštině. Později se začalo vysílat také v zuluštině, xhoštině, sesothštině a tswanštině. SABC také v roce 1950 svoji první komerční stanici, Springbok Radio, vysílající v angličtině a afrikánštině. Regionální FM stanice odstartovaly v 60. letech. Výběr hudby na stanicích SABC byl ovlivněn počátečním konzervatismem Národní strany. Skupiny The Beatles nebo The Rolling Stones byly ve vysílání odsuzovány, ne-li přímo zakázány na úkor mainstreamové hudby, jako například americké skupiny Bread.\n\nV roce 1966 vznikl také externí servis pro zahraničí, Radio RSA, který vysílal v angličtině, svahilštině, francouzštině, portugalštině, holandštině a němčině. Od roku 1992 je stanice známa jako Channel Africa.\n\nPo prvních multirasových volbách v roce 1994 vznikly dva nové vlajkové kanály, v roce 1995 Radio Sonder Grense v afrikánštině a v roce 1996 SAfm v angličtině. Zatímco RSG si vychoval velkou posluchačskou obec a osobnosti této stanice získaly několik cen, SAfm dnes poslouchá pouze 0.6% posluchačů. Zpočátku tato stanice slavila úspěch a byla považována za vlajkovou loď nové demokracie, po vládních zásazích do SABC v roce 2003 SAfm zaznamenala rapidní pokles poslechovosti, ze kterého se nevzpamatovala dodnes.\n\nPo rocích kontroverzí SABC spustila svůj televizní kanál v experimentálním vysílání ve velkých městech 5. května 1975 a celostátně 6. ledna 1976. Vysílal v angličtině a afrikánštině, s důrazem na náboženské pořady v neděli.\n\nTelevize zažila také bojkot od britských hereckých odborů Equity, který zabraňoval prodávání pořadů do Jihoafrické republiky. V prvních letech tedy většinu pořadů SABC tvořily americké filmy. Později byly některé pořady dabované, originální znění se vysílalo na FM stanicích. Některé pořady SABC byly ale i přes omezený rozpočet inovativní, například dětské loutkové show Liewe Heksie nebo Haas Das se Nuus Kas.\n\n1. ledna 1982 začaly vysílat dva nové programy, které sdílely svou programovou pozici, TV2 v zuluštině a xhoštině a TV3 v sothštině a tswanštině. 30. března 1985 zahájily vysílání další dva kanály, TV4 pro černé městské obyvatelstvo a sportovní kanál Topsport Surplus (TSS), oba sdílející stejnou programovou pozici. TV4 a TSS se později přejmenovaly na National Network TV (NNTV).\nV roce 1994, tedy krátce po prvních multirasových volbách, se TV2 a TV3 přejmenovaly na Contemporary Community Values (CCV TV). Dva roky nato, v roce 1996, SABC kompletně reorganizovala své televizní kanály tak, aby jejich vysílání více reprezentovalo etnické menšiny v Jižní Africe. Ve výsledku ale vysílání dávalo ještě více přednost angličtině, taktéž minoritnímu jazyku, naopak znevýhodňovalo afrikánštinu, jazyk většinový. Tímto krokem SABC naštvala mnohé afrikánsky mluvící diváky. V poslední době ale SABC zařazuje více afrikánských pořadů na SABC 2 a SABC 3. SABC 2 také denně zařazuje zprávy v afrikánštině. SABC také v pozdějších letech pohltila Bop TV, stanici vysílající v bývalém bantustanu Bophuthatswana.\n"}
{"id": "944447", "url": "https://cs.wikipedia.org/wiki?curid=944447", "title": "Seznam kulturních památek v Soběslavi", "text": "Seznam kulturních památek v Soběslavi\n\n\n"}
{"id": "944448", "url": "https://cs.wikipedia.org/wiki?curid=944448", "title": "Paprskové prohledávání", "text": "Paprskové prohledávání\n\nPaprskové prohledávání (anglicky \"\") je jeden z algoritmů na prohledávání stavového prostoru. Jeho základem je myšlenka uspořádaného prohledávání pokračovat v prohledávání vždy z nejslibnějšího uzlu doplněná o „ořezávání“ nejméně slibných větví, což snižuje paměťové nároky. Pro každý prohledávaný uzel jsou všichni jeho následníci setříděni podle dané heuristiky a do prioritní fronty k dalšímu prohledávání je pak vložen jen určitý počet daný takzvanou „šířkou paprsku“, která je v základní verzi algoritmu pevně dána. Při nastavení šířky paprsku na nekonečno odpovídá algoritmus algoritmu uspořádaného vyhledávání.\n\nTypické je užití paprskového prohledávání v systémech strojového překladu, které jsou založeny na statistice.\n"}
{"id": "944449", "url": "https://cs.wikipedia.org/wiki?curid=944449", "title": "Seznam kulturních památek ve Veselí nad Lužnicí", "text": "Seznam kulturních památek ve Veselí nad Lužnicí\n\nDo katastrálních území Veselí nad Lužnicí a Horusice zasahuje též Zlatá stoka, součást kulturní památky Rožmberská rybniční soustava, viz Seznam kulturních památek v Třeboni.\n\n"}
{"id": "944452", "url": "https://cs.wikipedia.org/wiki?curid=944452", "title": "Seznam kulturních památek v Chýnově", "text": "Seznam kulturních památek v Chýnově\n\n"}
{"id": "944455", "url": "https://cs.wikipedia.org/wiki?curid=944455", "title": "Seznam kulturních památek v Komárově (okres Tábor)", "text": "Seznam kulturních památek v Komárově (okres Tábor)\n\n"}
{"id": "944456", "url": "https://cs.wikipedia.org/wiki?curid=944456", "title": "Butch Warren", "text": "Butch Warren\n\nButch Warren (9. srpna 1939 Washington, D.C. − 5. října 2013 Silver Spring, Maryland) byl americký jazzový kontrabasista. Svou profesionální kariéru zahájil již ve čtrnácti letech, kdy hrál ve skupině svého otce, klavíristy Edwarda Warrena. Později působil ve skupině houslisty Stuffa Smithe a saxofonisty Ricka Hendersona. V roce 1958 se přestěhoval do New Yorku, kde začal spolupracovat s Kenny Dorhamem.\n\nBěhem své kariéry spolupracoval s řadou dalších hudebníků, mezi které patří Herbie Hancock, Stanley Turrentine, Jackie McLean, Sonny Clark, Thelonious Monk a Elmo Hope.\n\nZemřel na rakovinu plic ve svých čtyřiasedmdesáti letech.\n"}
{"id": "944460", "url": "https://cs.wikipedia.org/wiki?curid=944460", "title": "Děkanství (Poděbrady)", "text": "Děkanství (Poděbrady)\n\nBudova Děkanství v Poděbradech stojí v Palackého ulici naproti kostelu Povýšení svatého Kříže. Patrová budova s klasicistním průčelím byla pro potřeby děkanství upravena v 18. století z měšťanského domu. Vchod do budovy zdobí, podobně jako vchod do kostela, znak proboštství od sochaře Bohuslava Schnircha.\n\nOd roku 1958 je budova nemovitou kulturní památkou.\n"}
{"id": "944462", "url": "https://cs.wikipedia.org/wiki?curid=944462", "title": "Seznam kulturních památek v Jistebnici", "text": "Seznam kulturních památek v Jistebnici\n\n"}
{"id": "944463", "url": "https://cs.wikipedia.org/wiki?curid=944463", "title": "Seznam kulturních památek v Mladé Vožici", "text": "Seznam kulturních památek v Mladé Vožici\n\n"}
{"id": "944471", "url": "https://cs.wikipedia.org/wiki?curid=944471", "title": "Maxinec", "text": "Maxinec\n\nMaxinec (450 m n. m.) je vrch nacházející se mezi obcemi Mlázovice a Podhorní Újezd a Vojice v okrese Jičín, Královéhradeckého kraje. Je to nejvyšší bod Hořického hřbetu.\n\nVrch je bez výhledu, zalesněný smrkovými porosty s příměsí borovice, dubu a břízy. Zvedá se při hraně pravého svahu hlubokého údolí Javorky a na jeho území je kamenolom.\n\nVrch náleží do celku Jičínská pahorkatina, podcelku Bělohradská pahorkatina, okrsku Hořický hřbet a podokrsku Mlázovický chlum.\n\nVrcholu Maxince se nejvíce přibližuje červená turistická trasa vedoucí z Konecchlumí do Libína nebo modrá turistická trasa, která spojuje obce Mlázovice a Ostroměř.\n"}
{"id": "944473", "url": "https://cs.wikipedia.org/wiki?curid=944473", "title": "Plavání na letních olympijských hrách", "text": "Plavání na letních olympijských hrách\n\nPlavání je na Letních olympijských hrách od roku 1896.\n\n"}
{"id": "944475", "url": "https://cs.wikipedia.org/wiki?curid=944475", "title": "Seznam kulturních památek v Kojetíně", "text": "Seznam kulturních památek v Kojetíně\n\n"}
{"id": "944476", "url": "https://cs.wikipedia.org/wiki?curid=944476", "title": "Seznam kulturních památek v Potštátě", "text": "Seznam kulturních památek v Potštátě\n\n"}
{"id": "944477", "url": "https://cs.wikipedia.org/wiki?curid=944477", "title": "Seznam kulturních památek v Tovačově", "text": "Seznam kulturních památek v Tovačově\n\n"}
{"id": "944478", "url": "https://cs.wikipedia.org/wiki?curid=944478", "title": "Seznam kulturních památek v Teplicích nad Bečvou", "text": "Seznam kulturních památek v Teplicích nad Bečvou\n\n"}
{"id": "944479", "url": "https://cs.wikipedia.org/wiki?curid=944479", "title": "Josef Arnold", "text": "Josef Arnold\n\nJosef Arnold (24. prosince 1824 Ingolstadt - 12. srpna 1887 Brno) byl německý stavitel a kameník působící ve Vídni a v Brně.\n\nVystudoval polytechniku a Akademii výtvarných umění v Mnichově, kde následně působil u královské stavební inspekce. Později pracoval v Řezně a Vídni, mj. ve firmě architekta Heinricha Ferstela. Roku 1851 se usadil v Brně a vybudoval zde stavební firmu, vlastnil cihelny, kamenolomy, kamenické dílny a vzorkovnu stavebnin. Kromě vlastních návrhů realizovala jeho firma i stavby jiných architektů (např. Německá technika v Brně, Německé gymnázium v Brně, Městské divadlo, Český učitelský ústav aj.)\n\nJe spoluautorem jednoho z návrhů koncepce brněnské okružní třídy.\n\nByl členem městské rady a řady brněnských spolků. Roku 1884 byl vyznamenán řádem Františka Josefa a rytířským křížem řádu sv. Řehoře.\n\n\nZatloukal, Pavel: Brněnská architektura 1815-1915. Průvodce. Brno 2006, s. 220.\n\n"}
{"id": "944480", "url": "https://cs.wikipedia.org/wiki?curid=944480", "title": "Římskokatolická farnost Březina nad Jizerou", "text": "Římskokatolická farnost Březina nad Jizerou\n\nŘímskokatolická farnost Březina nad Jizerou (lat. \"Brzezina\") je územní společenství římských katolíků v Březině a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž roku 1344 byla v místě plebánie. Od roku 1787 jsou vedeny matriky a v místě byla lokálie. Farnost byla kanonicky zřízena od roku 1856.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Mnichovo Hradiště, jehož součástí je i farnost Březina nad Jizerou, která je tak spravována \"excurrendo\".\n\nŘímskokatolická farnost Březina nad Jizerou\n\n"}
{"id": "944482", "url": "https://cs.wikipedia.org/wiki?curid=944482", "title": "Vatan", "text": "Vatan\n\nVatan je francouzská obec v departementu Indre v regionu Centre-Val de Loire. V roce 2010 zde žilo 2 063 obyvatel. Je centrem kantonu Vatan.\n\n\"Počet obyvatel\" \n\n"}
{"id": "944483", "url": "https://cs.wikipedia.org/wiki?curid=944483", "title": "Fallout 1.5: Resurrection", "text": "Fallout 1.5: Resurrection\n\nFallout 1.5: Resurrection je modifikace pro hru Fallout 2. Vyšla 3. října 2013. Vývoj trval přibližně 10 let. Vytvořila jej skupinka 4 českých fanoušků původní hry. Ti na modifikaci pracovali ve svém volném čase. Herní doba se odhaduje na přibližně 25 hodin. Modifikace nabízí úplně nový příběh a lokace.\n\nNázev Resurrection má symbolizovat znovuoživení starého Falloutu a zároveň však odkazuje na hlavního hrdinu této modifikace. Ten do jisté míry vstane z mrtvých.\n\nV současnosti vzniká anglická verze, která je plánovaná na rok 2014.\n\nNápad na vytvoření Fallout 1.5 Resurrection vznikl na fóru Šílené Brahmíny, největší fanouškovské stránce Fallout v Česku. Práce na něm začaly v roce 2003. V té době byl uvolněn oficiální editor map a základní skriptová dokumentace. Od počátku měl projekt vysoká očekávání, ale vývojáři řadu věcí podcenili a především očekávali, že vytvoření hry bude jednoduché. Díky tomu došlo po roce vývoje k vystřízlivění a rozčarování. Vývoj se zpomalil, ale vývojáři začali nad svou prací více přemýšlet. To co vzniklo v prvotním nadšení se ve hře nakonec z většiny neobjevilo. Taktéž se řada věcí v průběhu děje měnila. Nakonec byl dokončen a vydán v roce 2013.\n\nDěj je zasazen do Nového Mexika v roce 2170, tedy období mezi hrami Fallout a Fallout 2. Hlavní hrdina se, vážně zraněný, probudí v jeskyni. Nepamatuje si, jak se tam dostal ani kdo je. Nezbývá mu nic jiného než po své minulosti pátrat. Jeho jediným pojítkem je záhadný talisman, který má u sebe.\n\nVýznamné postavy ve hře:\n\n\n\nMód se dočkal několika pochvalných recenzí a server Bonusweb jej dokonce navrhl na nejlepší hru roku 2013. Úspěchu se Ressurection dočkal i u hráčů, kteří ji právě na serveru Bonusweb zvolili 6. nejlepší hrou roku. Na jiném serveru Eurogameru, byl Resurrection zvolen 3. nejlepším RPG roku.\n\n"}
{"id": "944488", "url": "https://cs.wikipedia.org/wiki?curid=944488", "title": "Bohoduchiv", "text": "Bohoduchiv\n\nBohoduchiv (; – \"Bogoduchov\") je město v Charkovské oblasti na Ukrajině. Leží na pravém břehu Merly (přítok Vorskly) ve vzdálenosti 60 kilometrů na severozápad od Charkova a 55 kilometrů východně od Ochtyrky. V roce 2013 žilo ve městě bezmála patnáct tisíc obyvatel.\n\nVe městě je železniční stanice na trati ze Sum do Charkova.\n\nBohoduchiv byl založen v roce 1662. Městem je od roku 1781.\n\nBěhem druhé světové války byl obsazen německou armádou. Rudá armáda město dobyla 7. srpna 1943.\n"}
{"id": "944496", "url": "https://cs.wikipedia.org/wiki?curid=944496", "title": "Římskokatolická farnost Kněžmost", "text": "Římskokatolická farnost Kněžmost\n\nŘímskokatolická farnost Kněžmost je územní společenství římských katolíků v Kněžmosti a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1849. Farnost byla kanonicky zřízena v roce 1865.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Mnichovo Hradiště, jehož součástí je i farnost Kněžmost, která je tak spravována \"excurrendo\".\n\n\n"}
{"id": "944498", "url": "https://cs.wikipedia.org/wiki?curid=944498", "title": "Seznam kulturních památek v Konici", "text": "Seznam kulturních památek v Konici\n\n"}
{"id": "944499", "url": "https://cs.wikipedia.org/wiki?curid=944499", "title": "Seznam kulturních památek v Kostelci na Hané", "text": "Seznam kulturních památek v Kostelci na Hané\n\n"}
{"id": "944507", "url": "https://cs.wikipedia.org/wiki?curid=944507", "title": "Seznam kulturních památek v Plumlově", "text": "Seznam kulturních památek v Plumlově\n\n"}
{"id": "944508", "url": "https://cs.wikipedia.org/wiki?curid=944508", "title": "Seznam kulturních památek v Němčicích nad Hanou", "text": "Seznam kulturních památek v Němčicích nad Hanou\n\n"}
{"id": "944509", "url": "https://cs.wikipedia.org/wiki?curid=944509", "title": "Seznam kulturních památek v Čechách pod Kosířem", "text": "Seznam kulturních památek v Čechách pod Kosířem\n\n"}
{"id": "944511", "url": "https://cs.wikipedia.org/wiki?curid=944511", "title": "Billie Piper", "text": "Billie Piper\n\nBillie Paul Piper, rozená Leian Paul Piper (* 22. září 1982, Swindon, Wiltshire, Anglie) je anglická herečka a bývalá zpěvačka.\n\nPrvní desku s názvem \"Honey to the B\" vydala v roce 1998, ve svých patnácti letech. První singl z této desky „Because We Want To“ se umístil na první příčce UK Singles Chart, tím se tak stala nejmladším umělcem v historii, kterému se to podařilo. V roce 2000 vydala druhou a zároveň poslední desku \"Walk of Life\".\n\nMezi její nejznámější filmové a seriálové role patří postava \"Rose Tyler\" v seriálu \"Pán času\" a role luxusní prostitutky \"Belle de Jour\" v seriálu \"Tajný deník call girl\".\n\nV roce 2001 se v Las Vegas provdala za moderátora Chrise Evanse Manželé se rozešli v roce 2004, o tři roky později v roce 2007 se rozvedli. Důvodem rozpadu manželství byl velký věkový rozdíl, který činil 16 let. Podruhé se Billie Piper provdala 31. prosince 2007 za herce Laurence Foxe. Jejich první syn \"Winston James\" se narodil 21. října 2008. Druhý syn \"Eugene Pip\" se narodil 5. dubna 2012. .\n\n"}
{"id": "944514", "url": "https://cs.wikipedia.org/wiki?curid=944514", "title": "Ott Lepland", "text": "Ott Lepland\n\nOtt Lepland (* 17. května 1987 Tallinn, Estonská SSR, SSSR, dnes Estonsko) je estonský zpěvák, který vyhrál 3. sezónu pěvecké soutěže Eesti otsib superstaari. Reprezentoval Estonsko na Eurovision Song Contest 2012 v ázerbájdžánském Baku s písní \"\"Kuula\"\", kde se umístil na 6. místě ve finále.\n\nOtt zpívá již od dětství. Vydal 4 alba s písněmi pro děti v letech 1995 a 1996. Absolvoval studium na hudební škole Georga Otse v Tallinnu, kde se učil popu a jazzovému zpěvu. Také 10 let studoval hru na klavír.\n\nVystupoval v několika hrách a zahrál si i roli Troye Boltona v estonská verzi Muzikálu ze střední.\n\nV roce 2010 po výhře v estonské obdobě soutěže Pop Idol vydal své debutové album, které pojmenoval podle sebe. Toto album se skládalo ze 12 písní a obsahovalo singly: \"\"Otsides ma pean su jälle leidma\"\", \"\"Süte peal sulanud jää\"\" a další.\n\nV prosinci 2010 byla vydána kniha pro fanoušky Otta Leplanda, které nesla jméno \"\"Lubage mul olla. Ott Lepland.\"\" (Nechte mě být. Ott Lepland) s podtitulem \"\"8 kuud superstaarina\"'\" (8 měsíců jako superstar).\n\nV roce 2011 se zúčastnil jiné show televize TV3 se jménem \"Laulupealinn\" (Hlavní město písně), kde reprezentoval estonské město Kärdla. Každý týden vystoupil s partnery z města Kärdla nebo kraje Hiiumaa i s babičkou, synovcem a místním smíšeným pěveckým sborem. Ott tuto show vyhrál a Kärdla má teď titul \"Hlavního pěveckého města Estonska\".\nJeho 2. album \"Laulan ma sind\" bylo vydáno v listopadu 2011.\n\n\n\n\n\n\n\n"}
{"id": "944515", "url": "https://cs.wikipedia.org/wiki?curid=944515", "title": "La Guéroulde", "text": "La Guéroulde\n\nLa Guéroulde je francouzská obec v departementu Eure v regionu Normandie. V roce 2010 zde žilo 781 obyvatel.\n\n\"Počet obyvatel\" \n\n"}
{"id": "944516", "url": "https://cs.wikipedia.org/wiki?curid=944516", "title": "Seznam kulturních památek v Laškově", "text": "Seznam kulturních památek v Laškově\n\n"}
{"id": "944517", "url": "https://cs.wikipedia.org/wiki?curid=944517", "title": "Jehlice (rostlina)", "text": "Jehlice (rostlina)\n\nJehlice (\"Ononis\") je rod rostlin z čeledi bobovité. Jehlice jsou byliny a keře s trojčetnými listy a motýlovitými květy různých barev v chudých květenstvích. Vyskytují se v počtu asi 70 druhů v Evropě, Asii a severní Africe. V České republice rostou 3 druhy, z nichž nejběžnější je jehlice trnitá.\n\nJehlice jsou jednoleté nebo častěji vytrvalé byliny a keře. Odění se skládá z jednoduchých a žláznatých chlupů. Některé druhy mají trny nebo přesněji kolce, vzniklé z krátkých postranních větévek. Listy jsou nejčastěji trojčetné nebo vlivem redukce postranních lístků jednolisté, řidčeji lichozpeřené s 5 lístky. Lístky jsou zubaté, koncový má delší řapíček než postranní lístky. Palisty jsou bylinné, obvykle srostlé s řapíkem. Květy jsou v krátkých úžlabních hroznech nebo latách, u některých druhů nahuštěné do klasovitého květenství. Kalich je zvonkovitý až trubkovitý. Koruna je růžová až fialově červená, žlutá nebo bílá. Pavéza je krátká. Tyčinek je 10 a jsou jednobratré. Semeník je krátce stopkatý a obsahuje 2 až mnoho vajíček. Lusky jsou elipsoidní, vejcovité nebo čárkovité podlouhlé, suché, otevírají se oběma švy a opadávají. Obsahují 1 až 3, řidčeji až 6 kulovitých až nepravidelně srdcovitých semen.\n\nRod jehlice zahrnuje asi 70 až 75 druhů, rozšířených v Evropě, severní Africe, v Malé Asii, na Kavkaze a na Blízkém a Středním východě.\nV České republice se vyskytují 3 druhy jehlic. Nejběžnější je jehlice trnitá (\"Ononis spinosa\"), rozšířená v teplých oblastech Čech a Moravy. Řidčeji se vyskytuje v Čechách jehlice plazivá (\"O. repens\") a na severovýchodní Moravě jehlice rolní (\"O. arvensis\").\n\nZ celé Evropy je uváděno asi 47 druhů jehlic. Zdaleka nejvíce druhů se vyskytuje na Pyrenejském poloostrově (celkem 39 druhů), kde je také celá řada endemitů. Mezi druhy v jižní části Evropy šířeji rozšířené náleží \"Ononis alopecuroides\", \"O. biflora\", \"O. diffusa\", \"O. minutissima\", \"O. mitissima\", \"O. natrix\", \"O. ornithopodioides\", \"O. pubescens\", \"O. pusilla\", \"O. reclinata\", \"O. rotundifolia\", \"O. variegata\" a \"O. viscosa\". V Alpách zasahují jehlice pouze do montánního stupně, s výjimkou \"Ononis cristata\", která v jihozápadních Alpách dosahuje až do stupně subalpínského.\n\n\nNěkteré druhy, např. jehlice trnitá (\"Ononis spinosa\"), jehlice hadovitá (\"Ononis natrix\"), jehlice okrouhlolistá (\"Ononis rotundifolia\") a jehlice křovitá (\"Ononis fruticosa\") jsou pěstovány jako okrasné rostliny.\n\nJehlicím se daří v kamenité hlinité půdě na výslunném stanovišti. Pěstované okrasné druhy vyžadují na zimu kryt. Množí se jarním výsevem semen nebo zelenými řízky z narychlených rostlin.\n\n"}
{"id": "944525", "url": "https://cs.wikipedia.org/wiki?curid=944525", "title": "Antonín Koláček", "text": "Antonín Koláček\n\nAntonín Koláček (roku 2018 přejmenovaný na Antonio Koláček, * 7. srpna 1959, Přílepy) je český filantrop. Je příznivcem buddhistického způsobu života. Zabývá se sebepoznávacími technikami, semináři a šamanismem. \n\nV minulosti působil jako vrcholový manažer v Komerční bance a v Mostecké uhelné společnosti. V souvislosti s privatizací Mostecké uhelné společnosti (MUS) byl v roce 2013 švýcarským soudem odsouzený za podvod, praní špinavých peněz a porušování povinnosti při správě cizího majetku. \n\nVystudoval Vysokou školu chemicko-technologickou v Praze. V letech 1983–1990 pracoval na ekonomickém úseku ředitelství pražských Čokoládoven. Krátce po roce 1989 přijal nabídku Komerční banky a stal se jejím vrchním ředitelem pro oblast řízení poboček, vzdělávání a personalistiky. V roce 1993 založil s Bohuslavou Šenkýřovou Bankovní akademii, a.s., kterou v roce 1999 rozšířili o Vysokou školu finanční a správní. V roce 1994 stál spolu s Petrem Krausem u vzniku společnosti Newton Financial Management Group, která se zanedlouho poté stala významným obchodníkem s cennými papíry. V roce 1995 ho Komerční banka jako významný akcionář prosadila do představenstva MUS. V letech 1993 až 2001 zároveň působil jako člen dozorčí rady Komerční banky. Stal nejvlivnějším manažerem MUS a také generálním ředitelem Appian Group, která MUS ovládla. V roce 2005 spolu s Lubošem Měkotou, Petrem Pudilem a Vasilem Bobelou se stali majiteli Mostecké uhelné společnosti, kterou následně prodali Pavlu Tykačovi. Média odhadují výši jeho majetku na 8 až 9 miliard korun.\n\nV roce 2005 založil v Praze společnost \"Maitrea\", která podporuje osobní rozvoj lidí.\n\nV prosinci 1999 se stal na pět let předsedou správní rady nově založené Vysoké školy finanční a správní. Antonín Koláček působil kromě MUS a VŠFS rovněž v Regionální rozvojové agentuře Ústeckého kraje a v Bankovní akademii. Po prodeji svého podílu v MUS Pavlu Tykačovi však z byznysu odešel. \n\nAntonín Koláček čelí již víc jak 20 let opakovanému vyšetřování ze strany české justice a policie v souvislosti s privatizací Mostecké uhelné společnosti. Celá kauza byla třikrát odložena, pokaždé s konstatováním, že se žádný trestný čin nestal, ale vždy byla opět po čase znovu otevřena. Po dvaceti letech probihá nyní (září 2019) v této věci soudní líčení u Městského soudu v Praze.\n\nProkuratura ve Švýcarsku jej v této kauze obžalovala spolu s pěti dalšími osobami a v říjnu 2013 jej Spolkový trestní soud v Bellinzoně uznal vinným z podvodu, praní špinavých peněz a porušování povinnosti při správě cizího majetku. Za to byl odsouzen k trestu 52 měsíců odnětí svobody. V prosinci 2017 švýcarská nejvyšší soudní instance odmítla jeho odvolání.\n\nKrátce po vyhlášení rozsudku prohlásil, že někteří členové vlády Miloše Zemana v roce 1999 údajně věděli, že za privatizací MUS stojí mimo jiné také její management, ačkoli oficiálně byla společnost APPIAN GROUP prezentována jako skupina zastupující americké investory. Koláček také tvrdí, že ve Švýcarsku jsou ukryty peníze i z dalších privatizací v České republice.\n\n"}
{"id": "944529", "url": "https://cs.wikipedia.org/wiki?curid=944529", "title": "Domorodá náboženství", "text": "Domorodá náboženství\n\nDomorodá náboženství je různorodá skupina náboženství, označovaná též jako náboženství primitivní, tradiční, neliterární, předliterární, původní, přírodní nebo archaická. Mnoho těchto náboženských tradic zaniklo, na některé z nich se snaží navázat novopohanství, jiné stále existují.\n\nDomorodá náboženství netvoří jednolitý celek existují u nich jisté společné znaky. Jedná se například o víru v posvátnost určitých míst a objektů, ale i celkově světa a osobního a společenského života člověka. Dále se objevuje víra v četné nadpřirozené bytosti, démony, božstva a duchy předků nebo v neosobní energii jako je mana. Důležité místo má zpravidla i duchovní vztah mezi člověkem a přírodou a také mýty.\n\nPojem přírodní náboženství souvisí s chápáním těchto tradic jako uctívání přírodních jevů, například nebeských těles, atmosférických jevů, zvířat nebo rostlin. Jako přírodní náboženství jsou takto označována také náboženství takzvaných přírodních národů. V podobném kontextu se k tomuto termínu hlasí také některá novopohanská hnutí.\n\n"}
{"id": "944535", "url": "https://cs.wikipedia.org/wiki?curid=944535", "title": "Marek Čmejla", "text": "Marek Čmejla\n\nMarek Čmejla (* 7. června 1967) je český manažer, podnikatel, hudebník a fotograf trestně stíhaný v souvislosti s privatizací Mostecké uhelné společnosti. \n\nVystudoval elektrotechnickou fakultu ČVUT se specializací technická kybernetika, působil jako manažer v Newton Financial Management Group (NFMG), Appian Group a dalších firmách. V devadesátých letech vystupoval jako baskytarista se skupinou Tichá dohoda, v roce 2012 založil kapelu Všichni Svatí, které v dubnu 2014 vyšlo u vydavatelství Supraphon debutové album s názvem „Vytáhni mě z davu.“\n\nV letech 2012–2013 byl předsedou dozorčí rady akciové společnosti Loterie Korunka. V současnosti působí ve funkci předsedy dozorčí rady společnosti Škoda Transportation a.s.\n\nV říjnu 2013 jej švýcarský soud prvního stupně nepravomocně uznal vinným z podvodu a praní špinavých peněz v souvislosti s případem nákupu akcii firmy Mostecká uhelná společnost. Za to byl nepravomocně odsouzen k trestu 4 let odnětí svobody. Před soudem ho hájili dva právníci MSB Legal.\n\nV rozhovoru pro deník Právo ze dne 16. dubna ke kauze MUS uvedl, že \"„představa, že by někdo v polovině devadesátých let okusoval tužku a plánoval, jak během příštích dvanácti let podvede český stát a ukradne MUS, je natolik bizarní, že člověk, který něco takové tvrdí, musí být buď chorý, nebo je tam nějaký jiný úmysl, případně kombinace obojího.“\"\n\nVe stejném rozhovoru Marek Čmejla zhodnotil situaci, v níž se Mostecká uhelná společnost nacházela v roce 1999, slovy: \"„To, že hnědouhelný průmysl [...] stále existuje, je dodnes značnou zásluhou tehdejšího managementu Mostecké uhelné. Stát se rozhodl, že to tam zavře, a management se v zájmu té společnosti rozhodl, že udělá všechno pro to, aby přežila.“\"\n"}
{"id": "944541", "url": "https://cs.wikipedia.org/wiki?curid=944541", "title": "Jiří Diviš (podnikatel)", "text": "Jiří Diviš (podnikatel)\n\nJiří Diviš (* 16. března 1956) je švýcarský podnikatel a manažer původem z Československa trestně stíhaný v kauze privatizace společnosti Mostecká uhelená. \n\nV 70. letech hrál závodně basketbal za Baník Most. V roce 1979 emigroval do Švýcarska, kde vystudoval práva. Po studiu pracoval v konzultační společnosti, která se věnovala investičnímu bankovnictví. \n\nJe členem dozorčí rady akciové společnosti Loterie Korunka.\n\nV 90. letech v Česku zastupoval švýcarskou společnost Investenergy S. A., která skupovala akcie Mostecké uhelné společnosti, a.s., pro Appian Group. Jiří Diviš se k MUS dostal jako poradce někdejšího předsedy představenstva této společnosti Antonína Koláčka, s nímž se znal z mládí. \n\nV letech 1998–2002 působil jako člen dozorčí rady Mostecké uhelné společnosti. V roce 2003 společně s Markem Čmejlou řídil strategický vstup Appian Group do Škody Plzeň, která se po éře Lubomíra Soudka nacházela ve stavu klinické smrti. Appian Group odkoupil za 350 milionů korun část firmy od státu a za 450 milionů korun zbývající část Škody od konkurzního správce. Vstup Appianu do plzeňské Škodovky zachránil tohoto tradičního průmyslového výrobce před zánikem. Společnost prošla úspěšnou restrukturalizací a je předním evropským producentem dopravních systémů. Jiří Diviš je dnes spolumajitelem firmy Škoda Transportation.\n\nV říjnu 2013 ho švýcarský soud za podvod, praní špinavých peněz a padělání listin nepravomocně poslal do vězení na 46 měsíců.. Tyto činy měl spáchat při nákupu menšinového podílu MUS společností Appian od Českého státu v roce 1999.\n"}
{"id": "944543", "url": "https://cs.wikipedia.org/wiki?curid=944543", "title": "AgustaWestland Project Zero", "text": "AgustaWestland Project Zero\n\nAgustaWestland Project Zero je technologický demonstrátor bezpilotního letounu s překlopnými rotory plně integrovanými do křídla (anglicky: \"fan-in-wing\") s charakteristikami V/STOL.\n\nProject Zero začal být vyvíjen společností AgustaWestland od prosince 2010. Podle výrobce trvala stavba prototypu jen půl roku. První upoutaný let byl uskutečněn v červnu 2011.\n\nVeřejnosti byl projekt představen na výstavě Helicopter Association International (HAI) Heli-Expo 4. března 2013. Prototyp byl vystaven na Paris Air Show v červnu 2013.\n\nLetoun má koncepci bezocasého letounu se směrovkami na koncích křídel a dalšími malými směrovkami na konci trupu. Křídlo pokračuje do trupu, který se při dopředném letu podílí na vztlaku (tzv. blended fuselage - splývající trup). Drak letounu byl postaven jen s využitím kompozitních materiálů.\n\nDo křídel jsou integrována dmychadla s možností vyklopení v rozsahu 0°-90° umožňující pohyb vertikálně a při překlápění směrem v před.\n\nPohon je elektrický na akumulátory. Dle výrobce je možné použít letoun v prostředích s omezeným množstvím kyslíku, např. u aktivních sopek.\n\nKonkrétní technické parametry, jako rozměry, hmotnost, nebo rychlost letu, nebyly zatím uveřejněny.\n\n \n"}
{"id": "944544", "url": "https://cs.wikipedia.org/wiki?curid=944544", "title": "Fuldamobil", "text": "Fuldamobil\n\nFuldamobil je německý miniautomobil. Svůj název dostal podle města, ve kterém se vyrábělo − Fulda. Automobilka fungovala v letech 1950 až 1969. Na trhu byl prodáván i jako stavebnice.\n\n"}
{"id": "944545", "url": "https://cs.wikipedia.org/wiki?curid=944545", "title": "Vičenec", "text": "Vičenec\n\nVičenec (\"Onobrychis\") je rod rostlin z čeledi bobovité. Vičence jsou byliny se zpeřenými listy, motýlovitými květy v dlouze stopkatých hroznech a jednosemennými plody. Vyskytují se v počtu asi 130 druhů od Středomoří po Střední Asii. V České republice se vyskytují 2 druhy: vičenec ligrus a vičenec písečný.\n\nVičence jsou jednoleté nebo vytrvalé byliny, řidčeji polokeře s lichozpeřenými listy složenými ze vstřícných celokrajných lístků. Palisty jsou blanité a většinou srostlé. Květy jsou purpurové, růžové nebo bledě žluté, v dlouze stopkatých úžlabních nebo zdánlivě vrcholových hroznech. Kalich je zvonkovitý, s víceméně stejně dlouhými cípy. Tyčinky jsou dvoubratré (9+1). Semeník je přisedlý a obsahuje pouze 1 až 2 vajíčka. Čnělka je nitkovitá, s hlavatou bliznou. Plody jsou obvykle jednosemenné, nepukavé, va vrcholu protažené v krátký silný zobánek, s vystouplými žilkami které vybíhají v silné ostny.\n\nVičence jsou rozšířeny v počtu asi 130 druhů v Evropě, severní Africe, Etiopii a jihozápadní a střední Asii. Nejvíce druhů se vyskytuje v Asii v oblasti od Kavkazu po západní Himálaj.\nV České republice se vyskytují 2 druhy vičenců. Vičenec ligrus byl od konce 18. století pěstován jako pícnina a v dnešní době je již v teplejších oblastech zcela zdomácnělý. Vičenec písečný se vyskytuje především na jižní Moravě.\n\nV Evropě se vyskytuje dohromady 27 druhů. Nejvíce druhů se vyskytuje ve Středomoří, kde mají rozsáhlejší areál výskytu zejména druhy \"Onobrychis aequidentata\", \"O. arenaria\", \"O. caput-galli\", ve východní části i \"O. gracilis\". Většina evropských druhů vičenců má spíše omezený areál výskytu nebo se jedná o endemity. V Alpách roste v subalpínském stupni \"Onobrychis montana\", v montánním stupni \"O. arenaria\", \"O. viciifolia\" a v jihozápadní části i \"O. supina\" a \"O. saxatilis\". V Pyrenejích zasahuje do nejvyšších poloh místní endemit \"Onobrychis pyrenaica\" a \"O. supina\" (až 2100 metrů), v nižších polohách roste \"O. saxatilis\" a \"O. argentea\" subsp. \"hispanica\".\n\nVičence obsahují zejména v semenech jedovaté neproteinové aminokyseliny, např. kanavanin, některé druhy obsahují také cyklitoly, např. pinitol.\n\n\nVičenec ligrus je považován za jednu z nejhodnotnějších pícnin a je v Evropě pěstován již od 16. století. V Asii je pěstován také k ochraně půdy a vody.\n\n \n"}
{"id": "944551", "url": "https://cs.wikipedia.org/wiki?curid=944551", "title": "Přírodní park Košíře-Motol", "text": "Přírodní park Košíře-Motol\n\nPřírodní park Košíře-Motol o rozloze 354 ha se nachází převážně na území Prahy 5 a byl vyhlášen v roce 1991 jako oblast klidu a poté byl v roce 1992 zákonem převeden do nově vzniklé kategorie přírodních parků. Tento park významnou měrou přispívá ke zkvalitnění životního prostředí města a nachází se zde řada pěších cest s hezkým výhledem na Prahu. Součástí přírodního parku Košíře-Motol jsou 3 významné přírodní památky: přírodní památka Vidoule, přírodní památka Motolský ordovik a přírodní památka Kalvárie v Motole. V PP Vidoule se nachází jeden z nejvyšších míst Prahy – hora Vidoule s výškou 371 m nad mořem a v minulosti se zde nacházela řada pískoven a lomů, kde se těžil pískovec. Toto podloží poskytuje příhodné podmínky pro růst poloruderární až stepí vegetace. Geologicky významnou oblastí je především PP Motolský ordovik, kde se nachází významné naleziště trilobitů a především unikátní geologický odkryv na hranici stupňů dobrotiv-beroun, který je tvořen dvěma základními faciemi, a to břidlicemi a křemenci. PP Kalvárie je tvořena bazaltovou skálou, která se tyčí nad údolím a na jejím vrcholku je již z dálky vidět kříž. Její podloží poskytuje optimální podmínky k růstu xerotermní květeny a nalezneme tu například velmi vzácný relikt česnek tuhý (\"Allium strictum Schrad.\").Většina podloží parku je tvořena ordovickými břidlicemi a pískovcemi letenského souvrství.\n\nMomentálně je většina parku uměle zalesněna nepůvodními porosty nepřirozeného složení. Nachází se tu ale i zbytky původních kyselých doubrav a dubohabřin, a to především v údolí parku Cibulka a na jednotlivých návrších nad motolským krematoriem. Pomyslným jádrem parku je park Na Cibulce (Cibulka) s krásnými romantickými stavbami a několika památnými stromy s úctyhodným obvodem kmene 300–500 cm . V PP Vidoule žije mnoho druhů teplomilných bezobratlých a motýlů a mezi nimi i dva vzácné druhy otakárků – otakárek fenyklový (\"Papilio machaon\") a otakárek ovocný (\"Iphiclides podalirius\"). V parku se nachází také mnoho obratlovců a z nich nejvíce veverka obecná (\"Sciurus vulgaris\"), ježek a zajíc. Parkem protéká Motolský potok, který poskytuje domov mnoho obojživelníkům a to například skokan zelený (\"Pelophylax esculentus\"), ropucha obecná (\"Bufo bufo\") a mlok obecný (\"Salamandra salamandra\").\n\nTento park nejvíce ohrožuje fakt, že v posledních desetiletích dochází k druhovému ochuzování světlomilné a sucho a teplomilné květeny v důsledku změn v zemědělství a to hlavně přerušením pasení a kosení. Negativní vliv má také hustý křovištní porost, který pozměnil prostředí a světlomilné druhy tak byly eliminovány. Dalším ohrožujícím faktore je, že Motolský potok byl z důvodu výstavby a rozšíření Plzeňské ulice zatrubněn, což negativně ovlivnilo krajinu i obojživelníky, v posledních letech však došlo k revitalizaci částí potoku Cibulka a opětovnému navrácení jeho toku na povrch. V rámci lesního hospodaření jsou v parku pravidelně prováděny prořezávky a probírky porostů. Údržbu parku provádí Lesy hl. m. Prahy a od roku 2007 je Praha držitelem mezinárodního lesnického certifikátu Forest Stewardship Council (FSC). Tento ekologicky velmi přísný certifikát se snaží o hospodaření vedoucí k dosažení přírodních porostů.\n\nPřírodní park Košíře-Motol se nachází na území hlavního města Prahy. Tento park byl zřízen v roce 1991 a zaujímá plochu o velikosti 354 ha, jedná se tedy o nejmenší přírodní park v Praze. Hlavní část území se nachází v oblasti Košířského a Motolského údolí na Praze 5 (k. ú. Jinonice, Košíře, Motol) a menší část se nachází na Praze 13 (k. ú. Stodůlky). Přírodní park je kolem obklopen zástavbou a procházejí jím dvě frekventované komunikace – ulice Plzeňská a Bucharova. Pomyslným jádrem parku je park Na Cibulce (Cibulka) s krásnými romantickými stavbami.\nV 80. letech 20. století vznikla myšlenka vytvořit síť oblastí klidu v Praze. Mělo se jednat o specifickou formu ochrany příměstské krajiny. Tyto oblasti klidu měly vést ke zlepšení životního prostředí. V roce 1984 byly schváleny první dvě oblasti klidu a to Říčanka a Botič – Milíčov. Po vyhlášení těchto oblastí klidu došlo ke zpracování návrhu celopražské sítě oblastí klidu. Tento návrh měl mapovou i textovou část a předkládal i odborné odůvodnění hranic oblastí a obsahoval podrobný popis budoucího režimu a hospodaření na těchto územích. Dnešní síť přírodních parků v hlavním městě je téměř stejná s tehdy navrženou koncepcí. V roce 1992 byl zaveden zákon 114/92 Sb., který zavedl kategorii \"přírodních parků\" jako jednu z oficiálních forem ochrany krajiny. Do kategorie přírodních parků byly převedeny i všechny do té doby vyhlášené \"oblasti klidu\". Přírodní park Košíře-Motol byl zřízen v roce 1991 vyhláškou hlavního města Prahy č. 3/1991, o zřízení oblastí klidu v hlavním městě Praze. Poté byl v roce 1992 převeden zákonem 114/92 Sb., o ochraně přírody a krajiny do kategorie přírodních parků.\n\nV posledních desítkách let se příroda ve městech stává domovem mnoha rostlin a živočichů z volné krajiny, kde došlo ke znatelnému zhoršení přírodních podmínek, které mnoha druhům nevyhovují.\nVětšina podloží parku je tvořena ordovickými břidlicemi a pískovcemi letenského souvrství.\n\nGeologicky nejvýznamnější oblastí parku je na západě situovaná přírodní památka Motolský ordovik, kde se nachází významný geologický odkryv a bohaté paleontologické naleziště trilobitů a hyolitů. Jedná se o umělý odkryv, který vznikl v 70. letech 20. století terénním zářezem při budování železniční tratě Praha Smíchov – Slaný. Jsou zde odkryty prvohorní vrstvy ordoviku na hranici stupňů dobrotiv-beroun. Rozhraní dobrotiv – beroun má dvě základní facie a to břidlice a křemence. Svrchní část dobrotivského souvrství (stupeň dobrotiv) je tvořena dobrotivskými břidlicemi (jílovité, temně šedé až černé, střípkovitě se rozpadající, obsahující jílovitopísčité konkrece) a spodní část libeňského souvrství (stupeň beroun) je tvořena libeňskými břidlicemi (černé, jílovité, střípkaté) a řevnickými křemenci (bělavé až nažloutlé). Na dobrotivské břidlice ostře nasedají řevnické křemence a na řevnické křemence ostře nasedají libeňské břidlice. Tento odkryv je jeden z nejlépe odkrytých a také dobře přístupných profilů hranice mezi stupni dobrotiv a beroun. Dobrotivské i libeňské břidlice skrývají významnou faunu i mikrofaunu. V břidlicích libeňského souvrství bylo zjištěno nejbohatší společenstvo zkamenělin na území Prahy.\nPodloží je tvořeno tedy převážně neúživnými křemenci a břidlicemi, které skýtají vhodné podmínky pro růst vřesu.\n\nDalší geologicky významnou oblastí je přírodní památka Vidoule, jejíž podloží je tvořeno vodorovnými vrstvami druhohorních pískovců. Celkově je geologický podklad neúživný, a proto zde roste především poloruderární vegetace stepního charakteru. Ve východní a severní části Vidoule se v minulosti nacházela řada pískoven a lomů, ve kterých se těžil pískovec (stavební kámen). Momentálně nejsou lomy využívány. Většinou však neměly lomy velký rozsah, proto se dobře začlenily do krajiny a dnes je takřka vůbec nevnímáme. Můžeme zde také nalézt ukázky zkamenělin různých mořských živočichů. Původně ucelené vrstvy byly erozí různě narušovány a tím oddělovány, a tak došlo k tomu, že některé části ve skalních pískovcových stěnách výrazně vystupují a to až 20 metrů vysoko.\n\nTaké přírodní památka Kalvárie je geologicky zajímavým územím parku. Jedná se o skalní útvar, který vznikl tektonicky izolovanou krou podél významného pražského zlomu. Tuto skálu budují především bazalty a horniny silurského motolského souvrství.\n\nV nynější době je většina parku uměle zalesněna nepůvodními porosty nepřirozeného složení. Nachází se tu ale i zbytky původních kyselých doubrav a dubohabřin, a to především v údolí parku Cibulka a na jednotlivých návrších nad motolským krematoriem. Jinak je oblast zalesněna borovicí lesní (\"Pinus sylvestris\"), borovicí černou (\"Pinus nigra\"), modřínem opadavým (\"Larix decidua\"), javorem, břízou, lípou a ojediněle jasanem ztepilým (\"Fraxinus excelsior\"). Keřové patro tvoří růže šípková (\"Rosa canina\"), bez černý (\"Sambucus nigra, L.\"), svída krvavá (\"Cornus sanguinea\") a ostružiník maliník (\"Rubus idaeus Linné\").\n\nV parku Cibulka roste kromě starých smíšených porostů i několik mohutných dubů a jasanů, jejichž obvod kmene dosahuje úctyhodných rozměrů 300–500 cm. Některé z těchto stromů jsou vyhlášeny jako památné. Významná je skupina tří památných dubů letních (\"Quercus robur\"), z nichž jeden má obvod kmene přes pět metrů. Odhaduje se, že tyto stromy jsou staré až 200 let. V lesním porostu parku Cibulka je nejvíce zastoupen dub zimní (\"Quercus robur\") a dub letní (\"Quercus robur\") (21 %), lípa srdčitá (\"Tilia cordata\") (11 %), javor mléč (\"Acer platanoides\") (10 %), dub červený (\"Quercus rubra\") (6 %), jasan ztepilý (\"Fraxinus excelsior\") (5 %) a borovice černá (\"Pinus nigra\") (5 %). Ideální zastoupení stromů by bylo 57 % dubu zimního (\"Quercus robur\"), 15 % buku lesního (\"Fagus sylvatica\") a 9 % habru obecného (\"Carpinus betulus\").\n\nDalší vegetačně významnou oblastí je přírodní památka Kalvárie, kde je naleziště xerotermní květeny. Mezi tuto květenu patří pěchava vápnomilná (\"Sesleria caerulea\"), chrpa chlumní (\"Centaurea triumfettii\"), koniklec luční (\"Pulsatilla pratensis\"), bělozářka liliovitá (\"Anthericum liliago L.\") a vzácný relikt česnek tuhý (\"Allium strictum Schrad.\"). V posledních desetiletích dochází k druhovému ochuzování světlomilné a sucho a teplomilné květeny. K tomuto ochuzení dochází v důsledku změn v zemědělství a to hlavně přerušením pasení a kosení. Negativní vliv má také hustý křovištní porost, který pozměnil prostředí a světlomilné druhy tak byly eliminovány.\n\nNa území parku se také nachází malé slatiniště, které leží kousek od přírodní památky U Hájů (již mimo území parku), kde můžeme najít ostřicii Davallovu (\"Carex davalliana Sm.\"), sítinu sivou (\"Juncus inflexus L.\"), pobřežnici obecnou (\"Pellia epiphylla\") a prstnatec májový (\"Dactylorhiza majalis\").\n\nPřírodní památka Vidoule je na východě lemována cennými starými duby a buky na jižní straně stepními trávníky. Celkově je zde neúživná půda, na které roste poloruderární až stepní vegetace\n\nV říjnu 1944 byla v parku Cibulka na kmeni dubu nalezena vzácná dřevožijná houba korálovec ježatý (\"Hericium erinaceus\"), která je v současnosti navržena k zákonné ochraně.\n\nNa území parku se nachází několik biokoridorů a biocenter, které plní především funkci refungií. Nalezneme zde řadu rozličných biotopů, které poskytují útočiště mnohým druhům.\n\nDominantou krajiny je přírodní památka Vidoule, kde převládá poloruderální vegetace, která přechází až do stepního rázu vegetace. Na takový biotop jsou vázány mnohé druhy teplomilných bezobratlých živočichů. Z brouků zde nalezneme střevlíčky z čeledi střevlíkovití (\"Carabidae\"), mandelinky a štítonoše z čeledi mandelinkovití (\"Chrysomelidae\") a také mnoho brouků z čeledi nosatcovití (\"Curculionidae\"). V keřovém patře hnízdí různé druhy ptáků, jako například strnad obecný (\"Emberiza citrinella\"), pěnice černohlavá (\"Sylvia atricapilla\") či drozd zpěvný (\"Turdus philomelos\"). Průzkumem bylo zjištěno, že se zde také vyskytuje několik desítek druhů motýlů a blanokřídlých. Z motýlů je zde možné zahlédnout dva ohrožené druhy otakárků a to otakárka fenyklového (\"Papilio machaon\") a otakárka ovocného (\"Iphiclides podalirius\").\n\nPodstatnou refungiální funkci má i přírodní památka Kalvárie, kde nalezl své útočiště teplomilný plž páskovka žíhaná (\"Cepaea vindobonensis\"), jejíž ulita je zdobena tenkými hnědými proužky. Z ptáků zde hnízdí drozd zpěvný (\"Turdus philomelos\"), budníček menší (\"Phylloscopus collybita\") či mlynařík dlouhoocasý (\"Aegithalos caudatus\").\n\nV přírodní památce Motolský ordovik můžeme najít zkameněliny již vyhynulých prvohorních členovců trilobitů.\n\nV parku mají útočiště také mnohé druhy obratlovců.Ve velké míře zde můžeme vidět veverku obecnou (\"Sciurus vulgaris\"), ježka a zajíce. Dále jsou zde prasata divoká (\"Sus scrofa\"), králíci a srnčí zvěř. Na některých místech parku vznikly jeskyně či skalní dutiny, které jsou sídlištěm netopýrů z druhu (\"Myotis spp.\"). Jelikož územím parku protéká Motolský potok s vybudovanou kaskádou tří rybníků, našli zde své útočiště i mnozí obojživelníci. Mezi ně patří například skokan zelený (\"Pelophylax esculentus\"), ropucha obecná (\"Bufo bufo\") a mlok obecný (\"PSalamandroidea\"). Pro tyto obojživelníky je zdroj čisté vody důležitý zejména k jarnímu páření. Z plazů se zde vyskytuje ještěrka obecná (\"Lacerta agilis\") a slepýš křehký (\"Anguis fragilis\"). Motolský potok byl z důvodu výstavby a rozšíření Plzeňské ulice zatrubněn, což negativně ovivnilo krajinu i obojživelníky, v posledních letech však došlo k revitalizaci částí potoka (např. potoku Cibulka) a opětovnému navrácení jeho toku na povrch.\nNa území přírodního parku se nacházejí tři maloplošná chráněná území:\n\nV motolském krematoriu byli v 50. letech 20. století zpopelňováni političtí vězňové, kteří umřeli v koncentrácích a věznicích. Jejich urny s popelem však nakonec skončily v hromadném hrobě. Za přispění Rady města zde bylo pro tyto urny později vybudováno čestné pohřebiště. Tuto smutnou událost dnes u vchodu do krematoria připomíná malý pomníček. Vydáme-li se však po schodech nahoru, ocitneme se u společného hrobu popravených a zemřelých politických vězňů s náhrobními deskami, které nesou jména těchto obětí.\n\nTento park zaujímá rozlohu 65,64 ha a získal svůj název podle rodu Cibulovských, kteří v 15. století vlastnili místní vinice. Celý areál byl na počátku 19. století prodán a upraven. Byly zde postaveny romantické stavby a sochy a les tak získal podobu anglického parku s romantickým nádechem. Postupně přecházel park na různé majitele, pro které byl však spíše přítěží. Nyní vlastní lesy Na Cibulce hlavní město Praha. V roce 2000 započala rekonstrukce celého areálu. Jedná se hlavně o rekonstrukci stavebních prvků a sochařské výzdoby. Také začala výsadba stromků v rámci přirozené obnovy porostů. V parku rostou některé památné duby a jasany, které mají úctyhodný obvod kmene 300–500 cm. Zajímavou stavbou je osmiboký Čínský pavilon, který vycházel z čínské architektury. Pavilon byl původně ozdoben zvonky hrajícími ve větru. Dnes se pavilon nachází v dezolátním stavu, a protože se rozpadá, byl z bezpečnostních důvodů oplocen. Čínský pavilon není v majetku města Prahy, proto není možné jej opravit v rámci celkové rekonstrukce parku.\n\nDominantou parku je uměle postavená zřícenina s 13 metrů vysokou rozhlednou, která se nachází v nejvyšším bodě parku. Jedná se o nejstarší vyhlídkovou věž v Praze. Z vyhlídky je možné vidět celý areál motolské nemocnice. Pod zřícenino je k vidění uměle vybudovaná jeskyně nesoucí název Dantovo peklo. Důležitou součástí parku jsou i vodní prvky. Parkem protéká potok Cibulka (pramenící pod PP Vidoule) s jezírkem Pod Dianou a třemi studánkami (tůněmi). V roce 2009 byla provedena revitalizace původně zatrubněného potoka Cibulka. Potok byl navrácen na povrch a rozmeandrován, což je přirozenější a povodí potoka tak může nabídnout útočiště mnohým druhům zvířat a rostlin. Jde zejména o obnovou původních vodních ploch a přirozených mokřadů.\n\nHospodářské využití přírodního parku je regulováno vyhláškou.\n\nV rámci lesního hospodaření jsou v parku pravidelně prováděny prořezávky a probírky porostů. Také jsou zde vysazovány původně listnaté stromy, které mají obnovit přirozený porost. Důležité je především přirozené zmlazení. Všechny lesy ve vlastnictví hlavního města Prahy jsou obhospodařovávány podle zásad trvale udržitelného hospodaření v lesích. Údržbu parku provádí Lesy hl. m. Prahy. Od roku 2007 je Praha držitelem mezinárodního lesnického certifikátu Forest Stewardship Council (FSC). Tento ekologicky velmi přísný certifikát se snaží o hospodaření vedoucí k dosažení přírodních porostů. Jedná se o postupnou přestavbu současné nepříznivé skladby lesa tak, aby se druhová skladba co nejvíce přiblížila původní skladbě lesa. Cílem je získat odolný, smíšený a listnatý porost snášející vysoké rekreační zatížení a vyžadující minimální péči.\n\nPravidelně se zde provádí údržba cest a úklid černých skládek.\n\nToto území bylo vyhlášeno přírodním parkem pro jeho přírodovědné a krajinné hodnoty. Přírodní park nabízí rekreační využití i poučení o přírodě (ve formě informačních tabulí) a celkově přispívá ke zlepšení životního prostředí města. Přírodní park je tak formou specifické velkoplošné ochrany a slouží k zachování přírodní krajiny ve městě. Park Košíře-Motol je zajímavý především z geologického hlediska. Jde zde hlavně o zachování prvohorních vrstev ordoviku s mnohými nalezišti trilobitů.\nTento park nejvíce ohrožuje fakt, že v posledních desetiletích dochází k druhovému ochuzování světlomilné a sucho a teplomilné květeny. K tomuto ochuzení dochází v důsledku změn v zemědělství a to hlavně přerušením pasení a kosení. Negativní vliv má také hustý křovištní porost, který pozměnil prostředí a světlomilné druhy tak byly eliminovány. Dalším ohrožujícím faktore je, že Motolský potok byl z důvodu výstavby a rozšíření Plzeňské ulice zatrubněn, což negativně ovlivnilo krajinu i obojživelníky, v posledních letech však došlo k revitalizaci částí potoka (např. potoku Cibulka) a opětovnému navrácení jeho toku na povrch. V roce 2009 byla provedena revitalizace původně zatrubněného potoka Cibulka. Potok byl navrácen na povrch a rozmeandrován, což je přirozenější a povodí potoka tak může nabídnout útočiště mnohým druhům zvířat a rostlin. Jde zejména o obnovou původních vodních ploch a přirozených mokřadů. Negativní vliv mají na vegetaci také výfukové plyny produkované okolní dopravou.\n\nVýstavba na území parku je omezena trvalou stavební uzávěrou a lze ji provádět pouze na místech schválených územně plánovací dokumentací.\nI přesto, že přírodní park Košíře-Motol je nejmenším pražským přírodním parkem, nabízí nepřeberné množství aktivit. Najdeme zde množství různých cest, jak asfaltových tak v terénu. Jedinou turisticky značenou cestou je žlutě značená cesta, která vede od usedlosti Šmukýřka po úbočí Vidoule a přes golfové hřiště až k tramvaji v Motole. Tato cesta nabízí velmi hezký výhled na Prahu. V parku lze v létě například jezdit na kole, koupat se v Motolských rybnících a naopak v zimě se na nich dá bruslit či využít místní terén pro běžkování.\n\nZajímavostí je také nově postavená dostihová dráha Greyhound park Motol v údolí parku Cibulka. Tato dráha je velmi moderní a byla postavena na místě bývalého fotbalového hřiště. Motolská závodní dráha patří pod Českou greyhound dostihovou federaci. Jedná se o víceúčelový sportovní stadion s možností provozování různých druhů sportů . Nachází se zde vnitřní asfaltový ovál, který je určen pro cyklistiku, kolečkové brusle a elektrické motokáry. Vnější ovál je závodní pískový a slouží k chrtím dostihům. Uvnitř asfaltového oválu je travnaté hřiště kde lze hrát fotbal či volejbal. Celý areál je osvětlen a vybaven nejnovější technikou. Psí dostihy se tu konají většinou v sobotu a určitě stojí za zkušenost je navštívit.\n\nDalším sportovním využití parku je golfové hřiště Motol – Golf Club Praha, které tvoří střední část parku. Tento klub je jedním z nejstarších v Čechách a nabízí jedno z nejnáročnějších hřišť v České republice. Pravidelně se zde pořádají golfové turnaje. Toto hřiště zde existuje desítky let a představuje jeden z prvků přírodního prostředí a to i přes to, že se jedná o umělý biotop vyžadující specifické obhospodařování.\n"}
{"id": "944553", "url": "https://cs.wikipedia.org/wiki?curid=944553", "title": "Jerome Kagan", "text": "Jerome Kagan\n\nJerome Kagan (* 25. února 1929, Newark) byl americký psycholog židovského původu, představitel vývojové psychologie. Byl 22. nejcitovanějším psychologem 20. století. Zaobíral se především emocemi. Proslul výzkumem, jehož výsledky tvrdí, že určité vlastnosti v raném dětství umožňují predikovat soubor vlastností jedince v adolescenci.\n\n\n"}
{"id": "944554", "url": "https://cs.wikipedia.org/wiki?curid=944554", "title": "Seznam kulturních památek v Kralovicích", "text": "Seznam kulturních památek v Kralovicích\n\n"}
{"id": "944555", "url": "https://cs.wikipedia.org/wiki?curid=944555", "title": "Alexander Ahndoril", "text": "Alexander Ahndoril\n\nAlexander Ahndoril, rodným příjmením Gustafsson (* 20. ledna 1967 Upplands Väsby) je švédský spisovatel a dramatik, autor románů a divadelních her. Jeho nejprodávanějším titulem se stal biografický román \"Regissören\" (Režisér) z roku 2006 o filmovém tvůrci Ingmaru Bergmanovi. Za tento počin mu britský deník \"The Independent\" udělil roku 2009 ocenění Foreign Fiction Prize.\n\nAlexander Ahndoril se narodil 20. ledna 1967 v Upplands Väsby ve Švédsku. Vystudoval obory dějiny náboženství a filmová věda. Když mu bylo 22 let, tedy v roce 1989, napsal román \"Den äkta kvinnan\". V roce 1993 napsal svoji první divadelní hru pod názvem \"Irra\". V roce 1996 se oženil s Alexandrou Coelho Ahndorilovou (narozena 1966), se kterou má tři dcery. Toto duo později začalo psát knihy pod jedním pseudonymem Lars Kepler. Jejich první vydaná kniha nesla název \"Hypnotisören\", volně přeloženo jako \"Hypnotizér\". Tento román se stal bestsellerem, byl přeložen do 38 jazyků a později byl i zfilmován. V současné době žije Alexander trvale ve Stockholmu, hlavním městě Švédska a vlastní letní sídlo na západním pobřeží této země. \n\n\n\n\n"}
{"id": "944557", "url": "https://cs.wikipedia.org/wiki?curid=944557", "title": "Římskokatolická farnost Střížov u Jihlavy", "text": "Římskokatolická farnost Střížov u Jihlavy\n\nŘímskokatolická farnost Střížov u Jihlavy je územní společenství římských katolíků s farním kostelem svatého Jana Křtitele v děkanátu Jihlava.\n\nFarní kostel svatého Jana Křtitele představuje tzv. přechodní stavbu z rozhraní románského a gotického slohu z doby po roce 1360.\nAdministrátorem excurrendo je od srpna 2012 R. D. Mgr. Petr Balát.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. říjen. Adorační den připadá na 7. září.\n\nKaždoročně se zde koná tříkrálová sbírka. V roce 2017 dosáhl výtěžek sbírky v Brtnici a okolí 113 966 korun.\n"}
{"id": "944559", "url": "https://cs.wikipedia.org/wiki?curid=944559", "title": "Nové výjevy z Ameriky", "text": "Nové výjevy z Ameriky\n\nNové výjevy z Ameriky (originální dánský název \"Nye scener fra Amerika\") je dánský dokumentární film režiséra Jørgena Letha z roku 2003. Jde o pokračování jeho filmu \"66 scener fra Amerika\" z roku 1981. Jeho natáčení v New Yorku probíhalo několik dní před teroristickými útoky 11. září 2001.\n\nVe filmu se objevili vedle jiných například herec Dennis Hopper, hudebník John Cale či básník John Ashbery. Cale rovněž složil originální hudbu pro tento film.\n\nV Česku měl premiéru 27. října 2003 na Mezinárodním festivalu dokumentárních filmů v Jihlavě.\n\n"}
{"id": "944562", "url": "https://cs.wikipedia.org/wiki?curid=944562", "title": "Synchronizované plavání na Letních olympijských hrách 1984", "text": "Synchronizované plavání na Letních olympijských hrách 1984\n\nSynchronizované plavání na Letních olympijských hrách 1984 probíhalo na stadionu Olympic Swim Stadium v Los Angeles.\n"}
{"id": "944563", "url": "https://cs.wikipedia.org/wiki?curid=944563", "title": "FK Amkar Perm", "text": "FK Amkar Perm\n\nFutbolnyj klub Amkar Perm (rusky: \"Футбольный клуб «Амкар» Пермь\") je ruský fotbalový klub, sídlící ve městě Perm.\n\nKlub byl založen v roce 1994 za účelem reprezentace místní továrny na umělá hnojiva. Název klubu je zkratkou jejích hlavních produktů: amoniak a karbamid. Červenočerně pruhované dresy, jaké má AC Milán, přijal Amkar na radu italských obchodních partnerů. Od roku 1999 klub hrál druhou nejvyšší soutěž a od roku 2004 je účastníkem elitní ligy. Nejlepšího umístění dosáhl v roce 2008, kdy skončil na čtvrtém místě ligy a zároveň byl finalistou domácího poháru. Získal tak právo účasti v Evropské lize, kde vypadl s anglickým týmem Fulham FC po výsledcích 1:3 venku a 1:0 doma.\n\nSvé domácí zápasy odehrává na stadionu Zvězda s kapacitou 17 000 diváků.\n\n\"Aktuální k datu: 31. července 2016\"\n\nZdroj: \n\nVysvětlivky:\n\n\n"}
{"id": "944564", "url": "https://cs.wikipedia.org/wiki?curid=944564", "title": "Synchronizované plavání na Letních olympijských hrách 1988", "text": "Synchronizované plavání na Letních olympijských hrách 1988\n\nSynchronizované plavání na Letních olympijských hrách 1988.\n"}
{"id": "944565", "url": "https://cs.wikipedia.org/wiki?curid=944565", "title": "Synchronizované plavání na Letních olympijských hrách 1992", "text": "Synchronizované plavání na Letních olympijských hrách 1992\n\nSynchronizované plavání na Letních olympijských hrách 1992.\n"}
{"id": "944566", "url": "https://cs.wikipedia.org/wiki?curid=944566", "title": "Synchronizované plavání na Letních olympijských hrách 1996", "text": "Synchronizované plavání na Letních olympijských hrách 1996\n\nSynchronizované plavání na Letních olympijských hrách 1996 probíhalo v bazénu Georgia Tech Aquatic Center v Atlantě.\n"}
{"id": "944567", "url": "https://cs.wikipedia.org/wiki?curid=944567", "title": "V/STOL", "text": "V/STOL\n\nV/STOL je zkratka pro anglický letecký termín vertical and/or short take-off and landing a jedná se o charakteristiku popisující nároky a schopnosti vzletu a přistání daného letounu. V/STOL je společné označení pro samostatné charakteristiky letounů s následujícím významem:\n\n\n\n"}
{"id": "944568", "url": "https://cs.wikipedia.org/wiki?curid=944568", "title": "Synchronizované plavání na Letních olympijských hrách 2004", "text": "Synchronizované plavání na Letních olympijských hrách 2004\n\nSynchronizované plavání na Letních olympijských hrách 2004.\n"}
{"id": "944569", "url": "https://cs.wikipedia.org/wiki?curid=944569", "title": "Synchronizované plavání na Letních olympijských hrách 2008", "text": "Synchronizované plavání na Letních olympijských hrách 2008\n\nSynchronizované plavání na Letních olympijských hrách 2008.\n"}
{"id": "944570", "url": "https://cs.wikipedia.org/wiki?curid=944570", "title": "Synchronizované plavání na Letních olympijských hrách 2012", "text": "Synchronizované plavání na Letních olympijských hrách 2012\n\nSynchronizované plavání na Letních olympijských hrách 2012.\n"}
{"id": "944580", "url": "https://cs.wikipedia.org/wiki?curid=944580", "title": "Silnice II/328", "text": "Silnice II/328\n\nSilnice II/328 je silnice II. třídy spojující okresy Kolín a Nymburk ve Středočeském Kraji a okres Jičín v Královéhradeckém kraji. Silnice začíná na kruhovém objezdu poblíž automobilky TPCA u obce Ovčáry. Vede severním směrem přes Žehuň, Městec Králové a Slavhostice a v podstatě kopíruje trasu silnice I/32. Na konci trasy se v obci Jičíněves napojuje na silnici I/32.\n\n\n\n"}
{"id": "944581", "url": "https://cs.wikipedia.org/wiki?curid=944581", "title": "Licence hiporehabilitačních koní", "text": "Licence hiporehabilitačních koní\n\nLicence hiporehabilitačních koní jsou dalším důležitým krokem pro uznání hiporehabilitace jako léčebné a pedagogické metody a metody nacházející uplatnění v sociální oblasti. Licence je vytvořena Českou hiporehabilitační společností a první středisko se na ní přihlásilo v roce 2011.\n\nSmyslem specializační zkoušky pro koně a pony zařazené do hiporehabilitace je prověřit, zda vlastnosti a získané dovednosti koně/ponyho vyhovují potřebám hiporehabilitace a potvrdit jeho vhodnost pro jeho využití v hiporehabilitaci. Zkouška je složená z několika částí a má jiné požadavky na koně a pony, kteří pracují v hipoterapii (HT) a jiné pro ty, kteří pracují v psychoterapii pomocí koní (PPK), aktivitách s využitím koní (AVK) a v kontaktní terapii. Zkouška je zaměřená především na posouzení charakteru koně/ponyho a ochoty spolupracovat s člověkem (AVK, PPK, HT, kontaktní terapie) a v případě využití koně pro hipoterapii na posouzení mechaniky pohybu a práce hřbetu.\n\nKoně a pony, kteří zkoušku úspěšně složí, obdrží licenci pro zařazení do HT, PPK, AVK nebo kontaktní terapie. Získaná licence je vázána na žadatele specializační zkoušky. Při změně působiště koně/ponyho může jeho nový majitel/provozovatel zažádat o přezkoušení.\n\n"}
{"id": "944584", "url": "https://cs.wikipedia.org/wiki?curid=944584", "title": "Anton Aigner", "text": "Anton Aigner\n\nAnton Aigner (9. června 1844 Frýdlant – 25. dubna 1912 Frýdlant) byl rakouský a český politik německé národnosti, na přelomu 19. a 20. století poslanec Českého zemského sněmu, starosta Frýdlantu.\n\nPocházel z rodiny frýdlantského cukráře. Vystudoval základní školu a pak se vyučil řemeslu svého otce, které vykonával vedl svých veřejných a politických aktivit až do své smrti. Od roku 1876 zasedal v obecní samosprávě, kde se postupně profiloval jako předák radikální opozice. V roce 1889 se stal městským radním a od konce 90. let byl starostou Frýdlantu.\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Frýdlant) do Českého zemského sněmu. Uvádí se jako německý nacionál (takzvaná Německá lidová strana). Do sněmu byl zvolen velkou většinou. Ve volbách v roce 1901 ustoupil jinému kandidátovi a na zemský sněm se již nevrátil. Věnoval se pak výlučně komunální politice.\n\nJeho dcera byla manželkou známého českoněmeckého architekta Rudolfa Bitzana.\n\nZemřel v dubnu 1912.\n\n"}
{"id": "944588", "url": "https://cs.wikipedia.org/wiki?curid=944588", "title": "Vlnice", "text": "Vlnice\n\nVlnice (\"Oxytropis\") je rozsáhlý rod rostlin z čeledi bobovité, zahrnující přes 300 druhů. Vlnice jsou byliny a keříky se zpeřenými listy a motýlovitými květy v hroznech. Vyskytují se v Evropě, Asii, Africe a Severní Americe. V České republice roste jediný druh, vlnice chlupatá.\n\nVlnice jsou vytrvalé byliny a keříky s lodyhou nebo pouze s přízemní růžicí listů. Listy jsou většinou lichozpeřené, řidčeji je koncový lístek redukovaný na osten a výjimečně jsou jen jednolisté. Jednotlivé lístky složených listů mohou být vstřícné, střídavé nebo dokonce přeslenité. Palisty jsou nápadné a obvykle vytrvalé, mohou být tenké nebo kožovité, volné nebo přirostlé k řapíku. Květenství jsou řídké až husté hrozny, klasy nebo hlávky nebo jsou květy jednotlivé. Kalich je trubkovitý až zvonkovitý, zakončený 5 vzájemně podobnými zuby. Koruna může mít různé barvy. Tver pavézy, křídel i člunku je dosti rozmanitý. Pavéza je na vrcholu zakulacená, vykrojená až dvojlaločná. Člunek je zobanitý. Tyčinky jsou dvoubratré, 9 z nich je srostlých a jedna víceméně volná. Semeník je přisedlý až stopkatý, lysý nebo chlupatý. Lusky jsou přisedlé nebo stopkaté, tenké nebo kožovité, obklopené vytrvalým kalichem nebo z něj vyčnívající.\n\nRod vlnice zahrnuje asi 310 druhů. Je rozšířen v Evropě, Asii, Africe a Severní Americe. Největší druhová diverzita je v Asii. Jen v samotné Číně se vyskytuje 133 druhů, z toho je 74 endemitů.\nV České republice se vyskytuje jediný druh: vlnice chlupatá. Na Slovensku roste dále vlnice karpatská (\"Oxytropis carpatica\"), vlnice Hallerova (\"Oxytropis halleri\") a vlnice náholní (\"Oxytropis campestris\").\n\nV celé Evropě roste dohromady asi 26 druhů vlnic. 10 z nich je rozšířeno výhradně v Rusku, respektive v bývalém SSSR. Většina evropských druhů jsou horské druhy, výjimkou je vlnice chlupatá (\"Oxytropis pilosa\"), stepní druh rozšířený od Francie po východní Evropu. Některé vysokohorské druhy jsou zastoupeny v Alpách, Pyrenejích i Karpatech, kde obvykle rostou v subalpínském a alpínském stupni. Náleží mezi ně \"O. halleri\", \"O. neglecta\" a \"O. campestris\". V Alpách dále rostou \"Oxytropis lapponica\", \"O. jacquinii\", v jihovýchodní části Alp \"O. helvetica\", \"O. fetida\", \"O. amethystea\" a v západních Alpách \"O. triflora\". V montánním stupni Alp roste také \"O. pilosa\". V Pyrenejích rostou druhy \"O. lapponica\", \"O. amethystea\", \"O. neglecta\", \"O. campestris\", \"O. halleri\" a endemický druh \"O. foucaudii\". Nejvyšších výšek (až 2900 metrů n.m.) zde dosahují \"O. neglecta\" a \"O. halleri\". V Karpatech roste \"O. carpatica\", \"O. campestris\", \"O. halleri\" a \"O. neglecta\". Některé další druhy se vyskytují v horách jihovýchodní Evropy, některé druhy se vyskytují také v severní Evropě.\n\nVlnice jsou velmi podobné dalšímu velmi rozsáhlému rodu, kozinci (\"Astragalus\"). Hlavní rozlišovací znaky jsou na člunku koruny. Ten je u vlnice zašpičatělý a žilky cévních svazků dosahují až do konce jeho zobanu. \n\n\nNěkteré druhy vlnic se zřídka objevují mezi skalničkami.\n\n \n"}
{"id": "944590", "url": "https://cs.wikipedia.org/wiki?curid=944590", "title": "Franz Albl", "text": "Franz Albl\n\nFranz Albl (11. října 1849 Mukoděly – ???) byl rakouský a český zemědělský organizátor a politik německé národnosti, na přelomu 19. a 20. století poslanec Českého zemského sněmu, starosta Mukoděl.\n\nVzdělání nabyl jako samouk. Profesí byl rolníkem v rodných Mukodělech. Roku 1885 byl zvolen předsedou hospodářského spolku ve Vroutku. V letech 1888–1894 byl obecním starostou v Mukodělech. Roku 1893 založil další hospodářský spolek a družstvo pro pojištění dobytka. Spolu s A. Steinerem založil hospodářské úvěrové družstvo v Podbořanech, Spolek pro pěstování chmele v Žatci a řepný kartel pro severozápadní Čechy.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Žatec) do Českého zemského sněmu. Uvádí se jako německý liberál (liberálně a centralisticky orientovaná Německá pokroková strana, odmítající federalistické aspirace neněmeckých etnik).\n"}
{"id": "944592", "url": "https://cs.wikipedia.org/wiki?curid=944592", "title": "Recopa Sudamericana 2006", "text": "Recopa Sudamericana 2006\n\nČtrnáctý ročník Recopa Sudamericana byl odehrán ve dnech 7. září a 14. září 2006. Ve vzájemném dvouzápase se střetli vítěz Poháru osvoboditelů v ročníku 2005 – São Paulo FC a vítěz Copa Sudamericana v ročníku 2005 – CA Boca Juniors.\n"}
{"id": "944593", "url": "https://cs.wikipedia.org/wiki?curid=944593", "title": "Josef Baar (politik)", "text": "Josef Baar (politik)\n\nJosef Baar (10. prosince 1852 Kdyně – 23. dubna 1933 Třeboň) byl rakouský a český poštmistr a politik, na přelomu 19. a 20. století poslanec Českého zemského sněmu, starosta Třeboně.\n\nAbsolvoval reálku v Plzni, pak sloužil v rakouské armádě, kde dosáhl hodnosti nadporučíka. V roce 1878 se podílel na rakousko-uherském tažení do Bosny a byla mu udělena válečná medaile.\n\nProfesí byl poštmistrem v Třeboni. Koncem 19. století se uvádí jako radní města Třeboně a člen tamního okresního výboru. Byl předsedou spolku poštmistrů v Čechách a místopředsedou penzijního spolku poštmistrů v Rakousku. V období let 1910–1916 byl starostou Třeboně. V polovině 90. let 19. století se zapojil i do zemské politiky. Ve volbách v roce 1895 byl zvolen za poslance Českého zemského sněmu za městskou kurii (volební obvod Třeboň, Lišov, Týn nad Vltavou). Politicky patřil k staročeské straně.\n\nZemřel v dubnu 1933.\n\n"}
{"id": "944594", "url": "https://cs.wikipedia.org/wiki?curid=944594", "title": "Josef Baar", "text": "Josef Baar\n\nJméno a příjmení Josef Baar má více nositelů:\n\n"}
{"id": "944597", "url": "https://cs.wikipedia.org/wiki?curid=944597", "title": "Mořští cikáni", "text": "Mořští cikáni\n\nMořští cikáni (anglicky \"Sea Gypsies\") je označení pro několik etnických skupin v jihovýchodní Asii:\n"}
{"id": "944599", "url": "https://cs.wikipedia.org/wiki?curid=944599", "title": "Silnice II/501", "text": "Silnice II/501\n\nSilnice II/501 je silnice II. třídy v okrese Jičín. Spojuje Libáň se silnicí I/32.\n\n"}
{"id": "944602", "url": "https://cs.wikipedia.org/wiki?curid=944602", "title": "Murchisonovy vodopády", "text": "Murchisonovy vodopády\n\nMurchisonovy vodopády (také Kabaregovy vodopády) jsou vodopády na Viktoriině Nilu v Ugandě, nedaleko města Paraa. Padesát metrů široká řeka se vrhá pouze pět metrů širokou soutěskou do hloubky 43 metrů. Prvním bělochem, který vodopády objevil, byl v roce 1864 Samuel White Baker a pojmenoval je podle předsedy Královské zeměpisné společnosti Rodericka Murchisona. V roce 1952 byl v okolí vodopádů vyhlášen Národní park Murchisonovy vodopády.\nDiktátor Idi Amin razil pro vodopády název \"Kabarega\" podle náčelníka domorodého státu Buňoro z konce 19. století.\n\n"}
{"id": "944605", "url": "https://cs.wikipedia.org/wiki?curid=944605", "title": "Sub Focus", "text": "Sub Focus\n\nNick Douwma, uměleckým jménem Sub Focus (* 13. dubna 1982, Guildford, Surrey, Velká Británie) je britský producent elektronické hudby. Své první nahrávky vydal v roce 2003. První album pojmenované \"Sub Focus\" vydal 12. října 2009. Druhé album s názvem \"Torus\" vyšlo 30. září 2013.\n\nV březnu 2005 se poprvé jeho singl dostal na první místo UK Dance Chart, jednalo se o skladbu \"\"X-Ray / Scarecrow\"\", kromě toho se tento singl také umístil v UK Singles Chart na 60. místě. V červnu 2008 se mu znovu podařilo umístit na první místo UK Dance Chart, tentokrát se skladbou \"\"Timewarp / Join the Dots\"\". V srpnu 2009 se singl \"„Rock It / Follow the Light“\" dostal do UK Top 40, respektive na 38. místo. Po třetí s tímto singlem získal první místo v UK Dance Chart. Zremixoval několik skladeb, například od The Prodigy, Deadmau5, Ruska, Dizzee Rascala.\n\nV roce 2010, byl předskokanem australské drum & bassové skupiny Pendulum, při jejich britském turné k jejich třetí desce nazvané \"Immersion\". Ten samý rok produkoval skladbu „\"Kickstarts\"“ pro Exampla na jeho druhé album \"Won't Go Quietly\".\n\n30. září 2013 vydal své druhé album s názvem \"Torus\", z tohoto alba bylo vydáno několik singlů \"„Falling Down“, „Out the Blue“, „Tidal Wave“, „Endorphins“ a „Turn It Around“\". Všem těmto singlům se dařilo a vždy se umístili v UK Singles Chart v top 25.\n\n"}
{"id": "944608", "url": "https://cs.wikipedia.org/wiki?curid=944608", "title": "Karolina Gočeva", "text": "Karolina Gočeva\n\nKarolina Gočeva (makedonsky \"Каролина Гочева\" [karɔˈlina ˈɡɔtʃɛva]; * 28. dubna 1980 Bitola, Jugoslávie, dnes Severní Makedonie) nebo jen Karolina makedonsky \"Каролина\" je severomakedonská zpěvačka.\n\nNa Eurovision Song Contest reprezentovala Severní Makedonii již dvakrát. V roce 2002 se umístila na 19. místě a v roce 2007 se umístila na 14. místě.\n\nKarolina Gočeva se narodila 28. dubna 1980 ve městě Bitola v dnešní Severní Makedonii. První úspěch zaznamenala již ve věku 10 let, kdy vystoupila na dětském festivale \"Si-Do\" ve městě Bitola a na každoročním festivale Makfest ve Štipu s písní \"\"Mamo, pušti me\"\" (Mami, nech mě jít).\n\nZpočátku se účastnila národních festivalů podporujících mladé talenty. Stala se pravidelným účastníkem festivalu SkopjeFest, kde debutovala v roce 1994. Tehdy vystoupila s písní \"\"Koj da ti kaže\"\". V následujících letech se úspěšně účastnila zejména SkopjeFestu, kde se vybírala makedonská píseň pro Eurovision Song Contest. V roce 1996 Karolina soutěžila s písní \"\"Ma, ajde kaži mi\"\" a dosáhla 9. místa. V roce 1998 se zúčastnila s písní \"\"Ukradeni noќi\"\" (Ukradené noci), kdy byla mnohem úspěšnější a dosáhla 4. místa s 10 454 hlasy.\n\nV roce 2000 nastoupila k nahrávacímu vydavatelství \"Avalon Productions\", na kterém vydala své debutové album \"Jas imam pesna\" (Mám píseň). Vydala několik singlů ze svého debutového alba, a to včetně: \"\"Sakaj me\"\" (Miluj mě), \"\"Bez ogled na se\"\" (Bez ohledu na to, co) a \"\"Nemir\"\" (Neklidný).\n\nPoslední jmenovaný singl \"\"Nemir\"\" zpívala v duetu s Tošem Proeskim. S vydaným debutovým albem se zúčastnila makedonského výběru pro Eurovision Song Contest. Karolina skoro vyhrála a umístila se na 2. místě s písní \"\"Za nas\"\" (Pro nás) od Darka Dimitrova, které se podařilo získat 916 bodů.\n\nV roce 2002 vydala Karolina své druhé album \"Zošto sonot ima kraj\" (Proč sen má konec). Získala si větší popularitu v bývalé Jugoslávii i vystoupením na festivale Sunčane skale s písní \"Kaži mi\" (Řekni mi).\n\nV Makedonii vydala singly \"\"Ti možeš\"\" (Mohl bys) a \"\"Ke bide se vo red\"\" (Všechno bude v pořádku). Na své album zahrnula 3 anglické verze svých písní pojmenované \"\"I'm looking for Jamaica\"\", \"\"You could\"\" a \"\"Tell me\"\".\n\nV roce 2002 se stala ještě úspěšnější, protože byla vyhlášena vítězkou soutěže \"SkopjeFest 2002\" s písní \"\"Od nas zavisi\"\" (Záleží to na nás), což jí umožnilo reprezentovat Severní Makedonii před evropským publikem. Na Eurovision Song Contest 2002 se umístila na 19. pozici. Také byla nominována na cenu \"Miss Eurovize 2002\".\n\nV březnu 2003 vydala své třetí album \"Znaeš kolku vredam\" (Ty víš, jakou mám cenu). Také vydala videoklipy k písním \"\"Hipokrit\"\" (Pokrytec), \"\"Ljubov pod oblacite\"\" (Láska pod oblaky) a \"\"Sreščemo se opet\"\" (Opět se potkáme). Po roce 2003 se její kariéra přesunula také do Srbska, Černé Hory, Bosny a Hercegoviny, Chorvatska a Slovinska, kde jsou její CD nyní také vydávány. Nahrála všechny své písně ze svého 3. alba v srbském jazyce, aby mohla oslovit širší trh v těchto oblastech. Její 1. srbskojazyčné album byla nazváno \"Kad zvezde nam se sklope...kao nekada\" (Když se hvězdy sbližují ... jako někdy předtím).\n\nV roce 2005 se Karolina opět účastnila festivalu Sunčane skale ve městě Herceg Novi. Její píseň \"\"Ruža Ružica\"\" (Červená růže) se stala okamžitě hitem a umístila se na čtvrtém místě. Také vydala svou novou píseň \"\"Se lažam sebe\"\" (Lžu sama sobě), kterou napsala Kaliopi. Na konci roku 2005 vydala album \"Vo zaborav\" (V bezvědomí).\nDne 15. prosince 2007 se podílela na festivale \"Radijski\" s písní \"\"Kad te nema\"\" a umístila se na 2. místě. Vyhrála cenu pro nejlepší kompozici. V červnu 2008 vydala své 5. album s názvem \"Makedonsko devojče\". Toto CD bylo vyrobeno ve spolupráci se skladatelem Zlatkem Origanskim a je to zcela odlišné album. Všechny písně jsou ovlivněny tradiční místní hudbou a 1. singl \"\"Ptico malečka\"\" se stal v Makedonii obrovským hitem.\n\nZa rok 2008 bylo album \"Makedonsko devojče\" v Severní Makedonii nejlépe prodávaným albem roku. V prosinci roku 2008 bylo album prostřednictvím hudebního vydavatelstvím Records City vydáno v Srbsku a dalších zemích bývalé Jugoslávie.\n\nKarolina se v roce 2007 účastnila soutěže \"Skopje Fest\", který také s písní \"\"Mojot svet\"\" vyhrála. Píseň napsal Grigor Koprov a složil Ognen Nedelkovski.\n\nSkopje Fest se konal 24. února 2007 ve Skopje, v budově Universal Hall. Získala celkem 144 bodů a maximální počet 12 bodů od každé hlasovací čtvrti, což jí obsataralo drtivé vítězství. Stala se tak 1. umělkyní, která reprezentovala svou zemi na Eurovision Song Contest již dvakrát. Aby se mohla účastnit finále, musel projít 1. semifinálovým kolem ve finských Helsinkách 10. května 2007, kdy vystupovala na čísle 18. Kvalifikovala se do finále a vystoupila 6. v pořadí 12. května 2007, kde se umístila na 14. místě v poli 24 soutěžících s bodovým ziskem 73 bodů.\n\nV roce 2009 oznámila spolupráci se známou srbskou R&B/hip hopovou hvězdou Wikluh Skyem. Její singl \"\"Kraj\"\" byl na vrcholu mnoha žebříčků v Severní Makedonii a stejně tak i v ostatních bývalých republikách Jugoslávie. S písní \"\"Kraj\"\" také vystoupila na slavnostním zahájení srbského Big Brothera.\n\nAlbum, které bylo naplánováno k vydání brzy na jaře roku 2010 neslo stejný název jako první singl – \"Kraj\". Druhý singl byl vydán v prosinci 2009, jen pár dní pře Silvestrem.\n\nPíseň nazvaná \"\"Za Godina, Dve\"\" (v srbštině jako \"\"Uspomene na tebe\"\") je silná balada o končícím vztahu. Píseň se stala okamžitým hitem rádií v Severní Makedonii a byla zpropagován v show srbské televize \"Sve Za Ljubav\" a v semifinále soutěže \"VIP Brat Veliki\". V roce 2013 vydala singl \"Čalgiska\" a v roce 2014 vydala singl \"Dve liri\" a zaroveň i album \"Makedonsko Devojče 2\".\n\n"}
{"id": "944610", "url": "https://cs.wikipedia.org/wiki?curid=944610", "title": "Junkers L5", "text": "Junkers L5\n\nJunkers L5 byl šestiválcový, kapalinou chlazený, řadový motor pro letadla postavený v Německu v 20. letech 20. století. Poprvé byl spuštěn v roce 1922. Jednalo se o zvětšeného pokračovatele motoru Junkers L2, což byla licenčně vyráběná verze motoru BMW IV.\n\nJunkers L5 byl vyvinut z prvního kapalinou chlazeného motoru společnosti Junkers s označením L2. Motor měl ale o čtvrtinu větší zdvihový objem oproti svému předchůdci, a proto se jednalo o výkonnější motor. Jednalo se o čtyřtaktní, benzínový, vodou chlazený, řadový, šestiválcový motor se svislými písty se zdvihovým objemem téměř 23 litrů. Motor přejal některé rysy motorů L2, jako byla dvojice výfukových a sacích ventilů poháněných vačkovou hřídelí v hlavě motoru, dvojicí zapalovacích svíček a dvěma magnety. Systém mazání motoru broděním použitý na motoru L2 byl však opuštěn ve prospěch nuceného mazání mazacím okruhem. Dvojice karburátorů motoru L2 byla nahrazena jedinou plovákovou komorou. Podobně jako motor L2 měl i motor L5 přímý pohon vrtule.\n\nStandardní verze měla kompresní poměr 5,5:1, ale existovaly i jiné verze s jiným kompresním poměrem v závislosti na oktanovém čísle použitého paliva, které se pohybovalo od 76 do 95. Série G měla vyhřívaný karburátor. Existovaly i různé systémy startování motoru, od vnitřního startéru, přes startování stlačeným vzduchem, až po tradiční ruční roztáčení motoru.\n\nMotor L5 prokázal svou spolehlivost, a proto byl zvolen jako pohon většiny letounů společnosti Junkers v polovině 20. let 20. století a stejně tak i pro pohon mnoho dalších letounů jiných německých výrobců. Mnoho z nich pohánělo letouny Junkers F 13 a Junkers W 33, které dominovaly světové letecké dopravě v polovině 20. let 20. století.\n\nNejlepší ukázkou spolehlivosti motoru L5 byl let jednomotorového letounu Junkers W 33 \"Bremen \", který jako první letoun s pevnými křídly překonal Atlantský oceán ve směru z východu na západ v dubnu 1928. Pro tento let byl kompresní poměr zvýšen na 7:1 k dosažení dostatečného výkonu pro vzlet palivem přetíženého letounu. V červenci 1925 dokázal letoun Junkers W 33 poháněný motorem L5 zůstat ve vzduchu 65 h a 25 min při spotřebě paliva 35,6 kg/h.\n\n\n\n\"Data pocházejí z publikace „Junkers Aircraft & engines 1913–1945“\".\n\n\n\n\n\n\n"}
{"id": "944620", "url": "https://cs.wikipedia.org/wiki?curid=944620", "title": "Seznam kulturních památek v Bochově", "text": "Seznam kulturních památek v Bochově\n\n"}
{"id": "944621", "url": "https://cs.wikipedia.org/wiki?curid=944621", "title": "Záleský vrch", "text": "Záleský vrch\n\nZáleský vrch (459 m n. m.) je vrch v okrese Trutnov Královéhradeckého kraje, ležící asi 1,5 km severně od obce Doubravice, na katastrálním území Zálesí u Dvora Králové a Lipnice u Dvora Králové.\n\nVrch náleží do celku Jičínská pahorkatina, podcelku Bělohradská pahorkatina, okrsku Libotovský hřbet a podokrsku Hřibojedský hřbet.\n\nAutomobilem lze nejblíže dojet do Zálesí či k západní straně vrchu po silnici vedoucí z Doubravice na sever. Severovýchodním svahem prochází zelená turistická značka od vlakové stanice Dvůr Králové nad Labem do Bílé Třemešné.\n"}
{"id": "944623", "url": "https://cs.wikipedia.org/wiki?curid=944623", "title": "Seznam kulturních památek ve Valči (okres Karlovy Vary)", "text": "Seznam kulturních památek ve Valči (okres Karlovy Vary)\n\n"}
{"id": "944624", "url": "https://cs.wikipedia.org/wiki?curid=944624", "title": "Janet Yellenová", "text": "Janet Yellenová\n\nJanet Louise Yellenová, nepřechýleně Janet L. Yellen (* 13. srpna 1946 Brooklyn, New York), je ekonomka ze Spojených států amerických. Od 1. února 2014 do 31. ledna 2018 byla předsedkyní (\"Chair\") Rady guvernérů Federálního rezervního systému (\"Board of Governors of the Federal Reserve System\", zkráceně často „Fed“). \n\nYellenová se narodila v newyorském Brooklynu do židovské rodiny. Je dcerou Julia Yellena, lékaře v Brooklynu, a Anny roz. Blumenthal. Studovala na \"Fort Hamilton High School\" v brooklynské čtvrti Bay Ridge. Poté studovala ekonomii na \"Pembroke College\" Brownovy univerzity, kde získala v roce 1967 diplom \"summa cum laude\". V roce 1971 obdržela doktorský titul Ph.D. na Yaleově univerzitě za disertaci s názvem \"Employment, output and capital accumulation in an open economy: a disequilibrium approach\" (Zaměstnanost, výroba a akumulace kapitálu v otevřené ekonomice v podmínkách nerovnováhy) pod dohledem profesorů Jamese Tobina a Josepha Stiglitze. Tím se zařadila mezi ekonomy, kteří jsou názorově blízcí teoriím Johna Maynarda Keynese.\n\nJanet Yellenová se stala 4. října 2010 zástupkyní předsedy Rady guvernérů Federálního rezervního systému Bena Bernankeho na dobu čtyř let. Zároveň začalo její 14leté funkční období jako členky rady, které vyprší dne 31. ledna 2024.\n\nDne 9. října 2013 navrhl prezident Barack Obama Yellenovou do úřadu předsedkyně Rady guvernérů Federálního rezervního systému jako nástupkyni Bena Bernankeho. Její nominace byla 7. ledna 2014 schválena Senátem USA navzdory odporu republikánů. Ke dni 1. února 2014 se stala první ženou v čele americké centrální banky. Je v pořadí již třetí osobností židovského původu zastávající tento post. Na post viceguvernéra banky byl prezidentem Obamou nominován Stanley Fischer, bývalý guvernér Izraelské centrální banky.\n\nV oblasti centrálního bankovnictví je považována za jednu z těch, kdo kladou o něco větší důraz na snížení míry nezaměstnanosti než na nízkou míru inflace, nicméně Obama ji při nominování na předsedu označil za ekonomku, která bude dbát o obojí.\n\nYellenová je židovského původu a židovka i vyznáním.\nJe vdaná, jejím manželem je George Akerlof, držitel Nobelovy ceny za ekonomii a emeritovaný profesor na University of California v Berkeley. Manželé mají syna Roberta Ackerlofa, který je profesorem ekonomie na University of Warwick v Coventry ve Spojeném království.\n\n"}
{"id": "944625", "url": "https://cs.wikipedia.org/wiki?curid=944625", "title": "Apertium", "text": "Apertium\n\nApertium je program pro strojový překlad. Jeho základem je pravidlový strojový překlad a původně byl určen pouze pro dvojice podobných jazyků, jako je například španělština a katalánština. Jedná se o svobodný software dostupný pod licencí GNU GPL a určený pro POSIXové operační systémy.\n\nMezi jazyky podporované pro překlad do alespoň jednoho jiného jazyka patří angličtina, asturština, baskičtina, bokmål, bretonština, bretonština, bulharština, dánština, esperanto, francouzština, francouzština, galicijština, islandština, italština, katalánština, makedonština, norština, nynorsk, okcitánština, portugalština, rumunština, španělština, švédština a velština.\n\n"}
{"id": "944630", "url": "https://cs.wikipedia.org/wiki?curid=944630", "title": "Římskokatolická farnost Kamenice u Jihlavy", "text": "Římskokatolická farnost Kamenice u Jihlavy\n\nŘímskokatolická farnost Kamenice u Jihlavy je územní společenství římských katolíků s farním kostelem svatého Jakuba Staršího v děkanátu Jihlava.\nKostel svatého Jakuba Staršího je připomínán již v patnáctém století, jeho románské jádro pochází zřejmě z konce 12. či začátku 13. století. V první polovině 18. století za působení faráře Josefa Karla Streita byla postavena kaple svaté Anny. \nAdministrátorem je od 15. listopadu 2012 P. Mgr. Grzegorz Bajon, OFMConv.\n\nVe farnosti jsou aktivní ministranti, probíhá výuka náboženství.\n\nDnem vzájemných modliteb farností za bohoslovce a bohoslovců za farnosti brněnské diecéze je 5. prosinec. Adorační den připadá na 13. dubna.\n\nKaždoročně se ve farnosti koná tříkrálová sbírka. V roce 2015 se ve farnosti vybralo více než 50 tisíc korun. V roce 2018 dosáhl výtěžek sbírky 69 537 korun. \n\n"}
{"id": "944632", "url": "https://cs.wikipedia.org/wiki?curid=944632", "title": "Walter Mischel", "text": "Walter Mischel\n\nWalter Mischel (22. února 1930, Vídeň – 12. září 2018) byl americký psycholog židovského původu narozený v Rakousku, profesor Kolumbijské univerzity, 25. nejcitovanější psycholog 20. století. Přináleží k sociální psychologii a zaobíral se především tématem sebekontroly a teorií osobnosti. \n\nZa průlomovou je považována jeho práce \"Personality and Assessment\" z roku 1968. V ní se přiklonil k názoru, že lidské chování je zdaleka nejvíce určováno situací, a nikoli osobnostní strukturou. \"Osobnostní rysy\" jedince označil de facto za mýtus.\n\nV pozdějších letech se věnoval především tématu sebekontroly. Navrhl experiment, který u dětí předškolního věku zjišťoval, zda jsou schopny odolat pokušení. Experiment stojí na jednoduchém principu. Dítě dostane na výběr nějakou odměnu, nejčastěji sladkost (mezi sladkostmi byl právě i v 60. letech velmi populární bonbón marshmallow, ale i sušenky, preclíky aj.). Poté je ale postaveno před rozhodnutí, jestli si chce danou odměnu vzít hned nebo pokud počká 20 minut v místnosti, dostane dvě další. Pokud si dítě vybralo, že počká, je ponecháno v místnosti, kde je na stole pouze zvonek pro přivolání experimentátora a odměna.\n\nV základní variantě byly před dítětem na stolku obě odměny - jak tácek s jedním pamlskem v jednom rohu, tak tácek se dvěma pamlsky v protějším rohu, a to proto, aby dítě věřilo, že odměna existuje, a také proto, aby se v něm zintenzivnil probíhající konflikt. V místnosti ani na stole nebylo nic jiného, čím by se dítě mohlo zabavit nebo co by mu pomohlo odvést pozornost. Dítě je vždy srozuměno s tím, že pokud vydrží čekat, dostane dvě odměny, ale pokud zazvoní na zvonek a přijde výzkumník, nebo začne jíst cukrovinku, nebo vstane od stolu, dostane pouze jednu odměnu. Tato pravidla dítě zopakuje, aby si byl výzkumník jistý, že je pochopilo. Podle následného chování dítěte lze určit, jestli je schopno sebeovládání, tedy jestli dokáže odložit momentální uspokojení.\n\nToto zjištění ale vede k mnohem podstatnější predikci budoucího úspěchu v životě daného dítěte. Skupinu dětí z tohoto výzkumu totiž Mischel dlouhodobě sledoval a jednoznačně prokázal, že děti s vyšší mírou sebekontroly, které dokázaly déle čekat na satisfakci, dosahují v životě a při studiu větších úspěchů, zatímco ty děti, které čekat na satisfakci nedokázaly a snědly sladkost rychle, měly v budoucnu problémy - horší studijní výsledky, více zkušeností s drogovou závislostí, byly více obézní (naměřen výrazně vyšší BMI index), měly problémy s porušováním zákona apod.\n\nPozději Mischel i jeho následovníci vyvinuli celou řadu modifikací testu, kde se lišila doba nepřítomnosti experimentátora, umístění odměny, pomocné instrukce k odvedení pozornosti apod. Po dvaceti letech experimentování začali děti také natáčet, aby mohli ukázat průběh testu a různé strategie, které děti při čekání na odměnu používaly. První záznamy pořídila Monica L. Rodriguezová v Chile.\n\nMischelově vysoce ceněné vědecké práci se dostalo i popularizace, za kterou stojí primárně novinář David Brooks, který v roce 2006 označil ve svém článku pro The New York Times Michelův výzkum právě označením Marshmallow test. Tento název se díky rozšíření médii uchytil, přestože bonbóny marshmallow byly pouze jednou z mnoha možných odměn, ze kterých si děti v experimentu vybíraly.\n\n"}
{"id": "944633", "url": "https://cs.wikipedia.org/wiki?curid=944633", "title": "Silnice II/502", "text": "Silnice II/502\n\nSilnice II/502 je silnice II. třídy v Jičíně. Prochází městem a spojuje obchvat Jičína z místa křížení silnice I/16 s I/32 do místa křížení I/16 s I/35. V části města je vedena po trase II/286.\n"}
{"id": "944639", "url": "https://cs.wikipedia.org/wiki?curid=944639", "title": "Stolní tenis na letních olympijských hrách", "text": "Stolní tenis na letních olympijských hrách\n\nStolní tenis je na letních olympijských hrách od roku 1988, nejvíce medailí zde získala Čína.\n"}
{"id": "944641", "url": "https://cs.wikipedia.org/wiki?curid=944641", "title": "Moderní gymnastika na letních olympijských hrách", "text": "Moderní gymnastika na letních olympijských hrách\n\nOd losangeleských her 1984 se závodí v moderní gymnastice\n"}
{"id": "944642", "url": "https://cs.wikipedia.org/wiki?curid=944642", "title": "About Face: The Story of the Jewish Refugee Soldiers of World War II", "text": "About Face: The Story of the Jewish Refugee Soldiers of World War II\n\nAbout Face: The Story of the Jewish Refugee Soldiers of World War II je americký dokumentární film režiséra Stevea Karrase z roku 2005. Film vypráví příběh vojáků, kteří z nacistického Německa utekli do Spojených států či Spojeného království. Režisér pro natočení filmu udělal rozhovory s více než 200 veterány.\n\nHudbu k filmu složil velšský hudebník a hudební skladatel John Cale.\n\n"}
{"id": "944644", "url": "https://cs.wikipedia.org/wiki?curid=944644", "title": "Jan Barták", "text": "Jan Barták\n\nJan Barták (17. prosince 1861 Ondřejov – 30. května 1941 Kaliště) byl rakouský a český politik, na přelomu 19. a 20. století poslanec Českého zemského sněmu.\n\nProfesně působil jako rolník v obci Kaliště u Prahy. Vystudoval šest tříd gymnázia v Praze, pak se věnoval zemědělskému hospodaření. Přispíval do časopisů. Roku 1894 byl zvolen starostou domovské obce a roku 1895 za člena okresního zastupitelstva v Říčanech. Působil jako vlastivědný pracovník v Kalištích, vydával publikace o jílovském okresu a o myslivosti.\n\nV polovině 90. let 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Jílové, Říčany) do Českého zemského sněmu. Politicky patřil k mladočeské straně. Mandát obhájil ve volbách v roce 1901, nyní za kurii venkovských obcí (obvod Vrchlabí, Rokytnice, Jilemnice).\n"}
{"id": "944649", "url": "https://cs.wikipedia.org/wiki?curid=944649", "title": "Donja Lokošnica", "text": "Donja Lokošnica\n\nDonja Lokošnica (: ) je vesnice spadající pod město Leskovac, nacházející se v Jablanickém okruhu v jihovýchodním Srbsku. K roku 2011 zde žilo 865 obyvatel.\n\nVesnice je známa pěstováním paprik (kapií a chilli papriček), které jsou pro místní obyvatele hlavním zdrojem příjmů. Každoročně se jich vypěstuje až tisíc tun. Ty se následně suší a vyrábí se z nich koření.\n\nObyvatelstvo vesnice je dle censu z roku 2002 národnostně dominantně srbské (93,7 %), mezi minority patří Romové (5,8 %), Černohorci (0,4 %) a Rusové (0,1 %).\n\n"}
{"id": "944650", "url": "https://cs.wikipedia.org/wiki?curid=944650", "title": "Primary Motive", "text": "Primary Motive\n\nPrimary Motive je americký filmový thriller režiséra Daniela Adamse z roku 1992 natočený podle scénáře, který napsal Adams spolu s Williamem Snowdenem. Hlavní roli politického tajemníka Andrewa Blumenthala ve filmu hraje Judd Nelson; ten se snaží jít v otcových (Richard Jordan) stopách. Hudbu k filmu složil velšský hudebník a hudební skladatel John Cale.\n\n"}
{"id": "944651", "url": "https://cs.wikipedia.org/wiki?curid=944651", "title": "Josef Bernard (politik mladočechů)", "text": "Josef Bernard (politik mladočechů)\n\nJosef Bernard (17. února 1844 Modřice u Turnova – 7. července 1905 Svijany-Podolí) byl rakouský a český podnikatel a politik, na přelomu 19. a 20. století poslanec Českého zemského sněmu.\n\nVystudoval nižší gymnázium v Mladé Boleslavi a vyšší gymnázium v Jičíně. Pak se věnoval podnikání. Profesí byl majitelem válcového mlýna v Podolí (část města Svijany). Mlýn koupil roku 1882. Koncem 19. století působil i jako okresní starosta v Turnově.\nV polovině 90. let 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Turnov) do Českého zemského sněmu. Politicky patřil k mladočeské straně.\n\nZemřel v červenci 1905. Pohřben byl na hřbitově v Loukově.\n\n"}
{"id": "944652", "url": "https://cs.wikipedia.org/wiki?curid=944652", "title": "Seznam kulturních památek v Benešově nad Černou", "text": "Seznam kulturních památek v Benešově nad Černou\n\n"}
{"id": "944653", "url": "https://cs.wikipedia.org/wiki?curid=944653", "title": "Halali", "text": "Halali\n\nHalali může být:\n\n"}
{"id": "944654", "url": "https://cs.wikipedia.org/wiki?curid=944654", "title": "Seznam kulturních památek v Besednici", "text": "Seznam kulturních památek v Besednici\n\n"}
{"id": "944656", "url": "https://cs.wikipedia.org/wiki?curid=944656", "title": "Seznam kulturních památek v Horní Plané", "text": "Seznam kulturních památek v Horní Plané\n\n"}
{"id": "944657", "url": "https://cs.wikipedia.org/wiki?curid=944657", "title": "František Boček (politik)", "text": "František Boček (politik)\n\nFrantišek Boček (1. března 1852 Dolní Černošice – 25. dubna 1917 Horní Černošice) byl rakouský a český rolník a politik, na přelomu 19. a 20. století poslanec Českého zemského sněmu.\n\nProfesí byl rolníkem v Dolních Černošicích. Dlouhodobě působil jako starosta Horních Černošic.\n\nV polovině 90. let 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Milevsko, Bechyně, Sedlec) do Českého zemského sněmu. Politicky patřil k mladočeské straně. Byl členem zemské zemědělské rady.\n\nZemřel v dubnu 1917. Pohřben byl do rodinné hrobky v Horních Černošicích.\n\n"}
{"id": "944658", "url": "https://cs.wikipedia.org/wiki?curid=944658", "title": "Seznam kulturních památek ve Chvalšinách", "text": "Seznam kulturních památek ve Chvalšinách\n\n"}
{"id": "944659", "url": "https://cs.wikipedia.org/wiki?curid=944659", "title": "František Boček", "text": "František Boček\n\nJméno a příjmení František Boček má více nositelů:\n\n"}
{"id": "944660", "url": "https://cs.wikipedia.org/wiki?curid=944660", "title": "Seznam kulturních památek v Kaplici", "text": "Seznam kulturních památek v Kaplici\n\n\n"}
{"id": "944663", "url": "https://cs.wikipedia.org/wiki?curid=944663", "title": "Vikev", "text": "Vikev\n\nVikev (\"Vicia\") je velký rod rostlin z čeledi bobovité, zahrnující asi 160 druhů. Vikve jsou přímé nebo popínavé byliny s motýlovitými květy nejčastěji v hroznovitých květenstvích. Rostou v počtu asi 160 druhů v mírných oblastech severní polokoule a místy i v horských oblastech tropů. V České republice roste celkem 17 druhů vikví, z nichž některé náleží mezi velmi běžné rostliny. Do rodu \"Vicia\" náleží také bob obecný (\"Vicia faba\"), stará luštěnina pěstovaná již od doby kamenné. Jméno rodu nese asteroid (1097) Vicia objevený 11. srpna 1928 K. W. Reinmuthem v Heidelbergu.\n\nVikve jsou jednoleté nebo vytrvalé přímé, poléhavé, vystoupavé nebo popínavé byliny. Lodyhy jsou obvykle větvené, poměrně tenké a na rozdíl od hrachorů nebývají křídlaté. Listy jsou sudozpeřené s 1 až 13 páry lístků a zakončené úponkou nebo hrotem, výjimečně lichozpeřené (\"V. subvillosa\"), složené z celokrajných nebo výjimečně zubatých lístků. Palisty jsou celokrajné nebo zubaté. Květy jsou modré, purpurové, červené, fialové, žluté nebo bílé, často dvoubarevné, v úžlabních hroznech, řidčeji v úžlabních svazečcích nebo jednotlivé. Květenství bývají bez listenů nebo s opadavými listeny. Kalich je zvonkovitý, zakončený 5 zuby. Zuby jsou asi stejně dlouhé nebo jsou horní kratší. Pavéza je nehetnatá, na vrcholu tupá. Tyčinky jsou dvoubratré (9+1). Semeník je stopkatý nebo téměř přisedlý, se 2 až 8 vajíčky a lysou nebo chlupatou čnělkou. Lusky jsou obvykle zploštělé, suché, pukající 2 chlopněmi, uvnitř bez přehrádek. Obsahují 2 až 8 kulovitých nebo podlouhlých semen.\n\nVikve jsou rozšířeny v počtu asi 140 až 160 druhů v mírných oblastech severní polokoule s přesahy do tropické východní Asie, tropické východní Afriky, do Jižní Ameriky a na Havaji.\n\nV České republice se jako původní druhy vyskytuje celkem 17 druhů vikví. Mezi nejběžnější druhy náleží vikev ptačí (\"Vicia cracca\"), vikev huňatá (\"Vicia villosa\"), vikev plotní (\"Vicia sepium\"), vikev setá (\"Vicia sativa\"), vikev čtyřsemenná (\"Vicia tetrasperma\") a vikev chlupatá (\"Vicia hirsuta\"). Některé druhy jsou k nám též vzácně zavlékány nebo zplaňují z kultur.\n\nV Evropě se vyskytuje celkem asi 55 druhů vikví. Některé evropské druhy mají celkový areál rozšíření značně rozsáhlý, např. vikev setá (\"Vicia sativa\"), vikev plotní (\"V. sepium\"), vikev chlupatá (\"V. hirsuta\"), vikev čtyřsemenná (\"V. tetrasperma\"), vikev tenkolistá (\"V. tenuifolia\") se vyskytují od západní Evropy až po Japonsko. Mnohé druhy vikví jsou rozšířené téměř po celém Středomoří (\"Vicia articulata\", \"V. bithynica\", \"V. hybrida\", \"V. lutea\", \"V. narbonensis\", \"V. onobrychioides\", \"V. tenuissima\", \"V. peregrina\", \"V. pubescens\", \"V. benghalensis\"), jiné jen v jeho východní polovině (\"V. ervilia\", \"V. melanops\", \"V. barbazitae\") nebo v západní polovině (\"V. disperma\").\nV Alpách dosahují alpínského a subalpínského stupně druhy \"Vicia cracca\", \"V. sylvatica\" a v jihozápadní části Alp i \"V. pyrenaica\", v Pyrenejích \"Vicia pyrenaica\", \"V. argentea\", \"V. cracca\" a \"V. orobus\".\nDruh \"Vicia orobus\" má atlantské rozšíření, vyskytuje se pouze v západní Evropě od Španělska až po Norsko a Island.\n\nVikve obsahují toxickou neproteinovou aminokyselinu kanavanin, kyanogenní glykosidy (např. vicianin) a polyacetylenové sloučeniny polyiny (wyeron). V semenech bývají obsaženy lektiny, bílkoviny se schopností srážet červené krvinky. V semenech bobu obecného jsou obsaženy glukoalkaloidy vicin a konvicin a mají také vysoký obsah látky zvané L-DOPA (L-3,4-dihydroxyfenylalanin). Semena je nutno před použitím tepelně upravit. U osob s deficitem glukózo-6-fosfát dehydrogenázy způsobuje konzumace bobů chudokrevnost. Toto onemocnění je známo jako fabismus.\n\nBob obecný (\"Vicia faba\", syn. \"Faba vulgaris\") pochází ze Středomoří nebo jihozápadní Asie podobně jako hrách setý a čočka jedlá a je kultivován již od mladší doby kamenné. V historických dobách patřil mezi běžné luštěniny, po objevu Ameriky jej nahradily fazole. Některé druhy vikví jsou občas pěstovány samostatně nebo ve směskách jako pícniny, např. vikev huňatá (\"V. villosa\"), vikev setá (\"V. sativa\"), vzácněji i vikev olysalá (\"V. glabrescens\"), vikev čočková (\"Vicia ervilia\", vikev článkovaná (\"V. articulata\"), vikev narbonská (\"V. narbonensis\") a vikev panonská (\"V. pannonica\"). Vikve podobně jako mnohé jiné bobovité rostliny obohacují půdu dusíkem, neboť mají na kořenech hlízky s bakteriemi schopnými vázat vzdušný dusík.\n\n\n \n"}
{"id": "944664", "url": "https://cs.wikipedia.org/wiki?curid=944664", "title": "Seznam kulturních památek v Dolním Dvořišti", "text": "Seznam kulturních památek v Dolním Dvořišti\n\n\n"}
{"id": "944669", "url": "https://cs.wikipedia.org/wiki?curid=944669", "title": "Seznam kulturních památek v Kájově", "text": "Seznam kulturních památek v Kájově\n\n"}
{"id": "944670", "url": "https://cs.wikipedia.org/wiki?curid=944670", "title": "Seznam kulturních památek ve Velešíně", "text": "Seznam kulturních památek ve Velešíně\n\n"}
{"id": "944674", "url": "https://cs.wikipedia.org/wiki?curid=944674", "title": "Josef Brdlík", "text": "Josef Brdlík\n\nJosef Brdlík (16. srpna 1848 Počátky – 22. listopadu 1932 Praha) byl rakouský a český podnikatel a politik, na přelomu 19. a 20. století poslanec Českého zemského sněmu a Říšské rady.\n\nProfesí byl podnikatelem v textilním a chemickém průmyslu. Vystudoval střední školu v Jindřichově Hradci a pak českou reálku v Praze. Následně absolvoval odbornou vyšší průmyslovou školu tkalcovskou v Německu a studoval odborný tkalcovský ústav i v Alsasku. Od roku 1876 vedl společně se svým bratrem textilní továrnu v Žirovnici (firma \"Leopold Brdlík a synové v Žirovnici\"). Roku 1893 založil také chemický závod na destilaci kamenouhelného dehtu v Kralupech nad Vltavou (\"Česká továrna na zpracování dehtu\"), kde se do roku 1896 produkovala dehtová barviva, posléze léčiva. Koncem 19. století se uvádí i jako majitel parního mlýna v Žirovnici. Zastával funkci prezidenta Obchodní a živnostenské komory v Českých Budějovicích.\n\nAngažoval se i ve veřejném a politickém životě. Byl starostou města Počátky a okresním starostou v Počátkách. V těchto funkcích se připomíná koncem 19. století.\n\nV polovině 90. let 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Tábor) do Českého zemského sněmu. Politicky patřil k mladočeské straně. Byl členem zemské železniční rady. Zasedal také v Říšské radě (celostátní zákonodárný sbor), kam usedl ve volbách do Říšské rady roku 1897 za kurii obchodních a živnostenských komor (obvod České Budějovice). Mandát zde obhájil i ve volbách roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva. Zvolen byl nyní za obvod Čechy 018. Zasedal v poslanecké frakci Český klub.\n\n4. května 1902 byl zvolen prvním předsedou Jednoty povltavské, sdružení podnikatelů, představitelů obecních samospráv a hospodářských činitelů, kteří usilovali o splavnění střední Vltavy od Prahy k Českým Budějovicím. K propagaci této myšlenky zorganizoval společně s tajemníkem Albertem Mayslem (1874-1946) několik projížděk po Vltavě, roku 1906 dokonce za účasti rakouských ministrů a dalších významných představitelů. Roku 1907 založil na Říšské radě sdružení třinácti povltavských poslanců. Z předsednické funkce odstoupil roku 1911 ze zdravotních důvodů.\n\nPo roce 1918 působil jako předseda vlnařského odboru Spolku československých průmyslníků. Město Tábor a Žirovnice mu udělilo čestné občanství. Zemřel v listopadu 1932. Pohřeb byl vypraven z rodinného domu v Žirovnici. Pohřben byl v Počátkách.\n\nJeho manželkou byla hudebnice a překladatelka Josefina Brdlíková. Jeho syn Vladislav Brdlík byl meziválečným poslancem a ministrem za agrární stranu.\n\n"}
{"id": "944675", "url": "https://cs.wikipedia.org/wiki?curid=944675", "title": "Seznam olympijských medailistů v gymnastice mužů – víceboj", "text": "Seznam olympijských medailistů v gymnastice mužů – víceboj\n"}
{"id": "944677", "url": "https://cs.wikipedia.org/wiki?curid=944677", "title": "Seznam olympijských medailistů v gymnastice mužů – družstva", "text": "Seznam olympijských medailistů v gymnastice mužů – družstva\n"}
{"id": "944678", "url": "https://cs.wikipedia.org/wiki?curid=944678", "title": "Seznam olympijských medailistů v gymnastice mužů – prostná", "text": "Seznam olympijských medailistů v gymnastice mužů – prostná\n"}
{"id": "944679", "url": "https://cs.wikipedia.org/wiki?curid=944679", "title": "Seznam olympijských medailistů v gymnastice mužů – hrazda", "text": "Seznam olympijských medailistů v gymnastice mužů – hrazda\n"}
{"id": "944680", "url": "https://cs.wikipedia.org/wiki?curid=944680", "title": "Seznam olympijských medailistů v gymnastice mužů – bradla", "text": "Seznam olympijských medailistů v gymnastice mužů – bradla\n"}
{"id": "944681", "url": "https://cs.wikipedia.org/wiki?curid=944681", "title": "Seznam olympijských medailistů v gymnastice mužů – kůň našíř", "text": "Seznam olympijských medailistů v gymnastice mužů – kůň našíř\n"}
{"id": "944682", "url": "https://cs.wikipedia.org/wiki?curid=944682", "title": "Seznam olympijských medailistů v gymnastice mužů – kruhy", "text": "Seznam olympijských medailistů v gymnastice mužů – kruhy\n"}
{"id": "944683", "url": "https://cs.wikipedia.org/wiki?curid=944683", "title": "Seznam olympijských medailistů v gymnastice mužů – přeskok", "text": "Seznam olympijských medailistů v gymnastice mužů – přeskok\n"}
{"id": "944685", "url": "https://cs.wikipedia.org/wiki?curid=944685", "title": "Seznam olympijských medailistek v gymnastice žen – víceboj", "text": "Seznam olympijských medailistek v gymnastice žen – víceboj\n"}
{"id": "944686", "url": "https://cs.wikipedia.org/wiki?curid=944686", "title": "Seznam olympijských medailistek v gymnastice žen – družstva", "text": "Seznam olympijských medailistek v gymnastice žen – družstva\n"}
{"id": "944687", "url": "https://cs.wikipedia.org/wiki?curid=944687", "title": "Seznam olympijských medailistek v gymnastice žen – kladina", "text": "Seznam olympijských medailistek v gymnastice žen – kladina\n"}
{"id": "944688", "url": "https://cs.wikipedia.org/wiki?curid=944688", "title": "Seznam olympijských medailistek v gymnastice žen – prostná", "text": "Seznam olympijských medailistek v gymnastice žen – prostná\n"}
{"id": "944689", "url": "https://cs.wikipedia.org/wiki?curid=944689", "title": "Seznam olympijských medailistek v gymnastice žen – bradla", "text": "Seznam olympijských medailistek v gymnastice žen – bradla\n"}
{"id": "944690", "url": "https://cs.wikipedia.org/wiki?curid=944690", "title": "Seznam olympijských medailistek v gymnastice žen – přeskok", "text": "Seznam olympijských medailistek v gymnastice žen – přeskok\n"}
{"id": "944691", "url": "https://cs.wikipedia.org/wiki?curid=944691", "title": "Seznam olympijských medailistek v gymnastice žen – ukončené soutěže", "text": "Seznam olympijských medailistek v gymnastice žen – ukončené soutěže\n"}
{"id": "944692", "url": "https://cs.wikipedia.org/wiki?curid=944692", "title": "USS The Sullivans (DDG-68)", "text": "USS The Sullivans (DDG-68)\n\nUSS The Sullivans (DDG-68) je americký torpédoborec třídy \"Arleigh Burke\". Je osmnáctou postavenou jednotkou své třídy. Postaven byl v letech 1994–1997 loděnicí Bath Iron Works ve městě Bath ve státě Maine. Torpédoborec byl objednán v roce 1992, dne 27. července 1994 byla zahájena jeho stavba, hotový trup byl spuštěn na vodu 12. srpna 1995 a 19. dubna 1997 byl zařazen do služby.\n\nPrvní nasazení plavidla proběhlo od konce roku 1999 do dubna 2000. Od února 2002 byl torpédoborec nasazen v rámci bitevní skupiny letadlové lodě USS \"John F. Kennedy\" do operace Trvalá svoboda.\n\n"}
{"id": "944696", "url": "https://cs.wikipedia.org/wiki?curid=944696", "title": "Úročník", "text": "Úročník\n\nÚročník (\"Anthyllis\") je rod rostlin z čeledi bobovité. Úročníky jsou byliny a keře, vyznačující se zpeřenými listy a bílými, žlutými nebo červenými květy v hustých a často chlupatých květenstvích. Rostou v počtu asi 20 druhů v Evropě, severní Africe a jihozápadní Asii. V České republice roste pouze úročník bolhoj, pěstovaný též jako pícnina.\n\nÚročníky jsou byliny až keře. Listy jsou většinou lichozpeřené, někdy (zvláště přízemní) redukované na jediný koncový lístek. Jednotlivé lístky jsou celokrajné. Palisty bývají srostlé s řapíkem nebo zakrnělé. Květy jsou bílé, žluté nebo červené, přisedlé nebo velmi krátce stopkaté, v hustých hlávkách. Kalich je trubkovitý až zvonkovitý, za plodu často suchomázdřitý a nafouklý. Korunní lístky jsou dlouze nehetnaté, po odkvětu vytrvalé a obalující plod. Tyčinek je 10, zpočátku jsou všechny spojené a až po opylení se horní tyčinka částečně až zcela odděluje. Semeník bývá stopkatý. Plody jsou jednosemenné a většinou nafouklé, vejcovité až oválné, nepukavé nebo pukající 2 chlopněmi až po delší době.\n\nÚročníky jsou rozšířeny v počtu asi 20 druhů převážně ve Středomoří a Přední Asii, méně i v severní Africe. V České republice roste v několika poddruzích pouze úročník bolhoj, který se vyskytuje v téměř celé Evropě mimo jejích nejsevernějších částí. V květeně Alp jsou podobně jako v květeně Pyrenejí zastoupeny pouze 2 druhy, mimo úročníku bolhoje ještě úročník horský (\"Anthyllis montana\").\n\nV celé Evropě se vyskytuje celkem asi 18 druhů úročníků, z nichž převážná většina druhů roste ve Středomoří. Nejvíce druhů se vyskytuje ve Španělsku (celkem 15 druhů, mnohé z nich jsou endemity). Širší areál výskytu mají ve Středomoří zejména druhy \"Anthyllis barba-jovis\", \"A. hermanniae\" a \"A. tetraphylla\".\n\nÚročník bolhoj je velice proměnlivý taxon a bylo popsáno velké množství poddruhů (z celé Evropy asi 23), z nichž některé mají dobře vymezený areál, zatímco jiné se překrývají s výskytem jiných forem. V takových oblastech pak vznikají těžko zařaditelné hybridní populace. Navíc byly některé formy zavlečeny i mimo oblast svého původu. Skupinu velmi blízce příbuzných druhů tvoří i taxon úročník horský (\"A. montana\").\n\nDruh \"Anthyllis gerardii\" ze západního Středomoří byl přeřazen do rodu \"Dorycnopsis\" jako \"Dorycnopsis gerardii\".\n\nÚročníky obsahují toxickou neproteinovou aminokyselinu kanavanin a některé jednoduché kumarinové sloučeniny, např. skopoletin a umbelliferon.\n\n\nÚročník bolhoj byl v minulosti pěstován jako pícnina zejména na neúrodných půdách a ve vyšších polohách. Je využíván v léčitelství. Úročník horský (\"Anthyllis montana\") a blízce příbuzné druhy jsou v ČR občas pěstovány jako skalničky.\n\n \n"}
{"id": "944702", "url": "https://cs.wikipedia.org/wiki?curid=944702", "title": "Neznámému na stopě", "text": "Neznámému na stopě\n\nNeznámému na stopě (1956, Dem Unbekannten auf der Spur) je dobrodružný románu pro mládež, který napsal východoněmecký spisovatel Rudolf Fischer. \n\nRomán se odehrává roku 1935 ve velkém říčním přístavu v Drážďanech, tedy v době, kdy si v nacistickém Německu upevňuje moc Adolf Hitler. A tu se ve městě objeví zpráva, že z vězení uprchl nebezpečný politický vězeň, který byl na útěku postřelen a nyní se někde skrývá. Policie má sice pod stálým dozorem všechny příslušníky bývalého odborového svazu říčních a přístavních dělníků, ale nedaří se jí uprchlého antifašistu najít. Dělníci o něm sice také nevědí, ale dělají všechno proto, aby policejní vyšetřování co nejvíce zdržovali. \n\nV této situaci se tři chlapci (Reini, Hans a Benjamin), kterým začínají prázdniny, rozhodnou uprchlíka vypátrat a pomoci mu do bezpečí, což se jim po mnohých zápletkách a překonání nebezpečných situací, při kterých jde dokonce o život, opravdu podaří.\n\n"}
{"id": "944707", "url": "https://cs.wikipedia.org/wiki?curid=944707", "title": "Iwan Bala", "text": "Iwan Bala\n\nIwan Bala, rodným jménem Richard Iwan Ellis Roberts, (* 13. května 1956, Sarnau) je velšský výtvarník. Vyrůstal ve vesnici Gwyddelwern. V letech 1974 až 1975 studoval geografii a politiku na Aberystwythské univerzitě a následně do roku 1977 výtvarné umění na Howard Gardens v Cardiffu. V roce 1993 moderoval televizní pořad \"\" na stanici S4C. V roce 1998 získal cenu Owaina Glyndŵra. Jeho díla byla vystavována v mnoha galeriích, včetně Velšského muzea moderního umění, Imperial War Museum, Brecknock Museum a ve Velšské národní knihovně. V roce 2012 spolupracoval s básnířkou Menna Elfyn na výstavě .\n\n"}
{"id": "944708", "url": "https://cs.wikipedia.org/wiki?curid=944708", "title": "USS Mahan (DDG-72)", "text": "USS Mahan (DDG-72)\n\nUSS Mahan (DDG-72) je americký torpédoborec třídy \"Arleigh Burke\". Je dvaadvacátou postavenou jednotkou své třídy. Postaven byl v letech 1995–1998 loděnicí Bath Iron Works ve městě Bath ve státě Maine. Torpédoborec byl objednán v roce 1992, dne 17. srpna 1995 byla zahájena jeho stavba, hotový trup byl spuštěn na vodu 29. června 1996 a 14. února 1998 byl zařazen do služby.\n\nPrvní nasazení plavidla proběhlo od února do srpna 2000. Od června 2002 byl torpédoborec nasazen ve Středomoří v rámci bitevní skupiny letadlové lodě USS \"George Washington\". Nasazení trvalo do prosince téhož roku. V listopadu a prosinci 2004 se \"Mahan\", zařazený do bojové skupiny letadlové lodě USS \"Harry S. Truman\", podílel na operaci Active Endeavour ve východním Středomoří.\n\n"}
{"id": "944711", "url": "https://cs.wikipedia.org/wiki?curid=944711", "title": "Seznam kulturních památek v Bezdružicích", "text": "Seznam kulturních památek v Bezdružicích\n\n"}
{"id": "944713", "url": "https://cs.wikipedia.org/wiki?curid=944713", "title": "Krušina (Jičínská pahorkatina)", "text": "Krušina (Jičínská pahorkatina)\n\nKrušina (377 m n. m.) je vrch v okrese Jičín Královéhradeckého kraje, ležící asi 0,5 km východně od obce Lukavec u Hořic, na příslušném katastrálním území a taktéž na území Dobeš. Je to nejvyšší vrchol Miletínského úvalu.\n\nVrch náleží do celku Jičínská pahorkatina, podcelku Bělohradská pahorkatina, okrsku Miletínský úval a podokrsku Červenotřemošenská pahorkatina.\n\nAutomobilem se dá dopravit nejblíže do Lukavce u Hořic. Pro pěší přístup lze využít cestu ze severu Lukavce přímo přes vrchol do Dachov. Východně od vrchu, skrz Červenou Třemešnou, vede červená  turistická trasa.\n"}
{"id": "944714", "url": "https://cs.wikipedia.org/wiki?curid=944714", "title": "Seznam kulturních památek v Boru (okres Tachov)", "text": "Seznam kulturních památek v Boru (okres Tachov)\n\n"}
{"id": "944716", "url": "https://cs.wikipedia.org/wiki?curid=944716", "title": "Pískavice", "text": "Pískavice\n\nPískavice (\"Trigonella\") je rod rostlin z čeledi bobovité. Jsou to jednoleté nebo vytrvalé byliny s trojčetnými listy a motýlovitými květy, rostoucí v počtu asi 55 druhů v Evropě, Asii, severní Africe a Austrálii. Pískavice řecké seno má využití v medicíně, jako zelenina i koření.\n\nPískavice jsou jednoleté nebo vytrvalé, vzpřímené nebo poléhavé aromatické byliny s bohatě větvenými stonky. Listy jsou trojčetné, lístky na okraji pilovité nebo zubaté, vrcholový lístek bývá větší než ostatní a řapíčkatý, postranní přisedlé. Palisty jsou srostlé s řapíkem. Postranní žilky v čepelích lístků zasahují do zubů. Květy jsou žluté, modré, purpurové nebo bílé, jednotlivé nebo v úžlabních hroznech, hlávkách či okolících. Stopky květenství se za plodu prodlužují. Květy jsou drobné, s krátkými stopkami které po odkvětu dužnatějí. Kalich je trubkovitý až zvonkovitý,se zuby víceméně stejnými. Pavéza je obvejčitá nebo podlouhlá, na bázi široká, někdy dlouze nehetnatá. Křídla jsou oválná, člunek je tupý a kratší než křídla. Tyčinek je 10 a jsou dvoubratré až téměř jednobratré. Semeník je přisedlý nebo krátce stopkatý, s nitkovitou čnělkou. Lusky jsou přímé nebo zahnuté, zploštělé nebo na průřezu okrouhlé, k oběma koncům se postupně zužující.Plody obsahují 1 až mnoho semen a částečně pukají břišním švem.\n\nPískavice jsou rozšířeny v počtu asi 55 druhů v jižní, střední a východní Evropě, střední a východní Asii, Africe, Austrálii a Oceánii.\n\nV České republice je původní jediný druh: pískavice thesalská (\"Trigonella monspeliaca\"). Vyskytuje se vzácně pouze na několika nalezištích na jižní a jihozápadní Moravě a v severozápadních Čechách. Některé pěstované druhy zřídka zplaňují: pískavice řecké seno (\"T. foenum-graecum\"), pískavice modrá (\"T. caerulea\") a snad i pískavice setá (\"T. gladiata\").\n\nV celé Evropě roste celkem 21 druhů pískavic, zejména ve Středomoří a v Rusku (resp. v bývalém SSSR). Větší areál výskytu mají v jižní Evropě zejména druhy pískavice thesalská (\"Trigonella monspeliaca\"), pískavice setá (\"T. gladiata\") a \"Trigonella procumbens\", ve východní části Středomoří i \"T. spicata\" a \"T. striata\". V celém Středomoří roste i introdukovaná pískavice řecké seno (\"T. foenum-graecum\"). Větší množství endemických pískavic se objevuje zvláště v oblasti Řecka a Kréty. V Alpách vystupují pískavice max. do montánního stupně (\"T. monspeliaca\").\n\nSemena druhu pískavice řecké seno (\"T. foenum-graecum\") obsahují alkaloidy (např. trigonellin, gentianin a karpain), saponiny (zejména sapogeniny diosgenin, gitogenin a tigogenin), flavonoidy (vitexin, luteolin). Pískavice \"Trigonella incisa\" obsahuje v nadzemních částech sapogeniny diosgenin a tigogenin a flavonoidy luteolin, kaempferol,\nkvercetin a apigenin.\n\n\nOstře chutnající semena pískavice řecké seno (\"Trigonella foenum-graecum\") jsou již od nepaměti využívána v medicíně a jsou také součásti kari. Mladé listy a stonky jsou používány jako zelenina, sušené rostliny a semena jako koření k ovonění jídla a při pečení. Sušené rostliny jsou používány také jako repelent. V ČR byla tato pískavice v minulosti občas pěstována na polích. Jako léčivka se na zahrádkách pěstovala i pískavice modrá (\"T. caerulea\").\n\nV indické tradiční medicíně jsou používány zejména druhy pískavice řecké seno (\"T. foenum-graecum\"), \"Trigonella corniculata\" a \"T. incisa\".\n"}
{"id": "944718", "url": "https://cs.wikipedia.org/wiki?curid=944718", "title": "Seznam kulturních památek v Kladrubech (okres Tachov)", "text": "Seznam kulturních památek v Kladrubech (okres Tachov)\n\n"}
{"id": "944719", "url": "https://cs.wikipedia.org/wiki?curid=944719", "title": "Oxide &amp; Neutrino", "text": "Oxide &amp; Neutrino\n\nOxide & Neutrino jsou britské hudební duo, jehož členové jsou Alex Rivers (* 1982, Isleworth, Londýn) a Mark Osei-Tutu (* 1982, Brixton, Londýn).\nOxide má na starosti produkci a při živých vystoupení hraje jako DJ.\nNeutrino je podepsán pod vokální stránkou tvorby této skupiny.\n\nJejich první singl „Bound 4 Da Reload (Casualty)“ se v květnu 2000 dostal na první příčky hitparád ve Velké británii. Tento singl je známý tím že se v něm objevuje sampl z úvodní znělky seriálu Casualty vysílaném na BBC One, a také se objevily kousky dialogu z filmu Sbal prachy a vypadni.\n\nHudba tohoto dua se objevila ve filmu Ali G Indahouse, konkrétně se jednalo o track \"Shoot to Kill\".\nOxide & Neutrino jsou také členy So Solid Crew, což je jedna z nejznámějších a nejvýznamnějších skupin hrající UK Garage\n\n"}
{"id": "944720", "url": "https://cs.wikipedia.org/wiki?curid=944720", "title": "Seznam kulturních památek ve Stráži (okres Tachov)", "text": "Seznam kulturních památek ve Stráži (okres Tachov)\n\n"}
{"id": "944721", "url": "https://cs.wikipedia.org/wiki?curid=944721", "title": "Oldřich Klimecký", "text": "Oldřich Klimecký\n\nIng. Oldřich Klimecký (16. února 1940) je český manažer, někdejší generální ředitel firmy Mostecké uhelná trestně stíhaný v souvislosti s privatizaví této firmy. \n\nPozději působil v dalších manažerských funkcích, například jako prezident a člen dozorčí rady firmy Hipodrom Most, jako místopředseda dozorčích rad společností Appian Group Europe a Severočeská uhelná nebo jako ; člen dozorčích rady firem Mostecká uhelná společnost a Appian Group. V roce 1994 byl za ODS zvolen do zastupitelstva města Most a o šest let později za tutéž stranu zastupitelem Ústeckého kraje.\n\nV říjnu 2013 jej švýcarský soud uznal vinným z opakovaného praní špinavých peněz v souvislosti s privatizací Mostecké uhelné, za což byl odsouzen k trestu 37 měsíců odnětí svobody.\n"}
{"id": "944723", "url": "https://cs.wikipedia.org/wiki?curid=944723", "title": "Kamenec (Jičínská pahorkatina)", "text": "Kamenec (Jičínská pahorkatina)\n\nKamenec (353 m n. m.) je vrch v okrese Trutnov Královéhradeckého kraje, ležící asi 1,5 km vsv. od obce Bílá Třemešná, na příslušném katastrálním území.\n\nVrch náleží do celku Jičínská pahorkatina, podcelku Bělohradská pahorkatina, okrsku Královédvorská kotlina a podokrsku Verdecká kotlina.\n\nPřes východní část plošiny vede silnice z Bílé Třemešné do části Aleje – po této silnici vede též červená turistická trasa. Paralelně s touto silnicí vede z druhé strany vrchu silnice z Bílé Třemešné na přehradu Les Království.\n"}
{"id": "944724", "url": "https://cs.wikipedia.org/wiki?curid=944724", "title": "Štírovka", "text": "Štírovka\n\nŠtírovka (\"Scorpiurus\") je rod rostlin z čeledi bobovité. Jsou to jednoleté byliny s jednoduchými listy a žlutými květy. Rostou ve Středomoří a jihozápadní Asii. V České republice se objevuje vzácně zavlékaná štírovka měkkoostenná.\n\nŠtírovky jsou jednoleté byliny s celistvými listy. Palisty jsou srostlé s řapíkem. Květy jsou světle žluté, v dlouze stopkatých řídkých okolících vyrůstajících z úžlabí listu. Kalich je zvonkovitý. Tyčinek je 10 a jsou dvoubratré. Semeník je přisedlý, s mnoha vajíčky a zahnutou čnělkou nesoucí kulovitou bliznu. Plody jsou spirálně stočené nepukavé lusky.\n\nRod štírovka zahrnuje pouze 2 až 4 druhy. Je rozšířen v jižní Evropě, západní a jihozápadní Asii a severní a severovýchodní Africe.\n\nV České republice se žádný druh trvale nevyskytuje, vzácně je sem zavlékána štírovka měkkoostenná (\"Scorpiurus muricatus\").\nV celé Evropě se vyskytují dva druhy štírovky. Štírovka měkkoostenná je rozšířena v téměř celém Středomoří, štírovka \"Scorpiurus vermiculatus\" pouze v jeho západní polovině.\n\n\n \n"}
{"id": "944726", "url": "https://cs.wikipedia.org/wiki?curid=944726", "title": "Petr Kraus", "text": "Petr Kraus\n\nPetr Kraus (* 10. listopadu 1966) je český manažer a podnikatel, pravomocně odsouzený švýcarským soudem pro podvod a praní špinavých peněz v souvislosti s privatizací společnosti Mostecká uhelná. \n\nV roce 1994 stál spolu s Antonínem Koláčkem u zrodu společnosti Newton Media a Newton Financial Management Group, která se zabývala obchodováním na finančních trzích a souvisejícím poradenstvím. \n\nPetr Kraus je veřejně známý zejména pro svoji roli v procesu ovládnutí Mostecké uhelné společnosti. Úzkou spolupráci s MUS ukončil v roce 2002. V důsledku obvinění ve Švýcarsku a opětovného otevření případu českými úřady v roce 2012 mu byly obstaveny běžné účty a zablokován majetek, včetně rodinného domu, v němž bydlel. \n\nV říjnu 2013 jej švýcarský soud v Bellinzoně uznal vinným z trestných činů podvodu a praní špinavých peněz, které měl spáchat při odkupu menšinového podílu MUS společností Appian od české vlády v roce 1999, za což byl nepravomocně odsouzen k trestu 16 měsíců odnětí svobody. \nV prosinci 2017 švýcarská nejvyšší soudní instance odmítla jeho odvolání.\n\nKraus od začátku vyšetřování argumentuje tím, že manažeři MUS se údajně nemohli dopustit žádných protizákonných kroků, protože prý nedocházelo k žádnému zatajování, které by porušovalo tehdejší platné zákony, natož trestní zákony České republiky. O kauze, kdy je již poněkolikáté policií prošetřován prodej Mostecké uhelné společnosti prohlásil mimo jiné i: \"Toto je spor o podobu české transformace. To je spor, který nepatří do pracoven prokurátorů, ale patří na konference a do veřejného prostoru, jako diskuse o tom, jestli to tak mělo, nebo nemělo být.\"\n"}
{"id": "944729", "url": "https://cs.wikipedia.org/wiki?curid=944729", "title": "Scagliola", "text": "Scagliola\n\nScagliola neboli štukový mramor je způsob štukové dekorace používaný jako náhražka inkrustace přírodním mramorem nebo jiným i minerály. \n\n1. Jednodušší a nejčastější je pouhá imitace žilnatého povrchu mramoru: Rozemletý sádrovec (sádra) se smíchá s klihem a přírodními barvivy. Hmota se nanáší ve vrstvách na povrch zdí, sloupů, soch a podobně a v další fázi se na monochromatický základ vytváří charakteristické žilkování nebo ornament. Povrch se potahuje fermeží a včelím voskem pro dosažení vyššího lesku. Od opticky podobné techniky Stucco lustro se liší podkladem, u štuka je to obyčejná malta.\n\n2. Scagliola v užším slova smyslu je umělecky náročná dekorativní štuková malba nahrazující figurální mozaiku. Vznikla v 17. století ve Florencii, aby nahradila drahou a pracnou techniku pietra dura, založenou na inkrustaci předmětů tabulkami různých minerálů. Kromě plošného nanášení štuku využívá i štětcovou malbu. \n\n"}
{"id": "944731", "url": "https://cs.wikipedia.org/wiki?curid=944731", "title": "Seznam kulturních památek ve Stříbře", "text": "Seznam kulturních památek ve Stříbře\n\n"}
{"id": "944732", "url": "https://cs.wikipedia.org/wiki?curid=944732", "title": "Ledenec", "text": "Ledenec\n\nLedenec (\"Tetragonolobus\") je rod rostlin z čeledi bobovité. Jsou to vytrvalé byliny se žlutými jednotlivými květy a trojčetnými listy, vyskytující se v počtu asi 7 druhů od Středomoří po Střední Asii. V České republice se vyskytuje jediný druh, ledenec přímořský. Podle posledních taxonomických poznatků by měl být rod \"Tetragonolobus\" zrušen a vřazen do rodu štírovník (\"Lotus\").\n\nLedence jsou vytrvalé byliny s plazivými oddenky. Listy jsou trojčetné, s celokrajnými lístky a volnými palisty. Květy jsou žluté, květenství jsou dlouze stopkatá, jednokvětá, případně dvoukvěté okolíky. Kalich je úzce zvonkovitý, souměrný. Tyčinek je 10 a jsou dvoubratré, 5 z nich je delších a pod prašníky lopatkovitě rozšířených, 5 je kratších a rozšířených jen mírně. Semeník obsahuje mnoho vajíček. Lusky jsou válcovité, čtyřkřídlé, pukající 2 švy.\n\nLedence se vyskytují v počtu asi 7 druhů v Evropě, západní a střední Asii a severní Africe. Nejvíce druhů se vyskytuje ve Středomoří. V České republice roste jediný druh, ledenec přímořský. Z celé Evropy je udáváno 6 druhů ledenců. Mimo široce rozšířeného ledence přímořského se téměř v celém Středomoří vyskytuje ledenec nachový (\"T. purpureus\") a ledenec \"T. requienii\", v Řecku a Itálii \"T. biflorus\", v Řecku \"T. wiedemannii\" a na Sicílii \"T. conjugatus\".\n\nVe fylogenetické studii z roku 2008 byl na základě rozboru nrITS sekvencí rod \"Tetragonolobus\" vřazen spolu s rodem \"Dorycnium\" (bílojetel) do rodu \"Lotus\" (štírovník), neboť rod \"Lotus\" se ukázal ve stávajícím pojetí parafyletický. Tyto změny však nejsou v botanické literatuře dosud vesměs akceptovány a tato taxonomická skupina na komplexní studii teprve čeká.\n\nLedenec přímořský je jedovatý, obsahuje nebílkovinnou aminokyselinu kavananin, dále některé kumariny, např. skopoletin.\n\n\nLusky a hlízy ledence nachového (\"Tetragonolobus purpureus\") jsou jedlé.\n"}
{"id": "944735", "url": "https://cs.wikipedia.org/wiki?curid=944735", "title": "Seznam kulturních památek v Černošíně", "text": "Seznam kulturních památek v Černošíně\n\n"}
{"id": "944736", "url": "https://cs.wikipedia.org/wiki?curid=944736", "title": "Tina in the Sky with Diamonds", "text": "Tina in the Sky with Diamonds\n\nTina in the Sky with Diamonds je druhá epizoda páté série amerického hudebního seriálu \"Glee\" a v celkovém pořadí devadesátá epizoda tohoto seriálu. Epizodu napsal i režíroval jeden z tvůrců seriálu, Ian Brennan a poprvé se vysílala ve Spojených státech dne 3. října 2013 na televizní stanici Fox. Tato epizoda byla druhou částí dvou epizod, které byly věnovány hudební skupině The Beatles.\n\nV epizodě se poprvé objevila speciální hostující hvězda Demi Lovato, v roli servírky Dani.\n\nNew Directions pokračují ve svém dvoutýdenním úkolu při cover verzích písní skupiny The Beatles. Tina Cohen-Chang (Jenna Ushkowitz) je nominována na královnu plesu a je odhodlána a každou cenu vyhrát, takže odkopne Sama Evanse (Chord Overstreet)—který jí nabídl svůj doprovod na ples a ona souhlasila—aby podpořila své potenciální voličky, které přišly na ples bez doprovodu a přehnaně úkoluje svou asistentku a manažerku kampaně, Dottie Kazatori (Pamela Chan). Kitty Wilde (Becca Tobin) je na královnu plesu také nominovaná, ale rozhodne se podpořit Tinu. Bree (Erinn Westbrook) se o tom dozví, uspořádá mohutnou kampaň pro Kitty a spolu s několika dalšími roztleskávačkami přesvědčí Dottie, aby zesměšnila Tinu na maturitním plese.\n\nNa NYADĚ Kurt Hummel (Chris Colfer) zpívá \"Get Back\", aby podpořil Rachel Berry (Lea Michele), která je v depresích po jejím nepodařeném konkurzu do Funny Girl. Během noční směny v restauraci, kde Rachel a Santana Lopez (Naya Rivera) pracují, tak jedna z jejich kolegyň, Dani (Demi Lovato) vyjádří zájem o Santanu. Jejich zájem je vzájemný, ačkoliv trochu strašidelný pro Santanu a Rachel jí podpoří, než je nechá o samotě, kdy obě zpívají \"Here Comes the Sun\", jdou městem a nakonec se políbí.\n\nŘeditelka Sue Sylvester (Jane Lynch) najímá studentku vysoké školy Penny Owen (Phoebe Strole), aby se stala zdravotní sestrou na McKinleyově střední škole, Sam se do ní zamiluje a zpívá \"Something\". Když se Sue rozhodne vyhodit Penny pro neschopnost, Sam překoná svůj strach z jehel, dovolí Penny aby ho očkovala proti meningitidě a později za ní prosí Sue, která nakonec jeho prosby vyslyší.\n\nNa maturitním plese Ryder Lynn (Blake Jenner), Marley Rose (Melissa Benoist), Jake Puckerman (Jacob Artist) a Wade \"Unique\" Adams (Alex Newell) vystupují s písní \"Sgt. Pepper's Lonely Hearts Club Band\". Později Sue oznamuje, že Tina a Stoner Brett (Ryan Heinke) se stali královnou a králem plesu. Na příkaz Bree, Dottie vylije kyblík ledové tříště na Tinu, která je právě na jevišti a Tina odchází se slzami v očích. New Directions ji následují do sborové místnosti, \"Hey Jude\" a podpoří Tinu, aby se vrátila před dav. Ona to udělá a dostane se jí potlesku.\n\nRachel během její směny překvapí pan Mr. Campion (Peter Facinelli), režisér Funny Girl, který jí oznámí, že byla obsazena do role Fanny Brice. V Limě trenérka roztleskávaček Roz Washington (NeNe Leakes) informuje Sue, že za incidentem z plesu stojí Bree a vyžaduje, aby byla potrestána. Sue místo toho povýší Bree na kapitánku roztleskávaček a podpoří jí v ponižování New Directions, aby se mohli zocelit v přípravách na Národní kolo. Rachel, Kurt, Santana, Dani zpívají \"Let It Be\" na oslavu Rachelina úspěchu, zatímco New Directions zpívají tu samou píseň na počest Tiny.\n\n"}
{"id": "944739", "url": "https://cs.wikipedia.org/wiki?curid=944739", "title": "Quillebeuf-sur-Seine", "text": "Quillebeuf-sur-Seine\n\nQuillebeuf-sur-Seine je francouzská obec v departementu Eure v regionu Normandie. V roce 2010 zde žilo 1 024 obyvatel. Leží na levém břehu řeky Seiny. Je centrem kantonu Quillebeuf-sur-Seine.\n\n\"Počet obyvatel\" \n\n"}
{"id": "944740", "url": "https://cs.wikipedia.org/wiki?curid=944740", "title": "Seznam kulturních památek v Přimdě", "text": "Seznam kulturních památek v Přimdě\n\n"}
{"id": "944741", "url": "https://cs.wikipedia.org/wiki?curid=944741", "title": "Karel Černohorský (politik)", "text": "Karel Černohorský (politik)\n\nKarel Černohorský (24. února 1861 Praha – 31. prosince 1915 Praha-Nové Město ) byl rakouský a český advokát a politik, na přelomu 19. a 20. století poslanec Českého zemského sněmu, počátkem 20. století poslanec Říšské rady. Rezignoval na politické funkce kvůli korupční aféře.\n\nRoku 1879 vystudoval reálné gymnázium ve Spálené ulici v Praze, pak práva. Roku 1884 získal titul doktora práv. Od roku 1892 byl samostatným advokátem v Praze. V procesu s Omladinou hájil některé z obviněných.\n\nV 90. letech 19. století se zapojil i do zemské politiky. V doplňovacích volbách roku 1893 byl zvolen v kurii venkovských obcí (volební obvod Sušice) do Českého zemského sněmu. V řádných volbách v roce 1895 mandát obhájil, nyní za kurii venkovských obcí (volební obvod Železný Brod). Politicky patřil k mladočeské straně. Zasedal také v Říšské radě (celostátní zákonodárný sbor), kam usedl ve volbách do Říšské rady roku 1907 za obvod Čechy 004. Zasedal v poslanecké frakci Český klub. Na mandát rezignoval roku 1908.\n\nByl aktivní i v komunální politice. Zasedal v pražském obecním zastupitelstvu i v městské radě. Od listopadu 1894 do listopadu 1895 působil jako vrchní ředitel pražského ústavu chudých. Byl také členem výboru Městské spořitelny a místopředsedou jejího ředitelství. Zastával rovněž funkci předsedy správní rady elektrických podniků. Na všechny funkce v samosprávě rezignoval v únoru 1909.\n\nPočátkem 20. století patřil mezi nejvlivnější pražské politiky a počítalo se i s tím, že by se mohl stát primátorem města. Důvodem k jeho náhlému odchodu z politiky byla korupční aféra, která propukla roku 1908. V ní čelil podezření, že si řekl o úplatek. V této takzvané \"rourové aféře\" měl Černohorský žádat po firmě \"Pražská železářská společnost\" o provizi za zprostředkování dodávky rour pro obecní vodovod. Sám Černohorský to odmítal a své jednání označoval za nezištné.\n\nByl rovněž majitelem velkostatku Křic (Chříč).\n\nZemřel 31. prosince 1915 v Praze, pohřben byl na Vyšehradě.\n\n"}
{"id": "944743", "url": "https://cs.wikipedia.org/wiki?curid=944743", "title": "Karlivka", "text": "Karlivka\n\nKarlivka (ukrajinsky '; rusky ' – \"Karlovka\") je město v Poltavské oblasti na Ukrajině. Leží na pravém břehu Orčyku (přítok Orilu) zhruba padesát kilometrů na východ od Poltavy směrem na Krasnohrad. V roce 2011 žilo v Karlivce přes patnáct tisíc obyvatel.\n\n"}
{"id": "944744", "url": "https://cs.wikipedia.org/wiki?curid=944744", "title": "Cleo", "text": "Cleo\n\nCleo je křestní jméno, které může být zkratkou pro jména Cleopatra (Kleopatra) či Cleophalus (Kleofáš). Alternativní hláskování je „Klio“. První zmínky o jméně pochází z Řecka. Řecký význam může být „hrdost“, „sláva“ nebo „krása“.\n\nJméno Cleo je často používané jméno pro chlapce i dívky v USA, Anglii a Francii. V České republice je jméno nejvíce používáno na kočky a psy hlavně mužského pohlaví.\n\nMuži\nŽeny\n"}
{"id": "944745", "url": "https://cs.wikipedia.org/wiki?curid=944745", "title": "Jacques de Groote", "text": "Jacques de Groote\n\nJacques de Groote je belgický manažer odsouzený v říjnu 2013 švýcarský soudem k peněžitému trestu za v kauze podvodné privatizace Mostecké uhelné.\n\nV minulosti působil jako vysoký manažer Světové banky a Mezinárodního měnového fondu. V 90. letech 20. století se stal zakladatelem Appian Group, která sehrála klíčovou roli v podvodné privatizaci Mostecké uhelné.\n"}
{"id": "944746", "url": "https://cs.wikipedia.org/wiki?curid=944746", "title": "Seznam kulturních památek v Chodském Újezdu", "text": "Seznam kulturních památek v Chodském Újezdu\n\n"}
{"id": "944747", "url": "https://cs.wikipedia.org/wiki?curid=944747", "title": "Karlovka (rozcestník)", "text": "Karlovka (rozcestník)\n\nKarlovka může být:\n"}
{"id": "944748", "url": "https://cs.wikipedia.org/wiki?curid=944748", "title": "Cleo (píseň)", "text": "Cleo (píseň)\n\n„Cleo“ je píseň velšského hudebníka a hudebního skladatele Johna Calea. Poprvé vyšla jako pátá píseň v pořadí na jeho debutovém albu \"Vintage Violence\" v březnu 1970. Dne 21. dubna toho roku pak píseň vyšla na singlu, přičemž na jeho straně B byla „Fairweather Friend“ rovněž z alba \"Vintage Violence\". Zatímco „Cleo“ napsal sám Cale, autorství písně „Fairweather Friend“ je připisováno Garlandu Jeffreysovi. Vinylová deska singlu vyšla ve formátu 7\" a 45 otáček za minutu.\n\nPíseň byla nahrána spolu s ostatními z alba \"Vintage Violence\" ve dnech 27. a 29. října 1969 v neznámém studiu v New Yorku. O produkci se staral Cale spolu s Lewisem Merensteinem. Výkonným producentem byl John McClure.\n\nV roce 2019 vydala coververzi písně „Cleo“ americká zpěvačka AJ Lambert na svém albu \"Careful You\".\n"}
{"id": "944752", "url": "https://cs.wikipedia.org/wiki?curid=944752", "title": "Přírodní park Velkopopovicko", "text": "Přírodní park Velkopopovicko\n\nPřírodní park Velkopopovicko je velkoplošné chráněné území o rozloze 22 km² rozkládající se jižně od Velkých Popovic ve Středočeském kraji v okrese Praha-východ, v převážně zalesněném kopcovitém terénu. Typickým krajinným prvkem jsou zde dubové lesy, louky a remízky s žulovými balvany a členitá krajina s mnoha rybníky, alejemi a vyhlídkami.\n\nPřírodní park byl vyhlášen v roce 1993 s cílem ochrany čistého životního prostředí a zachovalé krajiny. Nacházejí se zde chráněné druhy rostlin i živočichů žijící v doposud málo narušené přirozené symbióze. Vzhledem k malému průmyslovému vlivu na krajinu se zde nalézají též kvalitní zdroje pitné vody. Parkem protéká Křivoveský a Mokřanský potok.\n\nDo krajiny jsou zasazeny vesnice podhorského typu, často se zachovalou zemědělskou architekturou. Významnou památkou je např. 300 let starý špejchar v Křivé Vsi. Územím vede naučná stezka „Krajinou barona Ringhoffera“ s 10 informačními tabulemi.\n\nPřírodní park Velkopopovicko se nachází ve středních Čechách, v okrese Praha-východ. Zahrnuje katastrální území obcí: Velké Popovice, Kunice – Dolní Lomnice, Řehenice, Kamenice – Ládví a Štiřín. Pokrývá oblast o rozloze 2 127 ha. \n\nKrajina je zde velmi členitá, nadmořské výšky dosahují 400 až 500 m n. m. Z obou stran je tato oblast lemovaná Křivoveským a Mokřanským potokem, které protékají až 100 metrů hlubokým údolím. Oba potoky jsou přítoky řeky Sázavy a bylo na nich vybudováno několik rybníků. Okolí vodních toků je obklopeno rozsáhlými mokřady. Díky průmyslem téměř nedotčené přírodě, zde nalezneme i zdroje pitné vody v některých z lesních studen. Park je především lesnatý, z většiny zde nalezneme jehličnaté lesy, ale vyskytují se zde i lesy listnaté. Nejvyšším bodem je vrch vysoký 473 m n. m. ležící severozápadně od Lojovic.\nÚzemí přírodního parku Velkopopovicko bývá často označováno jako jedna z nejpůvodnějších a nejopuštěnějších krajin východní části Čech. Chráněným územím bylo označeno v roce 1993 vyhláškou okresního úřadu Praha – východ.\n\nPrvní osídlení se datuje již před Kristem, v podobě keltských oppid. V letech 1420 až 1434 byla tato oblast poznamenána husitskými válkami (zánik obce Adamovice). Ochranu bažin tvořily dva potoky – Mokřanský a Křivoveský. S postupně větším zalidňováním se krajina lesů a luk měnila na zemědělsky obhospodařovanou.\n\nJiž Keltové objevili pod úrodnou půdou zlatou rudu, a právě její těžba také ovlivnila dnešní podobu krajiny. Těžbou kamene vznikala zatopením lomů jezírka, která můžeme spatřit dodnes a jsou nalezištěm mnoha chráněných živočichů. Oblast byla také využívána pro svou pitnou vodu a proto zde i dnes nalezneme mnoho lesních studánek. Právě díky této pitné podzemní vodě mohl vzniknout v 70. letech 19. století Velkopopovický pivovar, který je stále v provozu. V současné době čerpá pivovar vodu z deseti lesních studní.\n\nOblast Velkopopovicka spadá dle biogeografického členění pod posázavský bioregion. Nachází se v Česko – Moravské geomorfologické soustavě, podsoustava Středočeská pahorkatina, geomorfologický celek Benešovská pahorkatina a podcelek Dobříšská pahorkatina.\n\nBohatě geomorfologicky členěný reliéf s oblými kopci a hlubokými údolími nám prozrazuje stáří této krajiny. Dominantní horninou Benešovské pahorkatiny je granitoid středočeského plutonu, který pochází z proteozoika a paleozoika. Žulou protkané remízky ohraničují jednotlivá pole a louky. Půdy zde nalezneme podzolové, hnědé lesní a hnědozemě.\n\nKlima je mírné, přechodné mezi oceánským a kontinentálním. Nadmořská výška (400-500 m n. m.) je řazena mezi střední nadmořské výšky ČR.\n\nVelkopopovicko spadá do rozvodí Vltavy a Sázavy a je protkáno vodní sítí menších toků: Křivoveský potok, Řepčický potok a potok Mokřanský.\nVedle rozrazilu horského \"(Veronica Montana)\", řeřišnice křivolaké \"(Cardamine flexuosa)\", plavuně pučivé \"(Lycopodium annotinum)\" nebo vrance jedlového \"(Huperzia selago)\", zde nalezneme chráněné druhy jako: kosatec malý sibiřský \"(Iris sibirica)\", vstavač májový \"(Dactylorhiza majalis)\" či sněženku předjarní \"(Galanthus nivalis)\". V lesích na podmáčenách půdách nalezneme rašeliník \"(Sphagnum)\" nebo papratku samičí \"(Athyrium filix-femina)\". Ze stromů zde najdeme listnaté: buk lesní \"(Fagus sylvatica),\" javor \"(Acer),\" topol osiku \"(Populus tremula;\" i jehličnaté zástupce: smrk \"(Picea)\" nebo borovice \"(Pinus).\" V Lojovicích roste památný dub letní \"(Quercus robur)\", který byl zapsán na seznam památných stromů dne v roce 1983. Houby najdeme především v lesích, příkladem je choroš \"(Polyporus),\" kterého bychom našli na pařeze nebo na trouchnivějících stromech; či houby hřibovité \"(Boletaceae).\"\n\nV hlubokých smíšených lesích můžeme potkat srnčí či černou zvěř. Z chráněných druhů se zde vyskytují např.: zmije obecná \"(Vipera berus)\", vydra říční \"(Lutra lutra)\", ledňáček říční \"(Alcedo atthis)\", rosnička zelená \"(Hyla arborea)\", čolek obecný \"(Lissotriton vulgaris)\", rak říční \"(Astacus astacus)\", skokan štíhlý \"(Rana dalmatina)\", pstruh potoční \"(Salmo trutta)\", kuňka obecná \"(Bombina bombina)\" nebo ropucha zelená \"(Bufotes viridis)\". Výskyt raka říčního či pstruha potočního dokazuje čistotu zdejších toků. Z hmyzu zde najdeme komáry \"(Culicidae),\" klíště obecné \"(Ixodes ricinus)\" či mravence obecného \"(Lasius niger).\"\n\nKrajina přírodního parku Velkopopovicko je chráněna kvůli krásných dubovým lesům, rozsáhlým mokřadům lemující potoky s čistou vodou, remízkům a loukám, a především rozmanité diverzitě živočichů a rostlin, které zde mají svůj domov. Zdroje pitné podzemní vody jsou také důležitým předmětem ochrany. Ochranu přírodního parku zajišťuje Spolek na ochranu a péči o přírodní park Velkopopovicko (SNOP Velkopopovicko). Mezi hlavní účely tohoto spolku patří: šíření povědomí o parku v širším regionu; ochrana před stavbami, které ohrožují samu podstatu parku; spolupráce se školou na tvorbě vztahu mládeže k parku; či spolupráce s obcí, místními podniky a dalšími spolky.\n\nKrajina je téměř průmyslem nedotčena. Mezi lesy a loukami jsou rozmístěny malé vesničky podhorského rázu s malým osídlením. I z tohoto důvodu je tato oblast turisticky žádaná.  Velké množství polních i lesních cest krásnou přírodou ocení jak pěší turisté, tak i cyklisté. Zejména pak naučná stezka Barona Ringhoffera upoutá krásnými výhledy na malebnou krajinu. Trasa je dlouhá 20 km a je na ní rozmístěno 10 informačních tabulí. Začíná v Mirošovicích a vede přes Velké Popovice až do Kamenice. Také rozhraní obcí Velké Popovice a Kunice, zvané \"Bílý kámen\", je turisticky velmi navštěvované. Místo je zajímavé z historického hlediska, vedla zde totiž trasa z Prahy do Vídně, a jelikož se jedná o nejvyšší místo této cesty, byli zde přepřaháni koně cestujících. Dnes slouží jako odpočívadlo a za dobrého počasí je vidět např. hora Říp či pásmo Krkonoš. \n"}
{"id": "944753", "url": "https://cs.wikipedia.org/wiki?curid=944753", "title": "Ligny-en-Barrois", "text": "Ligny-en-Barrois\n\nLigny-en-Barrois je francouzská obec v departementu Meuse v regionu Grand Est. V roce 2010 zde žilo 4 307 obyvatel. Je centrem kantonu Ligny-en-Barrois.\n\n\"Počet obyvatel\"\n\n"}
{"id": "944760", "url": "https://cs.wikipedia.org/wiki?curid=944760", "title": "Kauza Mostecká uhelná", "text": "Kauza Mostecká uhelná\n\nKauza Mostecká uhelná je případ kontroverzní privatizace Mostecké uhelné společnosti v 90. letech 20. století, kterou od roku 1999 prošetřuje česká policie a později i švýcarská prokuratura.\n\nPřípad v roce 2005 začala prověřovat švýcarská policie, později na tamních účtech podezřelých zablokovala v přepočtu 13 miliard Kč. Doposud zde případ vyvrcholil v říjnu 2013 vynesením nepravomocného rozsudku federálního soudu ve Bellizoně, který vyměřil pěti českým manažerům (Antonín Koláček, Jiří Diviš, Marek Čmejla, Oldřich Klimecký a Petr Kraus) nepodmíněné tresty odnětí svobody od 16 do 52 měsíců za podvod a praní špinavých peněz během privatizace Mostecké uhelné společnosti v roce 1999. Belgičan Jacques de Groote byl odsouzen k peněžitému trestu. Poslední obviněný Luboš Měkota se rozsudku nedožil, když zemřel náhle v březnu 2013 ve věku 55 na golfovém hřišti u Karlštejna. V listopadu 2013 pak soud nepravomocně rozhodl, že všechny zablokované peníze mají propadnout švýcarskému státu.\n\nČeské orgány vyšetřování kauzy třikrát odložily s tím, že k trestnému činu nedošlo. V roce 2012 bylo trestní stíhání v této věci zahájeno počtvrté, když byl případ přidělen Vrchnímu státnímu zastupitelství v Olomouci, které v květnu 2017 podalo obžalobu na pětici bývalých manažerů Antonína Koláčka, Marka Čmejlu, Jiřího Diviše, Oldřicha Klimeckého a Petra Krause a bývalého náměstka ministra průmyslu Roberta Sýkoru. Původně měli být obviněny i další osoby - Luboš Měkota (zemřel) a lobbista Pavel Musela (zbaven svéprávnosti).\n\n\n\n\n\n\n\n"}
{"id": "944761", "url": "https://cs.wikipedia.org/wiki?curid=944761", "title": "Boisemont (Eure)", "text": "Boisemont (Eure)\n\nBoisemont je francouzská obec v departementu Eure v regionu Normandie. V roce 2010 zde žilo 777 obyvatel.\n\n\"Počet obyvatel\" \n\n"}
{"id": "944763", "url": "https://cs.wikipedia.org/wiki?curid=944763", "title": "Boisemont", "text": "Boisemont\n\nBoisemont je název dvou francouzských obcí:\n\n"}
{"id": "944764", "url": "https://cs.wikipedia.org/wiki?curid=944764", "title": "Miloslav Havlíček", "text": "Miloslav Havlíček\n\nProf. Ing. Miloslav Havlíček, DrSc., (* 2. listopadu 1938, Praha) je český matematik, fyzik a pedagog.\n\nPo studiu studijního programu technická fyzika a oboru teoretická fyzika na Fakultě technické a jaderné fyziky ČVUT v Praze (1961), kde obdržel titul Ing., absolvoval postgraduální studium na Matematicko-fyzikální fakultě Univerzity Karlovy (1969), obor fyzika-matematika, za nějž získal titul CSc. O deset let později získal za výzkum v oboru fyzika a matematika v laboratoři teoretické fyziky SÚJV Dubna (1979) titul DrSc. V roce 1990 habilitoval a získal titul Doc. v oboru matematická fyzika, o tři roky později byl jmenován prezidentem ČR na profesora a obdržel titul Prof. (1993).\n\n\n\n"}
{"id": "944767", "url": "https://cs.wikipedia.org/wiki?curid=944767", "title": "Římskokatolická farnost Jamné u Jihlavy", "text": "Římskokatolická farnost Jamné u Jihlavy\n\nŘímskokatolická farnost Jamné u Jihlavy je územní společenství římských katolíků s farním kostelem Nalezení svatého Kříže v děkanátu Jihlava.\nKostel Nalezení svatého Kříže byl postaven na místě původní kaple v letech 1702–1705. Roku 1784 byl kostel povýšen na lokální, ovšem kněz tu kvůli nedostatku finančních prostředků nesídlil a farníci chodili stále do Zhoře. Kněz tu působil až od 1. února 1826, od té doby se také vede farní matrika.\n\nAdministrátorem excurrendo byl od srpna 2013 do července 2014 P. Mgr. Grzegorz Bajon, OFMConv. Od 1. srpna 2014 byl farářem ustanoven R. D. Mgr. Zdeněk Veith.\n\nKaždé pondělí se na faře koná setkání hnutí Modlitby matek. Schola se schází na faře v pátek po odpolední bohoslužbě, každou sobotu se setkává na faře společenství mládeže (spolčo).\n\nDnem vzájemných modliteb farností za bohoslovce a bohoslovců za farnosti brněnské diecéze je 27. říjen. Adorační den připadá na nejbližší neděli po 15. dubnu.\n\nKaždoročně se ve farnosti koná tříkrálová sbírka. V roce 2015 se při ní vybralo 20 527 korun. Výtěžek v roce 2017 dosáhl 15 729 korun.\n\n"}
{"id": "944770", "url": "https://cs.wikipedia.org/wiki?curid=944770", "title": "Milujte svého zabijáka", "text": "Milujte svého zabijáka\n\nMilujte svého zabijáka ( ) je špionážní životopisné drama v americko-britsko-německé koprodukci z roku 2002. Scénář na motivy stejnojmenné knihy napsal Charlie Kaufman a režijní debut v něm zaznamenal George Clooney.\n\nPříběh popisuje skutečný, nebo možná pouze „přibarvený“, životní příběh populárního amerického moderátora televizních show a producenta Chucka Barrise, jehož autobiografická kniha a řada dalších materiálů, včetně nahrávek, se staly zdrojem scénáře. Barris prohlásil, že byl tajně naverbován CIA na práci zabijáka, žil dvojím životem, a podle rozkazů vraždil odpůrce režimu.\n\nTitulní postavu moderátora a nájemného vraha Barrise ztvárnil Sam Rockwell. Jeho kontakt do Ústřední zpravodajské služby si v podobě agenta Jima Byrda zahrál George Clooney. Osudovou ženu Penny Pacino, s níž navázal dlouhodobý vztah, představovala Drew Barrymore. V roli chladnokrevné vraždící a záhadné kolegyně, která pracovala pro CIA, se objevila Julia Robertsová.\n\nNa sklonku 80. let uvažovala o zfilmování Barrisových pamětí společnost Columbia Pictures. Poté, co filmová práva odkoupil producent Andrew Lazar, bylo přepsání scénáře zadáno Charliemu Kaufmanovi. Do projektu se zapojili světoznámí herci a filmaři. Snímek měl původně natáčet Bryan Singer s úmyslem do titulní role obsadit Johnnyho Deppa. Produkce však byla zrušena a k jejímu obnovení došlo až při zapojení Clooneyho do projektu, jenž se poprvé ujal režijního vedení. Na produkčních pracích se intenzivně podílel také Barris, aby se film pokusil zachytit životní příběh co nejvíce z jeho úhlu pohledu.\n\nVzhledem k celkovému rozpočtu 30 miliónů dolarů Clooney přesvědčil herečky Drew Barrymorovou a Julii Robertsovou k nižším finančním nárokům, než představují jejich obvyklé odměny. Postava Robertsové byla původně psána pro Nicole Kidmanovou, která však v době natáčení měla již závazek na drama \"Hodiny\". Podpis smlouvy ze strany Robertsové pomohl realizaci filmu, když až poté začali producenti Miramax Films projektu důvěřovat a pozdržený projekt obnovili. Clooney k tomu uvedl: „\"Julia mi skutečně pomohla. Její souhlas s rolí mně umožnil, abych do titulní postavy obsadil Sama Rockwella. On totiž nemohl táhnout 28miliónový film, ale Julia samozřejmě ano.\"“ Pro úlohu Penny Pacino byly zvažovány Renée Zellweger a Gwyneth Paltrow, než role připadla Barrymorové.\n\nPřestože se drama \"Milujte svého zabijáka\" setkalo s příznivými kritikami recenzentů, z hlediska finančních zisků propadlo.\n\nSam Rockwell obdržel za svůj výkon Stříbrného medvěda pro nejlepšího herce na Berlínském mezinárodním filmovém festivalu v roce 2003.\n\n"}
{"id": "944776", "url": "https://cs.wikipedia.org/wiki?curid=944776", "title": "Stuttgarter Hütte", "text": "Stuttgarter Hütte\n\nStuttgarter Hütte je horská chata nacházející se v Lechtalských Alpách nedaleko od městečka Lech. Nachází se v rakouské spolkové zemi Tyrolsku téměř na hranici s Vorarlberskem.\n\nChata byla postavena v roce 1910 v nadmořské výšce 2310 m v sedle Krabachjochs mezi horskými vrcholy Krabachspitze (2522 m) a Erlispitze (2634 m) na hranici rakouských spolkových zemí Tyrolsko a Vorlarbesko. V roce 1962 byla postavena zásobovací lanovka od horské restaurace Trittalp nad obcí Zürs.\n\n\n\n\n"}
{"id": "944778", "url": "https://cs.wikipedia.org/wiki?curid=944778", "title": "Římskokatolická farnost Batelov", "text": "Římskokatolická farnost Batelov\n\nŘímskokatolická farnost Batelov je územní společenství římských katolíků s farním kostelem svatého Petra a Pavla v děkanátu Jihlava.\nSoučasný farní kostel byl založen na místě kostela starého se dřevěnou věží roku 1755, stavba byla dokončena roku 1760. Kostel byl obnoven a vně i uvnitř opraven v letech 1874–1875. \n\nFarářem je od září 2007 R. D. Roman Strossa.\n\nVe farnosti se konají pravidelné modlitby matek, jsou aktivní ministranti, probíhá výuka náboženství. Farní družstvo se účastní orelské florbalové ligy.\n\nDnem vzájemných modliteb farností za bohoslovce a bohoslovců za farnosti brněnské diecéze je 22. červen. Adorační den připadá na 31. srpna.\n\nKaždoročně se ve farnosti koná tříkrálová sbírka. V roce 2015 se při ní vybralo 30 452 korun. V roce 2017 činil výtěžek sbírky 37 405 korun.\n\n"}
{"id": "944781", "url": "https://cs.wikipedia.org/wiki?curid=944781", "title": "Pcheng Š’", "text": "Pcheng Š’\n\nPcheng Š’ (; 1416 – 27. dubna 1475), byl politik čínské říše Ming. Císař Ťing-tchaj ho na podzim 1449 jmenoval velkým sekretářem, ale následujícího roku přeložil do akademie Chan-lin. Do sekretariátu se Pcheng Š’ vrátil až roku 1457 po převratu, kterým se vrátil na trůn Jing-cung. Velkým sekretářem zůstal do své smrti, přičemž od roku 1468 zastával pozici prvního velkého sekretáře, to už však sloužil Jing-cungovu synovi, císaři Čcheng-chuovi.\n\nPcheng Š’ používal zdvořilostní jméno Čchun-tao () a také Chung-tao () a pseudonym Kche-čaj (). Po smrti obdržel posmrtné jméno Wen-sien ().\n\nPcheng Š’ se narodil roku 1416, pocházel z okresu An-fu v prefektuře Ťi-an na jihu provincie Ťiang-si). Vynikl v úřednických zkouškách, palácové zkoušky absolvoval a hodnost \"ťin-š’\" získal roku 1448 jako nejlepší ze všech kandidátů.\n\nUž na podzim 1449, ve dnech tchumuské krize byl povolán do velkého sekretariátu a podílel se na nastolení císaře Ťing-tchaje. Záhy však císaře rozzlobil, když v období krize požádal o uvolnění kvůli smutku za zemřelou matku. Začátkem roku 1450 byl odvolán a do konce Ťing-tchajovy vlády setrval v akademii Chan-lin v nižších funkcích. Začátkem roku 1457 se pučem dostal k moci císař Jing-cung a po Sü Jou-čenově odvolání ze sekretariátu byl v létě 1457 Pcheng Š’ jmenován velkým sekretářem podruhé.\n\nJako velký sekretář respektoval a uznával Li Siena (první velký sekretář v letech 1457–1467) se kterým tvořil silnou dvojici státníků, i když osobně ho neměl rád. Naopak byl přítel velkého sekretáře Šang Lua.\n\nRoku 1464 nahradil Jing-cunga na trůnu říše Ming jeho syn Čcheng-chua a Pcheng Š’ k funkci sekretáře obdržel i formální místo náměstka ministra státní správy (1464), následující rok byl (opět formálně) povýšen na ministra vojenství. Roku 1467 se stal vychovatelem korunního prince. Roku 1468, po smrti Čchen Wena, postoupil na místo prvního velkého sekretáře, které zaujímal do konce života. Zemřel 27. dubna 1475, za jeho zásluhy mu císař udělil posmrtné jméno Wen-sien ().\n"}
{"id": "944788", "url": "https://cs.wikipedia.org/wiki?curid=944788", "title": "Římskokatolická farnost Dolní Cerekev", "text": "Římskokatolická farnost Dolní Cerekev\n\nŘímskokatolická farnost Dolní Cerekev je územní společenství římských katolíků s farním kostelem svaté Maří Magdalény v děkanátu Jihlava.\nPůvodní dřevěný kostel byl postaven roku 1224. Po vyhoření byl postaven kamenný se hřbitovem okolo. Tento hřbitov byl zrušen roku 1500. V roce 1723 byl kostel téměř kompletně přestavěn. Od té doby několikrát vyhořel a prodělal množství oprav. Poslední větší oprava proběhla v roce 2000, kdy byly vyměněny trámy napadené dřevomorkou domácí, nově vymalován interiér a byl zde umístěn také nový oltář.\n\nAdministrátorem excurrendo je od ledna 2013 R. D. Roman Strossa.\n\nKaždoročně se ve farnosti koná tříkrálová sbírka. V roce 2015 se při ní vybralo 26 619 korun. Výtěžek sbírky v roce 2017 činil v Dolní Cerekvi 26 427 korun.\n"}
{"id": "944807", "url": "https://cs.wikipedia.org/wiki?curid=944807", "title": "Roar (píseň)", "text": "Roar (píseň)\n\nRoar je píseň americké popové zpěvačky Katy Perry. Píseň pochází z jejího čtvrtého studiového alba Prism.\nO produkci se postarali Bonnie McKee, Dr. Luke a Max Martin stejně jako v případě písně Teenage Dream.\n\n8. srpna byla píseň vypuštěna jako první singl z desky Prism\na hned se umístil na 1. místě Billboard Hot 100a stal se již osmým singlem Katy Perry, kterému se to podařilo. \n"}
{"id": "944817", "url": "https://cs.wikipedia.org/wiki?curid=944817", "title": "Římskokatolická farnost Panské Dubenky", "text": "Římskokatolická farnost Panské Dubenky\n\nŘímskokatolická farnost Panské Dubenky je územní společenství římských katolíků s farním kostelem Zjevení Páně v děkanátu Jihlava.\n\nZákladní kámen zdejšího kostela byl položen v roce 1787, o rok později byl kostel vysvěcen.\n\n\nSoučasným administrátorem excurrendo je od září 2007 P. Stanislav Forst ze Studené.\n\nRodákem z Klatovce byl dominikán P. Ondřej Petrů, teolog a překladatel Nového zákona. Primici měl ve farním kostele v roce 1941. Z Kaliště (část Býkovec) pochází bývalý jezuitský provinciál Josef Čupr.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. listopad. Adorační den připadá na 27. dubna.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky ve Studené a okolních obcích 70 412 korun.\n"}
{"id": "944831", "url": "https://cs.wikipedia.org/wiki?curid=944831", "title": "Harbin Z-5", "text": "Harbin Z-5\n\nHarbin Z-5 (označován někdy také jako Zh-5) je víceúčelový užitkový vrtulník střední hmotnostní kategorie s čtyřlistým nosným rotorem a třílistým tlačným vyrovnávacím rotorem. Jedná se o licenčně vyráběnou verzi sovětského stroje Mil Mi-4. Vrtulníky Z-5 produkoval v letech 1963–1979 čínský výrobce Harbin Aircraft Manufacturing Corporation, který je kompletoval ve výrobním závodě v Charbinu. Celkem bylo vyrobeno 545 kusů.\n\nOd roku 1951 byl v Sovětském svazu vyvíjen typ transportního vrtulníku střední hmotnostní kategorie, který se měl vyrovnat úspěšným americkým strojům Sikorsky H-19. Výroba vrtulníků Mil Mi-4 započala v roce 1952. Čínská lidová republika v leteckém průmyslu za ostatními zeměmi zaostávala a v roce 1959 získala technické podklady pro licenční výrobu strojů Mi-4, které zde získaly označení Z-5. Součástí licenční výroby byla také produkce čtrnáctiválcových dvouhvězdicových motorů Švecov AŠ-82V, které byly v Číně pojmenovány jako HS-7. V roce 1959 byl v Číně sestaven vrtulník Mi-4 ze sovětských dílů, ale samotná výroba čínských licenčních kopií započala po vleklých problémech až v roce 1963. Poprvé vzlétl vrtulník Z-5 20. srpna 1963. Tou dobou se však chýlila produkce strojů Mi-4 v Sovětském svazu ke konci a definitivně skončila v roce 1966. Čínské vrtulníky Z-5 byly v Charbinu kompletovány až do roku 1979. Celkem zde bylo vyrobeno 545 kusů.\n\nZatímco první vrtulníky Z-5 byly téměř totožné se stroji Mi-4, v průběhu doby je čínští konstruktéři dále upravovali. Přibyla tak například přídavná palivová nádrž, která byla umístěná na boku trupu. Některé stroje měly upraveny rovněž interiér nebo zbraňové systémy. Pozdější vrtulníky disponovaly novými hranatými okny namísto původních kulatých.\n\nVýroba vrtulníků Harbin Z-5 probíhala v letech 1963–1979 a většina strojů sloužila ve službách čínského letectva. Kromě Číny pak stroje Z-5 létaly v letectvu Korejské lidové armády a v albánském letectvu. U albánských vzdušných sil sloužily vrtulníky Z-5 až do roku 2004 a staly se tak nejdéle sloužícími stroji Mi-4 nebo Z-5 vůbec.\n\nVrtulník Z-5 posloužil čínským konstruktérům také k výrobě nového modernějšího vrtulníku Harbin Z-6, který byl vybaven turbohřídelovým motorem. Svým určením se jednalo však o stroj podobný modernějším sovětských vrtulníkům Mil Mi-8. Vzhledem k úspěchu vrtulníků Mi-8 se stroje Z-6 neprosadily a bylo vyrobeno jen několik kusů.\n\n Albánie\n Čínská lidová republika\n Severní Korea\n\n\n\n"}
{"id": "944835", "url": "https://cs.wikipedia.org/wiki?curid=944835", "title": "Vodun", "text": "Vodun\n\nVodun (též vodu, vodou, vodoun, voudou, voju) je africké domorodé náboženství rozšířené především v Beninu. Někdy se používá i výraz vúdú, ten však označuje afroamerické náboženství na Haiti, které z vodunu částečně vychází. Velký vliv na jeho vznik a vývoj mělo jorubské náboženství oriša.\n\nVodun je nejvíce rozšířen v jižním a středním Beninu, konkrétně v provinciích Atlantique, Mono, Ouémé a Zou. Na pobřeží se stoupenci tohoto náboženství soustředí především v okolí hlavního města Porto Novo a města Ouidah, považovaného za kolebku vodun. Nejvíce věřících a chrámů však lze nalézt severněji, okolo měst Allada a Abomey. Na východ od nich žije mnoho vodunistů okolo měst Savi, Kétou a Pobe. Z hlediska etnicity se k vodunu nejvíce hlásí etnika Hulů a Adžů žijící na pobřeží a podél hranic s Togem. Ve středním Beninu se k tomuto náboženství hlásí Dassové. Mimo Benin se vodun vyskytuje také mezi etniky Ewe a Mina na jihovýchodě Ghany a Toga kde je nazýváno tron.\n\n"}
{"id": "944837", "url": "https://cs.wikipedia.org/wiki?curid=944837", "title": "Římskokatolická farnost Palupín", "text": "Římskokatolická farnost Palupín\n\nŘímskokatolická farnost Palupín je územní společenství římských katolíků v rámci děkanátu Telč brněnské diecéze s farním kostelem svatého Václava.\nPrvní zmínka o obci pochází z roku 1368. Historie obce je do značné míry historií panského dvora. Tento statek přecházel stále z ruky do ruky. Kostel svatého Václava zřídil pro evangelíky roku 1617 majitel velkostatku Jindřich Václav Radkovec z Mírovic. Od roku 1620 slouží kostel římskokatolické církvi. \n\nAdministrátorem excurrendo je R. D. Stanislav Forst.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. prosinec. Adorační den připadá na nejbližší neděli po 28. dubnu.\n\nVe farnosti se pravidelně koná tříkrálová sbírka.V roce 2016 se při sbírce vybralo na Dačicku 298 574 korun, o rok později činil výtěžek na Dačicku 298 561 korun.\n\n"}
{"id": "944839", "url": "https://cs.wikipedia.org/wiki?curid=944839", "title": "Lewis Merenstein", "text": "Lewis Merenstein\n\nLewis Merenstein (23. října 1934 – 6. září 2016) byl americký hudební producent. Vyrůstal v Baltimoru ve státě Maryland a když se koncem padesátých let přestěhoval do New Yorku, začal pracovat jako zvukový inženýr. V roce 1968 produkoval album \"Astral Weeks\" severoirského zpěváka Vana Morrisona; později s ním spolupracoval ještě na albu \"Moondance\". Během své kariéry spolupracoval s řadou dalších hudebníků, mezi které patří Miriam Makeba, Gladys Knight či John Cale. Zemřel roku 2016 ve věku 81 let.\n\n\n"}
{"id": "944840", "url": "https://cs.wikipedia.org/wiki?curid=944840", "title": "Schillerova rozhledna", "text": "Schillerova rozhledna\n\nSchillerova rozhledna je vyhlídková věž stojící nad městem Kryry. Rozhledna byla postavena v letech 1905–1906 na místě hradu Kozihrady a byla pojmenována po německém básníkovi Friedrichu Schillerovi při příležitosti 100. výročí jeho úmrtí. Nachází se v nadmořské výšce 383 metrů. Od roku 2004 je chráněna jako kulturní památka.\n\n"}
{"id": "944845", "url": "https://cs.wikipedia.org/wiki?curid=944845", "title": "Will Ferrell", "text": "Will Ferrell\n\nJohn William „Will“ Ferrell (* 16. července 1967 Irvine, Kalifornie) je americký komik, herec a spisovatel. Prvně se prosadil v devadesátých letech jako člen obsazení v komediální talk show Saturday Night Live na NBC. Následně hrál v komediích \"Mládí v trapu\", \"Vánoční skřítek\", \"Zprávař: Příběh Rona Burgundyho\", \"Ricky Bobby: Nejrychlejší jezdec\", \"Horší to už nebude\", \"Ledově ostří\", \"Poloprofesionál\", \"Bratři z donucení\" a \"Benga v záloze\". Je považován za člena Frat Pack, generace herců, kteří spolu od konce 90. let 20. století účinkují, do skupiny jsou zahrnuti také Ben Stiller, Jack Black, Vince Vaughn, bratři Owen Wilson a Luke Wilson a Steve Carell. \n\nFerrell se narodil v Irvine v Kalifornii, Betty Kay (rozené Overman), učitelky, která učila na základní škole v Old Mill a na vysoké škole Santa Ana College a otci Roye Lee Ferrellovi Jr., hudebníkovi z The Righteous Brothers. Jeho rodiče byli oba rodáci z Roanoke Rapids v Severní Karolíně, a přestěhovali se do Kalifornie v roce 1964. Ferrell má anglický, německý, irský, a vzdáleně francouzský a italský původ. Má mladšího bratra jménem Patrick. Jeho rodiče se rozvedli, když mu bylo osm. Rozvod byl přátelský a oba rodiče byli oddaní svým dětem, největším problémem byl Leeův druh práce. Jako člověk v showbyznysu nebyly jeho výplaty nikdy stabilní, byl pryč z domova klidně několik měsíců. Ferrell vyrůstal v prostředí, které způsobilo že nechtěl jít do showbyznysu, ale chtěl získat stálé zaměstnání. \n\nWill nejprve navštěvoval Turtle rock Elementary, později Rancho San Joaquin Middle School, obě v Irvine. Dále chodil do University High School, také v Irvine, kde byl kickerem ve školním, univerzitním, fotbalovém týmu,kde hrál americký fotbal. Také byl ve fotbalovém týmu hrající evropský fotbal a kapitánem basketbalového týmu, stejně jako členem studentské rady. Ferrell nazval třetí třídu “klíčový rok„. Uvědomil si, že by mohl své spolužáky rozesmát, kdyby Předstíral, že si rozbije hlavu o zeď, nebo když zakopl a schválně spadl, říkal, že to byl skvělý způsob jak získat přátele. Orange County Registeru sdělil, že nezajímavost Irvine přispěla k vývoji jeho humoru. \n\nV posledním ročníku střední školy měl Ferrell a kamarád provádět komediální parodie na školní intercom systém, ve spolupráci s ředitelem. Ti dva měli napsat svůj vlastní materiál. Will hrál také v komendiálních scénkách a na školních talentových vystoupeních. Vyhrál „Nejlepší osobnost“ odhlasovanou jeho spolužáky. Zapsal se na University of Southern California, kde studoval sportovní vysílání a připojil se k Delta Tau Delta bratrství. Na vysoké škole byl známý díky jeho několika žertům. V některých případech se převlékl do úklidového obleku a šel se projít do třídy svých přátel. Byl také známý pro to, že udělal pruhy okolo areálu s několika dalšími lidmi z bratrství. Ferrell získal stáž v místní televizní stanici ve sportovním oddělení, ale práce ho nebavila.\n\nPoté, co promoval s bakalářským titulem ve Sports Information v roce 1990 věděl, že nechce dělat vysílání. Vzal zaměstnaní jako hotelový sluha, kde jeho druhý den zničil zavazadlový regál o vrchol dodávky a snažil se řídit v souladu s nízko položeným nosníkem. Také pracoval jako pokladník ve Wells Fargo, ale první den přišel asi o 300 dolarů a druhý den o 280 dolarů. Nekradl peníze, ale byl jen neopatrný a náchylný k chybám. V roce 1991 byl povzbuzen matkou, aby dělal něco, co má rád. Ferrell se přestěhoval do Los Angeles, úspěšně vykonal konkurz do komediální skupiny The Groundlings, kde měl čas rozvíjet své improvizační schopnosti. \n\nV srpnu roku 2000 si vzal švédskou herečku Vivecu Paulinovou, kterou potkal v roce 1995 při herectví. Žijí v New Yorku i kalifornském Orange County a mají tři syny, Magnuse Paulina Ferrella (nar. 7. března 2004), Mattiase Paulina Ferrella (nar. 30. prosince 2006) a Axela Paulina Ferrella (nar. 23. ledna 2010). V roce 2006 rozhlašovali stránky \"I-Newswire.com\" že Will Ferrel zahynul při nehodě na paraglidingu, přijímali návrhy od čtenářů a zveřejňovali jako “tiskové zprávy„ o jeho nehodě. Podvod byla nesprávná vyhláška, bylo ale zaznamenáno že se příběh dále rozšiřuje, když se objevil na Google News.\n"}
{"id": "944847", "url": "https://cs.wikipedia.org/wiki?curid=944847", "title": "Michael Thompson", "text": "Michael Thompson\n\nJméno a příjmení Michael Thompson nosí více různých osob:\n\n"}
{"id": "944848", "url": "https://cs.wikipedia.org/wiki?curid=944848", "title": "John Robinson", "text": "John Robinson\n\nJméno a příjmení John Robinson nosí více různých osob:\n\n"}
{"id": "944853", "url": "https://cs.wikipedia.org/wiki?curid=944853", "title": "Schoellerův palác", "text": "Schoellerův palác\n\nSchoellerův palác je novorenesanční městský palác vystavěný pro rakouského podnikatele Gustava Adolfa von Schoellera na brněnském předměstí Cejl.\n\nPalác byl vystavěn roku 1868 Josefem Arnoldem na místě zbořené bývalé kaple sv. Anny, v bezprostřední blízkosti továrních budov. Směrem k Mlýnskému náhonu na stavbu navazoval rozlehlý park. Palác umístěný na nároží ulic Cejl a Valcha je charakteristický vrcholně novorenesanční fasádou s mohutným balkonem v ose hlavního průčelí. Pojetím je budova blízká stavbám brněnské okružní třídy, propojení paláce s přilehlou továrnou ji řadí do skupiny předměstských sídel brněnských průmyslníků. Reprezentační interiéry s dobovou výmalbou a štukovou výzdobou byly používány mj. pro pořádání pravidelných plesů.\n\nPalác byl vystavěn pro podnikatele a bankéře Gustava Adolfa von Schoellera, pocházejícího z významné rakouské průmyslnické rodiny Schoellerů, jejíž jedna větev se usadila v Brně a patřila mezi nejvýznamnější průmyslníky na Moravě. Budova s okolními průmyslovými stavbami patřila rodině až do konfiskace v roce 1945.\n\n\n"}
{"id": "944854", "url": "https://cs.wikipedia.org/wiki?curid=944854", "title": "František Dostál (poslanec Říšské rady)", "text": "František Dostál (poslanec Říšské rady)\n\nFrantišek Dostál (9. ledna 1855 Morašice – 1921) byl rakouský a český rolník a politik, na přelomu 19. a 20. století poslanec Českého zemského sněmu a Říšské rady.\n\nVychodil obecnou školu, další vzdělání získal samostudiem a četbou. Profesí byl rolníkem v rodných Morašicích. Koncem 19. století se uvádí jako náměstek okresního starosty v Litomyšli. Zároveň byl členem okresní školní rady, kuratoria hospodářské školy a předsedou hospodářského spolku. Uvádí se i jako okresní starosta. Byl též starostou Morašic. Byl rovněž velitelem morašického sboru dobrovolných hasičů, jednatelem tamního zpěváckého spolku a předsedou spolku Růžový palouček. Rodinnou usedlost čp. 8 kvůli svým politickým povinnostem pronajal a sám se odstěhoval s matkou na vejminek.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Jičín, Sobotka, Lomnice, Libáň) do Českého zemského sněmu. Politicky patřil k mladočeské straně. V dubnu 1902 se v doplňovacích volbách na zemský sněm vrátil, nyní za kurii venkovských obcí, obvod Litomyšl, Polička (poté co zemřel tamní poslanec Jan Lenoch).\n\nZasedal také v Říšské radě (celostátní zákonodárný sbor), kam usedl ve volbách do Říšské rady roku 1897 za všeobecnou kurii, 17. volební obvod: Písek, Mirovice, Strakonice atd.\n\nZa první světové války se stal předsedou \"České zemědělské společnosti pro zpeněžení hospodářského zvířectva\". Tato organizace měla monopol na zásobování armády masem. Po válce čelil Dostál kritice v tisku, že se díky tomuto angažmá osobně obohatil. Zahořkl, rezignoval na politické funkce a zbytek života strávil ve svém příbytku v Morašicích.\n"}
{"id": "944855", "url": "https://cs.wikipedia.org/wiki?curid=944855", "title": "Caroline Lawrencová", "text": "Caroline Lawrencová\n\nCaroline Lawrencová, nepřechýleně Lawrence (* 1954, Londýn) je americká spisovatelka píšící především pro děti a mládež.\n\nCaroline Lawrencová (rodným jménem Caroline Day Weiss) se narodila v Londýně americkým rodičům. Mládí prožila v Bakersfieldu v Kalifornii a lásku k umění zdědila po svém otci a matce. Nejprve studovala klasickou filologii na Kalifornské univerzitě v Berkeley, kde získala stipendium pro studium na Univerzitě v Cambridgi. Zde vystudovala klasické umění a archeologii. Po ukončení studia zůstala natrvalo v Anglii, pracovala jako učitelka a ještě absolvovala judaistiku na prestižní University College London.\n\nSvětově proslulá se stala díky své sérii detektivních knih pro mládež z prostředí starověkého Říma \"The Roman Mysteries\" (Záhady ze starověkého Říma) s dětskými hrdiny, kterými jsou Flavia Gemina, dcera bohatého námořního kapitána, syn židovského lékaře Mordechaje Jonatán, núbijská otrokyně Nubia a němý žebravý chlapec Lupus. Série získala mnohá ocenění (roku 2009 například Classical Association Prize) a byla přeložena do řady jazyků.\n\nSérie \"The Roman Mysteries\" (Záhady ze starověkého Říma) (2001-2009), česky také někdy nazývána podle jména hlavní hrdinky \"Flavia Gemina\", se skládá z těchto knih:\n\n\n\n"}
{"id": "944869", "url": "https://cs.wikipedia.org/wiki?curid=944869", "title": "AlunaGeorge", "text": "AlunaGeorge\n\nAlunaGeorge je britské hudební duo (Aluna Francis – zpěv, texty a George Reid - produkce) z Londýna, produkující elektronickou hudbu.\nV roce 2012 byli nominováni na 2013 BRIT Award of Critics' Choice a také na Sound of 2013, kde se umístili na druhém místě.\n\nDuo se potkalo poprvé v červnu 2009, kdy Reid zremixoval skladbu „Sweetheart“ od skupiny My Toys Like Me, ve které v té době Aluna působila.\n\nV roce 2011 vydaly první oficiální singl „Analyser“ / „We Are Chosen“. Dalším singlem byl „You Know You Like It“, který se objevil také v seriálu Skins, zároveň se jednalo i o první singl z jejich debutové desky Body Music.\n\nDeska Body Music vyšla 26. července a ve Velké Británii se deska dostala, až na 11. místo v prodejnosti.\n"}
{"id": "944879", "url": "https://cs.wikipedia.org/wiki?curid=944879", "title": "Mlýnek na koření", "text": "Mlýnek na koření\n\nMlýnek na koření je zařízení na mletí koření. Obvykle se mele koření, které má tvar malých a pevných zrnek nebo semen. Z hlediska technického principu se jedná o malý kuželový mlýn. Koření je drceno mezi otáčejícím se drážkovaným kuželem (tzv. kamenem) a pevnou kuželovou drážkovanou dutinou. Kámen je do dutiny přitlačován přes pružinu, jejímž předpětím se reguluje hrubost mletí. \n\nMlýnky na koření nejsou univerzální. Jsou obvykle určeny pro určitý specifický druh – mlýnek na kávu, na pepř, na sůl a pod, protože při přechodu na jiný druh by se musely pracně čistit.\n\nMlýnky jsou obvykle poháněny ruční silou, nebo elektricky – na baterii. Tyto (zejména mlýnky na kávu) bývají konstruovány jako tříštivé, což znamená, že drcení zrn provádějí rotující nože. \n\n"}
{"id": "944885", "url": "https://cs.wikipedia.org/wiki?curid=944885", "title": "Avitus", "text": "Avitus\n\nEparchius Avitus (kolem 385 nebo 395 – 457) byl západořímský císař vládnoucí od 9. nebo 10. července 455 do 17. nebo 18. října 456.\n\nTento galorománský aristokrat a senátor absolvoval úspěšnou kariéru, během níž zastával civilní i vojenské posty. Avitus udržoval úzké kontakty s Vizigóty, římskými federáty sídlícími v jihozápadní Galii. V roce 451 je jako Aetiův vyslanec přesvědčil, aby společně s Římany čelili vpádu hunského krále Attily do Galie. Poté, co Vandalové v roce 455 vyplenili Řím, byl s pomocí Vizigótů dosazen za císaře. Když Vizigóti vytáhli v dalším roce do Hispánie, italské vojsko pod velením Ricimera a Maioriana se vzbouřilo a Avita porazilo. Avitus byl následně přinucen stát se biskupem v Placentii. Jeho nástupcem se po několika měsících stal Maiorianus.\n\nAvitus se narodil v galském městě Arvernis (dnešní Clermont) v rodině náležející ke galorománské aristokracii. Jeho otcem byl pravděpodobně Flavius Julius Agricola, konzul v roce 421. Avitus měl dva syny, Agricolu a Ecdicia Avita, který dosáhl vysokých hodností za Julia Nepota, a dceru Papianillu. Dopisy a panegyriky jejího manžela Sidonia Apollinara představují důležitý pramen pro období Avitovy vlády.\n\nAvitovi se dostalo klasického vzdělání, včetně studií práva, běžného u mladého muže jeho společenského postavení. Někdy před rokem 421 byl vyslán k mocnému patriciovi a generálovi Flaviu Constantiovi se žádostí o zmírnění daňové zátěže pro rodný kraj Auvergne. Jeho příbuzný Theodorus pobýval jako rukojmí na dvoře vizigótského krále Theodoricha I. v Tolose (Toulouse). V roce 425 nebo 426 Avitus zavítal na králův dvůr a setkal se zde s příbuzným i se samotným Theodorichem. Okolo roku 439 navázal kontakty s královým synem, pozdějším Theodorichem II., jehož podnítil ke studiu děl latinských básníků.\n\nAvitus prodělal pozoruhodnou kariéru, v jejímž průběhu vykonával četné významné civilní úřady a také vojenské hodnosti. Svoji vojenskou dráhu započal službou pod generálem (\"magister militum\") Aetiem při jeho tažení proti Juthungům a vzbouřeným obyvatelům Norika v letech 430 až 431. Účastnil se rovněž Aetiova tažení proti Burgundům v roce 436. Poté, co dosáhl nejvyššího senátorského stavu \"vir illustris\", roku 437 se vrátil do Arvernis a působil patrně jako \"magister militum per Gallias\". V témže roce porazil skupinu hunských nájezdníků pustošících Auvergne a přinutil Theodoricha I. upustit od obléhání města Narbo (Narbonne). Nejspíše v letech 439 až 440 zastával úřad pretoriánského prefekta Galie a v této funkci vyjednával o uzavření míru s Vizigóty po Litoriově porážce. Pak se stáhl z veřejného života na svůj statek Avitacum, nalézající se poblíž Arvernis. Zde žil jako soukromník až do roku 451, kdy Hunové vedení Attilou napadli západořímskou říši. Avitus tehdy díky svým stykům s Vizigóty přesvědčil Theodoricha I., aby vstoupil do aliance s Aetiem. Jejich spojené síly následně zastavily Attilu v bitvě na Katalaunských polích, v níž Theodorich přišel o život.\n\nNa jaře 455 císař Petronius Maximus, jenž se krátce před tím domohl vlády v důsledku zavraždění Aetia a Valentiniana III., ustavil Avita do hodnosti \"magister militum per Gallias\". Maximus ho vzápětí vyslal jako vyslance na dvůr Theodoricha II. v Tolose. Toto poselstvo zřejmě potvrdilo status Vizigótů jako spojenců (\"foederati\") říše a požádalo je o podporu pro nového císaře. Zatímco se Avitus zdržoval na Theodorichově dvoře, dorazila tam zpráva o smrti Petronia Maxima a o vyplenění Říma Vandaly v čele s králem Geiserichem. Podle Sidonia Apollinara se Theodorich chopil nabízející se příležitosti a vybídl Avita, aby se ujal trůnu. Nato Avitus v doprovodu vizigótského krále vstoupil do Arelate (Arles). 9. či 10. července 455 předáci sedmi jižních galských provincií, zasedající ve Viernu, nedaleko Arelate, prohlásili Avita za císaře. Zhruba o měsíc později ho akceptoval i římský senát.\n\nAvitus strávil v Galii asi tři měsíce, aby se připravil k výpravě do Říma, přičemž se opíral především o Vizigóty. Poté se shromážděným vojskem posíleným o gótské oddíly vytáhl do Itálie. Postupoval pravděpodobně přes Noricum, v němž upevnil císařskou autoritu, a prošel Ravennou. Zde zanechal gótské vojáky pod velením Vizigóta Remista, jehož ustavil do hodnosti patricius a magister militum. 21. září 455 dorazil do Říma.\n\nPodpora Vizigótů sice dopomohla Avitovi k trůnu, avšak jeho udržení záviselo na postoji ostatních mocenských činitelů ovlivňujících politiku západořímské říše. Avitus si potřeboval zajistit náklonnost nebo alespoň neutralitu východořímského císaře Marciana, italského vojska a jeho velitelů Ricimera a Maioriana, italských senátorů a v neposlední řadě Geiserichových Vandalů.\n\nBrzy po uchopení moci se Avitus snažil dosáhnout uznání ze strany Konstantinopole a za tímto účelem vyslal poselstvo k Marcianovi. Hydatius poznamenává, že oba panovníci vládli ve vzájemném souladu. Vztahy mezi Východem a Západem se přesto vyznačovaly zjevným napětím. V souladu s ustálenými zvyklostmi měly obě poloviny říše nominovat shodně po jednom z dvojice konzulů pro nadcházející rok. V rozporu s tím byli pro rok 456 ustaveni dva východní konzulové, třebaže na Západě nastoupil tento úřad taktéž Avitus. Chybějící shoda v osobách konzulů naznačuje nepříznivý postoj východního dvora, ačkoli k úplné roztržce, tedy prohlášení Avita za uzurpátora, nedošlo.\n\nHistorik Priskos uvádí, že po vyplenění Říma Vandaly se Marcianus prostřednictvím diplomacie pokusil přimět Geisericha k tomu, aby zanechal útoků proti Itálii. Obdobně Avitus nabádal vandalského krále k dodržování smlouvy uzavřené v roce 442 s Valentinianem III. Vandalové sice v zimním období přechodně ustali ve svých nájezdech, s počátkem nové sezóny je ale obnovili a v březnu 456 vyplenili Capuu. Avitus proto pověřil Ricimera obranou Sicílie, načež Římané odrazili Vandaly v pozemním střetnutí u Agrigenta a zvítězili nad nimi v námořní bitvě svedené při pobřeží Korsiky.\n\nV Hispánii pokračovali Svébové v napadání římského území pustošením provincie pokračovali pokračovali Carthaginensis. Avitus vyslal k jejich králi Rechiarovi komita Frontona a své vyslance k němu poslal rovněž Theodorich. Rechiar obě poselstva propustil a vpadl do Tarraconensis, odkud odvedl velké množství zajatců. V reakci na to Avitus Theodorichovi dovolil či ho přímo vybídl k tomu, aby s početným vojskem vtrhl do Hispánie. Vizigóti nato Svéby drtivě porazili v bitvě na březích řeky Órbigo, svedené 5. října 456 nedaleko Astorgy. Vítězové následně vtáhli do Gallaecie a vydrancovali Bracaru (Braga), hlavní město Svébů. Rechiar uprchl do Oporta, kde byl Theodorichem dopaden a podobně jako mnoho jeho soukmenovců popraven. Porážka zásadním způsobem podlomila moc Svébů v Hispánii, již zachvátila anarchie.\n\nItalové pohlíželi na Avita jako na cizince, dosazeného navíc Vizigóty, a jejich nelibost vůči němu postupem času přerostla v odpor. Avitus si proti sobě popudil italské senátory, už tak rozladěné jeho galským původem, neboť do vysokých státních funkcí i do nižších administrativních funkcí ustavoval výhradně členy galorománské aristokracie. Protože Vandalové ohrožovali námořní trasy, čímž narušili zásobování obilím, obyvatelé Říma trpěli nedostatkem potravin. Lid proto donutil Avita, aby propustil vojsko, které s ním přitáhlo z Galie. Císař současně odeslal pryč také své gótské spojence. Při tom musel přikročit k sejmutí a roztavení bronzových komponentů veřejných staveb, aby je vyplatil. Tím ovšem dále pobouřil městské obyvatelstvo, jež proti němu rozpoutalo povstání.\n\nVelitelé italského vojska, Ricimer a \"comes domesticorum\" Maiorianus, povzbuzení nedávnými úspěchy v bojích s Vandaly, využili nepokojů v Římě a otevřeně se vzbouřili proti Avitovi. Jelikož Avitus před tím rozpustil své spojence, rozhodl se opustit Řím a na počátku podzimu 456 se vydal do Galie. Vzbouřenci zabili 17. září 456 v Ravenně Avitova stoupence patricia Remista, jehož pozici zaujal Gal Messianus. Avitus shromáždil veškeré dostupné síly a vtáhl do Placentie (Piacenza), aby se střetl s Ricimerem. V nastalé bitvě, svedené před branami města, došlo k velkému krveprolití v řadách Avitova vojska, jemuž padl za oběť i Messianus. Ricimer 17. nebo 18. října 456 zajal Avita v Placentii, avšak ušetřil jeho život a přinutil ho, aby se nechal vysvětit za biskupa tohoto města.\n\nGalorománi zřejmě uznávali Avita za svého císaře i po jeho sesazení. Sidonius Apollinaris se zmiňuje o neúspěšném pokusu o převrat zorganizovaném v Galii jistým Marcellem, usilujícím pravděpodobně o opětovné nastolení Avita za císaře. Avitus žil nejspíše ještě počátkem roku 457, čemuž nasvědčuje i Hydatiova poznámka o tom, že tento rok představoval třetí rok jeho panování. V líčení okolností jeho úmrtí se antické prameny rozcházejí. Podle Řehoře z Tours ho římský senát odsoudil k smrti, načež se pod záminkou pouti k bazilice svatého Juliana, arvernského mučedníka, pokusil uprchnout do Galie. Během cesty ale zemřel a jeho ostatky byly pohřbeny ve vesnici Brioude u Julianova hrobu. Ioannes z Antiochie klade Avitovu smrt za vinu Maiorianovi, jenž ho měl vyhladovět či zardousit. O několik měsíců později přešla vláda na Maioriana.\n\n\n"}
{"id": "944886", "url": "https://cs.wikipedia.org/wiki?curid=944886", "title": "Theodosiovská dynastie", "text": "Theodosiovská dynastie\n\nTheodosiovská dynastie byla pozdně antická císařská dynastie vládnoucí římské říši zhruba od konce 4. století do poloviny 5. století.\n\nJejí zakladatel Theodosius I. se narodil v Hispánii a byl synem generála jezdectva Flavia Theodosia. Gratianus ho jako osvědčeného vojáka ustavil v roce 379 svým spolucísařem a přidělil mu do správy východní část impéria. Theodosius měl za manželku Aelii Flaccillu, která mu porodila syny a nástupce Arcadia a Honoria. Později se oženil s Gallou, dcerou Valentiniana I., s níž zplodil dceru Gallu Placidii. Svatbou Theodosia a Gally se theodosiovský rod spojil s dříve panující valentiniánskou dynastií. Pro oba tyto rody se proto někdy užívá společné označení valentiniánsko-theodosiovská dynastie. Theodosius se jako jeden z posledních římských císařů domohl vlády nad celou říší, avšak krátce nato v roce 395 zemřel.\n\nSmrtí Theodosia I. došlo k faktickému rozdělení římské říše, když jeho starší syn Arcadius panoval na Východě a mladší Honorius na Západě. Arcadius měl za manželku Aelii Eudoxii, dceru germánského velitele Bautona. Po Arcadiově smrti přešla vláda na Východě na jeho syna Theodosia II., podléhajícího silnému vlivu své bigotní sestry Pulcherie. Z něho se Theodosius II. částečně vymanil svatbou s dcerou pohanského filozofa jménem Athenais, jež přijala jméno Aelia Eudocia. Ta přivedla na svět Theodosiovu dceru Licinii Eudoxii a jeho syna Arcadia, jenž v brzkém věku skonal. Poté, co Theodosius II. v roce 450 podlehl následkům pádu s koně, jeho sestra Pulcherie pozvedla k vládě vojenského důstojníka Marciana, za něhož se provdala pod příslibem, že bude zachovávat její panenství.\n\nNa Západě si mladší syn Theodosia I., Honorius, jen stěží udržel trůn, když musel čelit celé řadě uzurpátorů. Svému generálovi Constantiovi dovolil, aby se oženil s jeho sestrou Gallou Placidií, a posléze ho učinil svým spolucísařem. Constantius III. ale vzápětí zemřel a po dvou letech stihl stejný osud i bezdětného Honoria. Po několika měsících politického vakua si vysoký státní úředník Joannes uzurpoval vládu nad Západem pro sebe. Východní císař Theodosius II. ho záhy poté, roku 425, sesadil a novým západním císařem ustavil svého bratrance Valentiniana III., syna Constantia III. a Gally Placidie. Pouto mezi Západem a Východem dále posílila svatba Valentiniana III. a Theodosiovy dcery Licinie Eudoxie. Z tohoto svazku vzešly dcery Eudokie a Placidie. Valentinianova sestra Justa Grata Honoria se obrátila na Attilu se žádostí o pomoc, čehož hunský král využil k neúspěšnému vpádu na Západ. Po Valentinianově zavraždění a vyplenění Říma v roce 455 Vandalové odvlekli obě jeho dcery a vdovu do zajetí v severní Africe.\n\nPo několika letech Vandalové propustili Placidii a její matku, jež se odebraly do Konstantinopole. Eudokie zůstala v Africe, kde se provdala za pozdějšího vandalského krále Hunericha, s nímž měla syna Hildericha. Placidiiným manželem se stal senátor Anicius Olybrius, krátce vládnoucí na Západě. Jejich dcera Anicia Juliana náležela na počátku 6. století mezi nejpřednější a nejurozenější členy aristokracie v Konstantinopoli.\n\nVýchod\nZápad\n\n"}
{"id": "944888", "url": "https://cs.wikipedia.org/wiki?curid=944888", "title": "Vyplenění Říma (455)", "text": "Vyplenění Říma (455)\n\nVyplenění Říma v roce 455 Vandaly, vedenými králem Geiserichem, představuje druhé vydrancování někdejšího hlavního města Římské říše barbary v 5. století. Poprvé se tak stalo v roce 410, kdy do něho vstoupili Vizigóti v čele s Alarichem.\n\nPoté, co Vandalové dobyli Kartágo, západořímský císař Valentinianus III. uzavřel s jejich králem Geiserichem roku 442 mírovou smlouvu, v níž fakticky uznal nadvládu Vandalů nad Afrikou. Geiserich musel na císařský dvůr poslat jako rukojmí svého nejstaršího syna Hunericha, jenž byl v zájmu zajištění míru zasnouben s císařovou dcerou Eudokií. 16. března 455 Valentinianus padl za oběť atentátu, načež se vlády chopil senátor Petronius Maximus. Maximus hodlal dosáhnout legitimity navázáním dynastického svazku s příslušníky dosud panujícího theodosiovského rodu. Přinutil proto ke svatbě Valentinianovu vdovu Licinii Eudoxii a svého syna Palladia oženil s Eudokií.\n\nMaximovo získání trůnu a především porušení mírové smlouvy zrušením Hunerichova zasnoubení se pro Geisericha stalo záminkou k zahájení námořní výpravy proti Římu. Některé prameny uvádějí, že Licinia Eudoxia, podezřívající svého nového chotě ze zosnování Valentinianovy vraždy, údajně vybídla vandalského krále, aby zasáhl proti Maximovi. Když se Vandalové vylodili v Portu, Maximus se v panice pokusil uprchnout z Říma, přičemž byl, zřejmě i se svým synem Palladiem, zabit rozvášněným davem.\n\nO dva dny později se brány Věčného města otevřely Geiserichovi a jeho mužům, kteří pustošili Řím následujících čtrnáct dnů. Podle Prospera z Akvitánie měl papež Lev I. požádat krále, aby se Vandalové zdrželi ničení města a násilí vůči jeho obyvatelům. Barbaři uloupili ohromné množství pokladů zanechaných zde Vizigóty a poškodili i významné kulturní objekty, jako byl chrám Jova Kapitolského, jejž zbavili poloviny pozlacené střechy. Vyplenili rovněž císařský palác, kostely připravili o jejich cennosti, odcizili četné sochy a zmocnili se i pozůstatků jeruzalémského chrámového pokladu. Nezměrnou kořist poté naložili na své lodě a dopravili do severní Afriky.\n\nVydrancování Říma v roce 455 se všeobecně považuje za ničivější ve srovnání s Alarichovým vpádem na počátku 5. století, neboť Vandalové se ve městě zdrželi podstatně delší dobu než Vizigóti. Rozsah destrukce přesto zůstává předmětem diskuzí. Dobyvatelé nevypálili jedinou budovu a neuchýlili se k systematické devastaci města, jež ho postihla v 6. století. Novodobý termín vandalismus, odvozený ze jména Vandalů kvůli jejich počínání v Římě, lze tedy považovat za historicky poněkud zavádějící.\n\nVictor z Vity uvádí, že do Afriky připlulo z Říma obrovské množství zajatců určených k prodeji do otroctví. Mezi nimi se nacházel i značný počet vážených a ctihodných Římanů. Vandalové se vrátili do Afriky i s císařovnou Licinií Eudoxií a jejími dcerami Eudokií a Placidií, s nimiž zacházeli s veškerými poctami. Eudokie se o několik let později provdala za Hunericha.\n\nNěkteří z pozdně antických historiků spatřovali ve zpustošení Říma Vandaly definitivní zánik Západu. Historik Priskos poznamenává, že se objevili i další císaři, jejich jména ale nehodlá uvádět, třebaže jsou mu dobře známa. Žili totiž jen krátce poté, co začali zastávat svůj úřad, a nic z jejich činů není hodné zapamatování.\n\n"}
{"id": "944894", "url": "https://cs.wikipedia.org/wiki?curid=944894", "title": "Římskokatolická farnost Popelín", "text": "Římskokatolická farnost Popelín\n\nŘímskokatolická farnost Popelín je územní společenství římských katolíků v rámci děkanátu Telč brněnské diecéze s farním kostelem svatého Petra a Pavla.\nKostel byl slavnostně vysvěcen roku 1788 – tehdy měl pouze dřevěnou věž a byl pokrytý šindelem. Také farář dojížděl k výkonu bohoslužeb ze Strmilova, dokud nebyla postavena fara a Popelín dostal faráře vlastního. V roce 1883 byla opravena věž kostela a opatřena pozlaceným křížem. V dalších letech byl kostel několikrát opravován, naposledy v letech 2001–2002. \n\nAdministrátorem excurrendo je od července 1994 R. D. Stanislav Forst.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. květen. Adorační den připadá na 30. dubna.\n\nVe farnosti se pravidelně koná tříkrálová sbírka. V roce 2016 se při sbírce vybralo na Dačicku 298 574 korun, o rok později činil výtěžek na Dačicku 298 561 korun.\n\n"}
{"id": "944895", "url": "https://cs.wikipedia.org/wiki?curid=944895", "title": "Larry Holmes", "text": "Larry Holmes\n\nLarry Holmes (* 3. listopadu 1949, Cuthbert (Georgie), USA) je bývalý americký profesionální boxer těžké váhy. Od pěti let žil ve městě Easton, Pensylvánie, odtud jeho přezdívka Easton Assassin. Jeho nejsilnější zbraní byl levý direkt.\n\nOd roku 1973 působil jako sparringpartner nejlepších boxerů. V červnu 1978 porazil Kena Nortona a stal se mistrem světa organizace WBC. Titul mistra světa časopisu The Ring vybojoval 2. října 1980 v Las Vegas, když po jednoznačném průběhu porazil Muhammada Aliho, pro kterého to byl předposlední zápas kariéry. Nejdůležitějším zápasem v Holmesově životě bylo 11. června 1982 vítězství nad Gerry Cooneym, který byl nazýván \"Great White Hope\", protože se mohl stát po mnoha letech bílým mistrem světa těžké váhy. Měl tedy velkou podporu diváků i funkcionářů, ale Holmes jasně dominoval a nakonec Cooneyho trenér požádal o ukončení zápasu. V roce 1983 Holmes opustil WBC pro neshody ohledně finančních náhrad a stal se mistrem světa organizace IBF. Titul držel do září 1985, kdy prohrál vůbec první zápas v profesionálním ringu; sporně ho na body porazil Michael Spinks.\n\nHolmes vyhrál 22 zápasů o mistrovský pás, vícekrát dokázal titul obhájit jen Joe Louis. Byl poražen až ve 49. zápase profesionální kariéry (lepší bilanci má jen Rocky Marciano). Celkově dosáhl 69 vítězství a 6 porážek, poslední zápas vybojoval v roce 2002. Jediným, kdo ho kdy knockoutoval, byl roku 1988 Mike Tyson. Od roku 2008 je členem Mezinárodní boxerské síně slávy.\n\n"}
{"id": "944900", "url": "https://cs.wikipedia.org/wiki?curid=944900", "title": "Americká výjimečnost", "text": "Americká výjimečnost\n\nAmerická výjimečnost (\"American exceptionalism\") je teorie, že USA jsou kvalitativně odlišné od ostatních zemí. Tato teorie charakterizuje Spojené státy jako výrazně odlišné od ostatních států a národů, protože se jedná o \"the first new nation\" (první nový národ), který navíc vytvořil specifickou ideologii amerikanismu, jež je založena na svobodě, individualismu, republikánství, laissez-faire, rovnostářství a populismu. Většinou, i když ne vždy, bývá americkou výjimečností přímo implikována americká nadřazenost všem ostatním státům a národům světa.\n\nPočátky teorie o americké výjimečnosti mohou být vysledovány k Alexisovi de Tocqueville, který jako první spisovatel označil Spojené státy jako \"výjimečné\" a to v letech 1831 a 1840. Ke zpopularizování pojmu i teorií nejvíce pomohli Stalin a američtí komunisté. Američtí komunisté prohlašovali již ve 20. letech 20. století, že jsou Spojené státy ve výjimečném postavení a že pro ně tedy neplatí klasické zákonitosti marxismu, právě za tato tvrzení byli Stalinem označeni za kacíře a následně bylo spojení \"americká výjimečnost\" značně užíváno ve vnitřních bojích mezi americkými komunisty, čímž se dostatečně zažilo a zpopularizovalo mezi vrstvami amerických intelektuálů, odkud se potom rozšířilo do celé americké společnosti. V roce 1989 si skotský politolog Richard Rose povšiml, že většina amerických historiků s oblibou užívá termín \"americká výjimečnost\". Navrhl toto vysvětlení: \n\nAmerický sen\n"}
{"id": "944906", "url": "https://cs.wikipedia.org/wiki?curid=944906", "title": "Hořický hřbet", "text": "Hořický hřbet\n\nHořický hřbet je geomorfologický okrsek v jihozápadní části Bělohradské pahorkatiny, ležící převážně v okrese Jičín, malou částí též v okresech Trutnov a Hradec Králové. Území se rozkládá mezi sídly Konecchlumí na západě, Šárovcova Lhota na severu, Cerekvice nad Bystřicí na jihovýchodě a Ostroměř na jihozápadě. Centrem okrsku je město Hořice.\n\nOkrsek zahrnuje chráněné území PP Údolí Bystřice.\n\nOkrsek Hořický hřbet náleží do celku Jičínská pahorkatina a podcelku Bělohradská pahorkatina. Dále se člení na podokrsky Mlázovický chlum na západě, Hořický chlum uprostřed a Vřešťovský chlum na východě. Hřbet sousedí na severu s Miletínským úvalem, na západě s Turnovskou pahorkatinou a na jihu a východě s Východolabskou tabulí.\nNejvyšším vrcholem Hořického hřbetu je Maxinec (450 m n. m.).\n\n\n"}
{"id": "944913", "url": "https://cs.wikipedia.org/wiki?curid=944913", "title": "Kaple svaté Barbory (Rezek)", "text": "Kaple svaté Barbory (Rezek)\n\nKaple svatého Barbory (někdy uváděná jako filiální kostel) je římskokatolická kaple na Rezku, ve farnosti Nové Město nad Metují.\n\nPrvní písemná zmínka je roku 1610, kdy na mohutném stromě nedaleko studánky visel obrázek patronky havířů sv. Barbory. Kaple s vyvěrajícím pramenem pod oltářem byla postavena v roce 1736. Spolu s ní byla postavena i malá lázeňská budova a pro údržbu kaple poustevna. Poustevník vybíral za lázeňské koupele a z vybraných peněz byla založena nadace, ze které byla hrazena údržba kaple a pořádání pravidelných bohoslužeb. Stavba barokní kaple byla financovaná správcem Göstlem a má podobný charakter a prvky jako kostel sv. Jana Nepomuckého v Novém Město nad Metuji. Je tudíž pravděpodobně dílem stejného stavitele. Obdobný půdorys, ozdobné prvky a jeden z těch mohutnějších a odlišných jsou vyžlabená nároží. Kaple je postavena přímo na prameni léčivé vody, která je dodnes rozváděna do okolních domů a objektu lázní, místa dřívější letní rekreace významných českých postav.\n\nNa oltářním obrazu je zobrazena patronka kaple jako ctitelka eucharistie. Po stranách je svatý Ignác a svatý František Xaverský. Pod oltářem vyvěrá studánka, jejíž hlavní proud je dnes veden mimo kapli. Kazatelna je barokní, malé varhany na kůru (při opravě varhan na přelomu tisíciletí zachován původní materiál i původní výrobní technologie a prvky) jsou t.č. v chrudimském muzeu. Ve zvoničce je původní malý zvon s reliéfem sv. Jana Nepomuckého.\n\nV roce 1934 prošla kaple rekonstrukcí nákladem Josefa Bartoně-Dobenína. Kaple trpí zvýšenou vlhkostí kvůli výskytu studánky pod oltářem.\n\nBohoslužby se konají dle ohlášení.\n\n"}
{"id": "944915", "url": "https://cs.wikipedia.org/wiki?curid=944915", "title": "Issoudun", "text": "Issoudun\n\nIssoudun je francouzská obec v departementu Indre v regionu Centre-Val de Loire. V roce 2010 zde žilo 13 090 obyvatel. Je centrem arrondissementu Issoudun.\n\n\"Počet obyvatel\" \n\n"}
{"id": "944918", "url": "https://cs.wikipedia.org/wiki?curid=944918", "title": "Hažlach", "text": "Hažlach\n\nHažlach nebo Hazlach (, ) je vesnice v jižním Polsku ve Slezském vojvodství v okrese Těšín. Leží na území Těšínského Slezska na horním toku Petrůvky. Je sídlem gminy Hažlach. Podle sčítání lidu v roce 2011 zde žilo 2 344 obyvatel, rozloha obce činí 12,33 km².\n\nPrvní zmínka o obci pochází z listiny vratislavského biskupa Jindřicha I. z Vrbna sepsané kolem roku 1305. Název obce je odvozen pravděpodobně z německého \"Hasenloch\" – \"zaječí nora\". Jednalo se šlechtickou vesnici v rámci těšínského knížectví. Nejdéle – od roku 1532 do 18. století – patřila Bludovským. V roce 1920 byl Hažlach rozhodnutím Konference velvyslanců spolu s celým východním Těšínskem připojen k Polsku.\n\nK místním památkám patří kostely – evangelický z roku 1873 a katolický sv. Bartoloměje z roku 1907.\n\nPřes Hažlach vede krajská silnice č. 938 spojující Těšín s Katovicemi a krajská silnice č. 937 spojující Těšín s Jastrzębím-Zdrojem, která od ní odbočuje. Kruhový objezd na jejich křižovatce je konečnou zastávkou autobusové linky č. 22 MHD Těšín.\n\n"}
{"id": "944919", "url": "https://cs.wikipedia.org/wiki?curid=944919", "title": "Luboš Knoflíček", "text": "Luboš Knoflíček\n\nLuboš Knoflíček (* 22. dubna 1971 Šardice) je bývalý český fotbalový útočník. Jeho starším bratrem je fotbalový reprezentant Ivo Knoflíček.\n\nZačínal v rodných Šardicích. V lize hrál za FC Baník Ostrava a Bohemians Praha. V české lize nastoupil celkem v 57 utkáních a dal 14 gólů. V nižších soutěžích hrál za Baník Havířov, Most, NH Ostrava, Tatran Poštorná, Drnovice či TJ Sokol Hrušky. Na Slovensku hrál za Partizán Bardejov.\n\n"}
{"id": "944920", "url": "https://cs.wikipedia.org/wiki?curid=944920", "title": "Harry Harlow", "text": "Harry Harlow\n\nHarry Frederick Harlow, rodným jménem Harry Israel (31. říjen 1905 – 6. prosinec 1981), byl americký psycholog, profesor University of Wisconsin–Madison, 26. nejcitovanější psycholog 20. století. Proslulost mu zajistily zejména jeho pokusy s opicemi rodu makak rhesus. Roku 1967 obdržel Národní vyznamenání za vědu. Židovsky znějící příjmení Israel si změnil roku 1930 z obav před antisemitskými předsudky v akademické sféře, ačkoli nebyl Židem. \n\nHarlow dlouhodobě sledoval vývoj mláďat ponechaných u opičích matek a těch, které byly vychovávány lidskými pečovatelkami. Prokázal přitom, že mláďata, jimž nebyl umožněn silný kontakt s matkami, trpěla do konce života silnými deficity, zejména sociálními. Harlowovy pokusy později inspirovaly (spolu s pracemi René Spitze) Johna Bowlbyho k jeho známému konceptu citové vazby (attachement) mezi matkou a dítětem a její nezbytnosti pro zdravý psychický vývoj.\n\nPři svém testování závislosti mláďat na matce dělal i kontroverzní pokusy s úplnou izolací mláďat, které prokázaly totální deprivaci takto izolovaných mláďat. Za některé tyto své pokusy byl Harlow zpětně kritizován ochránci zvířat. Zejména při pokusech s totální sociální izolací byly některé opice izolovány po dlouhé měsíce, jedna dokonce celých patnáct let. Široká publikace Harlowových pokusů dokonce fungovala jaký velký impuls k rozmachu hnutí za práva zvířat v USA.\n\n"}
{"id": "944921", "url": "https://cs.wikipedia.org/wiki?curid=944921", "title": "Orichiv", "text": "Orichiv\n\nOrichiv (ukrajinsky '; rusky ' – \"Orechov\") je město v Záporožské oblasti na Ukrajině. Leží na levém břehu Kinsky ve vzdálenosti 57 kilometrů na jihovýchod od Záporoží. Od Berďansku na břehu Azovského moře je Orichiv vzdálen zhruba sto kilometrů na severozápad, od Melitopolu zhruba 70 kilometrů na sever. V roce 2013 žilo v Orichivu přes patnáct tisíc obyvatel.\n\nOrichiv byl založen v roce 1783.\n\nMěsto bývalo střediskem mennonitů v Ruském impériu.\n"}
{"id": "944929", "url": "https://cs.wikipedia.org/wiki?curid=944929", "title": "Moderní gymnastika na Letních olympijských hrách 2012", "text": "Moderní gymnastika na Letních olympijských hrách 2012\n\nModerní gymnastika na Letních olympijských hrách 2012.\n\n"}
{"id": "944931", "url": "https://cs.wikipedia.org/wiki?curid=944931", "title": "Ernest Hilgard", "text": "Ernest Hilgard\n\nErnest Ropiequet „Jack“ Hilgard (25. července 1904 – 22. října 2001) byl americký psycholog, profesor Stanfordovy univerzity, 29. nejcitovanější psycholog 20. století. Proslul svými výzkumy v oblasti hypnózy. Vytvořil známou Stanfordskou škálu hypnotické citlivosti, která měří dispozici jedinců být zhypnotizován. Přišel s teorií, že v mysli hypnotizovaného působí tzv. „skrytý pozorovatel“ (\"hidden observer\"), a nakonec svůj koncept zobecnil a skrytého pozorovatele určil jako figuru působící v mysli každého člověka neustále. Proto také hovořil o „rozštěpeném vědomí“ člověka.\n\nHypnóza přestavuje změněný stav vědomí, který se liší jak od stavů bdělosti, tak spánku. Jedná se o jedinečný stav, v němž mohou vznikat jevy (např. odolnost vůči bolesti), které se nemohou objevit za jiných podmínek. Žádný ze změněných stavů vědomí nevyvolává tolik otázek jako hypnóza. V hypnóze, stejně jako ve všech oblastech psychologického bádání, zůstávají nejasnosti, ale mnoho faktů již bylo ověřeno.\n\nPojetí skrytého pozorovatele vychází z Hilgardových pozorování, na jejichž základě zjistil, že u řady hypnotizovaných jedinců existuje část mysli, která není uvědomovaná a která pozoruje všechny zážitky jedince. Jeho nález byl popsán následujícím způsobem:\n\nOkolnosti Hilgardova objevu dvojkolejnosti myšlení v hypnóze byly dosti dramatické. V učebně prováděl demonstraci hypnózy ve spoluráci se zkušeným probandem, který byl slepý. Ernest Hilgard mu indukoval v případě hypnózy navíc hluchotu a sdělil mu, že až mu položí ruku na rameno, znovu začne slyšet. Tímto byl proband oddělen od okolního dění, začal se nudit, a tak myslel na zcela jiné věci. Hilgard ukázal posluchačům, že proband nevnímá hluk ani řeč. Někdo se však zeptal, zda proband skutečně ingnoruje okolí tak, jak se na první pohled zdá. Hilgard se probanda potichu zeptal, zda by mohla existovat nějaká část, která by i navzdory navozené hluchotě mohla slyšet. Pokud ano, mohl by zdvihnout ukazováček? K překvapení všěch přítomných – včetně zhypnotizovaného jedince – se ukazováček zdvihl.\nNyní chtěl proband vědět, co se děje. Hilgard mu položil ruku na rameno, aby zase slyšel. Vysvětlení mu přislíbil později a mezitím se ho zeptal, co si pamatuje. Jedinec si pamatoval, že se kolem něj rozhostilo ticho, pak se začal nudit a přemýšlel o nějakém statistickém problému. Poté cítil, že se jeho ukazováček začal najednou zdvíhat a chtěl vědět proč. Při jiném experimentu měla hypnotizovaná osoba ruku ponořenou v ledové vodě a po sugesci hypnotické anestezie necítila bolest. Pokud jí však dr. Hilgard položil ruku na rameno, mohl vyvolat „skrytého pozorovatele“, který sděloval, že osoba do určité míry bolest pociťovala.\n\nMetafora skrytého pozorovatele se tedy vztahuje k duševní struktuře, která sleduje vše, co se děje, včetně událostí, o nichž zhypnotizovaný jedinec vědomě neví, že je vnímá. Přítomnost skrytého pozorovatele byla prokázána v mnoha experimentech.\n\nVe studiích zabývajících se redukcí bolesti byly jedinci schopni pomocí automatického psaní nebo řeči popsat, jakou bolest cítí, přičemž ve stejném okamžiku jejich vědomí přijímalo sugesce hypnotizéra a reagovalo na ně, což vedlo k úlevě od bolesti.\n\nHilgard a další zjistili, že hypnotizované osoby mohou vykazovat zážitky rozděleného vědomí. Jestliže jsou např. aplikovány bolestivé podněty pod hypnotickou sugescí necítit jakoukoli bolest, bude osoby hlásit nepřítomnost bolesti, ale jiná její část (tzv. „skrytý pozorovatel“) bude hlásit utrpení. Obdobně pokyn „skrytému pozorovateli“, aby zvedl prst, vyvolá u osob úzkost z tohoto nevysvětlitelného pohybu.\n\nHilgard a jeho spolupracovníci přirovnávali tyto jevy „dvojkolejnosti“ ke každodenním zkušenostech, kdy jedinec dělí svoji pozornost mezi dva úkoly, např. současně řídí auto a konverzuje, nebo přednáší a současně hodnotí svoji řeč z pozice posluchače.\n\nPřestože byly experimenty se skrytým pozorovatelem opakovány v mnoha laboratořích, jejich metodologie byla poměrně hodně kritizována. Skeptici tvrdí, že tyto výsledky mohou být způsobeny skrytými požadavky na probanda, aby se přizpůsobil očekávání experimentátorů.\n\nV pečlivě prováděných experimentech zaměřených na úlohu přizpůsobení vědci prokázali, že je možné od sebe odlišit reakce skutečně zhypnotizovaných probandů od osob, které pouze spolupracovaly a přizpůsobily se. Požádali prokazatelně málo hypnabilní probandy, aby simulovali hypnotický stav, zatímco s vysoce hypnabilními probandy jednali obvyklým způsobem. Experimentátor nevěděl, ke které skupině každý proband patřil. Osoby, které simulovaly, se přizpůsobily požadavkům tak, jak si myslely, že se od nich očekává, avšak jejich výpovědi o subjektivních zážitcích se významně lišily od výpovědí jedinců, kteří skutečně byli zhypnotizováni.\n\n"}
{"id": "944933", "url": "https://cs.wikipedia.org/wiki?curid=944933", "title": "Moderní gymnastika na Letních olympijských hrách 2008", "text": "Moderní gymnastika na Letních olympijských hrách 2008\n\nModerní gymnastika na Letních olympijských hrách 2008.\n\n"}
{"id": "944934", "url": "https://cs.wikipedia.org/wiki?curid=944934", "title": "Moderní gymnastika na Letních olympijských hrách 2004", "text": "Moderní gymnastika na Letních olympijských hrách 2004\n\n"}
{"id": "944935", "url": "https://cs.wikipedia.org/wiki?curid=944935", "title": "Moderní gymnastika na Letních olympijských hrách 1996", "text": "Moderní gymnastika na Letních olympijských hrách 1996\n\nModerní gymnastika na Letních olympijských hrách 1996 zahrnovala soutěž jednotlivkyň a společné skladby. Obě disciplíny proběhly v hale Stegeman Coliseum v Athens v Georgii.\n\n"}
{"id": "944938", "url": "https://cs.wikipedia.org/wiki?curid=944938", "title": "Moderní gymnastika na Letních olympijských hrách 1992", "text": "Moderní gymnastika na Letních olympijských hrách 1992\n\n"}
{"id": "944939", "url": "https://cs.wikipedia.org/wiki?curid=944939", "title": "Moderní gymnastika na Letních olympijských hrách 1988", "text": "Moderní gymnastika na Letních olympijských hrách 1988\n\nModerní gymnastika na Letních olympijských hrách 1988 byla na programu ve dnech 29. a 30. září. Do bojů o medaile zasáhlo 39 gymnastek z 23 zemí.\n\nPředpokládalo se, že soutěž ovládnou reprezentantky východního bloku. Favoritkou soutěže byla Bianka Panova, bulharská mistryně světa z roku 1987 a bronzová z roku 1985. Na paty jí měla šlapat týmová kolegyně Adriana Dunavska. Soutěž nakonec jednoznačně ovládla Marina Lobač, Běloruska reprezentující Sovětský svaz. Panova obsadila celkové čtvrté místo.\n\n"}
{"id": "944941", "url": "https://cs.wikipedia.org/wiki?curid=944941", "title": "Moderní gymnastika na Letních olympijských hrách 1984", "text": "Moderní gymnastika na Letních olympijských hrách 1984\n\nModerní gymnastika na Letních olympijských hrách 1984 byla na programu 9. až 11. srpna na stadionu Pauley Pavilion a jednalo se o její premiéru. Do bojů o medaile zasáhlo 33 gymnastek z 20 zemí. Soutěž byla poznamenána neúčastí reprezentantek Sovětského svazu a dalších zemí východního bloku. Za největší favoritku tak byla považována rumunská reprezentantka Doina Stăiculescu, která skončila v předchozím roce 7. na mistrovství světa.\n\n"}
{"id": "944947", "url": "https://cs.wikipedia.org/wiki?curid=944947", "title": "USS Milius (DDG-69)", "text": "USS Milius (DDG-69)\n\nUSS Milius (DDG-69) je americký torpédoborec třídy \"Arleigh Burke\". Je devatenáctou postavenou jednotkou své třídy. Postaven byl v letech 1994–1996 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1992, dne 8. srpna 1994 byla zahájena jeho stavba, hotový trup byl spuštěn na vodu 1. srpna 1995 a 23. listopadu 1996 byl zařazen do služby.\n\nPrvní nasazení plavidla proběhlo od května do listopadu 1998. Druhé pětiměsíční nasazení plavidla proběhlo od června 2000 v oblasti Pacifiku. Od listopadu 2002 do června 2003 se \"Milius\" v rámci bojové skupiny letadlové lodě USS \"Constellation\" podílel na operaci Southern Watch, operaci Trvalá svoboda a byl nasazen i během invaze do Iráku.\n\nDne 19. března 2003 se, společně s torpédoborcem USS \"Donald Cook\", křižníky USS \"Bunker Hill\", USS \"Cowpens\" a útočnými ponorkami USS \"Cheyenne\" a USS \"Montpelier\", zapojil do úvodu války v Iráku. Uvedená plavidla vypustila na cíle v Iráku celkem 42 střel s plochou dráhou letu Tomahawk TLAM. Dne 26. března 2003 \"Milius\" svými střelami napadl další irácké cíle – celkem vypustil 28 střel Tomahawk TLAM.\n\n"}
{"id": "944949", "url": "https://cs.wikipedia.org/wiki?curid=944949", "title": "Valchování", "text": "Valchování\n\nValchování (angl.: \"fulling\", něm.: \"Walken\") je zhušťování a zplsťování povrchu vlnařských tkanin, pletenin a plstí. \nNejstarší archeologické nálezy plstěných textilií pocházejí ze 4. až 7 tisíciletí před n.l. v Turecku. V Alpách byla známá technika plstění asi od začátku našeho letopočtu. \n\nK původu valchování je známá jen jedna pověst, podle které přišel jako první na plstění mokrým způsobem zcela náhodou v 1. století našeho letopočtu kněz \"Clement\", pozdější římský papež. \n\nVlákenný materiál pro plsti se od pradávna zhušťoval tlučením klacky nebo dupáním. Jako první stroj se k tomu účelu začala v 11. století používat kladivová valcha poháněná (v Německu a ve Francii) vodním kolem. Toto zařízení je považováno také za nejstarší textilní stroj. \n\nOd 17. století se valchované plsti vyráběly hlavně z králičí, zaječí a bobří srsti, vlna jako hlavní surovina se začala používat teprve od 20. století.\n\nNa začátku 21. století se celosvětově ročně zpravovávalo na valchované plsti (řádově) 60 000 tun ovčí vlny. Z pozdější doby jsou známé jen údaje o exportu těchto výrobků. Např. v roce 2017 obnášela hodnota celosvětového exportu cca 87 milionů USD, na kterých se podílely více než polovinou firmy v Německu, Číně, Japonsku a Mexiku.\n\nValchování se dosahuje účinkem tlaku, tlučení, hnětení, vlhkosti a tepla. Proces valchování se podporuje vhodnými chemickými podmínkami:\nŠupiny na vláknech způsobují během valchování zaklínění jednotlivých vláken a zplstění.\nValchování je často spojeno s předcházejícím plstěním, před uložením materiálu do valchy se textile zpravidla pere (výjimka: valchování „ve špíně“ tj. zpracování bez předchozího praní). \n\nValchování se liší od plstění zejména tím, že se provádí vždy za mokra a textilie se valchováním sráží až o 40 %. Dosažitelná hustota se udává s 0,60 g/cm.\nPůvodně se rouno z vlněných vláken sešlapávalo nohama na zvlněném prknu (viz \"rytina vpravo nahoře\") nebo ve vaně, do které se přidávala dobytčí moč na rozpouštění nežádoucího tuku. Později (asi až do poloviny 19. století) se jako nádrž používal vydlabaný kmen stromu a k tlučení materiálu mechanické palice (\"stupy\" nebo \"pěchy\").\n\nV 21. století je ruční valchování známé jen jako hobby. Na internetových stránkách se k tomu občas najdou návody.\n\nK amatérské úpravě textilií valchováním se dají použít ruční valchy (prkna) nebo domácí pračky.\nValchování je jedna z opererací diskontinuálního procesu plstění. Standardní výrobní linka pro plstění tkanin a pletenin obvykle sestává z: \n\nVe 21. století se k valchování používají kladivové nebo válcové stroje. Práce moderních strojů je řízena zčásti automaticky, kvalita a stejnoměrnost valchování je však ve značné míře závislá na zkušenostech a pečlivosti obsluhy.\n\nKladivová valcha je zařízení považované za jeden z prvních textilních strojů. Nejstarší písemný doklad o jejím použití pochází z roku 962 z kláštera \"San Bartolomeo di Carpineto\" v Itálii.\n\nFunkce: Těžké bloky dopadající na textilii skládanou ve speciálně tvarované vaně vyvíjejí tlak potřebný k plstění. Materiál se zpracovává v plné šíři, valchují se především technické, velmi husté plsti v kyselém prostředí. S kladivovým strojem se dají (oproti jiným valchám) valchovat i materiály s obsahem až 70 % umělých vláken. \n\nVálcová valcha je krytá vana, kolem jejíž vnitřní stěny obíhá nekonečný provazec nebo hadice (délka asi 50 m) ze zpracovávané textilie. Pohyb zvlněného pásu textilie je řízen párem valchovacích válců. Zboží prochází lázní s chemikálií, zhušťuje se v tzv. \"tlačném kanálu\" a je vhazováno na \"odrazovou mříž\" rychlostí až 1000 m/min., odkud se popsaná procedura opakuje po dobu cca 60 minut. První patenty na válcovou valchu pocházejí z poloviny 19. století. Na stejném principu jsou konstruovány valchy i na začátku 21. století jako nejpoužívanější zařízení pro tento druh úpravy textilií, pro valchování pletenin jako jediná technologická varianta. Stroj funguje také často jako pračka.\n\nVíceválcová valcha sestává až ze 20 párů válců, jednotlivé páry jsou řazeny horizontálně za sebou. Dolní válce jsou zahřívány, horní válce (rulety) vibrují nad textilií probíhající v plné šíři jako nekonečný pás. Obvodová rychlost válců se ve směru průchodu materiálu postupně snižuje (např. vstupní rychlost 200 m/min a výstupní 135 m/min.), takže dochází ke zhušťování textilie. \n\nPoutnická valcha sestává z asi 10 párů válců, mezi kterými prochází textilie uložená v několika vrstvách nad sebou jako nekonečný pás v šíři do 240 cm. Válce se otáčejí během jednoho cyklu krátkým pohybem kupředu a vrací se o určitou část zpět („dva kroky dopředu a jeden zpátky“). Válce jsou zahřívány, procházející materiál se shora postřikuje chemikálií. Valchování padesátimetrového pásu trvá 20-30 minut. Stroje se dají s výhodou použít k vylepšení hůře předplstěných materiálů. Stroje tohoto druhu se začaly vyrábět v 50. letech 20. století. \n\n\n\nŠtumpy zhotovené na speciálních strojích z vlákenného rouna se dvakrát valchují. Štumpy se tak zmenší asi na 1/8.\n\nValchované plsti musí obsahovat nejméně 30 % vlny (nebo živočišných textilních vláken). Směsové plsti se vyrábějí nejčastěji s příměsí polyesterových nebo polyamidových vláken.\n\nVlastnosti valchovaných plstí jsou v závislosti na mnoha faktorech velmi rozdílné. Např. podle indické normy se u srstí hodnotí: \n\nPoužití: \n"}
{"id": "944952", "url": "https://cs.wikipedia.org/wiki?curid=944952", "title": "Drtič odpadu", "text": "Drtič odpadu\n\nDrtič odpadu je elektrické zařízení používané především v kuchyních k likvidaci pevného biologického odpadu. Podstatou jeho práce je rozdrcení biologického odpadu na malé kousíčky, které projdou stokovou sítí. Dělí se na drtiče pro domácnosti a drtiče pro gastro provozy. Tyto se liší jak výkonem, tak velikostí a kapacitou.\n"}
{"id": "944968", "url": "https://cs.wikipedia.org/wiki?curid=944968", "title": "Skoky na trampolíně na Letních olympijských hrách 2004", "text": "Skoky na trampolíně na Letních olympijských hrách 2004\n\nSkoky na trampolíně na Letních olympijských hrách 2004.\n"}
{"id": "944969", "url": "https://cs.wikipedia.org/wiki?curid=944969", "title": "Skoky na trampolíně na Letních olympijských hrách 2008", "text": "Skoky na trampolíně na Letních olympijských hrách 2008\n\nSkoky na trampolíně na Letních olympijských hrách 2008.\n"}
{"id": "944970", "url": "https://cs.wikipedia.org/wiki?curid=944970", "title": "Skoky na trampolíně na Letních olympijských hrách 2012", "text": "Skoky na trampolíně na Letních olympijských hrách 2012\n\nSkoky na trampolíně na Letních olympijských hrách 2012.\n"}
{"id": "944973", "url": "https://cs.wikipedia.org/wiki?curid=944973", "title": "Ždaňa", "text": "Ždaňa\n\nŽdaňa (v minulosti \"Ždáňa\", maďarsky \"Hernádzsadány, Zsadány\") je obec na Slovensku v okrese Košice-okolí. Žije zde 1372 obyvatel.\n\nLeží v nadmořské výšce 185 metrů jihovýchodně od Košic na styku Košické kotliny se Slanskými vrchy u soutoku řeky Olšavy s Hornádem.\n\nKatastr obce se rozprostírá na úpatí Slanských vrchů, ze západu ji ohraničuje tok řeky Hornádu, která je v těchto úsecích štěrkonosná se zajímavými břehovými porosty. Jižní částí obce protéká Turecký potok, jehož břehové porosty vytvářejí zajímavou krajinnou scenérii.\n\n\n\n\n\nve které v současnosti sídlí internátní škola.\n\n\n\n\n\n\n"}
{"id": "944974", "url": "https://cs.wikipedia.org/wiki?curid=944974", "title": "Bitva v Mogadišu (1993)", "text": "Bitva v Mogadišu (1993)\n\nBitva v Mogadišu (1993) bylo vojenské střetnutí během Občanské války v Somálsku mezi silami Spojených států, podporovaných silami OSN, a somálskou milicí loajální k samozvanému prezidentovi Mohamedu Farrahu Aididovi, které v rámci Operace Gothic Serpent proběhlo v noci z 3. na 4. října 1993 v somálském Mogadišu. Ačkoliv Američané dosáhli stanoveného cíle, zajetí dvou Adidových pobočníků, ztráty, které během operace utrpěli, vedly americkou administrativu ke stažení ze Somálska.\n\nV průběhu mise se vážně zranil vojín Todd Blackburn, když minul lano během slaňování z vrtulníku MH-60 Black Hawk a zřítil se z jednadvaceti metrů na ulici pod ním. Oba vůdci milice byli rychle zajati a spolu se zraněným Rangerem byli naloženi do konvoje Humvee. Při následném stahování byl střelou RPG sestřelen americký MH-60 Black Hawk, „Super Six One“. Oba piloti byli na místě mrtví, avšak posádka vrtulníku pád přežila a snažila se udržet pozici před postupující milicí Somálské národní aliance. Krátce na to byl sestřelen další vrtulník Black Hawk. Tento stroj se však zřítil do části města, která byla vzdálena od hlavních bojů. Pád vrtulníku přežil pouze pilot Michael Durant. Dva odstřelovači z Delta týmu (Randy Shughart a Gary Gordon) se opakovaně nabídli, že se pokusí zabezpečit místo havárie do příchodu záchranného týmu. Po dvou zamítnutích jim bylo povolení nakonec uděleno však s plným vědomím toho, že je to pravděpodobně bude stát jejich životy. Během snahy o udržení místa nehody stříleli členové Delta force do davu ozbrojeného střelnými zbraněmi a kameny. Oba byli nakonec zabiti v akci, takže na místě zůstal pouze pilot, který by byl ubit davem, kdyby ho členové Aididovy milice nevzali do zajetí. Randy Shughart a Gary Gordon byl za obranu vraku vrtulníku in memoriam vyznamenáni Medailí cti, nejvyšším vojenským vyznamenáním USA.\n\nSilné boje probíhaly i kolem místa dopadu prvního vrtulníku. Americké jednotky přišly k místu dopadu, ale zanedlouho byly samy obklíčeny postupující milicí Somálské národní aliance. Velitel této milice připravoval minometný útok na pozice Američanů, avšak nakonec kvůli informacím o možném ohrožení civilistů tuto akci odvolal. Během večera Američané s pomocí laserem naváděných raket a palby z helikoptér zničili pozice milice. Tento útok si podle údajů milice vyžádal přes 1000 obětí. Ztráty utrpěli také Američané.\n\nTěžce vyzbrojený záchranný konvoj tvořený malajsijskými a pákistánskými jednotkami OSN dorazil na místo dopadu první helikoptéry dvě hodiny po půlnoci. Tato prodleva byla způsobena tím, že Američané neinformovali o svém přepadu ostatní členy mise OSN. Za pomocí jednotek OSN americké velení konečně evakuovalo všechny své vojáky na základnu OSN.\n\nDva dny po skončení bojů byl při minometném útoku somálské milice zabit další americký voják.\n\nV reakci na bitvu o Mogadišo americký prezident Bill Clinton nařídil okamžité ukončení bojových operací všech zúčastněných jednotek. Následně stanovil datum stažení amerických jednotek ze somálského území na 31. březen 1994. Do roka po stažení amerických vojáků se ze Somálska stáhla také vojska OSN.\n\nO operaci pojednává americký válečný film \"Černý jestřáb sestřelen\" z roku 2001 režiséra Ridleyho Scotta a díl šesté série dokumentárního seriálu Vteřiny před katastrofou.\n\nO tomto střetnutí pojednává i jeden z dílů videoherní série Delta Force s podtitulkem Black Hawk Down vytvořená známou vývojovou společností NovaLogic.\n"}
{"id": "944983", "url": "https://cs.wikipedia.org/wiki?curid=944983", "title": "Lubomír Průdek", "text": "Lubomír Průdek\n\nLubomír Průdek (* 30. prosince 1974) je bývalý český fotbalista.\n\nV československé a české lize hrál za FC Baník Ostrava a 1. FC Slovácko. Nastoupil celkem v 8 utkáních, aniž by skóroval.\n\nVe druhé nejvyšší soutěži odehrál na 60 utkání, vstřelil 6 branek.\n\nV nižších soutěžích hrál za VTJ Kroměříž (základní vojenská služba), Baník Ratíškovice a Tatran Poštorná. Dále nastupoval za TJ Moravan Lednice (jaro 2003) a FK Mutěnice (jaro 2006), po definitivním návratu do vlasti (po sezoně 2010/11) hrál za TJ Sokol Zaječí a TJ Sokol Přítluky.\nHrál také nižší rakouské soutěže (1997–2001, 2003–2005, 2007–2011).\n\n\n"}
{"id": "944997", "url": "https://cs.wikipedia.org/wiki?curid=944997", "title": "Badminton na Letních olympijských hrách 1992", "text": "Badminton na Letních olympijských hrách 1992\n\nBadminton na Letních olympijských hrách 1992.\n\nOba semifinalisté získali bronzovou medaili.\n"}
{"id": "945004", "url": "https://cs.wikipedia.org/wiki?curid=945004", "title": "Matouš Konečný", "text": "Matouš Konečný\n\nMatouš Konečný (1569, Strážnice – 8. února 1622, Brandýs nad Orlicí) byl kněz a biskup Jednoty bratrské, správce mladoboleslavské bratrské diecéze a literát.\n\nVzdělání získal na bratrské škole ve Strážnici. V roce 1589 byl spolu s Izajášem Konečným (poměr mezi oběma osobami zůstává z důvodu nedostatku pramenů nejasný) zapsán na univerzitě ve Vitemberku, kde se pravděpodobně seznámil s Abrahamem Scultetem. \n\nPo návratu na Moravu se v roce 1592 stal jáhnem a na budoucí dráhu bratrského duchovního se připravoval v Třebíči. Zde byl v srpnu 1596 ordinován na kněze, podobně jako další budoucí biskupové Jan Cruciger a Matěj Cyrus. \n\nV září 1604 byl na synodu v Žeravicích zvolen do úzké rady. Zřejmě již před tím působil jako správce sboru v Tuchoměřicích, z něhož byli obstarávání členové sboru Jednoty bratrské v pražských městech. Z roku 1607 se dochovaly soupisy členů obou těchto sborů, psané Konečného rukou.\n\nV roce 1609, který byl pro Jednotu bratrskou klíčový z hlediska vydání Rudolfova Majestátu na náboženskou svobodu, se Konečný aktivně účastnil jednání o nových řádech, které měly upravovat vzájemné soužití nekatolických společenství. Po smrti Bartoloměje Němčanského, byl Konečný v srpnu 1609 v Jaroměřicích zvolen biskupem se sídlem v Mladé Boleslavi, kde se 4. října téhož roku stal správcem sboru i místní bratrské školy. V rámci svých biskupských povinností dohlížel na kněžstvo mladoboleslavské bratrské diecéze a jako biskup-písař měl na starosti veškerou literární produkci Jednoty. Sám byl literárně činný. \n\nVzhledem k množícím se zdravotním potížím byl Konečný na počátku stavovského povstání uvolněn ze správy mladoboleslavského sboru, který převzal jeho nástupce Jan Brož. Nadále však vykonával své biskupské povinnosti. V červnu 1620 byl v Praze přítomen předání přestavěného chrámu sv. Šimona a Judy pražským sborům. Po porážce povstání se spolu s jinými bratrskými duchovními uchýlil do Brandýsa nad Orlicí na panství Karla staršího ze Žerotína, kde v únoru 1622 zemřel. Do dnešních dní se dochoval jeho náhrobní kámen. Konečného žena Alžběta odešla do exilu a usadila se v Horních Uhrách.\n\nV roce 2006 byl při rekonstrukčních pracích v bývalém bratrském areálu na Karmeli v Mladé Boleslavi nalezen archiv Matouše Konečného, který je jedinečným svědectvím o životě Jednoty bratrské v době mezi vydáním Rudolfova majestátu a vypuknutím stavovského povstání.\n\n\nZ titulu svého úřadu se Matouš Konečný podílel také na redakčních úpravách jiných bratrských děl, vytištěných mezi lety 1609–1619, zejména na Bibli kralické (1613) a obou kancionálech z let 1615 a 1618.\n\n\n"}
{"id": "945013", "url": "https://cs.wikipedia.org/wiki?curid=945013", "title": "Peršeron", "text": "Peršeron\n\nPercheron je plemeno tažného koně pocházející z historické oblasti Perche v severozápadní Francii. Při jeho šlechtění se uplatnila také krev arabských koní, kteří se dostávali do Francie od 8. století. Je to zavalitý kůň, výška v kohoutku bývá 160 až 180 cm a váha 800 až 1200 kg. Nohy jsou svalnaté, s velkými kopyty a bez rousů. Pro svoji klidnou povahu a vytrvalost býval Percheron používán k těžkým pracím v zemědělství, jako válečný kůň i jako karoseriér. Uplatňuje se také v agroturistice, protože jeho klidný krok zvládnou i nezkušení jezdci. Nejčastější barvou bývá grošák nebo vraník.\n\n\"Od agamy po žraloka. Velký ilustrovaný slovník zvířat\" Artia a Albatros, Praha 1974. S. 197\n\n"}
{"id": "945016", "url": "https://cs.wikipedia.org/wiki?curid=945016", "title": "USS Hopper (DDG-70)", "text": "USS Hopper (DDG-70)\n\nUSS Hopper (DDG-70) je americký torpédoborec třídy \"Arleigh Burke\". Je dvacátou postavenou jednotkou své třídy. Postaven byl v letech 1995–1997 loděnicí Bath Iron Works ve městě Bath ve státě Maine. Torpédoborec byl objednán v roce 1992, dne 23. února 1995 byla zahájena jeho stavba, hotový trup byl spuštěn na vodu 6. ledna 1996 a 6. září 1997 byl zařazen do služby.\n\nPrvní nasazení torpédoborce proběhlo od srpna 1998 do února 1999 v Pacifiku. \"Hopper\" se přitom zapojil do cvičení RIMPAC 98. Druhé nasazení proběhlo od dubna 2000 opět v Pacifiku. Během třetího nasazení od dubna do října 2002 se torpédoborec zapojil do operace Trvalá svoboda. Dne 26. února 2006 se \"Hopper\" podílel na jednom z testů protiraketové obrany.\n\n"}
{"id": "945043", "url": "https://cs.wikipedia.org/wiki?curid=945043", "title": "Seznam kulturních památek v Potštejně", "text": "Seznam kulturních památek v Potštejně\n\n"}
{"id": "945047", "url": "https://cs.wikipedia.org/wiki?curid=945047", "title": "Badminton na Letních olympijských hrách 1996", "text": "Badminton na Letních olympijských hrách 1996\n\nBadminton na Letních olympijských hrách 1996 probíhal v hale GSU Sports Arena v Atlantě.\n"}
{"id": "945048", "url": "https://cs.wikipedia.org/wiki?curid=945048", "title": "Badminton na Letních olympijských hrách 2000", "text": "Badminton na Letních olympijských hrách 2000\n\nBadminton na Letních olympijských hrách 2000.\n"}
{"id": "945049", "url": "https://cs.wikipedia.org/wiki?curid=945049", "title": "Seznam kulturních památek v Kostelci nad Orlicí", "text": "Seznam kulturních památek v Kostelci nad Orlicí\n\n"}
{"id": "945051", "url": "https://cs.wikipedia.org/wiki?curid=945051", "title": "Badminton na Letních olympijských hrách 2004", "text": "Badminton na Letních olympijských hrách 2004\n\nBadminton na Letních olympijských hrách 2004.\n"}
{"id": "945052", "url": "https://cs.wikipedia.org/wiki?curid=945052", "title": "Seznam kulturních památek v Rokytnici v Orlických horách", "text": "Seznam kulturních památek v Rokytnici v Orlických horách\n\n"}
{"id": "945056", "url": "https://cs.wikipedia.org/wiki?curid=945056", "title": "Badminton na Letních olympijských hrách 2008", "text": "Badminton na Letních olympijských hrách 2008\n\nBadminton na Letních olympijských hrách 2008.\n"}
{"id": "945059", "url": "https://cs.wikipedia.org/wiki?curid=945059", "title": "Badminton na Letních olympijských hrách 2012", "text": "Badminton na Letních olympijských hrách 2012\n\nBadminton na Letních olympijských hrách 2012.\n"}
{"id": "945061", "url": "https://cs.wikipedia.org/wiki?curid=945061", "title": "Badminton na Letních olympijských hrách 1988", "text": "Badminton na Letních olympijských hrách 1988\n\nBadminton na Letních olympijských hrách 1988.\n"}
{"id": "945062", "url": "https://cs.wikipedia.org/wiki?curid=945062", "title": "Seznam kulturních památek v Liberku", "text": "Seznam kulturních památek v Liberku\n\n"}
{"id": "945063", "url": "https://cs.wikipedia.org/wiki?curid=945063", "title": "Seznam kulturních památek v Týništi nad Orlicí", "text": "Seznam kulturních památek v Týništi nad Orlicí\n\n"}
{"id": "945065", "url": "https://cs.wikipedia.org/wiki?curid=945065", "title": "Gravitace (film)", "text": "Gravitace (film)\n\nGravitace (v anglickém originále Gravity) je americko-britský vědeckofantastický film režiséra Alfonsa Cuaróna z roku 2013. Hlavní role přeživších astronautů z poškozeného raketoplánu ztvárnili Sandra Bullocková a George Clooney.\n\nAlfonso Cuarón napsal scénář filmu spolu se svým synem Jonásem a pokusili se projekt uskutečnit ve společnosti Universal Studios. Práva ale pak odkoupil Warner Bros. Na hlavní ženskou roli bylo testováno několik hereček a do hlavní mužské role byl nejdříve obsazen Robert Downey, Jr., ale později projekt opustil.\n\nPremiéra snímku se odehrála na 70. ročníku Benátského filmového festivalu 28. srpna 2013. O tři dny později měl snímek premiéru v Severní Americe na filmovém festivalu v Telluride. V Česku byl do kin uveden 3. října 2013 a ve Spojených státech o den později. Film sklidil převážně pozitivní reakce od kritiky i obecenstva. Ocenění se dočkala hlavně kamera a herecké výkony obou hlavních protagonistů.\n\nLékařská inženýrka Ryan Stoneová se vydává jako specialistka na svou první vesmírnou misi (STS-157). Na misi je s ní vesmírný veterán Matt Kowalski, který velí své poslední expedici. Během posledního výstupu do vesmíru kvůli údržbě Hubbleova vesmírného dalekohledu je středisko řízení vesmírných letů v Houstonu varuje, že vesmírný odpad po odstřelu ruského satelitu způsobil destruktivní řetězovou reakci a že musí misi předčasně ukončit. Krátce na to je komunikace s řídicím střediskem přerušena, ale Stoneová a Kowalski s ním nepřestávají komunikovat, protože doufají, že je stále slyší.\nTrosky putující vysokou rychlostí po oběžné dráze zabijí inženýra Shariffa a poškodí americký Space Shuttle \"Explorer\", Stoneovou trosky pošlou daleko od něj. Kowalski, který použije manévrovací jednotku, Stoneovou najde a přiváže ji k sobě. Když se vrátí na \"Explorer\", zjistí, že i zbytek posádky zemřel a že je kosmický raketoplán nepoužitelný k návratu na Zemi. S pomocí manévrovací jednotky se rozhodnou dostat k Mezinárodní vesmírné stanici (ISS), která je od nich vzdálená asi 100 km. Kowalski odhadne, že mají asi 90 minut, než odpad oběhne Zemi a znovu se k nim dostane. Během cesty k ISS se baví o životě Stoneové na Zemi a o smrti její dcery při nehodě na školním hřišti.\n\nNa poškozené ISS zjistí, že její posádka použila jednu ruskou kosmickou loď Sojuz k evakuaci a druhá měla vymrštěný padák, takže nemohla být použita pro návrat na Zemi. Podle Kowalského ale může být druhý Sojuz použit k cestě na nedalekou čínskou vesmírnou stanici Tchien-kung, kde se nachází další modul použitelný pro cestu na Zemi. U ISS jim dochází vzduch a palivo v manévrovací jednotce, a tak se snaží dostat do ní. Noha Stoneové se zamotá do provazů z padáku zbylého Sojuzu, ale Kowalski si uvědomí, že on by je odtáhl oba pryč. I přes protesty Stoneové se od ní oddělí a ona tak může přežít. Když Kowalski odlétá pryč, dává Stoneové další instrukce a dodává jí odvahu.\n\nStoneová se přes přechodovou komoru dostane do ISS, ale rychle musí před požárem uniknout do Sojuzu. Jeho lana jsou ale stále zamotaná do ISS. Musí tedy vystoupit do vesmíru, aby je odstranila. To se jí povede právě ve chvíli, kdy se znovu objeví vesmírný odpad a ISS zničí. Stoneová zaměří Sojuz na čínskou stanici, ale zjistí, že nemá palivo. Stoneová se vzdá šance na záchranu a zahájí dekompresi kabiny, aby spáchala sebevraždu bezbolestnou hypoxií. Když začne ztrácet vědomí, venku se objeví Kowalski, vstoupí dovnitř a řekne jí, aby použila přistávací rakety. Vyjde najevo, že to byla pouze její halucinace. Stoneová se ale rozhodne vrátit do kabiny kyslík a použije rakety, aby se dostala k čínské kosmické stanici.\n\nProtože není schopna připojit Sojuz ke stanici, rozhodne se vymrštit ven a jako pohon ke stanici využije hasicí přístroj. Do modulu Šen-čou se jí podaří vstoupit právě tehdy, když začne čínská stanice vstupovat do vrchních vrstev zemské atmosféry, kam byla posunuta vesmírným odpadem. Když se jí podaří vstoupit do stratosféry, kontaktuje ji řídicí středisko. Šen-čou spadne do jezera, Stoneová si tak, aby mohla vyplavat na hladinu, musí svléct pod vodou skafandr. Vratkými kroky vstoupí na pevninu s plnou zemskou gravitací.\n\nProjekt byl po několik let vyvíjen u Universal Studios, ale ty jej prodaly společnosti Warner Bros. V únoru 2010 studio jednalo kvůli hlavní roli s Angelinou Jolie, která odmítla pokračování snímku \"Wanted\". O měsíc později ale Jolie účast na filmu odmítla, protože jí studio odmítlo vyplatit honorář 20 milionů dolarů, jež dostala za dva své předchozí filmy, a protože chtěla pracovat na režii svého filmu z bosenské války \"V zemi krve a medu\". V březnu začala jednání s Robertem Downeyem, Jr. kvůli hlavní mužské roli.\n\nBěhem roku 2010 studio postupně zvažovalo obsazení hlavní ženské role herečkami Marion Cotillardovou, Scarlett Johanssonovou a Blake Livelyovou. V září studio Alfonsu Cuarónovi povolilo obsadit do role bez předchozích testů Natalie Portmanovou, která v té době sklízela chválu za svůj výkon ve snímku \"Černá labuť\". Ta se ovšem kvůli vytížení role vzdala a studio roli pak nabídlo Sandře Bullockové. V listopadu 2010 projekt opustil Robert Downey, Jr., kvůli účinkování v \"How to Talk to Girls\". V prosinci, když už byl podepsán kontrakt se Sandrou Bullock, byl Downey nahrazen Georgem Clooneyem.\n\n\"Gravitace\" měla výrobní rozpočet 100 milionů dolarů. Natáčení bylo zahájeno 28. května 2011. Pro natáčení byla využita studia Pinewood a Shepperton ve Spojeném království, zvláštní efekty byly provedeny ve Framestore v Londýně. Film obsahuje zhruba 200 střihů, což je méně než obvykle mají srovnatelně dlouhé filmy. Ačkoli první trailer obsahoval zvuky exploze, ve filmu jsou tyto scény tiché, protože ve vesmíru se zvuky neozývají. Ve filmu se ozývá pouze hudba nebo rozhovory astronautů ve skafandru nebo vesmírných stanicích a dopravních prostředcích.\n\nVětšina záběrů se Sandrou Bullockovou byla natáčena v obrovském mechanickém zařízení. Protože dostat se do něj bylo časově náročné, herečka preferovala v něm zůstat až 9 nebo 10 hodin denně. S ostatními komunikovala prostřednictvím sluchátek. Učinit zařízení přívětivé a nezpůsobující klaustrofobii bylo podle Cuaróna jedním z nejnáročnějších úkolů. Štáb se jí pokusil pomoci tím, že pokaždé, když do zařízení vstupovala, uspořádal velkou oslavu. Zařízení rovněž dostalo přezdívku \"Sandyna klec\" (anglicky \"Sandy's cage\").\n\nKe 14. prosinci 2013 snímek utržil v Severní Americe přes 252 milionů dolarů a v zahraničí 380 milionů dolarů (z toho v Česku asi 1 857 008 dolarů), celkově 632 033 608 dolarů. Po prvním víkendu po uvedení byla \"Gravitace\" nejúspěšnějším filmem ve Spojených státech i v Česku. Ve Spojených státech se na čele žebříčku film udržel ještě další dva týdny, ve čtvrtém týdnu jej vystřídal film \"\". V Česku byla \"Gravitace\" překonaná již ve druhém týdnu domácím snímkem \"Kameňák 4\", ale pak se na týden zase vrátila do čela žebříčku.\n\nBěhem světové premiéry \"Gravitace\" na Benátském filmovém festivalu snímek získal uznání kritiky i obecenstva, oceněny byly herecké výkony, režie, scénář, kamera, zvláštní efekty, použití 3D a hudba Stevena Price. Agregátor recenzí Rotten Tomatoes uvádí, že 97% z 239 kritických hodnocení bylo pozitivních. Server uvádí: \"\"Gravitace\" Alfonsa Cuaróna je přízračný napínavý sci-fi thriller s mistrovskou režií a je vizuálně ohromující.\" Na podobném serveru Metacritic má snímek na základě 48 recenzí skóre 96 ze 100.\n\nFilm ocenil také režisér James Cameron, který řekl: \"Myslím si, že se jedná o nejlepší vesmírný film, jaký kdy byl, je to film, který jsem toužil vidět již strašně dlouhou dobu\". Quentin Tarantino označil film za jeden z nejlepších v roce 2013. Snímek ocenil rovněž astronaut Buzz Aldrin, vizuální efekty označil za \"pozoruhodné\". Prohlásil: \"Byl jsem ohromen zobrazením skutečné nulové gravitace. Pohyb vesmírnou stanicí byl zobrazen tím způsobem, jak jsem to viděl v realitě.\".\n\nFilm získal ocenění na Benátském filmovém festivalu. Sandra Bullocková pak byla oceněna cenou pro nejlepší herečku na Hollywoodském filmovém festivalu za \"svůj ohromující a emocionálně vrstevnatý výkon, který znovu ukázal, proč je jednou z hollywoodských nejvíce respektovaných a populárních hereček\". Snímek získal nominace na Zlatý glóbus ve 4 kategoriích – nejlepší dramatický film, nejlepší herečka v dramatu (Sandra Bullock), nejlepší režie a nejlepší hudba.\n\nFilm vyhrál za rok 2013 cenu Raye Bradburyho.\n\nPřesto, že se film chlubí svou realističností, byl několika specialisty a vědci kritizován za nerealistický děj. Například americké raketoplány dolétaly v červenci 2011, astronauti by tedy museli přiletět ruským Sojuzem a ne raketoplánem, dříve se děj taky odehrávat nemohl, protože první díl čínské vesmírné stanice je ve vesmíru až od listopadu 2011.\n\nHubbleův teleskop, ISS a čínská stanice Nebeský palác od sebe obíhají tak daleko a v takovém orbitálním sklonu, že je nemožné cestovat mezi nimi bez precizní přípravy, plánování, kalkulace, vhodných technologií a velkého množství paliva. Většina satelitů také obíhá ve výšce deseti tisíce kilometrů nad jejich výškou, takže scénář kdy se zde roj úlomků satelitů a následná řetězová reakce ničivě a rychle projeví není příliš reálný.\n\nJako nesmyslnou také kritizují scénu, v níž se Kowalski odpoutá a plave dál prostorem, aby svou smrtí zachránil Stoneovou, při absenci gravitace by podle nich stačilo, aby Stoneová za Kowalského jen jemně zatáhla a poté by se nevzdaloval, ale naopak začal přibližovat.\n\n"}
{"id": "945072", "url": "https://cs.wikipedia.org/wiki?curid=945072", "title": "Úvěruschopnost", "text": "Úvěruschopnost\n\nÚvěruschopnost představuje schopnost dostát v plné výši a v určeném termínu splatným závazkům. Příbuzným pojmem je bonita (finančnictví). Posouzení rizika nesplacení závazků je pro investora velmi důležité. Úvěruschopnost vyjadřuje tak i možnost podniku nebo domácnosti získat v případě potřeby úvěr nebo jinou formu financování. Obecně platí, že čím je subjekt důvěryhodnější a bonitnější, tím lepší podmínky úvěru získá. Z pohledu věřitele znamená vysoká úvěruschopnost nízké riziko nesplácení nebo defaultu.\n\nPři posuzování se zohledňují informace, které ovlivňují splácení úvěru. U právnické osoby je to např. výše úvěru, doba splácení, výše pohledávek, výše závazků, doba působeni podniku na trhu. U fyzické osoby to mohou být stav současných úspor, rodinný stav žadatele, způsob ručení ručitelem/majetkem, vzdělání, stálý příjem, platební morálka (platební historie minulých úvěrů) apod. Banky si samy analyzují úvěruschopnost dle vyplněné žádosti o úvěr. Při sestavování se vychází z různých dalších zdrojů jako jsou např. obchodní reference od obchodních partnerů, vlastní zkušenosti, seznamy dlužníků např. Centrální registr dlužníků České republiky, sdružení Solus, Insolvenční rejstřík. Firmy mohou využít při posuzování úvěruschopnosti ratingových agentur. K běžnému uzavírání obchodů lze využít sestavení obchodního ratingu od společností jako je např. Coface, Creditreform, Intercredit, Intrum Justitia a další. Pro investování a ohodnocení dlouhodobé úvěrové schopnosti lze využít např. agentur Moody‘s, Standard and Poor’s nebo Fitch Ratings.\nRating – komplexně rozebírá hodnocený subjekt a určuje důvěryhodnost subjektu pomocí klasifikačních stupňů. Ověřováním úvěruschopnosti se zabývají ratingové agentury, které vyhodnotí bonitu dlužníka přiřazením hodnocení jeho kvality (kategorie investičního stupně). Ratingové stupnice se dělí na investiční stupeň (kategorie Aaa až Baa3) a spekulativní stupe (kategorie Ba1 až D). Zásadou je, že čím vyšší je přidělená kategorie, tím je daný dlužník úvěruschopnější a investice pro investora bezpečnější. \n\nRanking – představuje sestavení pořadí ve skupině subjektů se společnými znaky (např. vzájemné srovnávání žadatelů o úvěr dle určitých kritérií a vytvoření rankingového pořadí).\n\nScoring – využívá různé finanční modely, statistické testy a na základě několika výsledků vybere nejlépe vypovídající ukazatel, který je vhodný pro vyhodnocovaný subjekt.\n\n\nKategorie \"A\" a \"B\" jsou ještě dále členěny pomocí znamének + a – (nebo číslicemi 1 až 3).\n\n\n"}
{"id": "945074", "url": "https://cs.wikipedia.org/wiki?curid=945074", "title": "Brionne", "text": "Brionne\n\nBrionne je francouzská obec v departementu Eure v regionu Normandie. V roce 2010 zde žilo 4 297 obyvatel. Je centrem kantonu Brionne.\n\n\"Počet obyvatel\" \n\n"}
{"id": "945077", "url": "https://cs.wikipedia.org/wiki?curid=945077", "title": "Genoveva Añonmaová", "text": "Genoveva Añonmaová\n\nGenoveva Añonma Nze (* 12. října 1987, Malabo, Rovníková Guinea) je fotbalistka z Rovníkové Guiney, která hraje ženskou bundesligu za 1. FFC Turbine Potsdam. V roce 2012 získala mistrovský titul a s 22 brankami se stala nejlepší ligovou střelkyní.\n\nS reprezentací Rovníkové Guiney se zúčastnila mistrovství světa ve fotbale žen 2011, kde vstřelila obě branky svého týmu a byla zvolena do all-stars týmu turnaje. Byla také vyhlášena nejlepší africkou fotbalistkou roku.\n\nByla obviněna, že je ve skutečnosti muž, ale testy toto podezření vyvrátily.\n"}
{"id": "945079", "url": "https://cs.wikipedia.org/wiki?curid=945079", "title": "Le Gros-Theil", "text": "Le Gros-Theil\n\nLe Gros-Theil je francouzská obec v departementu Eure v regionu Normandie. V roce 2010 zde žilo 934 obyvatel.\n\n\"Počet obyvatel\" \n\n"}
{"id": "945080", "url": "https://cs.wikipedia.org/wiki?curid=945080", "title": "Zápas na letních olympijských hrách", "text": "Zápas na letních olympijských hrách\n\nZápas je součástí programu olympijských her od počátku, s výjimkou Her roku 1900. V roce 1896 se zápasníci utkali pouze v jedné kategorii, a to muži v řecko-římském stylu. V roce 1904 byl zařazen do programu volný styl a to v sedmi váhových kategoriích. V roce 2004 byl do programu zařazen zápas žen ve čtyřech kategoriích ve volném stylu. V roce 2013 byl zápas vyřazen z programu her, což vedlo k zásadním změnám v mezinárodní zápasnické asociaci a k razantní úpravě pravidel, které by měly tento sport divácky zatraktivnit. Následně byl zápas do programu her navrácen.\n"}
{"id": "945081", "url": "https://cs.wikipedia.org/wiki?curid=945081", "title": "La Barre-en-Ouche", "text": "La Barre-en-Ouche\n\nLa Barre-en-Ouche je francouzská obec v departementu Eure v regionu Normandie. V roce 2010 zde žilo 981 obyvatel.\n\n\"Počet obyvatel\" \n\n"}
{"id": "945082", "url": "https://cs.wikipedia.org/wiki?curid=945082", "title": "Preface", "text": "Preface\n\nPreface (latinsky \"praefatio\") - v latinské antice toto slovo označovalo veřejný slavnostní projev, případně slavnostní modlitbu před shromážděnými věřícími (viz J. A. Jungmann, Missarum sollemnia, it. verze vyd. 1954, 2. díl, str. 84) - je v křesťanské liturgii první, proměnná část eucharistické modlitby. Na jejím začátku je dialog, jehož varianty nalezneme ve všech ritech. Po prefaci následuje chvalozpěv Sanctus a Benedictus. V galikánském ritu se preface nazývala contestatio nebo immolatio, v mozarabském ritu illatio.\n\nV římské liturgii měl původně každý mešní formulář svou vlastní prefaci (máme jich doloženo přes dvě stě), avšak pravděpodobně papež Řehoř I. Veliký na počátku 7. století snížil jejich počet na 14 a větší část liturgického roku se proto používala tzv. obecná preface (latinsky \"praefatio communis\"). V rámci liturgické reformy po druhém vatikánském koncilu byl jejich počet opět zvýšen, nově jich je několik desítek.\n\nV úplném vydání českého misálu jsou například tyto preface:\n\n\n"}
{"id": "945087", "url": "https://cs.wikipedia.org/wiki?curid=945087", "title": "Meunet-sur-Vatan", "text": "Meunet-sur-Vatan\n\nMeunet-sur-Vatan je francouzská obec v departementu Indre v regionu Centre-Val de Loire. V roce 2010 zde žilo 197 obyvatel.\n\n\"Počet obyvatel\" \n\n"}
{"id": "945088", "url": "https://cs.wikipedia.org/wiki?curid=945088", "title": "Třída Šinonome", "text": "Třída Šinonome\n\nTřída \"Šinonome\" (: \"Šinonome-gata\"), též třída \"Murakumo\" (: \"Murakumo-gata\"), sestávala ze šesti torpédoborců, postavených v letech 1897 až 1900 ve Spojeném království pro japonské císařské námořnictvo. Jednalo se – spolu s třídou \"Ikazuči\" – o první torpédoborce zařazené do císařského námořnictva v letech 1899 a 1900. Všechny se zúčastnily rusko-japonské války a v srpnu 1912 byly překlasifikovány na torpédoborce 3. třídy ( \"santó kučikukan\"). Jedna jednotka byla ztracena při tajfunu v srpnu 1913 a zbývajících pět jednotek bylo v letech 1919 až 1922 nejprve přeřazeno k pomocným úkolům a během první poloviny 20. let vyřazeno.\n\nVšechny jednotky byly pojmenované po přírodních jevech.\n\nJamamotův desetiletý plán rozvoje loďstva z roku 1896, který byl později znám jako plán rozvoje loďstva 6-6 ( \"Roku-roku kantai keikaku\") požadoval (mimo jiné) stavbu 23 torpédoborců do roku 1905.\n\nPrvní šestici představovala třída \"Ikazuči\". Druhá šestice byla objednána v loděnici Thornycroft v Chiswicku, která tou dobou stavěla ničitele torpédových člunů () pro Royal Navy. První čtyři jednotky (\"Šinonome\", \"Murakumo\", \"Júgiri\" a \"Širanui\") byly financovány z prostředků rozpočtového roku 1896 a poslední dvě jednotky (\"Kageró\" a \"Usugumo\") z rozpočtu na rok 1897.\n\nOproti dříve objednané třídě \"Ikazuči\" se jednotky třídy \"Šinonome\" vyznačovaly dvoukomínovou siluetou, byly menší (jak délkou, tak výtlakem) a asi o jeden uzel (~ 1,852 km/h) pomalejší při zachování stejné výzbroje.\n\nPodle první dokončené jednotky je někdy třída označována jako třída \"Murakumo\".\n\n\"Šinonome\" (stejně jako \"Ikazuči\" a několik následujících tříd japonských „torpédoborců“) vycházely z tzv. „30uzlových“ () ničitelů torpédových člunů Royal Navy.\n\nPřední paluba byla klenutá a snižovala se směrem k přídi. Na klenutou přední palubu navazoval malý můstek o jedné úrovni, na jehož vrcholku se nacházela nekrytá plošina. Přes kostru na plošině bylo možné přetáhnout plátno a tak alespoň částečně chránit posádku před nepřízní počasí. Za můstkem se nacházelo vyústění větráků kotelny a za nimi začínala nízká nástavba, se dvěma komíny. V přední části této nástavby se nacházela plošina se světlometem. Mezi plošinou světlometu a předním komínem stál signální stěžeň. Nástavba končila za zadním komínem.\n\nNěkdy během služby byl na zádi mezi torpédomety instalován zadní stěžeň (fotograficky doloženo na \"Kageró\", 1920). Rané fotografie \"Šinonome\" a \"Širanui\" ukazují lodě pouze s předním stěžněm.\n\nZáď nesla polovyvážené kormidlo.\n\nTři vodotrubné kotle \"Thornycroft\", umístěné za sebou, vyvíjely nasycenou páru pro dva vertikální čtyřválcové parní stroje s trojnásobnou expanzí. Ty dosahovaly celkového výkonu 5470 nebo 5800 koní (~ 4023,2 nebo 4265,9 kW). Poslední dokončená jednotka \"Usugumo\" dosáhla při zkouškách 23. ledna 1900 maximální rychlosti 30,602 uzlů (~ 56,6749 km/h – i když předpokládaný zkušební výtlak byl překročen o 35 T) a tříhodinové průměrné rychlosti 30,37 uzlů (~ 56,245 km/h). \"Kageró\" měl tříhodinový zkušební průměr 30,45 uzlů (~ 56,393 km/h) a \"Širanui\" 30,517 uzlů (~ 56,5175 km/h).\n\nVyšší účinnost kotlů \"Thornycroft\" umožnila při vynechání jednoho kotle (a s tím souvisejícím kratším trupem a nižším výtlakem) dosáhnout rychlosti jen o jeden uzel nižší, než výkonnějšími stroji vybavená konkurenční třída \"Ikazuči\".\n\nVýzbroj (jak bylo tehdy obvyklé) byla založena na rychlopalných kanónech a torpédech. Po dokončení se hlavňová výzbroj skládala z jednoho 76,2mm kanónu (u Royal Navy označovaného jako 12-liberní, či třípalcový) s délkou hlavně 40 ráží a pěti 57mm kanónů Hotchkiss (u Royal Navy označovaných jako 6-liberní) s hlavní délky 40 ráží. Od přídě k zádi byly kanóny rozmístěny následovně: Jeden 57mm Hotchkiss na vyvýšené platformě na přední palubě před můstkem, dva 57mm kanóny na hlavní palubě po stranách můstku a zbývající dvojice sedmapadesátek na levoboku a pravoboku za prvním komínem. 76,2mm kanón se nacházel na zádi za torpédomety. V roce 1904 byl přední 57mm kanón na platformě před můstkem nahrazen za druhý 76,2mm kanón.\n\nTorpédovou výzbroj představovaly dva 450mm otočné jednohlavňové torpédomety typu HO (tzn. Whitehead & Armstrong) umístěné na hlavní palubě na zádi, mezi zadním komínem a 76,2mm kanónem. Z nich bylo možno vypouštět torpéda typu 30., 32., 38., 42. a 44. roku (až na poslední typ se jednalo o torpéda poháněná stlačeným vzduchem; typ 44. roku byl poháněn směsí petroleje, vzduchu a vody).\n\n\n"}
{"id": "945091", "url": "https://cs.wikipedia.org/wiki?curid=945091", "title": "Cormeilles (Eure)", "text": "Cormeilles (Eure)\n\nCormeilles je francouzská obec v departementu Eure v regionu Normandie. V roce 2010 zde žilo 1 174 obyvatel. Je centrem kantonu Cormeilles.\n\n\"Počet obyvatel\" \n\n"}
{"id": "945093", "url": "https://cs.wikipedia.org/wiki?curid=945093", "title": "Torus (album)", "text": "Torus (album)\n\nTorus je druhé album britského drum and bassového producenta Sub Focuse.\nAlbum vyšlo 30. září u RAM Records, Mercury Records a Virgin EMI.\n"}
{"id": "945094", "url": "https://cs.wikipedia.org/wiki?curid=945094", "title": "Harbin Z-6", "text": "Harbin Z-6\n\nHarbin Z-6 (označován někdy také jako Zh-6) je víceúčelový užitkový vrtulník střední hmotnostní kategorie s čtyřlistým nosným rotorem a třílistým tlačným vyrovnávacím rotorem. Vrtulník vznikl na konci 60. let úpravou čínských licenčně vyráběných strojů Harbin Z-5. Ve své době se jednalo o vrtulník podobný úspěšným sovětským strojům Mil Mi-8.\n\nOd roku 1963 produkoval čínský výrobce Harbin Aircraft Manufacturing Corporation v Charbinu vrtulníky Harbin Z-5. Jednalo se o licenčně vyráběné sovětské vrtulníky Mil Mi-4. V roce 1966 se rozhodli čínští konstruktéři osadit vrtulník Z-5 turbohřídelovým motorem Wozhou WZ-5 o výkonu 1618 kW. Šlo o vůbec první čínský vrtulník vybavený turbohřídelovým motorem. Vzhledem k tomu, že byl motor umístěn pod hlavní rotor, došlo k přesunu pilotní kabiny až do přídě vrtulníku. Současně došlo k úpravám celé přídě a zvětšila se také nákladová kabina. S využitím výkonnějšího motoru vzrostl rovněž dolet i rychlost vrtulníku. Nový stroj získal brzy označení Harbin Z-6. První prototyp byl dokončen již v roce 1967, ale první let uskutečnil až 15. prosince 1969. Druhý prototyp vzlétl 25. prosince téhož roku. Prvním pilotem se stal Wang Pejmin, který byl již dříve testovacím pilotem pro vrtulníky Z-5.\n\nPo čínsko-sovětských ozbrojených střetech na hranicích obou zemí byl vývoj vrtulníků Z-6 přesunut z Charbinu do Čchang-čou a Changhe. Zde se na vývoji spolupodílel Institut pro výzkum a vývoj helikoptér. 7. srpna 1972 došlo k havárii jednoho ze strojů Z-6, při které zahynulo šest osob. Jako příčina nehody byla určena špatná konstrukce motoru, který se při letu zadřel. Vzhledem k tomu, že tou dobou se ve velkém množství prosazovaly nové sovětské vrtulníky Mil Mi-8, kterým se stroje Z-6 konstrukčně podobaly, rozhodla se čínská vláda výrobu ukončit. Celkem bylo vyrobeno 15 kusů. V Čínské lidové republice byly vrtulníky certifikovány až v roce 1977.\n\nV roce 1979 byl experimentálně jeden z vrtulníků Z-6 osazen turbohřídelovým motorem Pratt & Whitney Canada PT6T-6, ovšem výsledky zkoušek nejsou známy.\n\n Čínská lidová republika\n\nData podle publikace \"Chinese aircraft : China's aviation industry since 1951\".\n\n\n\n\n\n\n"}
{"id": "945098", "url": "https://cs.wikipedia.org/wiki?curid=945098", "title": "Sportovní gymnastika na Letních olympijských hrách 1968", "text": "Sportovní gymnastika na Letních olympijských hrách 1968\n\nSportovní gymnastika na Letních olympijských hrách 1968.\n\n"}
{"id": "945100", "url": "https://cs.wikipedia.org/wiki?curid=945100", "title": "F. est un salaud", "text": "F. est un salaud\n\nF. est un salaud, švýcarsky De Fögi isch en Souhund (\"Fögi je parchant\") je francouzsko-švýcarský hraný film z roku 1998, který režíroval Marcel Gisler podle vlastního scénáře. Film byl natočen podle románu švýcarského spisovatele Martina Franka \"Ter fögi ische souhung\" z roku 1979. Film měl světovou premiéru na Mezinárodním filmovém festivalu v Locarnu.\n\nFilm se odehrává v Curychu v 70. letech. Šestnáctiletý Beni je zamilován do Fögiho, o deset let staršího zpěváka místní rockové kapely. Jednoho dne se Benimu podaří proniknout jako pomocník do zákulisí a oslovit Fögiho. Ten si s Benim k jeho překvapení skutečně začne vztah, který se však nevyvíjí dobře. Fögi se postupně odcizuje, je lhostejný a konzumuje stále více drog. Ponižuje Beniho, který se pro něj dokonce začne prostituovat. Nakonec oba odjíždějí do jižní Francie, aby si zde společně aplikovali tzv. zlatou dávku. Fögi na předávkování umírá a Beni přežije.\n\n"}
{"id": "945105", "url": "https://cs.wikipedia.org/wiki?curid=945105", "title": "Kobeliarovo", "text": "Kobeliarovo\n\nKobeliarovo je obec na Slovensku, v okrese Rožňava v Košickém kraji.\n\nV roce 2011 zde žilo 458 obyvatel.\n\n"}
{"id": "945109", "url": "https://cs.wikipedia.org/wiki?curid=945109", "title": "Lin-čching", "text": "Lin-čching\n\nLin-čching () je městský okres v městské prefektuře Liao-čcheng ležící na západě provincie Šan-tung v Čínské lidové republice při hranici s provincií Che-pej.\n\nMěstský okres má 709 tisíc obyvatel (1999), vlastní město má 143 tisíc obyvatel (k roku 2000). Město leží na soutoku Velkého kanálu a řeky Wej. Nachází se 380 km jižně od Pekingu na železniční trati Peking–Hong-kong. Hospodářství města stojí na lehkém průmyslu.\n\nLin-čching bylo zapadlé město, dokud nebylo roku 1289 napojeno na Velký kanál. Poté rychle vyrostlo ve středisko obchodu mezi severem a jihem Číny. Se zánikem plavby na velkém kanále koncem říše Jüan upadlo. Se vznikem říše Ming se roku 1369 stalo sídlem okresu a po opětném obnovení provozu kanálu roku 1415 se mu vrátil předešlý význam.\n\nStalo se důležitým centrem obchodu s textilem, obilím a stavebními materiály. Bylo jedním z pěti míst na Velkém kanálu, ve kterých se shromažďovala rýže vybraná na daních, aby byla dopravena do Pekingu a k armádě na severní hranici. Po roce 1450 se stalo důležitým střediskem obchodu se solí. Roku 1489 byl jeho význam potvrzen povýšením z okresu na kraj. V 16. století ve městě rozkvetl stavební průmysl, když řemeslníci a dělníci povolávání v rámci pracovní povinnosti zde začali vyrábět cihly a kachle určené pro stavby na severu, namísto aby cestovali až do Pekingu.\n\nK předním místním památkám patří pagoda Še-li, mešity z mingské doby, městské muzeum.\n\nZ Lin-čchingu pocházejí tchangský hudebník Lu Cchaj, mingský básník Sie Čen, kuomintangský generál Čang C’-čung a historik-indolog Ťi Sien-lin.\n\n"}
{"id": "945110", "url": "https://cs.wikipedia.org/wiki?curid=945110", "title": "Seznam kulturních památek v Golčově Jeníkově", "text": "Seznam kulturních památek v Golčově Jeníkově\n\n"}
{"id": "945113", "url": "https://cs.wikipedia.org/wiki?curid=945113", "title": "Seznam kulturních památek v Habrech", "text": "Seznam kulturních památek v Habrech\n\n"}
{"id": "945115", "url": "https://cs.wikipedia.org/wiki?curid=945115", "title": "Seznam kulturních památek v Havlíčkově Borové", "text": "Seznam kulturních památek v Havlíčkově Borové\n\n"}
{"id": "945117", "url": "https://cs.wikipedia.org/wiki?curid=945117", "title": "Seznam kulturních památek v Chotěboři", "text": "Seznam kulturních památek v Chotěboři\n\n"}
{"id": "945121", "url": "https://cs.wikipedia.org/wiki?curid=945121", "title": "Seznam kulturních památek v Ledči nad Sázavou", "text": "Seznam kulturních památek v Ledči nad Sázavou\n\n"}
{"id": "945123", "url": "https://cs.wikipedia.org/wiki?curid=945123", "title": "Seznam kulturních památek v Přibyslavi", "text": "Seznam kulturních památek v Přibyslavi\n\n"}
{"id": "945125", "url": "https://cs.wikipedia.org/wiki?curid=945125", "title": "Římskokatolická farnost Slavonice", "text": "Římskokatolická farnost Slavonice\n\nŘímskokatolická farnost Slavonice je územní společenství římských katolíků v rámci děkanátu Telč brněnské diecéze s farním kostelem Nanebevzetí Panny Marie.\nPrvní písemná zmínka o městě pochází z roku 1260. Původní strážní osada, založená asi ve 12. století na středověké zemské stezce spojující Prahu s Vídní, se ve 14. století díky velkolepé výstavbě proměnila ve město. Farní kostel musel existovat již na konci 13. století. Stál uprostřed původní osady na místě dnešního kostela, jehož základy lze klást zhruba do poloviny 14. století (v listině z roku 1359 je uváděn kostel Panny Marie ve Slavonicích). \nOd 1. října 2011 do července 2014 byl farářem R. D. Mgr. Michal Polenda. Od 1. srpna 2014 byl jako administrátor ustanoven R. D. Mgr. Karel Janů. Ten byl k 1. srpnu 2017 jmenován farářem. \n\n\nDnem vzájemných modliteb farností za bohoslovce a bohoslovců za farnosti brněnské diecéze je 10. květen. Adorační den připadá na 23. dubna.\n\nVe farnosti se pravidelně koná tříkrálová sbírka. V roce 2017 se při sbírce vybralo na Slavonicku 47 062 korun.\n\nFarnosti Slavonice, Staré Hobzí, Cizkrajov, Nové Sady a Dešná u Dačic vydávají společný farní zpravodaj Poutník.\n\n"}
{"id": "945129", "url": "https://cs.wikipedia.org/wiki?curid=945129", "title": "Pača", "text": "Pača\n\nPača je obec na Slovensku, v okrese Rožňava v Košickém kraji. V roce 2011 zde žilo 631 obyvatel.\n\n\n\n"}
{"id": "945131", "url": "https://cs.wikipedia.org/wiki?curid=945131", "title": "PSO J318.5-22", "text": "PSO J318.5-22\n\nPSO J318.5-22 je toulavá planeta, to jest extrasolární těleso velikosti planety, které neobíhá žádnou centrální hvězdu. Nachází se ve vzdálenosti asi 80 světelných let ve skupině pohybujících se hvězd BPMG (). Objevena byla roku 2013 týmem astronomů pod vedením Michaela Liu, pracovníka Astronomického institutu Havajské univerzity, a to na snímcích pořízených pomocí dalekohledu PS1 ze soustavy Pan-STARRS. Objevitelský tým těleso původně klasifikoval jako hnědého trpaslíka spektrální třídy L. Stáří PSO J318.5-22 se, podobně jako stáří celé skupiny Beta Pictoris, odhaduje na 12 miliónů let.\n\nPodle prvních měření má těleso hmotnost 6,5 hmotnosti Jupiteru a poloměr asi 0,8 poloměru Jupiteru. Modely naznačují teplotu 1160 Kelvinů.\n\n"}
{"id": "945132", "url": "https://cs.wikipedia.org/wiki?curid=945132", "title": "Kováčová", "text": "Kováčová\n\nKováčová může být:\n\n"}
{"id": "945133", "url": "https://cs.wikipedia.org/wiki?curid=945133", "title": "Lantau", "text": "Lantau\n\nLantau Island (大屿山) je největší ostrov Hongkongu. Má rozlohu 147 km² a žije na něm asi 45 000 obyvatel. Hustota obyvatel okolo 300 lidí na čtvereční kilometr je na hongkongské poměry nízká (pro porovnání, sousední Hongkong Island má 16 000 obyvatel na km²). Lantau bývá nazýván „plíce Hongkongu“ pro zachovanou původní vegetaci, nacházejí se zde chráněná území North Lantau Country Park a South Lantau Country Park. Při pobřeží ostrova žije vzácný delfín indočínský. Ostrov je hornatý, nejvyšším bodem je Lantau Peak (také \"Fung Wong Shan\") vysoká 934 metrů, druhá největší hora celého Hongkongu.\n\nOstrov Lantau leží západně od hlavního města, mys Fan Lau Kok je nejihozápadnějším výběžkem speciální administrativní jednotky Hongkong. Největším městem je Tung Chung s 25 000 obyvateli, plánuje se výstavba rezidenční oblasti North Lantau New Town pro 200 000 lidí. Hlavní turistickou atrakcí ostrova je klášter Po Lin s bronzovou sochou Buddhy, která byla s výškou 34 metrů a váhou 250 tun do roku 2007 největší Buddhovou sochou na světě. Dále se na Lantau nachází rybářská vesnice Tai O, kde se zachovává tradiční způsob života, a pevnost Tung Chung z 12. století, která chránila ostrov před nájezdy pirátů. Na ostrově existuje také trapistický klášter, který chová hovězí dobytek a produkuje vlastní mléko. Na Lantau je i přehrada Shek Pik, která zásobuje Hongkong pitnou vodou, a na poloostrově Chi Ma Wan se nachází hongkongská státní věznice.\n\nV poslední době je donedávna klidný ostrov Lantau místem čilého stavebního ruchu. Lantau byl spojen mostem Čching-ma s ostrovem Hongkong Island. V roce 1997 vzniklo nové Mezinárodní letiště Hongkong na bývalém ostrůvku Chek Lap Kok, který byl umělým náspem spojen s Lantau. V roce 2005 byl v zátoce Penny's Bay otevřen hongkongský Disneyland a od roku 2006 funguje vyhlídková lanovka Ngong Ping 360. Vznikla organizace \"Living Islands Movement\", bojující za zachování původního charakteru ostrova.\n\n"}
{"id": "945139", "url": "https://cs.wikipedia.org/wiki?curid=945139", "title": "Julien Guiomar", "text": "Julien Guiomar\n\nJulien Guiomar, rodným jménem Julien Joseph Charles Marie Guiomar (* 3. května 1928 Morlaix – 22. listopadu 2010 Agen) byl francouzský divadelní, filmový a televizní herec.\n\nNarodil se ve francouzském městě Morlaix. Vyučil se zubařem, stejně jako jeho otec. Později začal navštěvovat herecké kurzy pod vedením Pierra Renoira a Reného Simona.\n\nV roce 1950 začal hrát v divadle, později působil pět let v pařížském divadle Théâtre national populaire, společně se svým hereckým kolegou Jeanem Vilarem.\n\nV roce 1966 debutoval ve filmu snímkem \"Srdcový král\". Během filmové kariéry hrál v komediích a rovněž v dramatických filmech. K nejznámějším titulům, ve kterých hrál, ale patří téměř výlučně komediální snímky, jako například \"Manželé z roku II\" (1971), \"Hořčice mi stoupá do nosu\" (1974), \"Nenapravitelný\" (1975), \"Křidýlko nebo stehýnko\" (1976), \"Zvíře\" (1977), \"Jeden hot a druhý čehý\" (1978) nebo \"Prohnilí\" (1984), ve kterých se setkal s J.-P. Belmondem, L. de Funèsem, P. Richardem a P. Noiretem a většinu kterých režíroval Claude Zidi. Do češtiny byl obvykle nemluven Čestmírem Řandou st. \n\nČetně spolupracoval s televizí a až do roku 1975 vystupoval v divadle.\n\nZemřel na srdeční chorobu v roce 2010. Je pohřben ve francouzské obci Monpazier v departementu Dordogne.\n\n"}
{"id": "945142", "url": "https://cs.wikipedia.org/wiki?curid=945142", "title": "Desdemonin dům", "text": "Desdemonin dům\n\nDesdemonin dům je esej Liona Feuchtwangera vydaná v roce 1961 z autorovy pozůstalosti a zároveň i stejnojmenný výbor jeho kratších děl, který vyšel roku 1968 v českém překladu.\nPředstavuje dvanáctý a současně i poslední díl edice spisů Liona Feuchtwangera vedené překladatelem, pedagogem a televizním a rozhlasovým redaktorem Valterem Feldsteinem, která vycházela ve vydavatelství Odeon. Sestává z šesti povídek, dvou dramat a jedné literární eseje.\n\nŠedesátiletý Odysseus je znuděn životem na svém ostrově Ithaka jednotvárným životem i svým manželství s Pénelopou. Předá tedy dočasně vládu nad ostrovním královstvím svému synovi Télemachovi a vydá se na svoji druhou výpravu do země Fajáků na vzdálený ostrov Scherii.\n\nTam jej přivítá fajácký král Alkinoos, není však z jeho příjezdu a návštěvy nadšen, protože si nepřeje, aby byl rušen jeho klid. Odysseus také přiváží Alkinoovi hromadu podřadných darů. Udělá však na krále dobrý dojem, zejména mírně podlézavým vychvalováním jeho království, pokladů a schopností jeho lidu, a tak se mu Alkinoos postupně otevírá a provádí ho svými nejmilejšími místy. Scherzijský pěvec Démodokos Odyssea vyzývá, aby mu vyprávěl o dobrodružstvích, která prožil během jeho věhlasné pouti Odysseji. Když dojdou k příběhu z ostrova Aiaii, kde čarodějka Kirké, dcera boha slunce Hélia proměnila jeho muže ve vepře, narazí na rozpor. Podle předchozího vyprávění je Odysseus jejich prokletí zbavil pomocí kouzelné byliny moly, kterou dostal od božího posla Herma, a proměnil je zpět v lidi. Nyní se Odysseus přiznává, že to tak docela nebyla pravda, ale se že tehdy prasata před ním rozutekla, protože měla strach z kouzelné byliny, a tak se mu podařilo proměnit zpátky v člověka jediného muže, bezvýznamného vojáka Elpenora.\n\nDémodokos si usmyslí, že raději bude Odysseova dobrodružství opěvovat podle původní verze. Nakonec král Alinoos připraví Odysseovi množství drahocenných darů a propouští jej domů. Neposkytne mu však tentokrát své rychlé a bezpečné lodi v naději, že na svých pomalých a nemotorných jen tak nedorazí domů a nebude všude vyprávět o bohatství Scherzie, což by mohlo vést k jejímu případnému plenění piráty.\n\nProfesor Carl Friedrich Rapp se věnuje studiu biblických historických pramenů a snaží se nalézt svědectví o životě Ježíše Krista v podání nějakého světského, pohanského autora, které by osvětlilo historické jádro Kristovy osobnosti. Údajně se mu takový důkaz podařilo najít ve svitcích Symmacha Milétského, ale odkaz na historické dokumenty, které výsledky jeho bádání potvrzuje, pečlivě uschová v obavách, aby si jeho práci nepřisvojil někdo jiný.\n\nProfesor Rapp žije v krásném domě v Zelené ulici v německém Battenbergu se svojí ženou Pavlínou a dcerou Hedvikou. Jejich rodinu začíná navštěvovat Franz Dierkopf, syn zahradníka, který kdysi v profesorově domě pracoval. Také studuje dějiny, dozví se o profesorově objevu a snaží se jeho tajemství vyzvědět. Uchází se tedy o Hedviku, aby se dostal rodině blíž, a krátce po Hitlerově nástupu k moci se s Hedvikou zasnubuje.\n\nDierkopf neustále naléhá, aby mu profesor Rapp sdělil výsledky svého bádání, ten však zůstává neoblomný, protože začíná tušit, co je nápadník jeho dcery zač. Dierkopf začíná dělat v Třetí říši velikou kariéru, postupně získává katedru historie po Profesorovi Rappovi, který ji musel z politických důvodů opustit a z jehož dcerou Hedvikou již se nemůže z podobných důvodů oženit, a nakonec to dotáhne až na pozici státního rady. Mezitím profesor Rapp umírá.\n\nDierkopf nechá Hedviku zatknout a před její matkou, Pavlínou Rappovou předstírá, že o ničem neví. Při této příležitosti se z ní psychologickým nátlakem snaží vytáhnout, kam profesor Rapp ukryl odkaz se svým tajemstvím. Ze strachu o dceru paní Rappová vyzradí číslo sejfu v Německé bance v Stuttgartu. Když se tam však společně rozjedou, zjistí jen, že je schránka prázdná. Dierkopfovi se podaří obě ženy z domu vystěhovat a zpřevrací celý dům v naději, že odkaz najde. Marně.\n\nDo příběhu se vkládá knihovník Spengel, který zahájí rozhovor s vypravěčem příběhu, samotným autorem. Vypráví, že byl Dierkopfem také vyzván, aby po Rappově odkazu pátral, ale také marně. Dierkopf byl hledáním tak posedlý, že převrátil naruby nejen celý dům, ale také zahradu. To se mu stalo osudným. Při nočním kopání na zahradě ho prozradilo světlo, které zpozoroval bombometčík nepřátelského letadla. To vzápětí shodilo pumu, která ho zabila. Vypravěč se pak ještě jednou setkal s Hedvikou, která stále věří, že se pouzdro se zprávou o tajemství jejího otce jednou najde.\n\nPovídka je zasazena do doby Hitlerova nástupu k moci a během války v Německu.\n\nNeurofyziolog Dr. Bl. sestrojí přístroj, který dokáže během pár minut určit inteligenci vyšetřovaného. O jeho vynálezu nazvaném inteligenční fotometr se vzrušeně hovoří, až se o něm nakonec doslechne diktátor jisté země (tím je zde myšlen italský diktátor Benito Mussolini). Doktorův přístroj se mu skvěle hodí a nechává na něm postupně prověřovat řadu svých spolupracovníků. Jednoho dne se s doktorem dohodne, že inteligenční test podstoupí i on sám. Výsledek pak byl zaslán diktátorovi v zapečetěné obálce. Ten dlouho váhá s jejím otevřením a stále odkládá seznámení se s výsledkem. Když už je téměř rozhodnut obálku otevřít, uvědomí si, že jej právě čeká důležitý projev. Dlouho zvažuje, co má učinit a nakonec obálku i s obsahem roztrhá a vydá se proslovit svůj projev.\n\nTato povídka je studií historického románu Nepravý Nero, kterou Feuchtwanger napsal roku (1936). \n\nZa vlády císaře Nerona se ve Francii vzbouří jeho guvernér Galba, který se sám prohlásí za císaře a Nerona sesadí. Nero tomu však nevěnuje sebemenší pozornost a raději se věnuje svým zábavám. Ministři ho jen stěží přimějí, aby na guvernérovu hlavu vypsal odměnu a napsal do senátu své stanovisko k vzniklé situaci. Podobným způsobem reaguje i na další depeše přinášející zprávy o stále se zhoršující situaci a také o tom, že se ke Galbovi připojují další legie. Každou chvílí se zvyšuje ohrožení Říma vojsky ze severu a jak senátu, tak římskému lidu, který až doposud Nerona měl rád, dochází trpělivost. Nakonec hrozí nebezpečí, že všichni samotného císaře napadnou a zabijí. Císaře pak opouští i jeho osobní stráž, kterou si vždy hýčkal vysokými odměnami a dary.\n\nKdyž se stav stává neúnosným, Nero je již obklopen jen svými posledními a nejvěrnějšími druhy, propuštěnci Fáonem, Télosem, Epafrodítem a jeho šestnáctiletým milcem Sporem. Fáon navrhuje, aby Nero odešel do jeho domu, kde nyní již bývalého císaře nebudou hledat. Nero souhlasí, a tak se v noci vydávají v přestrojení z Palatina do Fáonova domu v sousedství Říma. Císař tak získá trochu času, aby se připravil na dobrovolný odchod ze života, protože v případě zatčení by mu hrozila útrpná smrt. V temném a vlhkém sklepě, který je nejbezpečnějším místem v domě, si Nero oblékne slušný oděv vypůjčený od Fáona a s Epafrodítovoou pomocí si protíná hrdlo dýkou.\n\nPan Wollstein je proslulý obchodník uměním a zejména obrazy. Ve svém obchodě má vždy jen to nejlepší umění, a proto je trochu udivující, že poslední dobou podporuje a protežuje malíře Herberta Freye, který je podle ostatních odborníků spíše průměrným umělcem. Pan Wollstein však trvá na tom, že doba Freyova věhlasu teprve přijde. Nevlastní dcera pana Wollsteina si stěžuje, že jim Herbert Frey působí jen nesnáze. V tomto okamžiku vstupuje do příběhu vypravěč, kterým je opět autor povídky.\n\nPo nástupu fašismu se pan Wollstein stěhuje do Paříže, kde pokračuje ve své obchodní činnosti. Tam potkává dalšího umělce, Poláka Michaela K., o kterém tvrdí, že je největší mladý talent, jakého kdy poznal, a chystá se uspořádat výstavu jeho obrazů. Michael K. naváže poměr s Wollsteinovou nevlastní dcerou, ale zdráhá se s ní oženit. Ještě než stihne výstavu uspořádat, vtrhnou německá vojska do Polska a Michael K. dobrovolně nastupuje do polských legií.\n\nKdyž je Německem napadena i Francie, pan Wollstein se rozhoduje změnit místo výstavy na New York, kde jistě celý umělecký svět pozná malířovu velikost. Nacisté však ve Francii zavírají všechny podezřelé cizince, mezi nimi i pana Wollsteina, do tábora Les Milles. Ten však předtím stačí vyříznout plátna Michaela K. z rámů, vložit je mezi falešné stěny kufrů, a rozeslat do úschoven na nádražích po celé Francii v naději, že si je po skončení nebezpečí opět vyzvedne. Mezi těmito ukrytými obrazy byla též díla Tiepola, Matisse, Picassa a Degase. Lístky od úschoven nosil pečlivě schované v kapse od košile. \n\nPomocí přátel se podaří pana Wollsteina propustit z tábora na návštěvu lékaře, při které je naplánován jeho útěk z Francie. Pan Wollstein to však odmítá z obavy, že by se mohla zavazadla s obrazy mezitím ztratit nebo být zabavena, a proto se vrací zpět do tábora. Je to však prý jen kvůli obrazům Michaela K. Autorovi se podaří dostat se do Ameriky, kde se seznamuje se sběratelem obrazů Mr. Donaldem, který mu ukazuje své exponáty – jedním z nich je obraz od Herberta Freye. Před vstupem Ameriky do války dostává autor dopis od pana Wollsteina, který je již v bezpečí v Lisabonu a podařilo se mu zachránit některá zavazadla s obrazy, mezi nimiž byl i jeden od Michaela K. Ten přišel ve válce v Polsku o pravou ruku, nicméně pan Wollstein věří, že si poradí i levačkou.\n\nNěkteré motivy této povídky, zejména mecenáše a svérázných, zpola nevděčných umělců se objevují i v třetím díle Feuchtwangerovy trilogie Čekárna nazvané Exil.\n\nDo turistického letoviska Vörtschau v Rakousku přijíždí postarší slavný básník Robert Wickersberg. Je tam však inkognito, protože nemá zájem stýkat se s lidmi, kteří ho znají a kteří by ho obtěžovali. Je po sezóně a celé městečko na břehu velkého jezera je již téměř vylidněné. Básník se ubytuje v hotelu Mangart, kde je nucen poslouchat pyšné vyprávění hoteliéra o místním slavném písničkáři Matyáši Laischacherovi a opakovaně si prohlížet jeho zarámovaný notopis. Tentokrát zde chce dokončit drama \"Asmodaj\" a častokrát při tom vzpomíná na číšníka ze své oblíbené vídeňské restaurace Františka Klüsgense, který za výrazem zdvořilosti vždy o Robertu Wickersbergovi pochyboval.\n\nJednoho dne se vydává na plovárnu, kde se seznámí s mladou Saskou Ilsou, která mu sděluje, že by chtěla do Berlína, a tam se stát herečkou. Je si však vědoma svého průměrného nadání a také odporu rodičů, kteří ji od tohoto záměru zrazují. Jednou si vyjdou na procházku po okolí městečka, před nimi si vykračují Ilsini rodiče. Robert Wickersberg je nenadálou známostí rozveselen, nic si však od ní neslibuje. Při příští návštěvě plovárny potkává Ilsu s mladým přítelem. Vyměňují si pár zdvořilostních frází, a potom dojde k diskuzi o vzdáleném ostrůvku a o možnosti k němu doplavat. Básník to bere jako výzvu a vydává se k ostrovu. Plavba trvá velmi dlouho, mezitím se stmívá a zanáší ho proud, s posledním zbytkem sil se vrací na již opuštěnou pláž.\n\nPo návratu do hotelu se cítí velmi slabě, domácí paní Keinzenhuberová se o něj stará, ale pak je rozhodnuto, že musí být převezen do kaltfurthské nemocnice. Tou dobou se po celé zemi roznese, že ve Vörtschau pobývá známý básník a že následkem prochladnutí vážně onemocněl. To vyvolává senzaci, obrovský příliv turistů a v celém městečku se znovu otevírají hotely, ubytovny a restaurace. Robert Wickersberg cítí, že jsou jeho dny již sečteny, a tak nechává shromáždit celý rukopis \"Asmodaje\" a poslat ho číšníku Františku Klüsgensovi. Poté umírá. Ilsa se prohlašuje za jeho bývalou přítelkyni a otevírá se jí tak skvělá kariéra, proti které nyní již nic nenamítají ani její rodiče. Obyvatelé Vörtschau mají nového hrdinu a staví Robertu Wickersbergovi pomník hned naproti Matyáši Laischacherovi.\n\nDěj se odehrává roku 1692 v Bostonu za doby nechvalně známého procesu \"salemských čarodějnic\" a je historickou paralelou na činnost Výboru pro neamerickou činnost a zároveň kritikou intolerance a protihumanistisckého dogmatismu.\n\nPastor druhé (severní) církve v Bostonu Cotton Mather se stává vůdcem celé bostonské kolonie poté, co se jemu a jeho přívržencům podařilo prosadit novou ústavu značně omezující lidská práva a posilující moc církve. Je v neustálém sporu se stoupencem liberálního křídla, doktorem Tomášem Colmanem, který je lékařem a pokladníkem kolonie v Massachusetts a zároveň jeho švagrem.\n\nPastor ze Salemu Samuel Parrish přivádí k Matherovi svou dceru Hanu, aby jí vrchní pastor pomohl zbavit se údajného pokoušení ďáblem. Snaží se přitom obvinit bývalého pastora Jiřího Burroughse, kterého již předtím připravil o místo pastora a nyní dychtí i po jeho majetku. Nutí Hanu, aby předstírala posedlost ďáblem a vypovídala o Burroughsových čarodějných praktikách. Hana se dostává do transu a popisuje své vidiny, které vždy negativně označují nepohodlné osoby. Dívka si uvědomuje, že získává moc nad životy lidí a že ji církevní rada považuje za velmi důležitého svědka, a v této nové pozici si libuje.\n\nKrátce mezi ní a Matherovým synem Richardem přeskočí jiskra, Richard si je však vědom hrůznosti toho, co se děje, a odmítá Hanin návrh, aby spolu utekli. Matherova žena Abigail se snaží zmírňovat prudkost sporů mezi svým manželem a bratrem, ale marně. Po nějaké době zasedá soud ve složení Cotton Mather, Samuel Parrish a soudce Samuel Sewall a po Hanině „svědectví“ odsoudí Burroughse k trestu smrti oběšením.\n\nRichard se stále víc odcizuje svému otci a nakonec přijímá strýcovu nabídku, aby s ním odešel do Londýna. Po vykonání rozsudku vypukne lidové povstání a Parrish, Sewal a další se zříkají svých činů. Hana se ze zoufalství oběsí na šibeničním dubu. Liberální křídlo vítězí a jen samotný Cotton Mather zůstává věrný své staré víře a ústavě a nechce připustit svou vinu. Sepisuje zprávu a tím děj končí…\n\nHistorické drama, které navazuje na historický román Bláznova moudrost o filosofu Jean-Jacquesovi Rousseauovi napsaný roku 1952. Odehrává se na podzim roku 1793 a zachycuje poslední dny vdovy Marie Antoinetty, nyní občanky Capetové, po francouzském králi Ludvíku XVI. popraveném francouzskými revolucionáři v srpnu 1792.\n\nMarie Antoinetta Habsburská je spolu se svou dcerou Marií Terezií Bourbonskou a švagrovou Alžbětou v domácím vězení v pařížském Templu. Její syn Ludvík Karel je převychováván členem Pařížské generální rady, švecem Antoinem Simonem. Marie Antoinetta plánuje s pomocí dozorkyně Tissonové a převlečeného plukovníka pluku flanderských granátníků François-Xaviera de Rougemonte útěk v převleku. Útěk je však vyzrazen a věznění se následkem toho zostří.\n\nRevoluční tribunál (sekretář Le Coq, president Herman a generální návladní Fouquier), Výbor pro obecné blaho (Saint-Just a Gaudet) a Pařížská generální rada (Antoin Simon, Hébert a Michonis) se často scházejí na porady o osudu Marie Antoinetty. Zatímco Revoluční tribunál hájí stanovisko ponechat si zajatkyni živou jako rukojmí, které mohou později směnit za vlastní zajatce, ostatní usilují o její život, prohlašujíce, že jiný postup by vedl k dojmu nerozhodnosti nebo zbabělosti. Mezníkem sporu je včasné osvobození pevnosti Maubeuge, které by jí dalo šanci, protože by se tím otevřel prostor pro vojenská a politická vyjednávání s rakouskými vojenskými veliteli.\n\nK osvobození Maubeuge však nedojde včas, a tak je Marie Antoinetta čili vdova Capetová odsouzena k trestu smrti gilotinou. Před popravou ji v cele navštíví Louis de Saint-Just, který jí sděluje rozsudek a jeho zdůvodnění. Jeho vysvětlení je však odmítnuto, a tak odchází s nepořízenou. V poslední chvíli se Antoinettě svěří Tissonová, že její útěk prozradila ona, protože si myslela, že se již o něm dávno ví. Antoinetta jí odpouští a vydává se na popraviště. Po ráně gilotiny se ozývají výkřiky „Ať žije republika!“\n\nEsej Desdemonin dům s podtitulem \"aneb O velikosti a hranicích historické beletrie\" pochází z Feuchtwangerovy pozůstalosti a bohužel je jen částí rozsáhlejší studie, protože ji autor již nestačí před svou smrtí roku 1958 dokončit.\n\nPrvní kapitola pojednává o historickém románu jako o prostředku vyjádření současných pocitů pomocí časového odstupu, který autorovi umožňuje zasazení příběhu do nějakého vhodného historického rámce. Tento princip ukazuje na řadě románů svých i jiných autorů a předkládá rozsáhlou \"historii historického románu\" doplněnou četnými analýzami. V druhé, nedopsané kapitole se Feuchtwanger věnuje otázkám vzniku historického románu a vztahu spisovatele k historické látce. Díky skutečnosti, že esej není dokončena ani upravena, působí zcela autenticky a vyjadřuje autorovy bezprostřední pocity bez jakýchkoliv zjemnění, která by jistě později učinil.\n\nNěmecká\nČeská\n"}
{"id": "945148", "url": "https://cs.wikipedia.org/wiki?curid=945148", "title": "Pláně pod Ještědem", "text": "Pláně pod Ještědem\n\nPláně pod Ještědem ( \"\") je rekreační osada na Ještědském hřebeni, 3 km jižně od vrcholu Ještědu. Vede zde řada turistických tras, je zde několik chalup bez stálých obyvatel, centrem zdejšího lyžařského střediska je horská \"Chata na Pláni\".\n\nSoučástí osady v nadmořské výšce 780 m n. m., kde nebydlí žádný stálý obyvatel, je i veřejná studna, několik stavení, lyžařské vleky, turistická chata. Zasahují sem okolní lesy. Poblíž osady směrem k Ještědu se nachází horní, výstupní stanice sedačkové lanovky ze Světlé pod Ještědem.\nJe zde několika turistických rozcestníků pro pěší, lyžařskou a cykloturistiku a netypických i pro koloběžky. K osadě vede i upravená horská silnice, volně přístupná veřejnosti. Přes osadu vede naučná stezka Ještědské vápence a Evropská dálková trasa E3. Od Horního Hanychova v Liberci je osada vzdálená 2,5 km, stejně tak i vrcholu Ještědu a od Světlé pod Ještědem, kam administrativně i katastrem patří.\n\nChata Pláně pod Ještědem je rekreační zařízení s ubytovnou, restaurací a úschovnou lyží. Patří od roku 1927 Klubu českých turistů – dnes jeho Liberecké oblasti. K dispozici je zde turistická známka č. 39 – Pláně pod Ještědem. \nMapy udávají osadu jako součást Ještědského hřbetu, v geomorfologickém členění je zahrnuta do Ještědsko-kozákovského hřbetu v Krkonošské oblasti.\n\n"}
{"id": "945150", "url": "https://cs.wikipedia.org/wiki?curid=945150", "title": "Černiny (Bukovské vrchy)", "text": "Černiny (Bukovské vrchy)\n\nČerniny (polsky \"Czerenin\", 929 m) je hraniční kopec na slovensko-polském pomezí nacházející se jižně od polské vsi Solinka a severovýchodním směrem od slovenské obce Osadné v Národním parku Poloniny. Místem prochází státní hranice, turistické a lyžařské stezky. Místo je zalesněno s mírným odlesněním směrem na jihozápad. V místě se nacházejí zákopy a na jižním úpatí (Slovensko) pramen potoko Stružnica, tekoucím do nádrže Starina. V roce 1939 zde vzniklo trojmezí mezi Maďarskem, Slovenskem a Polskem.\n"}
{"id": "945151", "url": "https://cs.wikipedia.org/wiki?curid=945151", "title": "Kostel Nejsvětější Trojice (Litíč)", "text": "Kostel Nejsvětější Trojice (Litíč)\n\nKostel Nejsvětější Trojice je římskokatolický kostel v Litíči. Je chráněn jako kulturní památka České republiky. Je ve vlastnictví obce Litíč.\n\nPůvodní kostel v obci vybudován v roce 1586 nákladem tehdejšího majitele vsi Jana staršího Litického ze Šonova. Zbořen byl v roce 1860 a v letech 1860–1861 byl postaven kostel současný. V letech 2004–2005 byla opravena střecha na hlavní lodi kostela. V roce 2013 byl kostel poprvé otevřen také při příležitosti Noci kostelů.\n\nBohoslužby se konají příležitostně.\n\n"}
{"id": "945154", "url": "https://cs.wikipedia.org/wiki?curid=945154", "title": "Libor Bužek", "text": "Libor Bužek\n\nLibor Bužek (* 1. června 1970) je bývalý český fotbalista, obránce nebo defenzivní záložník.\n\nV české lize hrál za FC Svit Zlín a FC Slovácká Slavia Uherské Hradiště. Nastoupil celkem ve 25 ligových utkáních.\n\n"}
{"id": "945157", "url": "https://cs.wikipedia.org/wiki?curid=945157", "title": "Marek Janků", "text": "Marek Janků\n\nMarek Janků (* 10. srpna 1976) je bývalý český fotbalista, brankář.\n\nV lize hrál za SK Sigma Olomouc. V české lize nastoupil v 1 utkání. Ve druhé lize hrál i za 1. HFK Olomouc. Dále působil i v Baníku Ratíškovice a v Zábřehu.\n"}
{"id": "945159", "url": "https://cs.wikipedia.org/wiki?curid=945159", "title": "Sportovní gymnastika na Letních olympijských hrách 1964", "text": "Sportovní gymnastika na Letních olympijských hrách 1964\n\nSportovní gymnastika na Letních olympijských hrách 1964.\n\n"}
{"id": "945165", "url": "https://cs.wikipedia.org/wiki?curid=945165", "title": "Sportovní gymnastika na Letních olympijských hrách 1960", "text": "Sportovní gymnastika na Letních olympijských hrách 1960\n\nSportovní gymnastika na Letních olympijských hrách 1960.\n\n"}
{"id": "945166", "url": "https://cs.wikipedia.org/wiki?curid=945166", "title": "Ivan Voronajev", "text": "Ivan Voronajev\n\nIvan Jefimovič Voronajev (1885–1937) byl zakladatelem a vůdčí osobností letničních společenství Slovanů v USA a v SSSR (zejména na Ukrajině).\n\nRoku 1930 byl uvězněn a poslán na Sibiř. Opětovně byl uvězněn roku 1936 a o rok později byl NKVD popraven.\n\n\n"}
{"id": "945170", "url": "https://cs.wikipedia.org/wiki?curid=945170", "title": "Broglie (Eure)", "text": "Broglie (Eure)\n\nBroglie je francouzská obec v departementu Eure v regionu Normandie. V roce 2010 zde žilo 1 099 obyvatel. Je centrem kantonu Broglie.\n\n\"Počet obyvatel\" \n\n"}
{"id": "945172", "url": "https://cs.wikipedia.org/wiki?curid=945172", "title": "Kováčová (okres Rožňava)", "text": "Kováčová (okres Rožňava)\n\nKováčová ( ) je obec na Slovensku, v okrese Rožňava v Košickém kraji.\n\nV roce 2011 zde žilo 72 obyvatel. V roce 2001 se 89 % obyvatel hlásilo k maďarské národnosti.\n"}
{"id": "945174", "url": "https://cs.wikipedia.org/wiki?curid=945174", "title": "Sportovní gymnastika na Letních olympijských hrách 1956", "text": "Sportovní gymnastika na Letních olympijských hrách 1956\n\nSportovní gymnastika na Letních olympijských hrách 1956.\n\n"}
{"id": "945175", "url": "https://cs.wikipedia.org/wiki?curid=945175", "title": "Václav Dvořák (poslanec Říšské rady)", "text": "Václav Dvořák (poslanec Říšské rady)\n\nVáclav Dvořák (27. září 1856 Podeřiště – ???) byl rakouský a český rolník a politik, na přelomu 19. a 20. století poslanec Českého zemského sněmu, počátkem 20. století poslanec Říšské rady.\n\nProfesí byl rolníkem v rodném Podeřišti. Koncem 19. století se uvádí jako starosta této obce a zároveň okresní starosta v Netolicích. Do funkce okresního starosty byl znovu potvrzen roku 1901 a roku 1905.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Prachatice, Netolice, Volary) do Českého zemského sněmu. Politicky patřil k mladočeské straně. Potom zasedal také v Říšské radě (celostátní zákonodárný sbor), kam usedl ve volbách do Říšské rady roku 1901 za kurii venkovských obcí, obvod: Budějovice, Třeboň, Týn n. Vltavou atd. Na Říšské radě se později již uvádí jako poslanec agrární strany. V roce 1906 se v Říšské radě zapojil do fyzického konfliktu mezi českými a německými poslanci. Byl \"do krve poškrabán v obličeji\". Následně se vrátil do zemského sněmu, kam byl za agrárníky zvolen ve volbách v roce 1908 v kurii venkovských obcí (opět volební obvod Prachatice, Netolice, Volary).\n"}
{"id": "945177", "url": "https://cs.wikipedia.org/wiki?curid=945177", "title": "Misijní stanice Slezské církve evangelické augsburského vyznání v Bruntále", "text": "Misijní stanice Slezské církve evangelické augsburského vyznání v Bruntále\n\nMisijní stanice Slezské církve evangelické augsburského vyznání v Bruntále byla organizační jednotkou Slezské církve evangelické augsburského vyznání v Bruntále.\n\nMisijní činnost SCEAV v Bruntále byla zahájena roku 2001; vedl ji Mgr. Roman Hota. Roku 2008 byla Farním sborem SCEAV v Neborech zřízena Misijní stanice s vlastním statutem. Misijní stanice nicméně nenabyla právní subjektivitu; ve vztazích navenek vystupovala prostřednictvím občanského sdružení \"Křesťanské sdružení Tesalonika\".\n\nPro věroučné postoje členů misijní stanice neslučitelné s vyznáním SCEAV byla misijní stanice roku 2013 zrušena a její členové tvoří nadále nezávislé společenství křesťanů s názvem \"Sbor Tesalonika\".\n\n\n"}
{"id": "945178", "url": "https://cs.wikipedia.org/wiki?curid=945178", "title": "Ondrej Daňko (1971)", "text": "Ondrej Daňko (1971)\n\nOndrej Daňko (* 2. června 1971) je bývalý slovenský fotbalový záložník. Jeho otec Andrej je bývalým československým fotbalovým reprezentantem.\n\nKošický odchovanec hrál na vojně za Duklu Praha, pak opět za 1. FC Košice, dále v FC Petra Drnovice, Csepel SC, FC Lokomotíva Košice, FC Nitra a FSV Zwickau. V československé a české lize nastoupil celkem ve 25 utkáních a dal 1 gól. Na podzim 1996 byl ve Spartě, nenastoupil za ni však v žádném prvoligovém utkání.\n\nS mužstvem 1. FC Košice triumfoval ve finále 33. (posledního) ročníku Československého poháru, které se hrálo v neděli 6. června 1993 na hřišti Tatranu Poštorná před 6 000 diváky. Druholigoví košičtí fotbalisté v něm překvapivě porazili novopečeného mistra ligy Spartu Praha, senzací pak byl rozdíl 4 branek – 5:1. V tomto finále vstřelil 2 branky (první z pokutového kopu) a jako kapitán převzal vítěznou trofej.\n\nVe 4 startech v PVP 1993/94 zaznamenal v dresu 1. FC Košice 3 branky. Všechny vstřelil v Košicích: první v předkole litevskému mužstvu Žalgiris Vilnius (18. srpna 1993) a další dvě (obě z pokutového kopu) tureckému klubu Beşiktaş JK (15. září 1993). Jeden start si připsal i v Poháru UEFA 1995/96 proti maďarskému mužstvu Újpesti TE (22. srpna 1995).\n\n\n"}
{"id": "945179", "url": "https://cs.wikipedia.org/wiki?curid=945179", "title": "Sportovní gymnastika na Letních olympijských hrách 1952", "text": "Sportovní gymnastika na Letních olympijských hrách 1952\n\nSportovní gymnastika na Letních olympijských hrách 1952.\n\n"}
{"id": "945180", "url": "https://cs.wikipedia.org/wiki?curid=945180", "title": "Eduard von Eltz", "text": "Eduard von Eltz\n\nEduard von Eltz (2. července 1836 Bad Ischl – 24. února 1915 Karlovy Vary) byl rakouský a český politik německé národnosti, na přelomu 19. a 20. století poslanec Českého zemského sněmu.\n\nStudoval na takzvaném Skotském gymnáziu ve Vídni (Schottengymnasium) a pak na benediktinském gymnáziu v Kremsmünsteru. Vzdělání získal i v penzionátu ve švýcarském Lausanne. Působil pak na praxi na velkostatku hraběte Hompesche v Haliči a arcibiskupa olomouckého. Studoval potom ještě tři roky na vídeňské technice. Převzal následně správu statku, který ale roku 1870 prodal. Od roku 1870 do roku 1882 působil v rakousko-uherské armádě, kde dosáhl hodnosti setníka. Podílel se na veřejném životě, podporoval zakládání lidových záložen a hospodářských spolků. Zasedal v okresním zastupitelstvu a okresním výboru ve Falknově.\n\nV 90. letech 19. století se zapojil i do zemské politiky. V doplňovacích volbách v lednu 1894 byl zvolen v kurii venkovských obcí (volební obvod Falknov) do Českého zemského sněmu. Mandát zde obhájil v řádných volbách v roce 1895. Uvádí se jako německý liberál (takzvaná Německá pokroková strana).\n\nPůsobil rovněž jako publicista a velké zásluhy měl o organizování německé tělovýchovy (turnverein) v Čechách. Zemřel v únoru 1915.\n\n"}
{"id": "945187", "url": "https://cs.wikipedia.org/wiki?curid=945187", "title": "Evzoni", "text": "Evzoni\n\nEvzoni (\"Εύζωνοι\", používá se také označení \"tsoliades\") je elitní jednotka řecké armády, která působí jako čestná stráž prezidentského paláce a hrobu neznámého vojína v Athénách. Je proslulá svou charakteristickou uniformou, vycházející z tradičního kroje horalů bojujících proti osmanské nadvládě, zvaných kleftové. Tvoří ji vesta, hedvábná košile se širokými rukávy, červený fez, krátká široká sukně zvaná \"fustanela\" (je složena do 400 záhybů, jeden za každý rok turecké nadvlády), bílé punčocháče a červené boty s černými střapci (\"tsaruchi\"). Existuje letní (tzv. krétská) a zimní (tzv. makedonská) verze uniformy. Evzoni jsou ozbrojeni puškami M1 Garand.\n\nOznačení \"Evzoni\" (doslova \"dobře opásaní\") se používalo pro lehkou pěchotu už v antických dobách. V roce 1833, když byla vytvořena armáda samostatného Řecka, byly do ní zařazeny i horské gardy tvořené převážně bývalými klefty, jejichž hlavním úkolem byla ostraha hranic. Od roku 1868 byla z řad evzonů vybírána hradní stráž. Byli nasazeni také v Balkánských válkách, kde vynikali mimořádnou statečností. Od konce druhé světové války plní evzoni už jen ceremoniální funkce. Podmínkou přijetí k této jednotce je výška minimálně 190 cm.\n\nNejslavnějším evzonem je Konstantinos Koukidis († 1941), strážce řecké vlajky na Akropoli, který se zabil skokem ze skály i s vlajkou, aby ji nemusel vydat německým okupantům. O autentičnosti této historky se však pochybuje. \n\n"}
{"id": "945188", "url": "https://cs.wikipedia.org/wiki?curid=945188", "title": "Neal E. Miller", "text": "Neal E. Miller\n\nNeal Elgar Miller (3. srpna 1909, Milwaukee – 23. března 2002, Hamden) byl americký psycholog, profesor psychologie na Yaleově univerzitě, osmý nejcitovanější psycholog 20. století. \n\nVěnoval se psychologii osobnosti. V mládí ve Vídni prodělal psychoanalytický výcvik, ale později přešel na pozice behaviorismu. Některé psychoanalytické koncepce (např. Freudovo pojetí úzkosti) se mu však podařilo převést do behaviorálního modelu. Podílel se na rozvíjení terapeutické metody zvané biofeedback, která je založena na tom, že pacient svou vůlí (a za pomoci měření, jež mu pomáhá získat kontrolu) dokáže ovlivnit projevy nervového systému i některé s ním spjaté fyziologické jevy. Roku 1964 obdržel Národní vyznamenání za vědu. Jeho nejznámějším žákem se stal Philip Zimbardo.\n\n\n"}
{"id": "945189", "url": "https://cs.wikipedia.org/wiki?curid=945189", "title": "Jurij Malyšev (veslař)", "text": "Jurij Malyšev (veslař)\n\nJurij Alexandrovič Malyšev ( \"Юрий Александрович Малышев\"; * 1. února 1947, Chimki, Sovětský svaz) je bývalý sovětský veslař. Na Letních olympijských hrách 1972 v Mnichově získal zlatou medaili ve skifu.\n\n"}
{"id": "945192", "url": "https://cs.wikipedia.org/wiki?curid=945192", "title": "Roman Kameš", "text": "Roman Kameš\n\nRoman Kameš (* 9. listopadu 1952 Praha, Československo) je současný český akademický malíř, žijící a tvořící převážně v Paříži. Jeho obrazy a kresby jsou nyní nejčastěji inspirovány indickou krajinou.\n\nDo Francie Roman Kameš odešel v roce 1973 ilegálně přes Istanbul. V Paříži pak v letech 1973–1977 studoval na École nationale supérieure des beaux-arts v ateliéru malby Gustava Singiera a později zde i pokračoval ve studiu architektury (1977–1982) na Unité pédagogique d’Architecture n°6. V Paříži se v roce 1981 seznámil s básníkem a kolážistou Jiřím Kolářem a spolupracoval s ním na vydávání čtvrtletníku \"Revue K\".\n\n"}
{"id": "945196", "url": "https://cs.wikipedia.org/wiki?curid=945196", "title": "Karl Eppinger", "text": "Karl Eppinger\n\nKarl Eppinger (6. ledna 1853 Broumov – 15. července 1911 Salzburg) byl rakouský a český právník a politik německé národnosti, na přelomu 19. a 20. století poslanec Českého zemského sněmu, počátkem 20. století předseda Německé pokrokové strany.\n\nJeho otec Heinrich Vinzenz Eppinger byl notářem v Broumově. Karl Eppinger studoval nižší gymnázium v Broumově a vyšší gymnázium v Praze. Pak absolvoval práva na Karlo-Ferdinandově univerzitě, kde v říjnu 1877 získal titul doktora práv. Během studií byl členem burschenschaftu Carolina. V letech 1878–1879 působil na praxi u krajského soudu v Hradci Králové. V období let 1874–1878 a 1879–1881 působil coby koncipient u svého bratra Heinricha Eppingera, který byl okresním starostou v Broumově. Od listopadu 1881 provozoval samostatnou advokátní kancelář v Mimoni.\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Cvikov, Mimoň) do Českého zemského sněmu. Uvádí se jako německý liberál (takzvaná Německá pokroková strana). Mandát zde obhájil v volbách v roce 1901 a volbách v roce 1908. Na sněmu se zviditelnil roku 1896, kdy se zapojil do debat ohledně uznání volby českého agrárního poslance Alfonse Ferdinanda Šťastného. Od listopadu 1901 byl předsedou klubu německých liberálních poslanců a předsedou Německé pokrokové strany. V červenci 1902 byl zvolen do zemského výboru. Vedl zde finanční referát a byl intendantem referátu pro německé divadlo.\n\nV červnu 1907 se stal členem Panské sněmovny (jmenovaná horní komora Říšské rady ve Vídni), kde patřil mezi hlavní politiky německé liberální strany.\n\nPo jistou dobu sloužil i v rakouské armádě, kde získal hodnost nadporučíka. Kromě Heinricha Eppingera měl ještě další dva bratry, Hans Eppinger působil jako státní úředník v Štýrském Hradci a Viktor Eppinger jako lesní odborník v Slovenske Bistrici.\n\nZemřel náhle v červenci 1911 v Salzburgu, ve vlaku z Innsbrucku do Vídně. Byl na místě mrtev.\n\n\n"}
{"id": "945207", "url": "https://cs.wikipedia.org/wiki?curid=945207", "title": "Římskokatolická farnost Loukov u Mnichova Hradiště", "text": "Římskokatolická farnost Loukov u Mnichova Hradiště\n\nŘímskokatolická farnost Loukov u Mnichova Hradiště (lat. \"Laukovium\") je územní společenství římských katolíků v Loukově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starobylou farnost\", která je připomínána již roku 1344. Kanonicky byla obnovena roku 1656. Od roku 1656 jsou také vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Mnichovo Hradiště, jehož součástí je i farnost Loukov u Mnichova Hradiště, která je tak spravována \"excurrendo\".\n\nŘímskokatolická farnost Loukov u Mnichova Hradiště\n\n"}
{"id": "945209", "url": "https://cs.wikipedia.org/wiki?curid=945209", "title": "August Fournier", "text": "August Fournier\n\nAugust Fournier (19. června 1850 Vídeň – 18. května 1920 Vídeň) byl rakouský a český historik, vysokoškolský pedagog a politik německé národnosti, na konci 19. století poslanec Českého zemského sněmu a Říšské rady.\n\nPocházel z francouzského rodu, který se přes Rakouské Slezsko usadil ve střední Evropě. Studoval ve Vídni obchodní akademii a pak na Vídeňské univerzitě, kde roku 1872 získal titul doktora filozofie. V letech 1871–1873 působil na Institutu pro výzkum rakouských dějin. V roce 1874 nastoupil do archivu ministerstva vnitra, jehož ředitelem se stal roku 1878. Jako historik se zpočátku zabýval dějinami pozdního středověku. Později ho Ottokar Lorenz inspiroval k studiu moderních dějin. Vydal třísvazkovou biografii Napoleona, která trvale patří k standardním dílům. Nedokončenou zůstala jeho obsáhlá práce o Vídeňském kongresu. Od roku 1875 vyučoval na Vídeňské univerzitě, nejdřív jako privátní docent, pak od roku 1880 jako mimořádný profesor. Od roku 1883 byl řádným profesorem všeobecných a rakouských dějin na německé Karlo-Ferdinandově univerzitě v Praze.\n\nKoncem století se zapojil i do zemské politiky. Podle některých zdrojů se již ve volbách v roce 1889 stal poslancem Českého zemského sněmu. Podle jiného byl zvolen až dodatečně roku 1892.V roce 1892 se každopádně již mezi poslanci uvádí. V řádných volbách v roce 1895 mandát obhájil v městské kurii (volební obvod Děčín). Uvádí se jako německý liberál (takzvaná Německá pokroková strana).\n\nVe volbách roku 1891 se stal i poslancem Říšské rady (celostátní zákonodárný sbor), kde zastupoval městskou kurii, obvod Děčín, Podmokly atd. Mandát obhájil za stejný obvod ve volbách roku 1897. Na Říšské radě patřil do klubu Sjednocené německé levice, z něhož roku 1896 vystoupil.\n\nV roce 1900 přesídlil zpět do Vídně. Byl profesorem historie na Vídeňské vysoké škole technické, od roku 1903 profesorem historie na Vídeňské univerzitě. V roce 1909 se stal korespondenčním členem vídeňské akademie věd.\n"}
{"id": "945211", "url": "https://cs.wikipedia.org/wiki?curid=945211", "title": "Sportovní gymnastika na Letních olympijských hrách 1948", "text": "Sportovní gymnastika na Letních olympijských hrách 1948\n\nSportovní gymnastika na Letních olympijských hrách 1948.\n\n"}
{"id": "945213", "url": "https://cs.wikipedia.org/wiki?curid=945213", "title": "Martin Seligman", "text": "Martin Seligman\n\nMartin E. P. Seligman (* 12. srpna 1942) je americký psycholog, profesor psychologie na Pensylvánské univerzitě a 31. nejcitovanější psycholog 20. století. Proslul svou teorií naučené bezmocnosti, kterou rozvinul při pokusech vysvětlit fenomén deprese. Rozvinul dynamický koncept osobní pohody (well-being), který se nazývá také PERMA model. Je autorem řady publikací. Knihy „Naučený optimismus: Jak změnit své myšlení a život“, „Opravdové štěstí: Pozitivní psychologie v praxi“ a „Vzkvétání: Nové poznatky o podstatě štěstí a duševní pohody“ vyšly v češtině. \n\nSeligman získal několik cen za mimořádný vědecký přínos udělovaných Americkou psychologickou asociací (APA). V roce 2009 obdržel inaugurační Wileyovu cenu Britské akademie za celoživotní přínosy psychologii. V roce 1996 byl Dr. Seligman zvolen prezidentem Americké psychologické asociace, a to největším počtem hlasů v její moderní historii. \n\nSe svou rodinou žije nedaleko Philadelphie.\n\nPrvní experimenty na téma naučené bezmocnosti provedl Martin Seligman v 60. a 70. letech 20. století. Vyšel z pokusů na zvířatech, do nichž pouštěl elektrický proud. Všiml si, že zvířata, která si zvyknou, nejsou schopna chováním a vůlí ovlivnit příchod bolestivého impulsu, propadnou apatii a demotivaci. Pokusy vysvětlit naučenou bezmocností depresi však nebyly vědeckou komunitou jednoznačně přijaty.\n\nS odkazem na závěry výzkumu konstatoval, že živý organismus nebo skupina organismů se mohou naučit, že svým chováním nemohou ovlivnit určitý situační výsledek, a tuto svoji zkušenost zobecňují a přenáší do jiné situace. Naučenou bezmocnost spojuje s lidmi, kteří „uvízli v situacích vyvolávajících masivní úzkost“ a nabyli dojmu, že události nemohou pozitivně ovlivnit. Podle Seligmana se dá bezmocnosti naučit a přenáší se i na jiné situace než na ty, v nichž původně vznikla. Šíří se poplašnými zprávami a nápodobou.\n\nS ohledem na tyto závěry se rozvinula řada metod, například mindfulness, kterou rozpracoval Jon Kabat-Zinn. Mindfulness mimo jiné říká, že bychom měli vnímat jedinečnost aktuální situace bez předsudků a předpojatosti.\n\nNa teorii naučené bezmocnosti navázal Seligman svou typologií, když rozdělil lidi na externalisty a internalisty. Externalisté připisují výsledky své činnosti vnějším vlivům, internalisté vnitřním vlivům. \n\nSeligman je označován za „pionýra pozitivní psychologie“. Rozpracoval koncept osobní pohody (well-being). Jedním z pěti pilířů pozitivní psychologie jsou pozitivní emoce, společně se zaujetím, pozitivními vztahy, smysluplností a úspěšným výkonem.\n\nPro těchto pět prvků se používá akronym PERMA tvořený z anglických termínů: \n\n\nTyto prvky podle Seligmana představují stavební kameny trvale spokojeného života.\n\nSeligman ve své poslední knize „Vzkvétání: Nové poznatky o podstatě štěstí a duševní pohody“ (česky vyšla v roce 2014 v nakladatelství Jan Melvil Publishing) přináší nové poznatky o podstatě lidského štěstí a spokojenosti. Opírá se o výzkumy a ukazuje, jak člověk může zvýšit kvalitu svého života tak, aby „vzkvétal“.\n\nKonstatuje, že západní civilizace vnímá štěstí spíše jako „dobrou náladu“, sám ale v knize pracuje s pojmem „vzkvétání“ – prohlubování duševní pohody. I když je štěstí důležitou součástí našich životů, samo o sobě nedává smysl. Podstatná je duševní pohoda, která stojí na prožívání pozitivních emocí a na dalších čtyřech pilířích: angažovaném zaujetí, pozitivních vztazích, smysluplnosti a úspěšném výkonu (koncept PERMA).\n\nV publikaci odpovídá na otázky, jak uplatnit pozitivní psychologii v praxi, jak může duševní pohoda pomoci zlepšit zdraví, odhaluje, jak zlepšit vztahy se svými blízkými, a vysvětluje, proč je vhodné ovládat umění pomalosti či jak prozkoumat své vlastní postoje a cíle. \n\n\n\n"}
{"id": "945218", "url": "https://cs.wikipedia.org/wiki?curid=945218", "title": "Alexandros Ypsilanti", "text": "Alexandros Ypsilanti\n\nKníže Alexander Ypsilantis, Ypsilanti nebo Alexandros Ypsilantis (; 12. prosince 1792 Konstantinopol – 1. srpna 1828 Vídeň) byl řecký generál bojující během řecké osvobozenecké války.\n\nV roce 1809 vstoupil do ruské armády. Vyznamenal se během rusko-francouzské války a roku 1812 byl povýšen na majora. Účastnil se bojů proti Napoleonu Bonapartovi a v bitvě u Drážďan přišel o pravou ruku. \n\nPozději se stal pobočníkem cara Alexandra I. V roce 1820 se stal náčelníkem řecké hetairie filiků. V březnu 1821 připravil vojenský vpád do dunajských knížectví. Po překročení řeky Prut se v Multansku pokusil vzbouřit místní obyvatelstvo, ale to se mu nezdařilo a v tažení ho nepodpořili ani Rusové. Nedostalo se mu podpory ani řecko-rumunské aristokracie, po které vymáhal vysoké daně. Rozhodnou porážku utrpěl u kláštera Dragašan dne 21. června 1821. Sám se zachránil útěkem do Sedmihradska, kde však byl zatčen rakouskými úřady a vězněn v Mukačevu a později v Terezíně. V roce 1827 byl přičiněním cara Mikuláše I. propuštěn, ale nesměl opustit Veronu. Na cestě do Verony však zemřel. \n"}
{"id": "945219", "url": "https://cs.wikipedia.org/wiki?curid=945219", "title": "Sportovní gymnastika na Letních olympijských hrách 1936", "text": "Sportovní gymnastika na Letních olympijských hrách 1936\n\nSportovní gymnastika na Letních olympijských hrách 1936.\n\n"}
{"id": "945221", "url": "https://cs.wikipedia.org/wiki?curid=945221", "title": "Sportovní gymnastika na Letních olympijských hrách 1932", "text": "Sportovní gymnastika na Letních olympijských hrách 1932\n\nSportovní gymnastika na Letních olympijských hrách 1932 zahrnovala soutěže mužů na jednotlivých nářadích a víceboje jednotlivců resp. jednotlivkyň a družstev. Všechny disciplíny proběhly na olympijském stadionu Coliseum v Los Angeles v Kalifornii.\n\n"}
{"id": "945224", "url": "https://cs.wikipedia.org/wiki?curid=945224", "title": "Honda XL-650V Transalp", "text": "Honda XL-650V Transalp\n\nHonda XL-650V Transalp je motocykl kategorie enduro, který vyráběl přední japonský výrobce motocyklů – Honda v letech 2000-2006. Předchůdcem typu je model Honda XL-600V Transalp, následovník se zvýšeným objemem je Honda XL-700V Transalp. Stejným motor používal i model Honda XRV-650 AfricaTwin.\n\n\n\n\n\n\n"}
{"id": "945227", "url": "https://cs.wikipedia.org/wiki?curid=945227", "title": "Adolf Glöckner", "text": "Adolf Glöckner\n\nAdolf Glöckner (16. července 1850 Nové Město pod Smrkem – 14. března 1936 Nové Město pod Smrkem) byl rakouský a český podnikatel a politik německé národnosti, na konci 19. a počátkem 20. století poslanec Českého zemského sněmu a Říšské rady.\n\nVyučil se zámečníkem a pracoval pak v Německu, Francii, Švýcarsku (vystudoval odbornou školu v Basileji) a ve Vídni. Od roku 1873 působil v rodném Novém Městě pod Smrkem, kde měl dílnu. Od roku 1882 zasedal v obecním zastupitelstvu, od roku 1885 v městské radě a od roku 1887 v okresním zastupitelstvu. Od roku 1894 byl členem obchodní a živnostenské komory v Liberci. V roce 1897 se stal starostou rodného města. Od roku 1909 zasedal v Říšské živnostenské radě ve Vídni a od roku 1909 byl prezidentem Českoněmeckého živnostenského svazu v Praze.\n\nUž koncem století se zapojil i do zemské politiky. Ve volbách v roce 1895 byl zvolen v kurii obchodních a živnostenských komor (volební obvod Liberec) do Českého zemského sněmu. Uvádí se jako německý liberál (takzvaná Německá pokroková strana). Mandát zde obhájil i ve volbách v roce 1901 a volbách v roce 1908.\n\nVe volbách roku 1897 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Liberec, Český Dub atd. Mandát obhájil za stejný obvod ve volbách roku 1901. Do vídeňského parlamentu se vrátil po doplňovacích volbách roku 1910, konaných již podle všeobecného a rovného volebního práva, kdy uspěl za obvod Čechy 104. Nastoupil 24. listopadu 1910 místo Josefa Bartha. Mandát obhájil v řádných volbách roku 1911, nyní za obvod Čechy 77.\n\nV roce 1906 se uvádí coby jeden z pěti poslanců Říšské rady, zastupujících Německou agrární stranu (Deutsche Bauernpartei). Po návratu na Říšskou radu roku 1910 zasedl do poslaneckého klubu Německý národní svaz (Deutscher Nationalverband), v jehož rámci byl členem Německé radikální strany. Stranickou i klubovou příslušnost si zachoval i po volbách roku 1911.\n\nPo válce zasedal ještě v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "945228", "url": "https://cs.wikipedia.org/wiki?curid=945228", "title": "Sportovní gymnastika na Letních olympijských hrách 1928", "text": "Sportovní gymnastika na Letních olympijských hrách 1928\n\nSportovní gymnastika na Letních olympijských hrách 1928.\n\n"}
{"id": "945233", "url": "https://cs.wikipedia.org/wiki?curid=945233", "title": "Sportovní gymnastika na Letních olympijských hrách 1924", "text": "Sportovní gymnastika na Letních olympijských hrách 1924\n\nSportovní gymnastika na Letních olympijských hrách 1924.\n\n"}
{"id": "945235", "url": "https://cs.wikipedia.org/wiki?curid=945235", "title": "Oblastní nemocnice Kolín", "text": "Oblastní nemocnice Kolín\n\nOblastní nemocnice Kolín, akciová společnost, nemocnice Středočeského kraje (ONK) je obchodní společnost stoprocentně vlastněná Středočeským krajem a poskytující zdravotní péči. Má tři hlavní pracoviště: Nemocnice Kolín, Nemocnice Kutná Hora a LDN na Vojkově. V čele ONK stojí tříčlenné představenstvo, jeho členy jsou nyní Josef Hodek (předseda), Robert Georgiev a Blanka Horníčková. Běžné řízení zajišťuje ředitel, aktuálně Petr Chudomel. Dozorčí rada má v současné době čtyři členy (předseda Pavel Jetenský, členky Eva Adamcová, Zuzana Vejdělková a Kateřina Mandovcová).\n\nONK byla založena v roce 2005. V roce 2006 do ní byly vloženy podniky nemocnic získané Středočeským krajem od státu v rámci přechodu majetku a závazků ze státu na kraje. Jednalo se o tyto podniky:\n\nV roce 2007 byla Nemocnice s poliklinikou Brandýs nad Labem z ONK vyčleněna a zprivatizována společností PP Hospitals s.r.o., NaSZZ Nymburk získalo Město Nymburk. Od roku 2010 ONK provozuje pracoviště Nemocnice Kutná Hora.\n\n"}
{"id": "945243", "url": "https://cs.wikipedia.org/wiki?curid=945243", "title": "Tchien-kung kchaj-wu", "text": "Tchien-kung kchaj-wu\n\nTchien-kung kchaj-wu (, česky Zužitkování děl přírody) je čínská technická encyklopedie publikovaná roku 1637. Je nejvýznamnějším dílem čínského učence Sung Jing-singa.\n\nEncyklopedie popisuje širokou škálu nejrůznějších mechanismů, strojů a pomůcek používaných v tehdejší Číně, to jest v říši Ming. Vypočítává nejrůznější mechanické a hydraulické stroje používané v zemědělství a zavlažování, plavební technologie včetně typů lodí a potápěčského vybavení, postupy výroby hedvábí a tkaní látek, stejně jako produkci cukru a soli, metalurgické znalosti, výrobu střelného prachu, používaného mimo jiné k výrobě námořních min. Nezanedbává ani popis těžby rud a výroby kovů.\n\nEncyklopedie sestává z osmnácti částí, které popisují:\n\n\nVzhledem k zaměření na techniku a výrobu, vzdálenému tradičním tématům konfuciánské literatury, dílo v tehdejší Číně nevzbudilo větší zájem, nicméně dochovalo se v Japonsku. Až v 50. letech 20. století byl jeden výtisk objeven i v Číně. Faksimile díla bylo publikováno roku 1959, encyklopedie byla přeložena do moderní čínštiny, japonštiny, angličtiny, francouzštiny, němčiny a ruštiny.\n\n"}
{"id": "945244", "url": "https://cs.wikipedia.org/wiki?curid=945244", "title": "Seznam medailistů na mistrovství Evropy ve vodním slalomu – kánoe muži", "text": "Seznam medailistů na mistrovství Evropy ve vodním slalomu – kánoe muži\n\nTento seznam uvádí přehled medailistů na mistrovství Evropy ve vodním slalomu v závodech na kánoích (singlkánoích C1 a deblkánoích C2), které byly na program evropských šampionátů zařazeny v roce 1996.\n\nV letech 2000 a 2004 nebyly kvůli nedostatečnému počtu týmů uděleny medaile (nejsou tedy ani započítány do tabulky).\n"}
{"id": "945245", "url": "https://cs.wikipedia.org/wiki?curid=945245", "title": "Seznam medailistů na mistrovství Evropy ve vodním slalomu – kajak muži", "text": "Seznam medailistů na mistrovství Evropy ve vodním slalomu – kajak muži\n\nTento seznam uvádí přehled medailistů na mistrovství Evropy ve vodním slalomu v závodech na kajaku, které byly na program evropských šampionátů zařazeny v roce 1996.\n\n"}
{"id": "945247", "url": "https://cs.wikipedia.org/wiki?curid=945247", "title": "Seznam medailistů na mistrovství Evropy ve vodním slalomu – kánoe ženy", "text": "Seznam medailistů na mistrovství Evropy ve vodním slalomu – kánoe ženy\n\nTento seznam uvádí přehled medailistek na mistrovství Evropy ve vodním slalomu v závodech na kánoích, které byly na program evropských šampionátů zařazeny v roce 2010.\n\nV letech 2012 a 2014 nebyly kvůli nedostatečnému počtu týmů uděleny medaile (nejsou tedy ani započítány do tabulky).\n"}
{"id": "945248", "url": "https://cs.wikipedia.org/wiki?curid=945248", "title": "Formarinsee", "text": "Formarinsee\n\nFormarinsee je vysokohorské jezero v Lechquellengebirge v rakouské spolkové zemi Vorarlbersko. Nalézá se v nadmořské výšce 1793 m nad mořem. Nad jezerem se tyčí hora Rote Wand 2704 m.\n\nNedaleko pod jezerem pramení potok Formarinbach, který je jedním ze dvou zdrojnic řeky Lech. Nad jezerem se naléhá horská chata Freiburger Hütte, ze které vede náročné a exponované stoupání na vrchol Rote Wand. Od chaty je možné přejít přes kamenné moře Steiernes Meer a sedlo Gehrengrat ve výši 2438 m k přehradní nádrži Spullersee.\n"}
{"id": "945250", "url": "https://cs.wikipedia.org/wiki?curid=945250", "title": "Seznam medailistů na mistrovství Evropy ve vodním slalomu – kajak ženy", "text": "Seznam medailistů na mistrovství Evropy ve vodním slalomu – kajak ženy\n\nTento seznam uvádí přehled medailistek na mistrovství Evropy ve vodním slalomu v závodech na kajaku, které byly na program evropských šampionátů zařazeny v roce 1996.\n\nV roce 2004 nebyly kvůli nedostatečnému počtu týmů uděleny medaile (nejsou tedy ani započítány do tabulky).\n"}
{"id": "945274", "url": "https://cs.wikipedia.org/wiki?curid=945274", "title": "Josef Herbig", "text": "Josef Herbig\n\nJosef Herbig (18. ledna 1837 Raspenava – 12. října 1910 Raspenava) byl rakouský a český rolník a politik německé národnosti, na přelomu 19. a 20. století poslanec Českého zemského sněmu.\n\nVychodil obecnou školu, pak strávil nějaký čas v českém vnitrozemí, aby se naučil češtině. Sloužil v armádě a pak spravoval své hospodářství. Profesí byl rolníkem v Raspenavě. Bydlel v usedlosti čp. 134 v Raspenavě. Sám se vzdělával. Od roku 1869 zasedal v obecním výboru (členem obecní samosprávy byl trvale až do své smrti), od roku 1873 v okresním výboru pro polní a lesní hospodářství, který spoluzakládal. Od roku 1875 byl členem místní školní rady. V roce 1887 byl zvolen do výboru německého ústředního hospodářského svazu \"Zentralverband\". V roce 1887 se rovněž stal členem okresního zastupitelstva. Po 17 let zasedal v okresním výboru ve Frýdlantu, který ho vyslal do školského výboru živnostenské školy v Raspenavě. Spoluzakládal zemědělský nákupní spolek ve Frýdlantu, v němž zastával post předsedy dozorčí rady. Byl aktivní i v dalších hospodářských spolcích. Byl čestným předsedou spolku vojenských vysloužilců.\n\nV 90. letech 19. století se zapojil i do zemské politiky. V doplňovacích volbách roku 1891 byl místo poslance Eduarda Herbsta zvolen v kurii venkovských obcí (volební obvod Frýdlant) do Českého zemského sněmu. V řádných volbách v roce 1895 zde mandát obhájil. Uvádí se jako německý liberál (takzvaná Německá pokroková strana). Mandát obhájil i ve volbách v roce 1901, nyní se uvádí jako všeněmec. Podle jiného zdroje ale z Německé pokrokové strany později přešel k Německé agrární straně.\n\nZemřel v říjnu 1910.\n\n"}
{"id": "945280", "url": "https://cs.wikipedia.org/wiki?curid=945280", "title": "Freiburger Hütte", "text": "Freiburger Hütte\n\nFreiburger Hütte je alpská horská chata nalézající se v Lechquellengebirge nad jezerem Formarinsee v nadmořské výšce 1931 m nedaleko vrcholu Rote Wand 2 704 m. \n\nChata byla postavena v roce 1912, rozšířena v letech 1975-1977, od roku 1993 je vybavena fotovoltaickým systémem.\n\n\nz údolí Großwalsertal vede několik dlouhých přístupových cest\n\n"}
{"id": "945281", "url": "https://cs.wikipedia.org/wiki?curid=945281", "title": "Sportovní gymnastika na Letních olympijských hrách 1920", "text": "Sportovní gymnastika na Letních olympijských hrách 1920\n\nSportovní gymnastika na Letních olympijských hrách 1920.\n\n"}
{"id": "945286", "url": "https://cs.wikipedia.org/wiki?curid=945286", "title": "Husiti (film)", "text": "Husiti (film)\n\nHusiti (2013) je český animovaný film režiséra Pavla Koutského. Měl by vyprávět o Zábojovi a Mlhošovi, fiktivních hrdinech, kteří najmutí Čeňkem z Vartemberka pohybují se v blízkosti Jana Husa a Husitů a ovlivňují historické události.\n\nPostavy namluvili Jiří Lábus, Oldřich Kaiser, Viktor Preiss, Martha Issová, Jan Přeučil, Marek Eben.\n\nPracovní název filmu zněl \"Hus i ti Husiti\". Film vznikal sedm let.\n\nNa motivy filmu vznikla mobilní hra.\n\nFilm v roce 2013 v českých kinech vidělo 20 618 diváků.\n\nNa Anifilmu v roce 2014 jsou \"Husiti\" jedním z deseti filmů v soutěži.\n\n\n"}
{"id": "945288", "url": "https://cs.wikipedia.org/wiki?curid=945288", "title": "Sportovní gymnastika na Letních olympijských hrách 1912", "text": "Sportovní gymnastika na Letních olympijských hrách 1912\n\nSportovní gymnastika na Letních olympijských hrách 1912.\n\n"}
{"id": "945291", "url": "https://cs.wikipedia.org/wiki?curid=945291", "title": "Sportovní gymnastika na Letních olympijských hrách 1908", "text": "Sportovní gymnastika na Letních olympijských hrách 1908\n\nSportovní gymnastika na Letních olympijských hrách 1908.\n\n"}
{"id": "945292", "url": "https://cs.wikipedia.org/wiki?curid=945292", "title": "Spullersee", "text": "Spullersee\n\nSpullersee je vysokohorské přehradní jezero v rakouské spolkové zemi Vorarlbersko vybudované v letech 1919 - 1925 za účelem získání elektrické energie pro elektrifikaci zdejších železnic.\n\nSpullersee se nalézá v nadmořské výšce 1862 m v Lechquellengebirge a je známémezi rybáři jako populární letní loviště pstruhů.\n\nSpullersee slouží k zadržování vody v Alpách a k tlumení povodňových špiček a tím k omezení povodňových škod. Spullersee slouží jako vodní elektrárny k výrobě špičkové energie. Tři nadzemní potrubí přívodního potrubí o průměru 650 mm až 950 mm přivádějí vodu turbinám v elektrárně umístěné v údolí v nadmořské výšce 1 019 m. Elektrárna má výkon 36 MWh a vyrobí ročně 46,7 GWh elektrické energie.\n\nV letech 2002 - 2005 byly tři čtvrtiny viditelného povrchu obou jejích betonových přehrad zakryty zeminou tak, aby bylo možné jejich pokrytí přirozenou alpskou florou.\n"}
{"id": "945295", "url": "https://cs.wikipedia.org/wiki?curid=945295", "title": "Sportovní gymnastika na Letních olympijských hrách 1904", "text": "Sportovní gymnastika na Letních olympijských hrách 1904\n\nSportovní gymnastika na Letních olympijských hrách 1904.\n\n"}
{"id": "945296", "url": "https://cs.wikipedia.org/wiki?curid=945296", "title": "Čou Čchen", "text": "Čou Čchen\n\nČou Čchen (; 1450/1460–1535) byl čínský malíř mingské doby.\n\nČou Čchen používal zdvořilostní jméno Šun-čching () a pseudonym Tung-čchun ().\n\nPocházel ze Su-čou (nyní v provincii Ťiang-su). Specializoval se na malby krajin a lidí, přičemž následoval styl Čchen Siena a sungských mistrů, Li Čchenga, Kuo Siho, Ma Jüana, Sia Kueje. Jeho kresby byla dovedná a promyšlená, jeho styl energický, ale elegantní. Mezi jeho žáky patřili především Tchang Jin a Čchiou Jing.\n"}
{"id": "945297", "url": "https://cs.wikipedia.org/wiki?curid=945297", "title": "Sportovní gymnastika na Letních olympijských hrách 1900", "text": "Sportovní gymnastika na Letních olympijských hrách 1900\n\nSportovní gymnastika na Letních olympijských hrách 1900 probíhaly ve dnech 29.–30. července 1900. Soutěží se celkem zúčastnilo 135 mužů.\n"}
{"id": "945298", "url": "https://cs.wikipedia.org/wiki?curid=945298", "title": "Intimity", "text": "Intimity\n\nIntimity (2014) je český film režiséra Iva Macharáčka. Hrají v něm Zlata Adamovská, Petr Štěpánek, Ondřej Vetchý, Tomáš Klus, Jitka Ježková, Martin Stránský, Kristýna Leichtová, Jaroslav Plesl, Petra Hřebíčková.\n\nFilm se natáčel hlavně ve Zlíně a v okolí (např. ve Slušovicích) od 11. října 2013. Malou roli ztvárnil také primátor Zlína Miroslav Adámek.\n\nFilm byl v rámci cen Český lev 2014 nominován na cenu za nejlepší plakát.\n\n"}
{"id": "945300", "url": "https://cs.wikipedia.org/wiki?curid=945300", "title": "Gödöllő", "text": "Gödöllő\n\nGödöllő [] (česky \"Jedlová\", německy \"Getterle\") je město v Maďarsku v župě Pest.\nGödöllő leží asi 30 km severovýchodně od Budapešti, a rozkládá se na ploše 6.198 ha a žije zde 32 131 obyvatel (stav z roku 2018).\n\nPodle dochovaných dokladů bylo území obce od 14. století osídleno jen řídce. Již tak slabá populace se ještě umenšila během válek s Turky (od roku 1541).\nVzestup Gödöllő přišel až roku 1737, kdy panství získal významný uherský velkostatkář Antonín Grasalkovič I., který zde roku 1741 nechal vystavět zámek Gödöllő, největší barokní palác v Uhrách, jako své rodové sídlo. Z jeho aktivit měla prospěch také obec, a to díky stavbám, které pro obec vystavěl, díky pozvání německých řemeslníků a získáním tržního práva roku 1763.\nPo zániku rodu Grasalkovičů nakonec panství připadlo uherskému státu, který jej roku 1867 daroval (rakouskému císaři a uherskému) králi Františku Josefovi I. u příležitosti oslav korunovace po rakousko-uherském vyrovnání. Časté návštěvy panovnického páru, zejména pak královny (císařovny) Alžběty, vedly k rozkvětu městečka Gödöllő coby světského letoviska pro budapešťské šlechtické rodiny a vzniku tomu odpovídající infrastruktury. Tuto funkci si městečko uchovalo ve zmenšeném měřítku i v meziválečném čase jako letní sídlo maďarského regenta Miklóse Horthyho.\nZa socialismu došlo k pokusům o zmírnění „buržoazního“ vzezření místa, zprůmyslnění, ale také k přenesení hlavního sídla zemědělské Univerzity svatého Štěpána Gödöllő.\nOd 1. ledna 1966 je Gödöllő městem.\n\nPo převratu roku 1989 se město muselo vyrovnat s nelehkou proměnou na společnost zaměřenou na služby zákazníkům. Roku 1990 po odchodu poslední sovětské posádky ubytované v královském zámku 1990 byl rozsáhle zrekonstruován a přestavěn na kulturní centrum. V zámku je možné si pronajmout místnosti k různým slavnostním příležitostem (svatby apod.).\nV blízkosti Gödöllő byl zřízen okruh Hungaroring pro závody Formule 1 společně se zábavním parkem. V nejbližším okolí se nacházejí také lázně: zábavní park u Hungaroringu a Veresegyház.\n\n\n"}
{"id": "945307", "url": "https://cs.wikipedia.org/wiki?curid=945307", "title": "Orange (Kalifornie)", "text": "Orange (Kalifornie)\n\nOrange je město v okresu Orange County, ve státu Kalifornie ve Spojených státech amerických. Ve městě žije 136 416 obyvatel.\n\nMěsto je propojeno silnicí Interstate 5, která je také známa pod názvem Santa Ana Freeway. K dispozici je také železnice. Městská hromadná doprava je tvořena především autobusy. V blízkosti se též nachází letiště John Wayne Airport.\n\nVe městě se nachází spousta parků, jezer a také malá zoo.\n\n"}
{"id": "945308", "url": "https://cs.wikipedia.org/wiki?curid=945308", "title": "Dešťová hůl", "text": "Dešťová hůl\n\nDešťová hůl (anglicky \"rainstick\") je exotický perkusní hudební nástroj. Konstrukčně jde o dutou dřevěnou hůl, která má uvnitř spirálovitě umístěné přepážky a množství semen nebo drobných kamínků. Při naklánění hole se obsah přesypává z jednoho konce na druhý a vyluzuje tak zvuk podobný šumění deště. Nástroj často bývá pestře zdoben. Pochází od původních obyvatel Ameriky, kteří jej vyráběli z dutých kaktusů plněných semínky a užívali jako ceremoniální nástroj.\n"}
{"id": "945314", "url": "https://cs.wikipedia.org/wiki?curid=945314", "title": "Patrik, věk 1,5", "text": "Patrik, věk 1,5\n\nPatrik, věk 1,5 (v originále \"Patrik 1,5\") je švédský hraný film z roku 2008, který režírovala Ella Lemhagen podle vlastního scénáře. Snímek o snaze homosexuálního páru adoptovat dítě byl v ČR uvedena v roce 2009 na filmovém festivalu Mezipatra, kde získal cenu publika.\n\nManželé Sven a Göran se přestěhují na předměstí, kde jsou sousedy srdečně přijati. I když jsou oba muži úspěšní v zaměstnání a finančně zajištění (Göran je lékař a Sven pracuje jako manažer), mají pocit, že jim něco v životě chybí – dítě. Podali si proto návrh na adopci a čekají, až se jim ozvou z agentury. Nicméně přestože jsou ženatí a mohou prokázat určitou životní úroveň, a adopce homosexuálními páry je ve Švédsku legální od roku 2002, adopce ze zahraničí je nemožná a najít švédské dítě je velmi obtížné. Když už se téměř vzdají naděje, dostanou vyrozumění, že mají očekávat švédského sirotka Patrika, s čímž bez váhání souhlasí. Bohužel se v byrokracii vyskytla malá chyba. Takže Patrik není 1,5 rok staré mimino, ale pubertální výrostek ve věku 15 let. Budoucí rodiče jsou šokováni nejen věkovým rozdílem, ale i Patrikovou kriminální minulostí. Nejprve se domnívají, že došlo k záměně dvou různých Patriků a žádají o vysvětlení adopční agenturu, která je ujistí, že náprava bude trvat minimálně týden. V následujících dnech se Sven stále rozčilený z Patrikova chování, zatímco Göran se na něm snaží najít lepší stránky. Sven má z předchozího manželství vlastní drzou dospívající dceru Isabell a dalšího adolescenta v blízké přítomnosti nesnese. Patrik sám se dvou mužů bojí, protože věří stereotypu, že každý homosexuál je zároveň pedofil. Posléze jsou všichni tři předvoláni do agentury, kde jim sdělí, že došlo k omylu při psaní textu a dává jim jen jednu možnost. Buď Patrik zůstane u mužů nebo se vrátí zpět do dětského domova. Zatímco Göran nemá srdce vrátit Patrika zpět, Sven se od Görana odstěhuje. Göran souhlasí s tím, že se o Patrika postará do doby, než mu agentura najde vhodnou rodinu. Během následujících dnů objeví v Patrikovi talent pro zahradnictví a oba se začnou vzájemně akceptovat.\n\nPo několika týdnech Patrik ztratí zcela své obavy a předsudky. Také Sven se vrátí, protože si uvědomil, že spor kvůli Patrikovi nestojí za zničení vztahu s Göranem. Agentura konečně najde pro Patrika vhodnou rodinu. Pro Patrika si přijede jeho nový otec, ale Patrik se rozhodne ve zkušební době se k mužům zase vrátit.\n\n"}
{"id": "945315", "url": "https://cs.wikipedia.org/wiki?curid=945315", "title": "Twarde Źródło", "text": "Twarde Źródło\n\nTwarde Źródło ( Tvrdý pramen) je pramen, zdrojnice říčky Białka. Nachází se v Bystřických horách na polském území, jihozápadně od obce Polanica-Zdrój. Pramen leží v lese v nadmořské výšce 802 m n. m. přibližně 50 metrů západně od souběhu cyklotrasy ER2 se zelenou a modrou turistickou značkou na severozápadním úbočí hory Biesiec. Vytéká jihozápadním směrem z kamenné nádržky zhotovené v roce 1877. Białka protéká mírným svahem mokřadů smrkového lesa, západním směrem na přírodní rezervaci Torfowisko pod Zieleńcem, kde se v nadmořské výšce přibližně 750 m n. m. na okraji rašeliniště Czarne Bagno vlévá do Divoké Orlice. Navzdory názvu pramene se jedná o měkkou, slabě mineralizovanou vodu.\n\nVydatnost: cca 100 ml/s.\n\n"}
{"id": "945317", "url": "https://cs.wikipedia.org/wiki?curid=945317", "title": "Seznam kulturních památek v Jablunkově", "text": "Seznam kulturních památek v Jablunkově\n\n"}
{"id": "945321", "url": "https://cs.wikipedia.org/wiki?curid=945321", "title": "Steve Bloomer", "text": "Steve Bloomer\n\nSteve Bloomer (20. ledna 1874, Cradley, Anglie — 16. dubna 1938, Derby, Anglie) byl anglický fotbalový útočník.\n\nByl také výtečným hráčem baseballu, s mužstvem Derby County Baseball Club se stal třikrát anglickým mistrem.\n\nV roce 2009 byla na stadionu Pride Park odhalena jeho busta. Hymna klubu Derby County se podle něj jmenuje \"Steve Bloomer's Watchin\"'.\n\nHrál za Derby County FC, s nímž získal druhé místo v lize v roce 1896 a byl finalistou poháru 1898, 1899 a 1903. Se 316 vstřelenými brankami je druhým nejlepším střelcem historie Football League First Division po Jimmy Greavesovi. Pětkrát byl nejlepším kanonýrem ligového ročníku: 1895, 1896, 1897, 1899, 1901. V kariéře zaznamenal sedmnáctkrát hattrick. Za anglickou fotbalovou reprezentaci dal 28 gólů a osmkrát s ní vyhrál British Home Championship. Ze 23 zápasů, k nimž nastoupil, Angličané prohráli pouze dva. Jeho nejsilnější zbraní byla prudká přízemní střela bez přípravy.\n\nV roce 1914 působil v Německu jako trenér, po vypuknutí první světové války byl jako občan nepřátelského státu internován ve Špandavě až do roku 1918.\n\n"}
{"id": "945322", "url": "https://cs.wikipedia.org/wiki?curid=945322", "title": "Seznam kulturních památek v Dolních Věstonicích", "text": "Seznam kulturních památek v Dolních Věstonicích\n\n"}
{"id": "945323", "url": "https://cs.wikipedia.org/wiki?curid=945323", "title": "Seznam kulturních památek v Dolních Dunajovicích", "text": "Seznam kulturních památek v Dolních Dunajovicích\n\n"}
{"id": "945324", "url": "https://cs.wikipedia.org/wiki?curid=945324", "title": "Seznam kulturních památek v Drnholci", "text": "Seznam kulturních památek v Drnholci\n\n"}
{"id": "945325", "url": "https://cs.wikipedia.org/wiki?curid=945325", "title": "Seznam kulturních památek v Podivíně", "text": "Seznam kulturních památek v Podivíně\n\n"}
{"id": "945329", "url": "https://cs.wikipedia.org/wiki?curid=945329", "title": "Klub sportovních novinářů", "text": "Klub sportovních novinářů\n\nKlub sportovních novinářů České republiky (KSN) je profesní sdružení profesionálních novinářů, televizních a rozhlasových reportérů, fotoreportérů a filmařů, kteří se zabývají převážně sportovní problematikou. Klub byl založen v roce 1923 a o rok později se podílel na ustavení Mezinárodní organizace sportovních novinářů (AIPS). KSN ČR je vyhlašovatelem anket Sportovec roku a Zlatý míč ČR. \nJako profesní organizace zastupuje KSN zájmy svých členů v jednání se sportovními kluby, svazy a dalšími sdruženími s cílem zajistit vhodné podmínky pro novinářskou práci. Ke vzdělávání svých členů klub přispívá organizací odborných seminářů.\nJako přímý organizátor, spoluorganizátor či držitel záštity se KSN podílí na pořádání novinářského mistrovství ČR ve sjezdovém lyžování, plážovém volejbalu, golfu, tenisu, fotbalu, atletickém desetiboji a dalších sportech.\nKlub sportovních novinářů vede předseda, který je každé dva roky volen v přímé volbě na valné hromadě. Od roku 2001 stojí už v sedmém dvouletém období v čele Zdeněk Pavlis, redaktor webového portálu Sport.cz. Na stejně dlouhé období je volen také osmičlenný výbor, který společně s předsedou klubovou činnost řídí.\nČistotu novinářské profese koriguje Etický a morální kodex KSN, na jehož dodržování dohlíží tříčlenná etická komise. Také ta je volena pravidelně na dvouleté období.\nPodle specializací na hlavní sporty se redaktoři podílejí na práci v odborných sekcích. Nejaktivnější jsou sekce fotbalových, hokejových a atletických novinářů.\nKlub sportovních novinářů byl založen v roce 1923 a jeho prvním předsedou se stal Vilém Heinz-Henry, vedoucí redaktor sportovní rubriky Národních listů. Klub začal pracovat dokonce o tři roky dříve než Syndikát československých novinářů.\nZa války klub nevyvíjel činnost, ta byla oživena až po osvobození. Prvním poválečným předsedou českých sportovních novinářů byl Václav Tomek z Obrany lidu. Dalšími předsedy se stali Jan Blecha (Rudé právo), Karel Marek (Československý sport), Josef Davídek (Rudé právo), Josef Malý (Čs. rozhlas), Oldřich Žurman (Stadión) a Ivo Urban (Rudé právo).\nAž do listopadu 1989 byl KSN součástí Svazu novinářů, pak si vytvořil vlastní stanovy a stal se samostatným právním subjektem.\nPolistopadovými předsedy KSN byli Pavel Vitouš (MF DNES), Tomáš Pudil (Lidové noviny), Ladislav Ježek (Rudé právo), Milan Macho (MF DNES, později Hattrick). Od roku 2001 je předsedou Zdeněk Pavlis (Večerník Praha, později Sport.cz).\nV roce 1924 se čeští sportovní novináři podíleli na založení Mezinárodní organizace sportovních novinářů\n(Association Internationale De La Presse Sportive – AIPS). Stalo se tak během olympijských her v Paříži a mezi pěti zakládajícími členy byl i Ondřej Sekora, český spisovatel a novinář, který tehdy ve Francii pobýval jako zpravodaj deníku Lidové noviny. \nUž od roku 1959 vyhlašuje Klub sportovních novinářů nejlepší české sportovce a sportovní kolektivy v anketě Sportovec roku. V roce 2000 vznikla kategorie sportovní legenda, ve které se hodnotí celoživotní sportovní přínos a vítěz získává Cenu Emila Zátopka.\nAnketa Zlatý míč České republiky vznikla v roce 1997, když sportovní novináři přestali hlasovat v tradiční anketě Fotbalista roku. Příčinou, proč si založili vlastní konkurenční soutěž, byly nesrovnalosti při vyhlašování výsledků Fotbalisty roku 1996.\n"}
{"id": "945330", "url": "https://cs.wikipedia.org/wiki?curid=945330", "title": "Třída Izumo", "text": "Třída Izumo\n\nTřída Izumo (: いずも型護衛艦, \"Izumogata Goeikan\") je třída víceúčelových vrtulníkových torpédoborců stavěných pro Japonské námořní síly sebeobrany (JMSDF). Fakticky se jedná o nosiče vrtulníků, vzhledem a velikostí však silně připomínají lehké letadlové lodě a existují spekulace, zdali z nich budou moci operovat letouny VSTOL. Japonsko z nich však plánuje provozovat pouze vrtulníky, vlastnění útočných letadlových lodí mu zakazuje ústava. Jejich primární úlohou je protiponorkové hlídkování, mohou ale plnit i další role, například přepravu výsadku, humanitární mise, či doplňování paliva dalším lodím.\n\nObjednány byly dvě jednotky této třídy. Ve službě nahradí dvojici vrtulníkových torpédoborců třídy \"Širane\". Prototypová jednotka \"Izumo\" byla na vodu spuštěna v den 68. výročí svržení atomové bomby na Hirošimu. Třída představuje největší japonské válečné lodě postavené od doby druhé světové války.\n\nOba torpédoborce této třídy postavila japonská loděnice IHI Marine United ve městě Jokohama.\n\nJednotky třídy \"Izumo\":\n\nPlavidla mají průběžnou letovou palubu po celé délce s ostrovem na pravoboku. Trup a nástavby mají stealth tvarování. Na letové palubě se nachází pět přistávacích bodů. Je plánováno, že jedna loď běžně ponese sedm protiponorkových a dva záchranné vrtulníky. Skutečná kapacita rozměrných plavidel je ale výrazně větší – cca 30 strojů. Nesené vrtulníky jsou typu SH-60J/K a AW101 Merlin.\n\nPro případ nasazení v roli výsadkových plavidel jsou plavidla vybaveny nákladovou palubou přístupnou pomocí ramp. Přepravovat mohou až 500 vojáků a padesát 3,5t vozidel. Nenesou výsadkové čluny.\n\nK vlastní obraně plavidla slouží dva 20mm kanónové komplety blízké obrany Phalanx CIWS a dva raketové komplety RIM-116 RAM, každý nesoucí 21 protiletadlových řízených střel.\n\nPohonný systém je koncepce COGAG. Tvoří ho čtyři plynové turbíny General Electric LM2500. Lodní šrouby jsou dva. Nejvyšší rychlost dosahuje 30 uzlů.\n\nV listopadu 2018 japonská vláda rozhodla o zakoupení amerických bojových letounů s krátkým vzletem a kolmým přistáním (STOVL) F-35B. Letouny by měly operovat z nosičů třídy \"Izumo\", což si ale vyžádá řadu konstrukčních úprav. Dle informací Nippon News Network (NNN) chce Japonsko posílit kapacity svého námořnictva v reakci na námořní expanzi Čínské lidové republiky.\n"}
{"id": "945331", "url": "https://cs.wikipedia.org/wiki?curid=945331", "title": "Chlum (Hořický hřbet)", "text": "Chlum (Hořický hřbet)\n\nChlum (449 m n. m.) je vrch v okrese Jičín Královéhradeckého kraje. Leží asi 1,5 km jjv. od obce Šárovcova Lhota na jejím katastrálním území, stejně jako na území Holovousy a Chlum u Hořic.\n\nVrch náleží do celku Jičínská pahorkatina, podcelku Bělohradská pahorkatina, okrsku Hořický hřbet a podokrsku Hořický chlum.\n\nAutomobilem se dá nejblíže dopravit do vsi Chloumky, z níž vede pěší cesta na vrchol. Severním okolím vrcholu prochází červená Turistická značka vedoucí po celé hřbetnici (Libín – Hořice). Ve východní části hřbetu se napojuje žlutá a zelená trasa.\n"}
{"id": "945341", "url": "https://cs.wikipedia.org/wiki?curid=945341", "title": "François Englert", "text": "François Englert\n\nFrançois Englert (* 6. listopadu 1932 Brusel) je belgický fyzik, nositel Nobelovy ceny za fyziku.\n\nNarodil se do belgické židovské rodiny. Během německé okupace Belgie během druhé světové války žil v různých dětských domovech ve městech Dinant, Lustin, Stoumont a Annevoie-Rouillon.\n\nV roce 1955 vystudoval jako inženýr elektrotechniky belgickou Université Libre de Bruxelles (ULB), na které v roce 1959 obhájil titul Ph.D.. V letech 1959–1961 působil na americké Cornell University.\n\nOd roku 1961 začal sám působit na ULB, od roku 1964 jako profesor a v letech 1980–1998 jako ředitel tamějšího pracoviště teoretické fyziky, společně s Robertem Broutem. Od roku 1998 je emeritním profesorem této univerzity.\n\nV roce 2013 byl za objev Higgsova mechanismu společně s Petrem Higgsem oceněn Nobelovou cenou za fyziku.\n\n\n"}
{"id": "945349", "url": "https://cs.wikipedia.org/wiki?curid=945349", "title": "Generali Ladies Linz 2013", "text": "Generali Ladies Linz 2013\n\nGenerali Ladies Linz 2013 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem stadionu TipsArena Linz. Konal se mezi 7. až 13. říjnem 2013 v rakouiském Linci jako 27. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala devátá tenistka světa Angelique Kerberová z Německa, která potvrdila roli favoritky a turnaj vyhrála po finálové výhře nad Anou Ivanovićovou.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "945358", "url": "https://cs.wikipedia.org/wiki?curid=945358", "title": "HP Open 2013", "text": "HP Open 2013\n\nHP Open 2013, sponzorovaný firmou Hewlett-Packard, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra Ucubo. Konal se mezi 7. až 13. říjnem 2013 v japonské Ósace jako 5. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala jedenáctá tenistka světa Jelena Jankovićová ze Srbska, která se před zahájením turnaje odhlásila poranění levého kyčle.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "945359", "url": "https://cs.wikipedia.org/wiki?curid=945359", "title": "Michael Levitt", "text": "Michael Levitt\n\nMichael Levitt (* 9. května 1947 Pretoria) je americko–britsko–izraelský biofyzik a dlouholetý profesor na Stanfordově univerzitě, nositel Nobelovy ceny za chemii.\n\nNarodil se v jihoafrickém městě Pretoria do židovské rodiny, která předtím bydlela v litevském městě Plungė.\n\nNa Univerzitě v Cambridgi získal titul Ph.D. v oboru výpočetní biologie. Od roku 1967 vědecky pracoval na Weizmannově institutu věd, kde společně s profesorem Shneiorem Lifsonem a jeho vlastním studentem Ariehem Warshelem s pomocí počítačového modelování zkoumali chování biomolekul.\n\nV letech 1980–1989 působil na Weizmannově institutu věd jako profesor chemické fyziky. Pak se stal profesorem strukturní biologie na kalifornské Stanfordova univerzita.\n\nV roce 2013 získal Nobelovou cenu za chemii, společně s Martinem Karplusem a Ariehem Warshelem.\n\nJe držitelem třech občanství, amerického, britského a izraelského. Polovinu roku žije v Izraeli, kde žije jeho manželka a děti.\n\n"}
{"id": "945360", "url": "https://cs.wikipedia.org/wiki?curid=945360", "title": "HP Open 2013 – ženská dvouhra", "text": "HP Open 2013 – ženská dvouhra\n\nDo soutěže ženské dvouhry na tenisovém turnaji HP Open 2013 nastoupilo třicet dva hráček. Obhájkyní titulu byla Britka Heather Watsonová, kterou v úvodním kole vyřadila portorická hráčka Mónica Puigová.\n\nSoutěž dvouhry vyhrála třetí nasazená Australanka Samantha Stosurová, která ve finále zdolala kanadskou turnajovou pětku a bývalou nejlepší juniorku světa Eugenii Bouchardovou ve třech sadách .\n\nSamantha Stosurová tak po srpnové trofeji z kalifornského Carlsbadu získala druhý singlový titul v sezóně a celkově pátý kariérní. Na turnaji se probojovala také do finále čtyřhry, z níž odešla jako poražená finalistka.\n\n\n"}
{"id": "945361", "url": "https://cs.wikipedia.org/wiki?curid=945361", "title": "Generali Ladies Linz 2013 – ženská dvouhra", "text": "Generali Ladies Linz 2013 – ženská dvouhra\n\nDo soutěže ženské dvouhry na tenisovém turnaji Generali Ladies Linz 2013 nastoupilo třicet dva hráček. Obhájkyní titulu byla běloruská světová dvojka Viktoria Azarenková, která na turnaji nestartovala.\n\nSoutěž dvouhry vyhrála nejvýše nasazená Němka Angelique Kerberová, která ve finále zdolala srbskou turnajovou trojku Ana Ivanovićovou ve dvou sadách , když zvládla koncovky obou setů. Kerberová se na turnaj přihlásila pozdě, až po rozlosování soutěže, a od pořadatelů získala divokou kartu. Jako první nasazená byla umístěna do dolní poloviny pavouku, k jehož změnám došlo.\n\nAngelique Kerberová tak získala první singlový titul v sezóně a celkově třetí kariérní.\n\n\n"}
{"id": "945362", "url": "https://cs.wikipedia.org/wiki?curid=945362", "title": "Římský kánon", "text": "Římský kánon\n\nŘímský kánon, od roku 1969 nazývaný také první eucharistická modlitba, vznikl v liturgii římskokatolické církve během 4. až 7. století. Od té doby zůstal prakticky nezměněn až do liturgické reformy po druhém vatikánském koncilu, kdy byl mírně upraven a současně k němu byly jako alternativa zavedeny ještě druhá, třetí a čtvrtá eucharistická modlitba (později bylo zavedeno ještě několik dalších). Nyní se používá jen zřídka, zejména při slavnostních příležitostech.\n\n"}
{"id": "945364", "url": "https://cs.wikipedia.org/wiki?curid=945364", "title": "HP Open 2013 – ženská čtyřhra", "text": "HP Open 2013 – ženská čtyřhra\n\nDo soutěže ženské čtyřhry na tenisovém turnaji HP Open 2013 nastoupilo šestnáct dvojic. Obhájcem titulu byl americký pár Raquel Kopsová-Jonesová a Abigail Spearsová, který v semifinále vyřadila Samantha Stosurová po boku Šuaj Čangové.\n\nVítězem se stala druhá nasazená francouzsko-italská dvojice Kristina Mladenovicová a Flavia Pennettaová, která ve finále zdolala australsko-čínský pár Samantha Stosurová a Čang Šuaj po dvousetovém průběhu 6–4 a 6–3.\n\nKristina Mladenovicová si připsala pátý deblový triumf sezóny a celkově sedmý kariérní. Pro Flavii Pennettaovou výhra znamenala premiérový titul v roce 2013 a úhrnem patnácté turnajové vítězství na okruhu WTA Tour ve čtyřhře.\n\n"}
{"id": "945365", "url": "https://cs.wikipedia.org/wiki?curid=945365", "title": "Generali Ladies Linz 2013 – ženská čtyřhra", "text": "Generali Ladies Linz 2013 – ženská čtyřhra\n\nDo soutěže ženské čtyřhry na tenisovém turnaji Generali Ladies Linz 2013 nastoupilo šestnáct dvojic. Obhájcem titulu byl zkušený německo-český pár Anna-Lena Grönefeldová a Květa Peschkeová, který se turnaje nezúčastnil.\n\nVítězem se stala nenasazená dvojice českých sester Karolíny a Kristýny Plíškových, které ve finále zdolaly kanadsko-polské turnajové jedničky Gabrielu Dabrowskou s Alicjou Rosolskou po dvousetovém průběhu 7–6 a 6–4, když zvládly koncovky obou sad.\n\nČeská dvojčata si tak po červencovém finále na antukovém turnaji Internazionali Femminili di Palermo, připsala premiérový titul kariéry z ženské čtyřhry profesionálního okruhu WTA.\n\n"}
{"id": "945368", "url": "https://cs.wikipedia.org/wiki?curid=945368", "title": "Shanghai Rolex Masters 2013", "text": "Shanghai Rolex Masters 2013\n\nShanghai Rolex Masters 2013 byl profesionální tenisový turnaj mužů, hraný jako součást okruhu ATP World Tour, v komplexu Qizhong Forest Sports City Arena na otevřených dvorcích s tvrdým povrchem. Konal se mezi 6. až 13. říjnem 2013 v čínské Šanghaji jako 5. ročník.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval předposlední událost této devítidílné série. Dotace činila 3 849 445 dolarů.\n\nNejvýše nasazeným hráčem ve dvouhře byl druhý hráč světa Novak Djoković ze Srbska, který soutěž vyhrál podruhé za sebou.\n\nCelkový rozpočet turnaje činil 3 849 445 dolarů.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "945371", "url": "https://cs.wikipedia.org/wiki?curid=945371", "title": "Shanghai Rolex Masters 2013 – mužská dvouhra", "text": "Shanghai Rolex Masters 2013 – mužská dvouhra\n\nDo soutěže mužské dvouhry na tenisovém turnaji Shanghai Rolex Masters 2013 nastoupilo padesát šest hráčů. Z kvalifikace postoupilo sedm tenistů. Obhájcem titulu byl druhý hráč světa Novak Djoković ze Srbska.\n\nVítězem soutěže dvouhry se stal nejvýše nasazený Novak Djoković, který ve finále porazil argentinskou turnajovou šestku Juana Martína del Potra po rovnocenném zisku prvních dvou sad 6–1 a 3–6, až v tiebreaku rozhodujícího setu poměrem míčů 7–3.\n\nV probíhající sezóně si Djoković připsal páté turnajové vítězství a úhrnem 39. singlový titul kariéry. Současně vyhrál druhý asijský turnaj za sebou, když v předcházejícím týdnu vybojoval trofej na pekingském China Open. Úspěšná obhajoba šanghajskéh titulu znamenala setrvání na druhé příčce žebříčku za Rafaelem Nadalem.\n\nOsm nejvýše nasazených mělo volný los do druhého kola.\n\n\n\n"}
{"id": "945372", "url": "https://cs.wikipedia.org/wiki?curid=945372", "title": "Cizí kapitál", "text": "Cizí kapitál\n\nCizí kapitál je součástí kapitálu firmy, té části jejího jmění, na který si firma musela půjčit. Jde o tzv. cizí zdroje financování, v rozvaze se řadí mezi pasiva, jde o závazky: např. úvěry u bank, závazky vůči dodavatelům, finančnímu úřadu, zaměstnancům a podobně. Naopak tedy nejde apriori o majetek, aktiva.\n\nRozdělení cizího kapitálu podle doby splatnosti ho rozdělujeme na dlouhodobý a krátkodobý cizí kapitál. Pokud je doba splatnosti do 1 roku, označujeme ho jako krátkodobý cizí kapitál. Je-li doba splatnosti delší než jeden rok, označujeme ho jako dlouhodobý cizí kapitál. Všeobecně platí, že krátkodobý kapitál je levnější než kapitál dlouhodobý, protože s prodlužováním časového horizontu roste pro věřitele riziko a dále s růstem rizika roste požadovaná výnosnost investovaného kapitálu. Mezi krátkodobé cizí zdroje řadíme například: krátkodobé bankovní úvěry, půjčky, závazky vůči zaměstnancům, zálohy přijaté od odběratelů, nezaplacené daně, výdaje příštích období (náklady které budou zaplaceny v budoucnu). Dlouhodobé cizí zdroje tvoří: dlouhodobé bankovní úvěry (hypoteční úvěry), terminované půjčky, leasingové dluhy, podnikové dluhopisy.\n\nKdy podniky využívají cizí kapitál podniky jej používají především pro překlenutí období, kdy si nevystačí se svým vlastním kapitálem. Cizí kapitál není poskytován zadarmo. Cenou za jeho používání je úrok a další výdaje spojené s jeho získáním. Často se však cizí kapitál považuje za levnější než ten vlastní, především je to z toho důvodu, že úroky z cizího kapitálu snižují daňové zatížení, protože úroky z cizího kapitálu jsou součástí nákladů a náklady snižují zisk, ze kterého se platí daň.\n\nFinanční páka a daňový štít. Použití cizího kapitálu představuje finanční páku, díky níž se zvedá výnosnost vlastního kapitálu. Kromě finanční páky dále také působí daňový štít. Daňový štít někdy také označován jako daňová úspora. Představuje situaci, kdy u cizího kapitálu jsou úroky z úvěrů a dluhopisů položkami daňově uznatelnými a do nákladů korporace tak nedopadají v plné výši, ale ve výši sníženou o daňovou úsporu.\n\n\"Vzorec pro výpočet nákladů financovaných z cizího úročeného kapitálu\"'\nVýpočet nákladů na cizí kapitál vážený průměr jednotlivých úrokových sazeb, kdy vahami budou podíly jednotlivých úvěrů na celkovém úvěru korporace. Tyto informace však nejsou veřejně dostupné a pokud bychom alespoň chtěli odhadnout lze tak učinit prostřednictvím poměru: Nákladové úroky/Bankovní úvěry\n\nVelice důležité je sledovat poměr mezi vlastním a cizím kapitálem v podniku tak, aby nedošlo k neúnosnému předlužení podniku. Cizí kapitál je zachycen v rozvaze na straně pasiv.\n\nISBN 978-80-7400-274-8.\n\n"}
{"id": "945376", "url": "https://cs.wikipedia.org/wiki?curid=945376", "title": "Martin Karplus", "text": "Martin Karplus\n\nMartin Karplus (* 15. března 1930 Vídeň) je americký teoretický chemik, původem z Rakouska, nositel Nobelovy ceny za chemii.\n\nNarodil se v rakouské Vídni. Ještě když byl dítětem, jeho rodina v březnu 1938, několik dnů po nacistickém anšlusu, uprchla z Rakouska. Pak strávil několik měsíců ve švýcarském Curychu a ve francouzském La Baule, následně rodina emigrovala do Spojených států.\n\nV roce 1950 získal bakalářský titul na Harvardově univerzitě, pak pokračoval ve studiu na California Institute of Technology. V roce 1953 získal pod vedením Linuse Paulinga titul Ph.D.. V letech 1953–1955 byl pod vedením Charlese Coulsona postdoktorandem na Oxfordské univerzitě. V letech 1960–1967 učil na University of Illinois at Urbana-Champaign a na Columbia University, následně odešel na Harvard.\n\nJeho vědecká práce zasahuje do různých oblastí fyzikální chemie, například NMR spektroskopie, chemické dynamiky, kvantové chemie a zejména do oboru molekulární dynamiky, konkrétně simulací biomolekul.\n\nV roce 2013 získal Nobelovou cenu za chemii, společně s Michaelem Levittem a Ariehem Warshelem.\n\n\n"}
{"id": "945394", "url": "https://cs.wikipedia.org/wiki?curid=945394", "title": "Otto Fischer", "text": "Otto Fischer\n\nOtto Fischer (3. dubna 1909 Jankov u Votic – 9. dubna 1975 Praha) byl český matematik a statistik. Zaměřoval se na aplikace matematické statistiky v zemědělství a biologii, dosáhl řady původních výsledků v analýze rozptylu.\n\nVystudoval gymnázium v Truhlářské ulici v Praze, poté absolvoval v roce 1933 pojistné inženýrství na fakultě Speciálních nauk ČVUT a v roce 1933 rovněž ukončil studium matematiky na Přírodovědecké fakultě UK. Od roku 1935 pracuje jako statistik v Ústředním psychotechnickém ústavu v Praze. Téměř celou válku strávil v koncentračních táborech v Terezíně a Osvětimi.\nPo návratu do Prahy pracoval v Československém ústavu práce a pak v Matematickém ústavu ČSAV od roku 1951 až do odchodu do důchodu v roce 1971.\n\nOtto Fischer je otec Jana Fischera, bývalého předsedy Českého statistického úřadu a bývalého premiéra vlády a ministra financí České republiky\na dědeček statistika prof. Jakuba Fischera, děkana Fakulty informatiky a statistiky Vysoké školy ekonomické v Praze.\n\nNapsal originální učebnici obsahující autorovy původní výsledky:\n\n"}
{"id": "945400", "url": "https://cs.wikipedia.org/wiki?curid=945400", "title": "Ulric Neisser", "text": "Ulric Neisser\n\nUlric Gustav Neisser (8. prosince 1928, Kiel – 17. února 2012, Ithaca) byl americký psycholog narozený v Německu (jeho rodina odešla do USA roku 1933, po nástupu nacistů). \n\nByl profesor Cornellovy univerzity, představitel kognitivní psychologie a 32. nejcitovanější psycholog 20. století. Zaobíral se především tématy paměti a inteligence. Byl silně ovlivněn dílem psychologů Jamese Gibsona a jeho ženy Eleanor Gibsonové, jejich zkoumání percepce viděl jako velký impuls k rozvoji kognitivní teorie. Kritizoval také starší generaci kognitivivců za nízkou \"ekologickou validitu\" jejich díla, čímž mínil, že svých výsledků dosáhli pozorováním nepřirozených situací v nepřirozených (tedy laboratorních) podmínkách. \n\n\n"}
{"id": "945408", "url": "https://cs.wikipedia.org/wiki?curid=945408", "title": "Zemský okres Main-Spessart", "text": "Zemský okres Main-Spessart\n\nZemský okres Main-Spessart je okres v německé spolkové zemi Bavorsko, ve vládním obvodě Dolní Franky. Sídlem okresu je město Karlstadt.\n"}
{"id": "945412", "url": "https://cs.wikipedia.org/wiki?curid=945412", "title": "Josef Hlavnička (ředitel)", "text": "Josef Hlavnička (ředitel)\n\nJosef Hlavnička (30. ledna 1897, Lomnice nad Popelkou, Rakousko-Uhersko – 24. května 1943, Zdounky, Československo) byl český textilák, manažer a ředitel Baťových závodů. Pozoruhodný život prožil muž pocházející z východních Čech, jenž našel svou zálibu v moravském folklóru, filatelii a příkladném zemědělství. Během života se svou pílí vypracoval z řadového zaměstnance na jednoho z baťovských ředitelů, získal si v kolektivu pracovníků značnou oblibu a na vrcholu životních sil jeho život ukončila tragická havárie.\n\nJosef Hlavnička prožil první roky života v Lomnici nad Popelkou, kde vychodil obecnou a měšťanskou školu i tříletou odbornou textilní školu. Před příchodem do Zlína nalezl zaměstnání u firem Sochor v Náchodě (podmistr, mistr, zástupce nadmistra), poté v Ústí nad Orlicí u Hernycha a spol. (úředník) a nakonec u Svobody v Lomnici nad Popelkou (disponent). Poprvé do Zlína zamířil během své vojenské služby ve Vídni v roce 1916, kdy navštívil sestru zaměstnanou ve firmě Baťa. Sestra si práci ve firmě pochvalovala, proto se Josef Hlavnička pokusil po konci války získat ve firmě zaměstnání. Nastoupil již v prosinci 1918 jako saldokontista, později se staral o skladové účetnictví a působil v nákupním oddělení. \n\nV podniku si Hlavnička našel nevěstu Marii Baťovou, nevlastní sestru Tomáše Bati a oženil se s ní 16. února 1924. Vřelý vztah měl především s Janem Antonínem Baťou, vlastním bratrem manželky Marie. Pro neshody s Tomášem Baťou podal společně s Janem Baťou počátkem roku 1928 výpověď, ale již v srpnu 1928 byl do firmy znovu přijat. Počátkem 30. let Tomáš Baťa rozjížděl textilní výrobu, a proto poslal Hlavničku na dva roky do Anglie na zkušenou. V Anglii se naučil jazyk i obchodování na burze. Pod Hlavničkovým vedením začala od května 1931 výstavba továrních budov na Baťově, kde se osvědčil a získal postavení ve vedoucích kruzích firmy. V roce 1939, po odchodu J. A. Bati do zahraničí, stanul s D. Čiperou a H. Vavrečkou v nejužším vedení firmy, kdy měl na starost všechny baťovské podniky v bývalém Československu. Ve své nové funkci musel kličkovat mezi požadavky okupační moci a zájmy firmy a jejích 53 000 zaměstnanců na území Protektorátu. \nHlavnička měl dvě velké záliby, a to filatelii a zemědělství. Do závodních novin psal v letech 1932–1941 články k nejrůznějším zemědělským tématům. Sám se pustil do hospodaření, když koupil statek se zámkem ve Zdislavicích. Snažil se zde vybudovat vzorné hospodaření jako příklad pro další zemědělce v kraji s ušlechtilými druhy hovězího a vepřového dobytka, radil se s odborníky na zemědělství a veterinářství. Ze Zlína do Zdislavic jezdil často, neboť zde nacházel únik před denními pracovními starostmi. Jedna návštěva statku se mu však stala osudnou; když se autem 24. května 1943 vracel ze statku do Zlína, poblíž osady Olšina na železničním přejezdu tragicky zahynul. Spolu s Hlavničkou srážku s vlakem nepřežil i zemědělský ekonom, bývalý ministr zemědělství profesor dr. Eduard Reich. \n\nHlavnička byl mezi lidmi velmi oblíbený. Obraceli se na něj s nejrůznějšími žádostmi, prosbami a doporučeními častěji než na jiné baťovské funkcionáře. Jeho oblibu v kolektivu spolupracovníků nejlépe dokumentuje velký pohřební průvod 29. května 1943, kdy byl pohřben na Lesním hřbitově ve Zlíně.\n"}
{"id": "945414", "url": "https://cs.wikipedia.org/wiki?curid=945414", "title": "Montfort-sur-Risle", "text": "Montfort-sur-Risle\n\nMontfort-sur-Risle je francouzská obec v departementu Eure v regionu Normandie. V roce 2010 zde žilo 812 obyvatel. Je centrem kantonu Montfort-sur-Risle.\n\n\"Počet obyvatel\" \n\n"}
{"id": "945423", "url": "https://cs.wikipedia.org/wiki?curid=945423", "title": "František Malota", "text": "František Malota\n\nFrantišek Malota (22. prosince 1900, Hulín, Rakousko-Uhersko – 16. září 1984, Gottwaldov, Československo) byl český inženýr, manažer a ředitel Baťových závodů. \n\nNarodil se jako prvorozený syn v rodině řezníka \"Josefa Maloty\", který byl bratrancem Tomáše Bati (jeho matka Marie a matka Tomáše Bati byly sestry). V sedmi letech otec Františka Maloty zemřel a rodina se z Hulína přestěhovala do Pohořelic u Napajedel. Postupně bydlela i ve Zlíně a nakonec v Olomouci, kde dokončil obecnou školu a zapsal se na českou reálku. O prázdninách si přivydělával prací v Baťově továrně ve Zlíně. Jeho studium však přerušil povolávací rozkaz na vojenskou základní službu. Od ledna do podzimu 1918 sloužil postupně v Brně, v Haliči a v Itálii. Po vojně pokračoval v přerušeném studiu a maturitní zkoušku úspěšně absolvoval v červnu 1919. Vzdělání si rozšířil ročním abiturientským kurzem na Obchodní akademii v Olomouci, za finanční podpory Tomáše Bati se mohl v roce 1920 nechat zapsat na Vysokou školu obchodní v Praze, kterou s dobrými výsledky ukončil na podzim 1923 promocí a ziskem titulu inženýra komerčních věd. Po promoci začal hledat zaměstnání, uspěl při pohovoru u Tomáše Bati v prosinci 1923 a 12. ledna 1924 do firmy nastoupil.\n\nNejprve začal manuální činností a během krátké doby se vyučil ševcem, poté přešel do exportního oddělení, kde uplatnil své jazykové znalosti angličtiny, francouzštiny, němčiny a ruštiny. Po dvou letech odešel do nákupního oddělení, kde se seznámil s Janem Antonínem Baťou a Josefem Hlavničkou. Nákupy kůží jej zavedly na cesty po celé Evropě a v lednu 1932 dokonce až do Indie, kde se setkal s Tomášem Baťou. Jeho práce vykazovala výborné výsledky, proto byl v prosinci 1932 povýšen na vedoucího nákupního oddělení. O rok později využil nabídky stát se ředitelem baťovské továrny v Hellocourtu ve Francii, kde působil v letech 1934-1936. \n\nPo návratu do Zlína byl přeřazen do exportního oddělení, avšak musel dvakrát v letech 1937 a 1938 odcestovat do Anglie do Tilbury k pobočce firmy Baťa, kde došlo k problémům s hospodařením podniku a se špatnou kvalitou výrobků. Kvalitní práce jej vynesla do nejvyšších kruhů společnosti Baťa a po odchodu Jana Antonína Bati do zahraničí na jaře 1939 byl 14. října 1939 kooptován za člena správní rady. Toto rozhodnutí bylo potvrzeno 27. listopadu 1939 na první valné hromadě konané za okupace. V té době se stal členem užšího vedení firmy a také na něj bylo převedeno 7% akcií firmy Baťa, a. s. Při své práci dohlížel na již nově založené podniky, ale i na budování nových po celé kontinentální Evropě a také se výrazně zapojil do protinacistického odboje. Jménem baťovského vedení jednal od přelomu let 1943-1944 s dr. Vavro Šrobárem a dalšími slovenskými vlastenci, kteří připravovali protiněmecké povstání, a poskytla jim finanční částku přesahující 90 milionů korun. Angažoval se také v pomoci partyzánům v Beskydech a ve Vizovických a v Hostýnských vrších. Jeho činnost však nezůstala utajena, na udání byl třikrát vyšetřován na zlínském gestapu, avšak trestu ušel.\n\nPo osvobození v květnu 1945 byly Baťovy závody převedeny pod národní správu v čele s JUDr. Ivanem Holým na jehož popud byl Malota polovině června 1945 zatčen a tři měsíce držen ve vazbě. Na svobodu se dostal až v září 1945, ale v březnu 1946 byl z Baťových závodů propuštěn. Dva roky marně hledal zaměstnání, až v únoru 1948 nastoupil jako zástupce ředitele Československých závodů sklářských v Praze. V říjnu 1948 mu zlínský Okresní národní výbor konfiskoval polovinu domu a krátce na to v prosinci 1948 byl uvězněn. Soud s představiteli správní rady Baťovských závodů v období války začal v Uherském Hradišti 20. prosince. Po několikadenním jednání byl odsouzen, ale zároveň zproštěn od trestu. V květnu 1951 byl přesunut do sklářského podniku v Železném Brodě, kde jej 19. června 1951 zatkla tajná policie. Po té strávil dva a půl roku ve vazbě v pražské Ruzyni, ve vykonstruovaném procesu s tzv. „baťovskou skupinou“ byl 19. února 1954 odsouzen k šesti letům vězení za velezradu a ke ztrátě majetku. V prosinci byl odvezen z Ruzyně na Jáchymovsko do tábora u Ostrova nad Ohří, kde pracoval na různých stavbách. Počátkem roku 1956 si podal žádost o podmíněné propuštění a koncem července byl podmínečně propuštěn. Vrátil se do tehdejšího Gottwaldova, kde však pro něj, pro bývalého baťovce, nebyla práce a tak musel odjet do Ostravy, kde nastoupil v říjnu 1956 jako plánovač Vítkovických staveb. Na jaře 1958 neprošel politickými prověrkami a byl přeřazen k manuální práci v Moravských chemických závodech v Ostravě-Hrušově. Z chemických závodů odešel v lednu 1961 do penze. V roce 1968 neúspěšně požádal o rehabilitaci a zrušení rozsudku z roku 1954. Zemřel ve zlínské nemocnici 16. září 1984, rehabilitován byl až o deset let později v květnu 1994.\n"}
{"id": "945425", "url": "https://cs.wikipedia.org/wiki?curid=945425", "title": "Vinzenz Hofmann", "text": "Vinzenz Hofmann\n\nVinzenz Hofmann, \"uváděn též jako\" Vincenz Hofmann, \"v českých dobových pramenech někdy jako\" Čeněk Hofmann (2. listopadu 1857 Červený Újezd – ???), byl rakouský a český statkář a politik německé národnosti, na přelomu 19. a 20. století poslanec Českého zemského sněmu a Říšské rady.\n\nVychodil reálku v Písku, pak se věnoval správě svého zemědělského hospodářství. Byl statkářem v Úhercích u Nýřan. Koncem 19. století se uvádí jako starosta této obce, dále člen okresního zastupitelstva ve Stodě a náhradníkem ústřední komise pro revizi katastru pozemkové daně v Čechách.\n\nV 90. letech 19. století se zapojil do zemské politiky. V doplňovacích volbách v dubnu 1890 (poté, co zemřel dosavadní poslanec Adolf Streer von Streeruwitz) byl zvolen v kurii venkovských obcí (volební obvod Stříbro, Touškov, Stod) do Českého zemského sněmu. V řádných volbách v roce 1895 zde mandát obhájil. Uvádí se jako německý liberál (takzvaná Německá pokroková strana). Mandát obhájil i ve volbách v roce 1901 a volbách v roce 1908. Roku 1905 přestoupil do Německé agrární strany.\n\nVe volbách roku 1891 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Stříbro, Horšovský Týn atd. Mandát obhájil za stejný obvod ve volbách roku 1897 a volbách roku 1901. Do vídeňského parlamentu se dostal i ve volbách roku 1907, konaných již podle všeobecného a rovného volebního práva, kdy uspěl za obvod Čechy 122.\n\nNa Říšské radě byl dlouho členem klubu Sjednocená německá levice, ze kterého vystoupil roku 1896. V roce 1906 se uvádí coby jeden z pěti poslanců Říšské rady, zastupujících Německou agrární stranu (Deutsche Bauernpartei). Po roce 1907 zasedl do poslaneckého klubu Německý národní svaz (Deutscher Nationalverband), v jehož rámci byl členem Německé agrární strany.\n"}
{"id": "945427", "url": "https://cs.wikipedia.org/wiki?curid=945427", "title": "Sportovní gymnastika na Letních olympijských hrách 1896", "text": "Sportovní gymnastika na Letních olympijských hrách 1896\n\nSportovní gymnastika na Letních olympijských hrách 1896 probíhaly 9. dubna do 11. dubna 1896. Soutěží se celkem zúčastnilo 71 mužů z 8 zemí.\n\n"}
{"id": "945431", "url": "https://cs.wikipedia.org/wiki?curid=945431", "title": "Sportovní gymnastika na Letních olympijských hrách 1972", "text": "Sportovní gymnastika na Letních olympijských hrách 1972\n\nSportovní gymnastika na Letních olympijských hrách 1972.\n\n"}
{"id": "945432", "url": "https://cs.wikipedia.org/wiki?curid=945432", "title": "Josef Holče", "text": "Josef Holče\n\nJosef Holče (28. srpna 1851 Holice – 25. ledna 1905 Jindřichův Hradec) ,byl rakouský a český knihkupec a politik, na přelomu 19. a 20. století poslanec Českého zemského sněmu.\n\nPocházel z východočeských Holic. Vystudoval gymnázium v Jindřichově Hradci. Působil jako lékárník, později byl knihkupcem a majitelem obchodu s papírnickými potřebami v Jindřichově Hradci. Koncem 19. století se uvádí jako náměstek starosty města a místopředseda obchodní a živnostenské komory v Českých Budějovicích. V roce 1905 se zmiňuje již jako prezident českobudějovické obchodní komory.\n\nV 90. letech 19. století se zapojil i do zemské politiky. Ve volbách v roce 1895 byl zvolen v kurii obchodních a živnostenských komor (volební obvod České Budějovice) do Českého zemského sněmu. Politicky patřil k mladočeské straně. Mandát obhájil ve volbách v roce 1901.\n\nZemřel v lednu 1905.\n"}
{"id": "945434", "url": "https://cs.wikipedia.org/wiki?curid=945434", "title": "Hans Bruyninckx", "text": "Hans Bruyninckx\n\nprof. Hans Emiel Aloysius Bruyninckx (20. března 1964) je belgický odborník v oblasti mezinárodních vztahů, který se specializuje na mezinárodní a evropskou environmentální politiku.\n\nOd června 2013 stojí v čele Evropské agentury pro životní prostředí.\n\n"}
{"id": "945437", "url": "https://cs.wikipedia.org/wiki?curid=945437", "title": "Jacqueline McGlade", "text": "Jacqueline McGlade\n\nprof. Jacqueline Myriam McGlade (* 31. května 1955) je kanadská mořská bioložka a environmentální informatička narozená ve Velké Británii.\n\nPůsobila jako profesorka environmentální informatiky na University College London. V letech 2003 až 2013 byla výkonnou ředitelkou Evropské agentury pro životní prostředí.\n"}
{"id": "945440", "url": "https://cs.wikipedia.org/wiki?curid=945440", "title": "Rozhledna na Vladzické hoře", "text": "Rozhledna na Vladzické hoře\n\nRozhledna na Vladzické hoře (polský název \"Wieża widokowa na Włodzickiej Górze\") se nachází na stejnojmenné hoře, ve Vladzické vrchovině (polský název \"Wzgórza Włodzickie\"), jejíž nejvyšší vrchol sahá do výše 758 m n. m.\nObdobná vyhlídková věž se také nachází na hoře Všech svatých (polský název \"Góra Wszystkich Świętych\"), v sousedství Nowe Rudy, ta je veřejnosti přístupná.\n\nRozhledna byla postavena v roce 1927.\nNachází se ve Vladzické vrchovině, v Dolnoslezském vojvodství, okrese Kladsko. Ve své době se jednalo o věž ve tvaru šestiúhelníku, ne jejímž vrcholu spočívala zastřešená vyhlídková terasa. Na čtvercovém půdorysu v přízemí věže se nacházela i prodejna s občerstvením. Od roku 1934 nesla jméno německého polního maršála Paula von Hindenburga (\"Hindenburgturm\"). Na svahu hory se také nacházejí zbytky základů budov, které sloužily pro nakládku kamene z nedalekého lomu. Přestože tato věž je dnes ruinou představující nebezpečí pro chodce a turisty, je jednou z několika věží v okolí, dalšími jsou: Rozhledna na Velké Sově, Rozhledna na Kalenici, Rozhledna na hoře Všech svatých, Rozhledna na hoře svaté Anny.\n\nNa vrchol hory se lze dostat po zelené turistické značce z Kościelece, která pokračuje na vrchol Sovích hor.\n\n\n"}
{"id": "945443", "url": "https://cs.wikipedia.org/wiki?curid=945443", "title": "Pidhorodne", "text": "Pidhorodne\n\nPidhorodne (; ) je město v Dněpropetrovské oblasti na Ukrajině. Leží na řece Samaře ve vzdálenosti patnáct kilometrů severně od Dnipra a má obyvatel. Přes Pidhorodne vede evropská silnice E50.\n\nBěhem druhé světové války bylo město od srpna 1941 do září 1943 obsazeno německou armádou.\n"}
{"id": "945445", "url": "https://cs.wikipedia.org/wiki?curid=945445", "title": "Karl Iro", "text": "Karl Iro\n\nKarl Iro (25. září 1861 Cheb – 12. října 1934 Vídeň) byl rakouský a český spisovatel, novinář a politik německé národnosti, na konci 19. a počátkem 20. století poslanec Českého zemského sněmu a Říšské rady; představitel nacionálně radikálního a antisemitského proudu sudetoněmecké politiky.\n\nVystudoval reálnou školu, pak nastoupil do cukrářského podniku svého otce a po otcově smrti ho převzal. Sám se soukromě vzdělával, přispíval do německojazyčného tisku a později se stal kočujícím učitelem pro německý \"Schulverein für Deutsche\". Tento spolek byl antisemitsky a nácionálně radikálně orientován, byl ovšem následně rozpuštěn. Iro potom převzal redigování listu \"Unverfälschte deutsche Worte\", který ve Vídni založil Georg von Schönerer. Vydával básně v chebském německém nářečí. Podporoval autonomii Chebska na Čechách. Angažoval se i v politice. Od roku 1885 zasedal v obecní radě v Chebu.\n\nKoncem století se zapojil do zemské politiky. Ve volbách v roce 1895 byl zvolen v městské kurii (volební obvod Cheb) do Českého zemského sněmu. Uvádí se jako všeněmec a antisemita. Jako jediný zástupce tohoto politického proudu zasedal na sněmu mimo kluby, coby nezařazený poslanec. Mandát zde obhájil i ve volbách v roce 1901, opět coby všeněmec, nyní společně s několika dalšími podobně orientovanými poslanci. Zvolen byl rovněž ve volbách v roce 1908, nyní za kurii venkovských obcí (obvod Žlutice, Bochov, Manětín). Uváděn jako všeněmec, stoupenec Georga von Schönerera. Svými názory patřil mezi nejradikálnější představitele českých Němců. V rozpočtové debatě na sněmu v únoru 1896 se vyslovil pro samostatnost Chebska na Čechách. Návrh vzbudil značné emoce mezi českými poslanci.\n\nVe volbách roku 1897 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Planá, Teplá, Tachov atd. Již na schůzi 13. října 1897 oznámil rezignaci na mandát, ale ihned poté byl znovu zvolen. Mandát obhájil za stejný obvod ve volbách roku 1901. Do vídeňského parlamentu se dostal i ve volbách roku 1907, konaných již podle všeobecného a rovného volebního práva, kdy uspěl za obvod Čechy 120. do poslaneckého klubu \"Všeněmecká skupina\". Mandát obhájil za stejný obvod i ve volbách roku 1911. Byl nezařazeným poslancem.\n\nPo válce zasedal ještě v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "945446", "url": "https://cs.wikipedia.org/wiki?curid=945446", "title": "Sportovní gymnastika na Letních olympijských hrách 1976", "text": "Sportovní gymnastika na Letních olympijských hrách 1976\n\nSportovní gymnastika na Letních olympijských hrách 1976.\n\n"}
{"id": "945447", "url": "https://cs.wikipedia.org/wiki?curid=945447", "title": "Simpsonovi (25. řada)", "text": "Simpsonovi (25. řada)\n\nDvacátá pátá řada amerického animovaného seriálu Simpsonovi je pokračování dvacáté čtvrté řady tohoto seriálu. Byla premiérově vysílána na americké televizní stanici Fox od 29. září 2013 do 18. května 2014. Řada má celkem 22 dílů.\n\nV Česku pak tato řada měla premiéru od 1. května 2014 na stanici Prima Cool. Ta seriál vysílala do června v dvoudílných blocích s týdenním odstupem a posledních šest dílů uvedla mimořádně až 1. ledna 2015 formou novoročního maratonu.\n\nPřehled dílů uvedených v rámci této řady seriálu:\n<onlyinclude></onlyinclude>\n\n"}
{"id": "945453", "url": "https://cs.wikipedia.org/wiki?curid=945453", "title": "Routot", "text": "Routot\n\nRoutot je francouzská obec v departementu Eure v regionu Normandie. V roce 2014 zde žilo 1 499 obyvatel. Je centrem kantonu Routot.\n\n\"Počet obyvatel\" \n\n"}
{"id": "945455", "url": "https://cs.wikipedia.org/wiki?curid=945455", "title": "Pakicetus", "text": "Pakicetus\n\nPakicetus je vyhynulý sudokopytník, který je považován za předka současných kytovců. Název znamená doslova „pákistánský kytovec“, protože první fosilie byly objeveny roku 1981 na území dnešního Pákistánu.\n\nPakicetové se vyskytovali zhruba před padesáti miliony let v mělkých vodách třetihorního moře Tethys. Dorůstali zhruba velikosti vlka, žili ve vodě i na souši, pohybovali se po čtyřech končetinách a lovili ryby, vedli tedy podobný život jako dnešní krokodýl. Stavbou protáhlé lebky Pakicetus připomínal velryby, předpokládá se tedy, že u něj postupně došlo k druhotné adaptaci na vodní prostředí, končetiny postupně zakrněly a potomci pakiceta již byli plně vodními savci.\n\n"}
{"id": "945457", "url": "https://cs.wikipedia.org/wiki?curid=945457", "title": "Sportovní gymnastika na Letních olympijských hrách 1980", "text": "Sportovní gymnastika na Letních olympijských hrách 1980\n\nSportovní gymnastika na Letních olympijských hrách 1980 probíhaly ve dnech 20.–25. července 1980 v Paláci sportu Lužniki. Soutěží se celkem zúčastnilo 127 gymnastů (65 mužů a 62 žen).\n\n"}
{"id": "945460", "url": "https://cs.wikipedia.org/wiki?curid=945460", "title": "Saint-Georges-du-Vièvre", "text": "Saint-Georges-du-Vièvre\n\nSaint-Georges-du-Vièvre je francouzská obec v departementu Eure v regionu Normandie. V roce 2010 zde žilo 737 obyvatel. Je centrem kantonu Saint-Georges-du-Vièvre.\n\n\"Počet obyvatel\" \n\n"}
{"id": "945464", "url": "https://cs.wikipedia.org/wiki?curid=945464", "title": "Sportovní gymnastika na Letních olympijských hrách 1984", "text": "Sportovní gymnastika na Letních olympijských hrách 1984\n\nSportovní gymnastika na Letních olympijských hrách 1984 zahrnovala soutěže mužů a žen na jednotlivých nářadích a víceboje jednotlivců resp. jednotlivkyň a družstev. Všechny disciplíny proběhly v hale Pauley Pavilion v Los Angeles v Kalifornii.\n\n"}
{"id": "945467", "url": "https://cs.wikipedia.org/wiki?curid=945467", "title": "World of Warships", "text": "World of Warships\n\nWorld of Warships (dříve známá jako World of Battleships) je MMOG od společnosti Wargaming.net. Hra staví na podobném modelu jako World of Tanks a World of Warplanes, předcházející online hry z dílny Wargaming.net. Přináší akční simulaci různých typů válečných lodí, které v týmové bitvě plní různé role. Hra je již vydána a kdokoliv může hru hrát po registraci na oficiálních stránkách hry.\n\nZahrát si můžete za americká, japonská, německá, britská, francouzská, sovětská a \"panasijská\" (sesbírané válečné lodě z východoasijských zemí) plavidla. Polsko, Itálie a Commonwealth mají zatím jen prémiová plavidla.\n\n16. srpna 2011 tvůrci a vydavatelé her World of Tanks a World of Waplanes oznámili novou free-to-play námořní akční MMO hru nazvanou World of Battleships. Hra uzavírá válečnou online trilogii. O rok později byla hra přejmenována na World of Warships, zejména díky faktu, že \"Battleship \"označuje konkrétní třídu plavidel a nefunguje jako zastřešující název.\n\n2. července 2015 hra vstoupila do otevřené bety, jakožto finální krok k dokončení samotné hry.\n\nZe začátku byly ve hře dostupná plavidla Japonska a USA, pak se v jedné aktualizaci přidalo Německo a Sovětský svaz, které byly později rozvedeny, poté přišla na řadu dlouho očekávaná Británie a vzápětí Francie. Nedávno se hráči dočkali počátku Panasijské flotily.\n\nHra má výrazně pomalejší spád, než předcházející tituly v sérii, což je dáno samotnou povahou námořního boje. Propojení bojišť s ostatními hrami ze série se neplánuje, stejně jako zakomponování ponorek, které by podle slov tvůrců výrazně narušily vyváženost hry, ve které může každé plavidlo střílet na každé (ponorky by byly zranitelné pouze určitou skupinou plavidel).\n\nRozloha map je různá, v různých podnebných pásmech a různých mořích a oceánech. Bojiště jsou, stejně jako v předešlých hrách, inspirována skutečnými místy a bitevními oblastmi. Konkrétní mapy mají své vlastní podmínky včetně počasí.\n\nKaždý z herních národů disponuje loděmi různých typů. Systém vývoje je obdobný, jako u World of Tanks a World of Warplanes. Třídy lodí jsou děleny krom klasického „tieru“ (úroveň) na křižníky, torpédoborce, bitevní lodě a letadlové lodě. Křižníky tvoří základní jednotku každého bitevního svazu. Bývají kombinací jiných typů lodí. Disponují většinou velkým množstvím děl, jsou středně rychlé. Podle národa, ze kterého pocházejí, mají od určité úrovně například torpédomety, radar nebo startovací rampu pro jedno jediné letadlo (většinou chrání loď před útočnými bombardovacími letkami). Torpédoborce jsou velice rychlé, mají velké množství torpédometů, jen málo děl, mohou vytvářet kouřovou clonu a jejich zvláštní schopností je krátkodobé zvýšení rychlosti. Bitevní lodě jsou velké, odolné, pomalé, mají obrovskou palebnou sílu, ale pomalu zaměřují a kadence děl je nízká (nabití trvá i 40 sekund). Letadlové lodě se dobře se maskují a nemají řízená děla. Letadla se dělí na stíhače, střemhlavé bombardéry a torpédové bombardéry.Obojí bombardéry útočí na nepřátelské lodě a stíhači sestřelují nepřátelská letadla. V současné době letadlové lodě mají jen Japonci a USA. Japonské mají 4 letadla v letce a moho letek (3-8) a americké mají 6 letadel v letce a méně letek (3-6). U prémiových letadlových lodí je počet letadel v letce i letek různý- u každé jinak. Zatím (březen 2018) jsou 3: Kaga (Japonsko), Enterprise (USA) a Saipan (USA).\n\nLodě jsou rozděleny do úrovní I-X podle toho, jak jsou \"dobré\". Křižníky jsou dostupné ve všech úrovních, torpédoborce v úrovních II-X; bitevní lodě v úrovních III-X (až na jednu prémiovou výjimku - Mikasa); letadlové lodě v úrovních IV-X. Ve WOWS jsou dva standardní typy munice - AP - protipancéřové a HE - vysoce výbušné. AP buď loď prorazí a způsobí vysoké poškození, nebo se neškodně odrazí do vody. Můžou také proletět lodí skrz a způsobit zanedbatelné poškození. HE vybuchnou na povrchu lodě a působí spíše nižší poškození, ale zaručeně se neodrazí a průstřel skrz nebývá také moc častý. Navíc mohou způsobit požár.\n\nKlanové války budou jedním ze dvou hlavních momentů, kdy se budou jednotlivé hry ve trilogii ovlivňovat. Detaily zatím nejsou známé, ale jednotlivé klany budou získávat výhody do dalších bitev podle toho, jak dopadla předchozí bitva s odlišným druhem bojových strojů.\n\nI na World of Warships se vztahuje společný prémiový účet, který byl zaveden pro World of Tanks a World of Warplanes.\n\nJak již bylo napsáno výše, hra má celkem 10 národů- Japonsko, Britské impérium, USA, Francii, Sovětský svaz, Německo, Itálii, Polsko, Commonwealth (zahrnuje Austrálii, Nový Zéland...) a Panasii.\n\nItálie, Polsko a Commonwealth mají jen prémiová plavidla.\n\nKaždá loď je jedinečná, berte prosím tyto popisy jako orientační.\n\nJaponské císařství disponuje největší flotilou ve hře - má kompletní větve křižníků (10), bitevních lodí (8), letadlových lodí (7) a dvě větve torpédoborců (celkem 13). Jsou spolu s loďmi USA jedinými státy, které mají ve hře své zástupce již od samého začátku.\n\nJaponské křižníky se vyznačují vysokou ráží děl, torpédy a relativně silným pancířem.\n\nJaponské bitevní lodě jsou válečníky na dlouhou vzdálenost-disponují silnými děly, kterých je ale obvykle málo, až na výjimky spolehlivým pancířem a působivou plavební rychlostí. jejich protiletecká obrana bývá ale obvykle slabá a se sekundární výzbrojí se také zrovna chlubit nemohou.\n\nTorpédoborců mají japonci 2 větve, jednu hlavní (úrovně II-X) a druhou slepou (úrovně V-VIII). Obecně mají velmi dobré maskování. Torpédoborce hlavní větve disponují vysokým množstvím silných torpéd s dlouhým dosahem (až 20km!!!), avšak jejich dělostřelectvo je velmi slabé. Vedlejší větev obsahuje torpédoborce s lepšími děly, ale torpéda už jsou o něco horší.\n\nJaponci spolu s USA jsou jedinými národy, které mají letadlové lodě. Ty japonské mají na rozdíl od amerických možnost volby paluby - mohou si vybrat, zdali budou mít více stíhačů, nebo naopak bombardérů.Pro všechny neprémiové japonské letadlové lodě platí, že mají v jedné letce 4 letadla. To se dá pomocí kapitánských dovedností zvýšit na 5. Oproti američanům mají výhodu většího počtu letek (až 8).\n\nDruhou největší flotilou ve hře disponují Spojené státy americké. Americká plavidla jsou obecně velmi všestranná - mohou jak pořádat agresivní útoky, tak podporovat z větší vzdálenosti, poskytovat protileteckou podporu...\n\nAmerické křižníky zpravidla disponují velkým množstvím děl a silnou protiletadlovou obranou, avšak kromě úrovní IV. a V. nejsou vybaveny torpédy. Do VI. úrovně by se daly klasifikovat spíše jako lehké, od VII. těžké, avšak s nepříliš silným pancířem. Tuto nevýhodu kompenzují rychlopalná 200mm děla.\n\nAmerické bitevní lodě se dají rozčlenit do dvou skupin: lodě typu Dreadnought a její nástupci na úrovních III. až VII. a rychlé bitevní lodě nové generace - úrovně VIII.-X. První skupina se vyznačuje silným dělostřelectvem, spolehlivým pancířem, průměrnou protileteckou obranou a velmi pomalou rychlostí a neobratností. To se změní na osmé úrovni - nové bitevní lodě mají velice silnou protiletadlovou výzbroj a jsou rychlejší a obratnější. Silné dělostřelectvo zůstane zachováno, ale pancíře ubude.\n\nAmerické torpédoborce jsou pravým opakem japonských - mají obvykle velmi silné dělostřelectvo, ale jejich torpéda mají krátký dosah a nízké poškození. Pro nižší a střední úrovně jsou typické torpédomety z obou stran lodě, takže po odpálení z jednoho boku vám stále zbývá dost torpéd na straně druhé.\n\nAmerické letadlové lodi mají v letce 6 letadel, což může být vylepšeno na 7, ale letek je méně než u japonců - X. úroveň má 6. Američanům byla v jedné aktualizaci odepřena volba palub kvůli jejich převaze, ovšem dnes jsou naopak ve zřejmé nevýhodě - proti 12 americkým stíhačům na desáté úrovni může japonský protějšek postavit až 16 (po vylepšení obou lodí 14:20). Vyšší počet letadel v letce přináší výhodu při útocích bombardéry - 6 (7) bomb má větší šanci na zásah než 4 (5).\n\nNěmecko disponuje 3. největší flotilou - zastoupeny jsou tu větve torpédoborců, křižníků a bitevních lodí a jednou letadlovou lodí. Bylo přidáno v aktualizaci spolu se Sovětským svazem, a došlo tak k prvnímu rozšíření národů ve hře.\n\nNěmecké křižníky mají obvykle mnoho torpéd, průměrnou protileteckou obranu a dostatek děl hlavní baterie s velkým dostřelem. Jsou rovněž obratné. Do VI. úrovně jsou to lehké křižníky s nejvýše 150mm děly, od sedmičky jsou to křižníky těžké.\n\nNěmecké bitevní lodě mají dobrý pancíř, silnou protileteckou obranu a průměrně silná děla většinou v malém počtu. Mají také velmi silnou sekundární baterii a některé (ze standardních VII. Gneisenau) dokonce torpéda. X. úroveň Großer Kurfürst má nejvíce bodů výdrže ze všech lodí ve hře, neuvěřitelných 105 800 !\n\nNěmecké torpédoborce mají dobrá děla a průměrná torpéda. Stojí za to zmínit 1-hlavňové torpédomety u počátečních úrovní. Většina Německých torpédoborců nemá jméno, pouze kódové označení (např. T-22, Z-23...).\n\nNěmecko má ve hře pouze jediného zástupce letadlových lodí a to speciální prémiovou lodí Graf Zappelin která se umisťuje na VIII. úrovni, ale výhod není moc, spíše je zobrazena v negativním světle kvůli tomu, že její letadla mají málo bodů výdrže, takže se může stát, že letadla nedoletí k cíli.\n\nNejvětší Evropská námořní mocnost má ve hře torpédoborce, křižníky a bitevní lodě. V průběhu roku 2019 se plánuje přidání letadlových lodí.\n\nBritské křižníky jsou velice zvláštní větví - mají pouze AP granáty, mají možnost doplnit si životy, ačkoli tuto schopnost obvykle mají jen bitevní lodě, a mají kouřový generátor, což mívají obvykle pro změnu torpédoborce. Zkrátka a dobře, pusťte ruského vývojáře k něčemu britskému a budou se dít věci...Jinak mají Britské křižníky dobrou protiletadlovou obranu, jsou vysoce obratné a maskované. Jsou to všechno lehké křižníky,takže mají mnoho rychlopalných, avšak nepříliš silných děl. Mají také vysoce slabý pancíř, jak se říká, div do nich neprosakuje voda.\n\nKrálovské námořnictvo má velice podobné bitevní lodě jako jejich zaatlanští příbuzní. úrovně III-VI jsou typické dreadnoughty, akorát u VI úrovně vás překvapí silná protiletadlová obrana. VII. úroveň King George V je zvláštní loď - na přídi má 2 věže, z čehož jednu 4hlavňovou a druhou 2hlavňovou. Na zádi je jedna 4hlavňová. Úrovně VIII až X jsou bitevní lodě nové generace, akorát mají lehce lepší odolnost a děla, zato o trochu menší protileteckou obranu.\n\nJako Británie, taky jedno z těch větších námořníctvech. Ve hře ji zastupují křižníky (11), bitevní lodě (10) a dva torpédoborce.\n\nKřižníky Francie není radno podcenit. Jsou velmi rychlé, obratné, torpéda na III. až X. úrovni jsou užitečná a katapultovací letadla především na IV. a V. úrovni z nich dělají výborné křižníky.\n\nOvšem nevýhody tu jsou také. Třeba jejich pancíř je poměrně slabý a body výdrže jsou nízké na jejich úroveň. Ale vyšší úrovně, například loď X. úrovně Henri IV si kompenzuje tyto nevýhody devíti 240mm děly a slušným pancířem. Takže setkat se s francouzským křižníkem v bitvě nebude tak lehký oříšek.\n\nFrancouzské bitevní lodě se dají rozčlenit na pomalé dreadnaughty IV-VII a rychlé moderní lodě VIII-X. Když spustíte bitvu s bitevní lodí Francie IV-VII tak se setkáte s dobrou přesností a působivou palebnou silou. Na druhou stranu bitevní lodě zatáčí pomaleji než jakákoliv bitevní loď ve hře, pancíř v bočních částí trupu je silný, ale ve přední a zadní části je poněkud slabší. Je zde vyšší pravděpodobnost obdržení kritických zásahů.Typickou vlastností francouzských plavidel jsou věže o čtyřech dělech. Sedmá úrověň Lyon má takovéto věže čtyři a tím pádem vlastní neuvěřitelných 16 hlavní! Francouzské bitevní lodě VIII až X jsou rychlé a obratné, ale jejich, ač lehčí, děla jsou také působivá.\n\nVe francouzském výzkumném stromu v prémiové linii na VI. úrovni najdete torpédoborec Aigle, který stojí 4,650 zlaťáků. Aigle se chlubí vysokou rychlostí a šesti torpédy který zasadí smrtelnou tečku i lehčímu křižníku VII. úrovně.\n\nNa VIII. úrovni se nachází torpédoborec Le Terrible.\n\nPanasie má chudý výzkumný strom. Skláda se ze dvou křižníků a jedenácti torpédoborců. Tato frakce má ve hře jen jeden výzkumný strom a skládá se z lodí více státu, přesněji Jižní Koreje (počet lodí - 1), Číny (3), Thajska (1), Indonésie (1) a Taiwanu (7). Má pouze dva křižníky, a to křižník I. úrovně Chenyang a speciální prémiový křižník VI. úrovně Huanghe. Jakmile zahlédnete v bitvě panasijský torpédoborec, tak vás zachrání torpéda anebo útěk. Panasie má nejrychlejší torpédoborce ve hře, například torpédoborec IV. úrovně pluje maximální rychlostí 40,8 uzlů. Jejich torpéda jsou dost silná. Ovšem nevýhod je hodně, dá se říct že mají málo HP, hodně slabý pancíř, málo torpéd, na III. úrovni má torpédoborec Phra Ruang (Thajsko) pouze čtyři torpéda, zatím co ruský torpédoborec Derzki na stejné úrovni jich má deset.\n\nItálie je jeden ze čtyř národů, kteří mají pouze prémiové lodě. Tento stát má pouze dvě lodě a další dvě speciální prémiové lodě a to dva křižníky a dvě bitevní lodě.\n\nItálie má dva křižníky a to Duca d'Aosta, který je ve hře na VI. úrovni a stojí 4,700 zlaťáku. Může se chlubit dobrým pancířem, dobrou přesností a velkým způsobeným poškozením. Naopak je pomalý, ale je doporučován. A pak je tady Duca degli Abruzzi, která byla stáhnuta z italského výzkumu ve hře dne 21.9.2018 a nahrazena lodí Duca d'Aosta. Tento křižník byl umístěn na VII. úrovni v ceně 6,800 zlaťáků. Měl úplně stejné výhody a nevýhody jako Duca d'Aosta. Obě lodě mají 2 torpédomety po třech torpédech.\n\nBitevní lodě jsou dvě a to prémiová loď Roma (Řím) a speciální prémiová loď Giulio Cesare (Julius César)\n\nBitevní loď Roma na VIII. úrovni se chlubí velkou palebnou silou, dobrým pancířem a celkem dosti HP. Ale její cena ve hře 13,100 zlaťáků nebo 1,042 Kč na prémiovém obchodě nedělá žádného favorita kterého by si každý kupoval.\n\nJe to nejdražší loď ve hře!! Poté je tu na V. úrovni bitevní loď Giulio Cesare, je poměrně rychlá a obratná, ale na jednu stranu natočí pouze 4 věže (8 děl) s nepříliš vysokým poškozením.\n\nPanamerika je souhrn všech států jižní a střední Ameriky. Ale mají pouze jednu loď - křižník VII. úrovně Nueve de Julio. Tato loď se nedá zakoupit ve hře, ale v prémiovém obchodě za 700 Kč. Nueve de Julio je argentinská loď. Má dobrou obratnost a rychlé přebijení. Je to lehký křížník.\n\nCommonwealth má dohromady tři lodě. Ale pouze jedna se dá zakoupit ve hře. Mají jeden křižník Perth, který se dá koupit ve výzkumném stromu za 4800 zlaťáků. Jedná se o lehký křižník. Má katapultovací letadlo a dohromady 8 torpéd ve dvou torpédometech. Torpédoborec III. úrovně Vampire se dal získat z mise. Druhý je VII. úroveň pojmenovaný Haida, který se dá koupit v prémiovém obchodě. Vampire je obratný a rychlý ale rychlopalná děla jsou jen na dorážení. Haida má pouze čtyři torpéda. Ale děla jsou celkem silná, obratnost výtečná a rychlost ujde.\n\nPolsko má ve hře pouze jediného zástupce, a to hodně známý torpédoborec Błyskawica. Błyskawica je torpédoborec na VII. úrovni který stojí 4800 zlaťáků. Obratnost báječná, rychlost dobrá, dohled suprový. Prostě loď stavěná pro závodníky. Pyšní se sedmi rychlopalnými děly s výtečnými vlastnostmi a 2x3 průměrnými torpédomety. (zdroj: wiki wargaming, yahoo)\n\n"}
{"id": "945471", "url": "https://cs.wikipedia.org/wiki?curid=945471", "title": "Vila Otto Petschka", "text": "Vila Otto Petschka\n\nVila Otto Petschka je reprezentační vila postavená v letech 1924–30 v Praze-Bubenči v neoslohovém pojetí inspirovaném francouzským klasicizujícím barokem. Stavebníkem vily byl Otto Petschek, doktor práv a člen úspěšné bankéřské rodiny, která roku 1920 založila bankovní dům Petschek a spol. Od roku 1945 je vila rezidencí velvyslance Spojených států amerických. Roku 2011 byla zahájena první zásadní rekonstrukce budovy.\n\nRezidence Otto Petschka se nachází na adrese Ronalda Reagana č. 181/3 (do roku 2011 ulice dr. Zikmunda Wintra) ve čtvrti Bubeneč městské části Prahy 6. Pozemek s parcelními čísly 746, 747, 748, 749, 750 a 755 zakoupil v roce 1923 Otto Petschek, aby byl na blízku svým bratrům Friedrichovi a Paulovi, kteří si v Bubenči vybudovali rodinné rezidence. V současnosti v rezidenci Friedricha Petschka sídlí Velvyslanectví Ruské federace a v rezidenci Paula Petschka Velvyslanectví Čínské lidové republiky.\n\nNávrh na podobu rezidence prošel výrazným vývojem. Otto Petschek zadal návrh novostavby konzervativnímu architektovi Maxi Spielmannovi. Počátkem roku 1924 byly plány hotovy a do léta úředně schváleny. Stavba byla v zahradě situována s otevřením zahradního průčelí k jihovýchodu, neboť parcela neumožňovala západní orientaci.\n\nV prvním návrhu šlo o výstavnou rezidenci v hávu novobarokního neoklasicismu, která slučovala funkce reprezentativní i soukromé. Neměla centrální akcent, dominantou symetrické stavby se de facto stávala obě boční křídla projevující se jako rizality, mezi nimiž bylo sevřeno středové křídlo o půdorysu oblouku kružnice do zahrady konkávním a ke vstupu konvexním. Od zahrady byla rezidence zprvu oddělena výrazným soklem. Pomineme-li mansardovou střechu, jednoduchý balkon na toskánských sloupech a šambrány s osovými klenáky, tak byl původní návrh oproštěn od zdobnosti, která rezidenci později pohltila. Funkčně bylo přízemí vyhrazeno reprezentaci, což zdůrazňoval i nástup do rezidence. Patro i obytné podkroví a rozlehlý suterén byly určeny soukromému bydlení a provozu. Součástí plánů byly dva domky u severní brány pro vrátného a pro zahradníka.\n\nStavba byla zahájena v dubnu 1924, koncem jara 1925 ale došlo k velmi razantní změně konceptu. Nové odlišné plány, které podepsali Max Spielmann a zástupce prováděcí firmy Matěj Blecha, byly obratem předloženy úřadu ke schválení. Základní dispoziční rozvrh zůstal. Změnila se vstupní část, kde projekční problém představoval nástup a umístění šaten, které do klasických zámeckých dispozic nepatří a odpovídají vilám velkopodnikatelských kruhů. Za průchozími šatnami následuje nově koncipovaný ústřední prostor a na něj navazující zahradní sál přímo v ose vstupu do zahrady. Vnější i vnitřní stěny zahradního sálu byly navrženy jako prosklená stěna se dveřmi s možností zajíždění do suterénu. Toto řešení bylo v Čechách použito poprvé.\n\nZ vnějšího pohledu došlo rovněž k výrazným změnám. Zdvojnásobilo se prohnutí budovy, vypuštěním soklu vila opticky sestoupila blíže zahradě, boční rizality se středním křídlem začaly tvořit kompaktnější celek. Přes značné zvýšení zdobnosti fasády a manýristické prvky si však vila zachovávala určitou architektonickou uměřenost. V prosinci 1925 proběhlo potřebné schvalovací řízení. Stavba však ještě pod vedením Maxe Spielmanna procházela už na jaře 1926 dalšími změnami ve vstupních partiích do zahrady, změnila se sala terrena do podoby, která byla nakonec realizována. Tímto návrhem skončila práce architekta Maxe Spielmanna na vile.\n\nNa dalších četných změnách umocňujících manýristický charakter stavby je podepsána jen prováděcí kancelář firmy Matěj Blecha a architekt zůstal v anonymitě. Na vrub neznámého tvůrce z této kanceláře připadla změna vstupu do budovy od severozápadu z dubna 1927, čímž opuštěno tradiční velkolepé osové entrée, které bylo nahrazeno realizovaným vstupním labyrintem přes šatny. Slavnostní ráz přebraly v takto upravené podobě kruhová hala a zahradní sál. V průběhu roku 1927 bylo zároveň rozhodnuto o stavbě a později ještě rozšíření bazénu pod úrovní zahrady. Stavba byla budována s důrazem na symetrii.\n\nNovostavba postavená byla po stránce stavební dokončena na konci roku 1928. Užívání rezidence magistrát povolil na konci roku 1929, do roku 1931 pokračovalo nákladné zařizování interiérů firmou Emil Gerstl, úprava zahrady a v budově byly osazovány výtahy.\n\nNavzdory svému konzervativnímu vzhledu byla rezidence vybavena technickým zařízením srovnatelným jedině s vilou Tugendhat v Brně. Celá stavba domu včetně vybavení a zahrady stála 300 milionů korun (pro srovnání cena průměrného domu v té době činila 50 000 korun, vila Tugendhat vyšla v obdobné době na 5 milionů korun).\n\nOtto Petschek se nastěhoval do rezidence v roce 1931 se svou rodinou — manželkou Martou a čtyřmi dětmi (Viktorem, Evou a dvojčaty Ritou a Inou), které se narodily v rozmezí let 1914—1922. Majitel si svého luxusního domu užíval krátce — v červnu 1934 podlehl ve věku 52 let srdeční chorobě během návštěvy Vídně.\n\nRezidence byla místem významných společenských událostí. V roce 1934 rezidenci navštívil jugoslávský král Alexandr a v roce 1936 rumunský král Carol II..\n\nV rezidenci zůstala vdova Marta Petschková se služebnictvem a dětmi do září 1938. Po mobilizaci rodina opustila Československo a odjela do Anglie a později do Ameriky. S sebou si Petschkovi odvezli jen minimum věcí, většinu jejich jmění zanedlouho zkonfiskovali nacisté, Martě Petschkové se podařilo zachránit a do zahraničí převést pouze část finančního majetku. Vilu v Bubenči po obsazení Československa zabralo velitelství Wehrmachtu. Do roku 1945 ve vile bydlel generál Rudolf Toussaint, který stál v čele německé armády okupující Prahu.\n\nPo osvobození v květnu 1945 v domě několik týdnů pobývala Rudá armáda. Pak už vilu a její vybavení získalo Ministerstvo národní obrany, od kterého si ji v září 1945 po intervenci prezidenta Edvarda Beneše pronajal americký velvyslanec Laurence A. Steinhardt. Ministerstvo národní obrany pak převedlo vilu do majetku Města Prahy a krátce nato Spojené státy dům i s vybavením odkoupily za 1,57 milionu dolarů. Tato částka byla odepsána výměnou za nadbytečné zásoby zanechané americkou armádou na československém území. V roce 1982 v rámci majetkoprávního vypořádání mezi USA a ČSSR získali Petschkové náhradu za majetek, který v Československu před válkou zanechali.\n\nV 80. letech 20. století rezidenci často navštěvovali čeští disidenti, které zvali američtí velvyslanci William Luers, Julian Niemczyk a další na setkání a společenské akce pořádané Spojenými státy včetně tradiční oslavy Dne nezávislosti, na což vzpomínal v lednu 2010 v rozhovoru pro Velvyslanectví USA v Praze i prezident Václav Havel:\n\n\"“Američané stejně jako jiné západní ambasády mívali problém s tím, jak pozvat oficiální představitele i disidenty dohromady, protože ti oficiální říkali, že tam nepůjdou, když tam budou tamti, takže všelijak to vymýšleli.“\"\n\nRezidenci navštívili také američtí prezidenti George H. W. Bush, George W. Bush a Barack Obama, který zde v roce 2010 povečeřel s představiteli jedenácti středoevropských a východoevropských zemí.\n\nVila zůstává od roku 1945 rezidencí velvyslanců USA, kteří využívají honosné reprezentativní prostory pro společenské akce i promyšleně oddělené soukromé části domu. Každý rok se koná v zahradě rezidence tradiční oslava Dne nezávislosti, na kterou jsou zvány významné osobnosti, politici a diplomaté. Od roku 2011 probíhá v rezidenci první celková rekonstrukce. Část zařízení proto mohla být vystavena od listopadu 2012 do března 2013 v Národním technickém muzeu v Praze. Rekonstrukce má být dokončena do konce roku 2013.\n\nDo dvoupatrové vily návštěvník vstupuje poněkud atypickým vchodem do dvou průchozích šaten, odkud pokračuje do centrální rotundy a zimní zahrady oddělené od venkovní terasy prosklenou stěnou. Po stranách zimní zahrady je k severu pánský pokoj a knihovna, kde je dodnes jediný funkční krb v domě, z jižní strany dámský salon a vedle něj velká jídelna se stolem, za který mohlo usednout až 36 osob.\n\nZvláštním prostorem je hudební salon ve stylu Ludvíka XVI. schovaný za monumentálním schodištěm, který se vyznačuje dekorativním dřevěným obložení se vsazenými malbami. Zrcadlové dveře v koutě salonu ukrývají původní a dnes už prořídlou sbírku not a gramodesek rodiny Petschkovy.\n\nPřízemí se využívalo stejně jako dnes pouze při společenských příležitostech. Obytná část vily byla v prvním a druhém patře, kde se nachází 18 pokojů z velké části užívaných jako ložnice.\n\nV prvním patře byly soukromé pokoje rodiny Otto Petschka. Pán domu bydlel v severovýchodním křídle domu, kde měl k dispozici ložnici, pracovnu, koupelnu a šatnu. Vedle byly dva pokoje paní Marty Petschkové a její soukromá koupelna z růžového mramoru. Další místnosti (ložnice, dvě koupelny a učebna) náležely čtyřem dětem a jejich vychovatelce. V prvním patře byla také soukromá jídelna, ordinace osobního lékaře a šicí pokoj. Dnes je toto patro soukromým bytem amerického velvyslance a jeho rodiny.\n\nDruhé patro zabírá z velké části sedmipokojový byt, který užíval Otto Petschek nebo sestra Marty Petschkové a její manžel, když přijeli do Prahy na návštěvu. V jedné z jeho místností byla zrcadlová stěna a speciální podlaha, zde měly Petschkovy dcery hodiny rytmiky. V projektech se tento byt objevuje jako samostatná jednotka až od roku 1927. Dnes je zde byt zaměstnance velvyslanectví.\n\nVe druhé patře byla dale prádelna se žehlírnou, úložné prostory na prádlo a další místnosti. Do prádelny vedl ze suterénu výtah na uhlí do prádelního kotle a do pračky, vedlejší žehlírna byla ručním výtahem spojena s půdou, kde se sušilo prádlo.\n\nSpecifikem celé vily byl systém úložných prostor – skříní zabudovaných do dřevěných stěn prakticky ve všech místnostech i na chodbách. V domě je tedy jen minimum klasických skříní.\n\nV domě je celkem sedm koupelen; v prvním a druhém patře je celkem 28 a 32 různě velkých místností, v přízemí 26 a v suterénu dokonce 62 místností.\n\nZvláštností na dobu netypickou byla posilovna, která byla zřízena na doporučení lékařů pro manželku stavebníka, paní Martu Petschkovou, která zde se střídavými úspěchy bojovala se svojí nadváhou. Na posilovnu navazuje podzemní 18metrový bazén ve stylu římských lázní, který byl na svou dobu luxusem. Jeho výzdobu prováděli italští kameníci, kteří si při stavbě úzkostlivě chránili tajemství tvorby umělých mramorů a dalších povrchů. Povolení využívat bazén bylo vydáno v únoru 1931. Podle vzpomínek rodiny však Petschkovi využili bazén údajně jen jedinkrát – a jedna z dcer se přitom nachladila a dostala těžký zápal plic. To spolu s vysokými náklady na jeho vytápění vedlo k jeho epizodickému fungování. Ve společenské místnosti přiléhající k bazénu vybudovali Američané v 50. letech 20. století vlastní kino.\n\nI přes značně pohnuté osudy vily kolem 2. světové války se zachovalo původní zařízení v překvapující úplnosti.\n\nInventář byl shromažďován mnoho let před dokončením stavby. V průběhu 20. let 20. století vysílal Otto Petschek své zástupce na aukce v celé Evropě, řadu předmětů nakoupil osobně. V některých případech byl nakoupený nábytek předlohou pro repliky, které vyráběla podobně jako řadu dalších prací v interiérech (zejména dřevěné obložení stěn) vysočanská nábytkářská firma Emil Gerstel.\n\nZachovaly se i předměty denní potřeby, jídelní nádobí a náčiní. Početná domácnost vyžadovala rozsáhlé servisy. V celé rozvětvené rodině Petschků byl používán míšeňský porcelán s jemným růžovým květinovým dekorem. V domě se dochovaly i zbytky skleněných servisů z produkce skláren J.&L. Lobmayer, Moser a Harrachovské sklárny.\n\nVeškeré technické vybavení, rozvody tepla, elektřiny a další byly instalovány maximálně skrytě a nenápadně. Celá rezidence byla vytápěna pěti kotly na koks s průměrnou spotřebou kolem 400 kg denně. Kromě tehdy již běžného rozvodu topení a teplé vody, bylo topení dovedeno po anglickém vzoru do koupelnových sušáků na ručníky. Součástí rozvodů vody provedených formou Emil Stohr a synové byly i masážní sprchy.\n\nTechnickým výdobytkem byly stěny dlouhé více než 10 metrů oddělující zimní zahradu od přízemí domu a od terasy vystupující z domu do rozlehlého trávníku zahrady. Stěny elektricky zajížděly do podzemí, kde je dodnes funkční strojovna. Zajíždějící stěna je patrná již na plánu z roku 1925. Jedná se o nejstarší známé řešení tohoto typu, obdobná stěna ve vile Tugendhat je až z roku 1929. V současnosti je vnitřní stěna trvale spuštěna a vnější se spouští jedenkrát ročně při recepci na oslavu Dne nezávislosti (4. července). V podzemí jsou vedle motorů pohybujících stěnami radiátory, z nichž je teplý vzduch směřován do průduchů v podlaze v přízemí. Takto je vytápěna celá zimní zahrada i vstupní rotunda.\n\nNa vysoké úrovni dobových možností byly i další části technického zázemí – kuchyně a prádelna, které se zachovaly v autentickém stavu. Kuchyni doplňovaly sklady speciálního nádobí, potravin, vína a dvě chladicí místnosti. Uprostřed kuchyně se zachoval velký stůl pro přípravu jídla s celistvou mramorovou deskou, velký plynový sporák a zařízení s několika troubami a grilem, které tvoří jednu stěnu.\n\nSoučástí rezidence je přilehlá zahrada, která byla založena ještě před stavbou vily, kdy začala být na pozemku zakoupeném Otto Petschkem srovnávána dosavadní skládka. Pozemek byl rozdělen na staveniště a vlastní zahradu, která dokončena již někdy po polovině 20. let 20. století, a než se Petschkovi do vily v roce 1931 nastěhovali, byla přístupná o víkendech i veřejnosti.\n\nZakládání zahrady klasické dispozice s francouzskou zahradou a malým anglickým parkem projekčně zajišťovala berlínská firma Spatz. Osázení zahrady nemělo prakticky žádné finanční mantinely — do anglického parku byly přesazovány vybrané již velmi vzrostlé stromy. V zahradě vysázeny stovky stromů a keřů (kolem 150 rododendronů přežilo 2. světovou válku), záhony zdobilo kolem pěti tisíc tulipánů, tři tisíce hyacintů a dalších květin. U severního průčelí domu bylo rozárium, na které byl krásný výhled z balkonu u ložnice. Samozřejmou součástí byly i dodnes dochované skleníky pro tropické květiny včetně orchidejí (původně čtyři, dnes dva). Na severním okraji zahrady je i tenisový kurt a venkovní bazén.\n\n"}
{"id": "945474", "url": "https://cs.wikipedia.org/wiki?curid=945474", "title": "Sportovní gymnastika na Letních olympijských hrách 1988", "text": "Sportovní gymnastika na Letních olympijských hrách 1988\n\nSportovní gymnastika na Letních olympijských hrách 1988.\n\n"}
{"id": "945475", "url": "https://cs.wikipedia.org/wiki?curid=945475", "title": "Vít Starý", "text": "Vít Starý\n\nVít Starý (* 23. ledna 1989 Plzeň) je český zpěvák, kytarista, textař a frontman kapely Mandrage.\n\nOtcem Víta Starého je člen skupiny Mediterian Miroslav Starý. Díky němu se Vít seznámil s dalším budoucím členem kapely Mandrage, Matyášem Vordou, protože jejich otcové se znali ze společné práce v divadle. Jelikož Vítův otec je kytarista, přivedl ho také ke hře na tento hudební nástroj. Poprvé vystupoval na koncertě ve 12 letech. \n\nChodil do ZŠ ve Skvrňanech, později studoval na Střední průmyslové škole dopravní a soukromé střední škole podnikatelské v Plzni. Poté se začal plně věnovat hudbě, za rok 2011 získala kapela Mandrage cenu Anděl v kategorii Skupina roku.\n\nNa konci roku 2019 kapela oznámila, že po chystaném turné Dlouhej únor přeruší vystupování kvůli osobním problémům Víta. Před začátkem turné náhle přestal Vít Starý komunikovat s kapelou. Kapela tak oznámila, že se uskuteční pouze první koncert, v pražském Foru Karlín. Místo Víta na koncertu zpívali spřátelení hudebníci (např. Adam Mišík nebo Mirai Navrátil).\n"}
{"id": "945476", "url": "https://cs.wikipedia.org/wiki?curid=945476", "title": "Siluety (album, Mandrage)", "text": "Siluety (album, Mandrage)\n\nSiluety je čtvrté studiové album české pop rockové hudební skupiny Mandrage. Vydáno bylo 8. listopadu roku 2013.\n"}
{"id": "945481", "url": "https://cs.wikipedia.org/wiki?curid=945481", "title": "(W)INNA?", "text": "(W)INNA?\n\n(W)INNA? je pátá polská a celkově desátá deska zpěvačky Ewy Farné. Album vyšlo v roce 2013 a obsahuje 12 skladeb. Z tohoto alba pocházejí 3 singly - Znak, Ulubiona rzecz a Tajna Misja.\n\n"}
{"id": "945485", "url": "https://cs.wikipedia.org/wiki?curid=945485", "title": "Aclou", "text": "Aclou\n\nAclou je francouzská obec v departementu Eure v regionu Normandie. V roce 2011 zde žilo 271 obyvatel.\n\nBoisney, Brionne, Carsix, Fontaine-la-Soret, Franqueville\n\n\"Počet obyvatel\" \n\n"}
{"id": "945487", "url": "https://cs.wikipedia.org/wiki?curid=945487", "title": "Jacobiho matice a determinant", "text": "Jacobiho matice a determinant\n\nJacobiho matice je matice parciálních derivací vektorové funkce. Pokud je tato matice čtvercová, nazýváme její determinant Jacobiho determinant (také jacobián). Tento determinant je rozsáhle využíván ve výpočtech vícerozměrných integrálů.\n\nOba pojmy získaly své jméno od slavného matematika Carla Gustava Jacoba Jacobiho.\n\nNechť\nformula_1\n, Jacobiho maticí formula_2 nazveme matici formula_3 následujícího tvaru:\n\nformula_4.\n\nPokud formula_5, je Jacobiho matice čtvercová a její determinant se nazývá Jacobiho determinant funkce\nformula_6\n\nPokud je funkce\nformula_6\nv bodě\nformula_8 diferencovatelná, pak Jacobiho matice definuje lineární zobrazení formula_9, které je nejlepší lineární aproximací funkce formula_6 v blízkosti bodu formula_11. Toto lineární zobrazení je zobecnění derivace a nazývá se \"derivace\" nebo \"diferenciál\" funkce formula_6 v bodě formula_11.\n\nJacobiho matice je zobecnění gradientu (a pro formula_14 je rovna gradientu). Jacobiho matice vlastně vyjadřuje míru změny v daném místě.\n\nDůležité informace o chování funkce nese také Jacobiho determinant. Konkrétně, funkce formula_6 má v okolí bodu formula_11 diferencovatelnou inverzní funkci právě tehdy, pokud je Jacobiho determinant v bodě formula_11 nenulový. S tímto také souvisí dosud nedokázaná Jacobiho domněnka.\n\nJacobiho matice se používá k lineárním aproximacím. Její vlastní vektory také určují chování určitých dynamických systémů.\n\nJacobián je užitečný při substituci ve výpočtech vícerozměrných integrálů.\n\nMějme funkci formula_18 určenou vztahem\nPotom platí\na\nJacobiho matice je tedy\na Jacobiho determinant se rovná\n\nPokusme se nyní vypočítat Jacobián polárních souřadnic. Ty jsou zavedené následujícími vztahy:\n\nformula_24\n\nformula_25, kde formula_26 a formula_27.\n\nPlatí tedy:\n\nformula_28\nformula_29\nformula_30\nformula_31\nformula_32.\n\nKrbálek, Milan. Matematická analýza IV. 3., přeprac. vyd. V Praze: České vysoké učení technické, 2009, 252 s. ISBN 978-80-01-04315-8.\n"}
{"id": "945490", "url": "https://cs.wikipedia.org/wiki?curid=945490", "title": "Spenglerův pohár 2013", "text": "Spenglerův pohár 2013\n\nSpenglerův pohár 2013 byl 87. ročníkem soutěže hokejových klubů, která probíhala od 26. do 31. prosince 2013 ve švýcarském Davosu. Účastnilo se jí šest celků (čtyři evropské kluby, americký Rochester Americans a výběr Kanaďanů hrajících v evropských ligách), které byly rozděleny do dvou skupin po třech. Jedna byla pojmenovaná po Richardu Torrianim, druhá po Hansi Cattinim. Ve skupinách se celky utkaly systémem každý s každým. Druhý z jedné skupiny se následně utkal ve čtvrtfinále se třetím ze druhé skupiny a naopak. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkali ve finále.\n\n\n"}
{"id": "945491", "url": "https://cs.wikipedia.org/wiki?curid=945491", "title": "Sportovní gymnastika na Letních olympijských hrách 1992", "text": "Sportovní gymnastika na Letních olympijských hrách 1992\n\nSportovní gymnastika na Letních olympijských hrách 1992.\n\n"}
{"id": "945494", "url": "https://cs.wikipedia.org/wiki?curid=945494", "title": "Mads Østberg", "text": "Mads Østberg\n\nMads Østberg (* 11. října 1987, Moss, Norsko) je norský jezdec rallye. Jeho navigátorem je Nor Ola Floene.\n\nJeho první výhrou ve WRC byla v roce 2012 Vodafone Rally de Portugal 2012, jeho vozem byl Ford Fiesta RS WRC a jel v barvách Norského týmu Adapta World Rally Team. V roce 2013 závodí za tým Malcolma Wilsona Qatar M-Sport World Rally Team kde dojede dvakrát na třetím místě, celkově je i přes obří smůlu klasifikován šestý.\n\nOd roku 2014 startuje za tým Citroenu, a je jedním z nejrychlejších jezdců na šotolině. V roce 2014 získává jedno druhé a tři třetí místa, končí 5. v hodnocení jezdců a poráží tak kolegu Krise Meeka. Sezona 2015 se nese ve znamení spolehlivosti a zisku dvou druhých míst z Mexika a Argentiny a třetího místa z Finska. Mads pomáhá společně s kolegou Meekem zajistit Citroenu druhé místo ve značkách a sezonu končí na 4.místě se 116 body, nejlepší ze zbytku světa po jezdcích Volkswagenu.\n\nI tento rok zdobí Madse extrémní spolehlivost, pravidelně boduje a po třech závodech a dvou čtvrtých a jednom třetím místě je nejbližším soupeřem Sébastiena Ogiera. Je také rekordmanem v počtu umístění na bodech v řadě za sebou. Tento počin už se mu podařilo několikrát vylepšit a bodovat dokázal již 18x v řadě V průběhu sezony však na slibný začátek nenaváže, v Portugalsku dokonce nestíhá nováčkovi Ericu Camillimu a jediná soutěž kde se zapojí do boje o pódium je soutěž na Sardinii, kde však končí po kontaktu s kamennou zdí. Na svém kontě má na konci sezony 102 bodů a končí na celkovém 7. místě.\n\nV červenci tým oznámil, že Mads Østberg končí spolupráci s Olou Fløenem a po roce a půl mění spolujezdce. Ve Finsku bude norského pilota navigovat Torstein Eriksen.\n"}
{"id": "945498", "url": "https://cs.wikipedia.org/wiki?curid=945498", "title": "Naučná stezka Terasy Ještědu", "text": "Naučná stezka Terasy Ještědu\n\nNaučná stezka Terasy Ještědu byla vytvořena \"Jizersko-ještědským horským spolkem\" v říjnu 2001 na svazích hory Ještěd v okrese Liberec.\n\nDélka okruhu je 10 km. Začíná i končí v horském Tetřevím sedle – lokalita Výpřež u autobusové zastávky. Na okruhu je 12 zastavení s informačními tabulemi o geologii, geomorfologii, Ještědu, jeho lanovce a rekreačních zařízení. Podstatná část okruhu je součást přírodní památky Terasy Ještědu a vede i k vrcholu hory. Z trasy je několik krátkých odboček k zajímavým místům.\n\n"}
{"id": "945499", "url": "https://cs.wikipedia.org/wiki?curid=945499", "title": "Jan Janďourek", "text": "Jan Janďourek\n\nJan Janďourek (2. dubna 1849 Lomnice nad Popelkou – 25. dubna 1903 Lomnice nad Popelkou) byl rakouský a český podnikatel a politik, na konci 19. století poslanec Českého zemského sněmu.\n\nProfesí byl obchodníkem v Lomnici, kde působil v sokolském hnutí jako starosta místní sokolské jednoty. Jinde se uvádí jako továrník. Dlouhodobě zasedal v obecním i okresním zastupitelstvu a byl členem mnoha místních spolků.\n\nV 90. letech 19. století se zapojil i do zemské politiky. Ve volbách v roce 1895 byl zvolen v městské kurii (volební obvod Lomnice) do Českého zemského sněmu. Politicky patřil k mladočeské straně.\n\nZemřel v dubnu 1903 po delší nemoci.\n"}
{"id": "945517", "url": "https://cs.wikipedia.org/wiki?curid=945517", "title": "Josef Jann (poslanec Českého zemského sněmu)", "text": "Josef Jann (poslanec Českého zemského sněmu)\n\nJosef Jann (20. února 1853 Stříbřec – 16. prosince 1907 Stříbřec) byl rakouský a český rolník a politik, na konci 19. století poslanec Českého zemského sněmu.\n\nVystudoval reálnou školu v Třeboni. Profesí byl rolníkem v rodném Stříbřeci. Zde působil jako starosta obce. Zasedal v okresním zastupitelstvu v Třeboni. Od roku 1889 byl členem okresního výboru.\n\nKoncem 80. let 19. století se zapojil i do zemské politiky. Ve volbách v roce 1889 byl zvolen v kurii venkovských obcí (volební obvod Jindřichův Hradec, Třeboň, Lomnice, Nová Bystřice) do Českého zemského sněmu. Volba byla následně zpochybněna kvůli těsnému výsledku a podezření, že jeden volič hlasoval v zastoupení. Mandát obhájil ve volbách v roce 1895. Politicky patřil k mladočeské straně.\n"}
{"id": "945539", "url": "https://cs.wikipedia.org/wiki?curid=945539", "title": "Sanseviera", "text": "Sanseviera\n\nSanseviera (\"Sansevieria\") je rod vytrvalých rostlin z čeledi chřestovitých, s různým stupněm listové sukulence. Jsou příbuzné agáve. Starší český název je tenura. Některé druhy jsou pěstovány jako textilní rostliny pro kvalitní vlákno. Patří sem jedna z nejznámějších a nejodolnějších pokojových rostlin \"Sansevieria trifasciata\", tzv. tchýnin jazyk. Nově jsou malé druhy objektem sběratelského zájmu specialistů sukulentářů. Je známo asi 80 druhů a stále jsou objevovány nové taxony.\n\nRod \"Sansevieria\" je původní zejména v Africe, s centry v Keni a Tanzanii, dále na Arabském poloostrově, zejména v Jemenu, v jižní Asii a na Komorách, v Indii, na Srí Lance a v Barmě. Některé druhy jsou ve volné přírodě v subtropických zemích. Druhotně je introdukována v Americe. Silně sukulentní druhy pochází z aridních a semiaridních oblastí, slabě sukulentní z vlhčích tropických oblastí.\n\nSanseviery jsou vytrvalé byliny. Mohou být až 2 m vysoké, mnoho druhů je však spíše drobnějších. Jsou polykarpické, rostlina po odkvětu nezaniká (na rozdíl od příbuzné agáve). Stonek je většinou zakrslý nebo silně redukovaný a listy vytváří přízemní růžice. Několik druhů má běžný stonek s dlouhými internodii, např. \"Sansevieria bagamoyensis, Sansevieria downsii\", listy jsou pak střídavé, přisedlé až objímavé. Listy jsou protáhlé až mečovité, někdy člunkovité. Několik druhů má listy svinuté tak, že vytváří na průřezu dužnatý kruh. Je to např. často pěstovaná \"Sansevieria cylindrica\", dále \"S. bacularis\", \"S. erythraeae\", \"S. singularis\", z menších druhů \"S. stuckyi\", \"S. eilensis\". Listy mohou tvořit rozprostřenou růžici, nebo u některých druhů rostou téměř kolmo vzhůru. Okraj listů je celokrajný, hladký, špička listu může tvořit ostrý hrot. Vyznačují se charakteristickou, tzv. hadí kresbou z tmavších pásů složených z drobných čar na světlejším podkladu.\n\nDrobné květy jsou uspořádány v řídkých latách na stvolech až 2 m dlouhých. Mají 6 užších okvětních lístků, často až nazad ohnutých. Jsou obvykle bílé až nazelenalé, ale mohou být i nažloutlé, narůžovělé až nafialovělé. Tyčinky jsou uspořádány ve dvou kruzích po třech a jsou velmi dlouhé a výrazné. Blizna je stejně nebo o něco více dlouhá. Některé druhy silně roní medovici a voní. Květy často opylují v noci můry. Květenství jsou terminální, vznikají z apikálního meristému a zastavují růst listové růžice, takže každá růžice kvete pouze jednou. Nicméně listová růžice může po odkvětu přežívat ještě více let. Na oddenku se vytváří další růžice a růst rostliny takto pokračuje. Plod je drobná, trojpouzdrá, dužnatá, oranžová až červená tobolka, s jedním semenem v každém segmentu.\n\nPočet chromozomů je n = 20 nebo n = 21.\n\nPro vlákno se pěstuje asi 20 druhů, a to i na plantážích, v Africe, Asii, ve střední Americe až na jihu USA. Technické vlákno je 0,5 až 1,5 m dlouhé, bílé až šedivé, pevné až zdřevnatělé. Je velmi kvalitní, ve vodě odolné, dokonce je ve vlhku pevnější. Může konkurovat jutě a sisalu. Používá se na rybářské sítě, lodní lana a hrubé vodoodolné textilie. Obchodní název vlákna je \"bowstring hemp\". \"Sansevieria guineensis\" je nejrozšířenější, pochází nebo se pěstuje v Mexiku a v Africe. \"S. longiflora\" je původní v Africe, pěstuje se i na Jamajce a v USA. \"S. zeylanica\" roste na Srí Lance a v tropech Ameriky. Pro vlákno se pěstují známé pokojové rostliny, \"S. trifasciata\" ve Střední Americe, na Floridě i na Filipínách, \"S. cylindrica\" v hlavně v Africe. Další druhy pěstované pro vlákno jsou \"S. canaliculata\", \"S. hyacinthoides\", \"S. ehrenbergii\", \"S. kirkii\", \"S. liberica\", \"S. roxburghiana\", \"S. senegambica\", \"S. subspicata\".\n\nSanseviery mají v slizu listů antisepticky působící látky, obdobně jako aloe. Například šťáva z listů \"Sansevieria ehrenbergii\" má silné antiseptické vlastnosti a je používány v tradiční medicíně při první pomoci, způsobuje i neuromuskulární blokádu. Listy \"S. trifasciata\" se používají proti bradavicím. Vařené listy dalších druhů se používají na vyrážky a vředy. Jako léčivo jsou používány také rozemleté nebo usušené a na prach rozdrcené oddenky.\n\n\"Sansevieria trifasciata\", tzv. tchýnin jazyk, patří mezi jedny z nejznámějších a nejodolnějších pokojových rostlin. Kromě základního botanického druhu byly vypěstovány panašované kultivary, např. cv. \"Laurentii\" se žlutým okrajem (někdy označovaná jako forma variageta), cv. \"Craigii\" má lemování velmi široké, někdy téměř přes celý list, cv. \"Bantels Sensation\" s listy s příčnými krémovými pruhy, cv. \"Silver Clou\" a cv. \"Plumbea\" mají listy v oblasti růstu bílozelené, níže tmavozelené bez příčné kresby, cv. \"Moonshine\" s nepravidelnou kresbou a další.\nSkupina kultivarů s širokou přízemní růžicí krátkých listů se nazývá cv. \"Hahnii\". Nesprávně je označována jako samostatný druh \"Sansevieria hahnii\". Kultivar cv. \"Golden Hahnii\" má široké žluté lemování, cv. \"Silver Hahnii\" má stříbřité listy s tmavší kresbou.\n\nNověji je pěstována \"Sansevieria cylindrica\" s listy zcela svinutými do špičatého kůlovitého tvaru.\n\nV Koreji jsou zasazené sansevérie slavnostním darem při obchodních jednáních a dalších příležitostech.\n\nMenší druhy sukulentních sansevier jsou v poslední době objektem zájmu specialistů na sbírky sukulentních rostlin. Pěstují se botanicky čisté druhy a to včetně nově objevených, ještě platně nepopsaných taxonů.\n\n\"Sansevieria trifasciata\" snáší stín i plné slunce, sucho i pravidelnou zálivku. Zničit ji může jen trvalé přemokření při nízkých teplotách v době vegetačního klidu, pak dochází k hnilobě kořenů. Množí se obvykle dělením trsů. Lze zakořenit i jednotlivé listy, nebo jejích části.\n\nPěstitelské nároky drobných sukulentních druhů jsou obdobné jako u dalších sukulentů. Nabízí je specializované, většinou zahraniční firmy.\n\n\n"}
{"id": "945540", "url": "https://cs.wikipedia.org/wiki?curid=945540", "title": "Jan Jaroš (politik)", "text": "Jan Jaroš (politik)\n\nJan Jaroš (12. října 1853 Rtyně – 28. listopadu 1903 Čáslavky) byl rakouský a český rolník a politik, na přelomu 19. a 20. století poslanec Českého zemského sněmu, počátkem 20. století i poslanec Říšské rady.\n\nNarodil se 12. října 1853 ve Rtyni čp. 3 jako syn Josefa Jaroše a Jany Hákové. V roce 1874 nastoupil na vojnu. Dne 13. listopadu 1877 se ve Rtyni oženil s Josefou, dcerou Jana Jakoubka.\n\nVystudoval gymnázium v Broumově, pak se věnoval správě svého zemědělského hospodářství. Profesí byl rolníkem v Čáslavkách u Černožic. Zasedal v okresním zastupitelstvu v Jaroměři a byl tam i předsedou hospodářského spolku. Byl členem výboru zemědělské rady. Uvádí se rovněž jako okresní starosta (zvolen roku 1891). Od roku 1889 byl taky starostou Černožic.\n\nV polovině 90. let 19. století se zapojil i do zemské politiky. Ve volbách v roce 1895 byl zvolen v kurii venkovských obcí (volební obvod Dvůr Králové) do Českého zemského sněmu. Politicky patřil k mladočeské straně. Mandát zde obhájil ve volbách v roce 1901. Ve volbách roku 1901 se stal i poslancem Říšské rady (celostátní zákonodárný sbor), kde zastupoval kurii venkovských obcí, obvod Hradec Králové, Nové Město n. Metují, Jaroměř atd.\n\nZabýval se též dokumentováním dějin Čáslavek a Černožic. V bádání pak pokračoval Jan Kotlant, rovněž politik. Po roce 1945 se ale jejich zápisky ztratily a dochovaly se z nich jen nečetné zmínky v obecní kronice. Zemřel náhle v listopadu 1903. Za zásluhy o okres mu byla v květnu 1926 odhalena na jeho rodném domě čp. 3 ve Rtyni odhalena pamětní deska.\n\nZemřel v sobotu 28. listopadu 1903 ve 12 hodin.\n"}
{"id": "945542", "url": "https://cs.wikipedia.org/wiki?curid=945542", "title": "CFR řada 231", "text": "CFR řada 231\n\nŘada 231 CFR je označení čtyřčité parní lokomotivy rumunských drah typu Pacific určené pro rychlíkovou dopravu. Lokomotivy byly v počtu 90 kusů vyrobeny v Německu v letech 1913 – 1922.\n\nV prvním desetiletí 20. století používaly CFR pro vozbu rychlíků dvojčité lokomotivy na mokrou páru typu Orleans s uspořádáním náprav 1´B 1´. Tyto lokomotivy z let 1886 – 1893 již byly v této době zastaralé a nehospodárné a jejich tažná síla se stávala nedostatečnou. Proto se rumunské dráhy rozhodly pořídit moderní stroje typu Pacific s uspořádáním náprav 2´C 1´ na přehřátou páru. Vybraly si nabídku mnichovské firmy Maffei, která přišla s projektem odvozeným od bavorské řady S 3/6 vyráběné od roku 1908.\n\nNa rozdíl od bavorské S 3/6 se jednalo o lokomotivu čtyřčitou – CFR vždy odmítaly sdružené lokomotivy. Průměr hnacích a spřažených kol byl zmenšen na 1 855 mm, lokomotivy byly jako první u CFR vybaveny tlakovou brzdou (Westinghouse). Vytápění bylo smíšené uhlím a olejem, pro spalování oleje byly v topeništi instalovány dva hořáky typu Dragu. Výhřevná plocha kotle 315,2 m2 byla svého času největší mezi evropskými pacifiky. Čtyřválcový parní stroj měl šikmo uložené válce nad prvním dvojkolím podvozku – dva vně a dva uvnitř rámu, hnací dvojkolí bylo v rámu jako první. Heusingerův rozvod poháněl dvě válcová šoupátka, vždy jedno společné pro dva válce. Dále byl na lokomotivě použit regulátor Forster, mazací lisy Wakefield a Friedmann, pískovače Brüggemann, napaječe Friedmann a rychloměr Haushälter.\n\nLokomotivy byly spřažené se čtyřnápravovými tendry s nápravami v rámu v kluzných ložiskách typu Cosmovici.\n\nLokomotivy měly nátěr v odstínu olivové zeleně v kombinaci s černou dýmnicí, pojezd a tyčoví byly červenohnědé.\n\nV roce 1913 bylo z Mnichova dodáno prvních 20 strojů, další následovaly až do roku 1916. Tyto stroje byly označeny pouze pořadovými čísly 2201 – 2240. Po válce se vedení CFR rozhodlo pokračovat v nákupu těchto lokomotiv a objednalo dalších 50 kusů. Jelikož následkem válečných škod nebyla firma Maffei schopna tuto objednávku splnit, přenechala část kontraktu – 30 kusů firmě Henschel&Sohn z Kasselu. Lokomotivy z této druhé série se poněkud lišily od původního provedení – byla zmenšena přímá i nepřímá výhřevná plocha, přibyl vodočistič typu Pecz-Rejtö, resp. vodočistič v napájecím dómu u lokomotiv z produkce Henschel. Dvě z těchto lokomotiv obdržely také odlišný nátěr v kombinaci tmavězelené a červené barvy – 231.054, která byla od června do října 1925 vystavena na stánku firmy Maffei na výstavišti v Mnichově, a 231.066 – 19 000. lokomotiva vyrobená firmou Henschel.\n\nLokomotivy byly přiděleny depům București Calatori, Iași a Pașcani a byly provozovány na hlavních tratích CFR. V průběhu let byly dislokovány i v depech Turnu Severin, Craiova a Constanța, nakonec byly v 70. letech soustředěny poslední provozní stroje v depu Buzău.\n\nOd 27. července 1928 zavedly CFR nový dálkový spoj Carpati Express v trase Bukurešť – Predeal, který tahaly dva pacifiky. Jízdní doba byla 3 h 14 minut, resp. 3 h 22 min v opačném směru. Cestovní rychlost tohoto vlaku byla 52,8 km/h. Od 1. července 1929 byl tento spoj nahrazen vlakem Carpați Pulmann Express se čtyřmi Pulmanovými vozy a dvěma vozy pro poštu a zavazadla, který byl již veden jedinou lokomotivou řady 231.\n\nV roce 1933 zavedly CFR další dálkové spoje z Bukurešti do Galați a do Constanțy. Aby se mohla zkrátit jízdní doba vynecháním zastávky na doplnění vody, bylo pět lokomotiv této řady spojeno s novými tendry s objemem vodojemu 35 m³. Tyto tendry zkonstruovala a dodala lokomotivka Reșița. Byly čtyřnápravové, podvozkové, jejich podvozky měly vnitřní rámy. Pojmuly 4 t uhlí a 5 t oleje, jejich vlastní hmotnost byla 27,6 t, plně vyzbrojené vážily 71,6 t. Jejich chodové vlastnosti však byly neuspokojivé, proto byly v roce 1935 přiřazeny ke sněhovým pluhům a lokomotivy jezdily dále s původními tendry. V roce 1939 zauvažovaly CFR opět o náhradě tendrů – tentokrát typu, který byl použit u výkonnějších lokomotiv řady 142, které od roku 1937 začaly nahrazovat řadu 231 na nejtěžších výkonech. Válečné události však tyto úvahy ukončily.\n\nBěhem války byla zničena lokomotiva 231.071 (poslední záznam květen 1938 dílny Grivița) a 231.090 – při bombardování Bukurešti 4. dubna 1944. Díly z druhé lokomotivy byly použity na opravu 231.087 po nehodě 11.3.1945 v Săbăreni.\n\nV poválečné době se zátěž osobních vlaků zvýšila, proto byly na vlaky přes Predeal nasazovány postrky. V roce 1947 se podle sovětského vzoru prodlužovala vozební ramena, stroj 2211 zkušebně zavítal s osobním vlakem až do Oradey, vzdálenost 650 km urazil za méně než 12 hodin. Zvýšená zátěž způsobovala zvýšenou poruchovost lokomotiv.\n\nV roce 1950 bylo ve stavu CFR 87 těchto lokomotiv, z nich 24 provozních a 43 záložních. V roce 1970 byl inventární stav 58 strojů, z nich 28 provozních, včetně tří nasazovaných na kontejnerové nákladní vlaky. Od 1. října 1971 byl snížen počet nasazovaných lokomotiv na šest, z toho čtyři v osobní dopravě a dvě v nákladní. V létě 1973 skončil pravidelný provoz pacifiků v Bukurešti a v pravidelném provozu zbylo posledních šest strojů v depu Buzău nasazených na trase Buzău – Faurei – Constanța. Dne 10. ledna 1975 odvezl stroj 2213 vlak Bulgaria Express z Giurgiu do Bukurešti Nord a to byl úplně poslední výkon řady 231 CFR.\n\nBěhem období provozu, zejména při příležitosti dílenských oprav, byly prováděny na lokomotivách některé konstrukční úpravy. Jednalo se například o\n\nV 50. letech byly provedeny další úpravy pro nasazení na dlouhá vozební ramena:\n\n"}
{"id": "945543", "url": "https://cs.wikipedia.org/wiki?curid=945543", "title": "Petr Němeček", "text": "Petr Němeček\n\nPetr Němeček (* 6. listopadu 1969 Hradec Králové) je bývalý český lední hokejista. \n\nByl odchovancem týmu Stadion Hradec Králové, který po juniórských soutěžích nastoupil do 1. české národní hokejové ligy v sezóně 1988/1989. Podílel se na postupu klubu do Československé hokejové ligy v sezóně 1992/1993. V extraligové sezóně 1993/1994 se stal s 19 vstřelenými brankami nejlepším střelcem Hradce Králové v této soutěži. V týmu Stadionu Hradec Králové nastupoval i po sestupu do 1. české národní hokejové lize. V roce 1995 přestoupil do extraligového HC Dynamo Pardubice, kde se mu příliš nedařilo. V sezóně 1996/97 se vrátil zpět do Stadionu Hradec Králové, za který od 14. kola nastupoval v zápasech 2. české hokejové ligy. Zde odehrál ještě jednu sezónu 1997/98, ve které se s 10 góly stal nejlepším střelcem HC Lev Hradec Králové. V roce 1998 na konci sezóny ukončil aktivní činnost. \n"}
{"id": "945546", "url": "https://cs.wikipedia.org/wiki?curid=945546", "title": "Janalif", "text": "Janalif\n\nJanalif (také Jaꞑalif, Jaŋalif, Yañalif, cyrilicí Яңалиф, \"nová abeceda\") byla abeceda vyvinutá v Sovětském svazu pro zápis tatarštiny jako náhrada arabského písma, kterým byla tatarština do té doby zapisována. Vývoj abecedy začal v roce 1920. Později sloužila jako základ jednotné turkické abecedy, která byla určena pro zápis všech turkických jazyků na území Sovětského svazu. Některá písmena Janalifu byla převzata při přechodu turkických jazyků na zápis cyrilicí.\n\nVarianta Janalifu z roku 1924 neobsahovala písmeno Ş. Kromě písmen uvedených v tabulce navíc obsahovala spřežky Dh a Th pro zápis hlásek pro přechodu baškirštiny na cyrilici zapisovaných písmeny Ҙ a Ҫ.\n"}
{"id": "945549", "url": "https://cs.wikipedia.org/wiki?curid=945549", "title": "Sportovní gymnastika na Letních olympijských hrách 1996", "text": "Sportovní gymnastika na Letních olympijských hrách 1996\n\nSportovní gymnastika na Letních olympijských hrách 1996 zahrnovala soutěže mužů a žen na jednotlivých nářadích a víceboje jednotlivců resp. jednotlivkyň a družstev. Všechny disciplíny proběhly v hale Georgia Dome v Atlantě v Georgii.\n\n"}
{"id": "945554", "url": "https://cs.wikipedia.org/wiki?curid=945554", "title": "José de la Serna e Hinojosa", "text": "José de la Serna e Hinojosa\n\nJosé de la Serna e Hinojosa, první hrabě z los Andes (španělsky José de la Serna e Hinojosa, primer conde de los Andes) (1770-1832) bylo španělský generál a koloniální úředník. Byl posledním španělským místokrálem Peru, který skutečně vykonával svoji funkci od 29. ledna 1821 do prosince 1824.\n\nVstoupil v mladém věku do armády a vykonával svou první službu (jako kadet) při ochraně Ceuty proti Maurům v roce 1784. Později sloužil v Katalánii (1795) proti Francouzům a pod velením José de Mazarredo proti Britům (1797), a bránil Zaragozu při druhém obléhání (1797). Během pozdější bitvy byl zajat a stal se francouzským vězněm. Brzy však uprchl. Potom cestoval do Švýcarska a Orientu a nakonec se vrátil roku 1811 do Španělska. Ve Španělsku bojoval pod Wellingtonem při španělské válce za nezávislost proti Francouzům až do jejich vypuzení v roce 1813.\n\nV roce 1816 byl povýšen na generálmajora a byl jmenován velitelem španělských sil v Peru válčících proti vzbouřencům. 22. září 1816 přijel do Callaa a pokračoval dále přímo do Alto Perú (nyní Bolívie). 12. listopadu 1816 převzal velení nad armádou v Cotagaitě. Místokrál Joaquín de la Pezuela mu nařídil zaútočit na argentinské vzbouřence v provincii Tucumán, ale de la Serna se postavil na odpor, uvádějíc nedostatek vojska. Přesunul se do Salty, když byli Španělé překvapeni 17. února příchodem andské armády José de San Martína do Chile. San Martín vykonal svízelný 21 denní přechod hor z Argentiny, porazil španělskou armádu v Chile a de la Sernova armáda v Alto Perú byla redukována na obrannou roli proti rebelským skupinám v různých částech země.\n\nJeho vztahy s místokrálem de la Pezuelou se nadále zhoršovaly (de la Pezulea byl absolutista, de la Serna liberál). Nakonec požádal o uvolnění ze služby, aby se mohl vrátit do Španělska. Povolení dostal v květnu 1819 a v září rezignoval na velení ve prospěch generála José de Canteraca. Měl však příznivce v Limě, kteří při jeho příchodu do Limy demonstrovali, aby zůstal v Peru a čelil ohrožení, které představovala invaze José de San Martína z Chile. De la Pezuela souhlasil s jeho povýšením na generálporučíka a jmenoval ho prezidentem válečné rady.\nSan Martín přistál 8. září 1820 v Piscu. De la Serna vedl tajná jednání, byl jmenován vrchním velitelem armády shromážděné v Aznapuquio na ochranu hlavního města před postupem San Martína. Přikázal vicekráli, aby pochodoval do Chancay.\n\n29. ledna 1821 hlavní důstojníci vojenského tábora, příznivci de la Serny, požádali místokrále, aby rezignoval v jeho prospěch. De la Pezuela to odmítl a přikázal de la Sernovi, aby ukončil vzpouru, ale ten tvrdil, že je proti tomu bezmocný. Téhož dne večer mu místokrál předal výkonnou moc. Tento výsledek byl později uznán i Španělskem.\n\nŠpanělský zmocněnec, kapitán Manuel Abreu, přijel do Limy, zatímco San Martína ohrožoval hlavní město. Přivezl rozkazy místokráli, aby jednal o pokojné dohodě. De la Serna ho poslal za San Martínem. Vyjednávání započalo 3. května 1821 v Punchauce za účasti představitelů obou stran a trvalo do 24. června, ale nepřineslo žádnou dohodu. Úskalím byla nezávislost. Vzbouřenci ji požadovali a Španělsko trvalo na podrobení se králi. 25. června začaly znovu válečné akce.\n\nDe la Serna byl přinucen vyklidit hlavní město 6. července 1821. San Martín do něho vstoupil o čtyři dny později a byl s jásotem přijat obyčejnými lidmi. 15. července 1821 byl podepsán na radnici v Limě Act of Independence Peru. De la Serna odešel do Jauja a později do Cuzca.\n\n24. srpna vyslal generála de Canteraca se 4 000 muži, aby osvobodil město Callao. Díky nedostatku dodávek však město 19. září 1821 padlo. V Cuzcu propukly rozbroje v královském vojsku. Generál Olañeta odmítnul poslušnost a udržoval nezávislé royalistické síly v Alto Perú.\n\nCanterac byl 6. srpna poražen Simónem Bolívarem v bitvě u Junínu. De la Serna se rozhodl, že bude riskovat všechno, aby rozdrtil vzpouru. Opustil v říjnu Cuzco s ukázněnou armádou o síle 10 000 pěších a 1 600 kavalérie. 8. prosince se střetl se vzbouřeneckou armádou u Ayacucho a druhého dne utrpěl naprostou porážku od generála Antonia José de Sucreho. Byl zraněn a zatčen. Královská armáda ztratila 2 000 mužů (mrtvých a raněných) a 3 000 mužů padlo do zajetí, zbytek vojska se rozutekl. 9. prosince 1824 podepsal generál Canterac, zástupce velitele, čestnou kapitulaci. De la Serna, který byl k datu bitvy povýšen na hraběte de los Andes od krále Ferdinanda VII., byl brzy propuštěn a vrátil se do Evropy. Úplně všemu španělskému místokrálovství v Peru, až na jméno, byl konec.\n\nVe Španělsku byl přijat u dvora a jeho administrace byla schválena. Později byl jmenován generálem v Granadě. Zemřel bez následovníka roku 1832 v Cádizu.\n"}
{"id": "945561", "url": "https://cs.wikipedia.org/wiki?curid=945561", "title": "Ján Kováčik", "text": "Ján Kováčik\n\nJméno a příjmení Ján Kováčik náleží těmto lidem:\n\n"}
{"id": "945567", "url": "https://cs.wikipedia.org/wiki?curid=945567", "title": "Dominic Barto", "text": "Dominic Barto\n\nDominic Barto (* 20. prosince 1930, Pensylvánie, USA) je bývalý americký herec, který se uplatnil hlavně v italské kinematografii.\n\nZačínal jako boxer, od konce 60. let 20. století hrál vedlejší role ve spaghetti westernech. Díky drobné postavě a charakteristické ostře řezané tváři se uplatnil hlavně v záporných nebo komických rolích. V 90. letech 20. století ukončil filmovou kariéru a odstěhoval se do Thajska. O jeho dalším osudu nejsou zprávy.\n\n\n"}
{"id": "945571", "url": "https://cs.wikipedia.org/wiki?curid=945571", "title": "Avatar: Legenda o Aangovi", "text": "Avatar: Legenda o Aangovi\n\nAvatar: Legenda o Aangovi (v anglickém originále Avatar: The Last Airbender) je americký animovaný televizní seriál. Vysílán byl v letech 2005–2008, na stanici Nickelodeon. Ve třech řadách (označeny jako „knihy“ – voda, země a oheň) má 61 dílů, jedna epizoda trvá okolo 20 minut.\n\nSeriál se odehrává ve světě čtyř národů, které umějí ovládat živly - Vodní kmeny, Království země, Národ ohně a Vzdušní nomádi. Rovnováhu mezi těmito národy už od pradávna udržoval Avatar, vládce živlů, který je schopen vládnout všem čtyřem elementů. Rovnováhu světa začíná ovšem ohrožovat Národ ohně, který za pomoci Sozinovi komety zahájí genocidu Vzdušných nomádů s cílem zabít současnou inkarnaci Avatara a rozpoutá tak nejhorší válku v historii. Vypadalo to ovšem, že Avatar ze světa zmizel a Pán ohně Sozin stráví zbytek svého života pátráním po největší hrozbě pro Národ ohně - Poslední vládce vzduchu.\n\nPo sto letech, kdy má Národ ohně vítězství na dosah, objevuje na Jižním pólu vládkyně vody Katara a její bratr Sokka ledovec, ve kterém je někdo zamrzlý. Společně tak objevují posledního vládce vzduchu, a současnou inkarnaci Avatara, Aanga s jeho vzdušným bizonem Appou. Aang zpočátku vůbec netušil, že v ledovci zůstal po sto let, postupně tak zjišťuje, že zůstal posledním vládcem vzduchu a objevuje se před ním nelehký úkol - Musí se naučit ovládat ostatní tři živly dřív, než v létě znova přiletí Sozinova kometa a Pán ohně Ozai využije její moci k definitivnímu vítězství Národa ohně.\n\nV první knize se Aang společně se Sokkou a Katarou vydávají do Severního vodního kmene, aby se Aang a Katara naučili ovládat vodu. Tuto cestu jim ovšem komplikuje korunní princ Národa ohně Zuko, který byl svým otcem popálen a vyhoštěn do světa, aby vystopoval Avatara a byla mu tak navrácena jeho čest i trůn, který mu náleží. Během jejich cesty Aang objevuje svůj vzdušný chrám, kde nalézá mrtvolu Gyatsa a uvědomí si tak, že když ho svět jako Avatara potřeboval, zmizel. Když nakonec Tým Avatar dorazí na Severní pól, kde se Aang učí ovládat vodu, je Severní Vodní kmen napaden nájezdem Národa ohně, který vede Admirál Zhao, odhodlaný zbavit svět vládců vody. Tento útok ovšem Severní vodní kmen za pomoci Aanga, který se v Avatarském stavu spojí s duchem oceánu, odráží a porážejí Národ ohně.\n\nAang se dále musí naučit ovládat zemi, proto se v druhé knize Tým Avatar vydává do Království země, kde Aang zahajuje pátrání po svém učiteli. Mezitím do Království země mají namířeno i Zuko a Iroh, tentokrát ovšem jako zběhové Národa ohně. Ve stopách Týmu Avatar, ale i svého bratra a strýčka, je Princezna Azula, chladnokrevná vládkyně ohně, a její kamarádky Ty Lee a Mai. Aangova cesta přes Království země vede i přes město Gaoling, kde nachází svou učitelku ovládání země, v místních zápasech zvanou jako slepou banditku, Toph Beifongovou. Společně se pak dostávají přes poušť, kde Aanga na pár dílů ztratí svého bizona, až do města Ba Sing Se, kde chce Tým Avatar varovat Krále země před blížícím se Národem ohně a poprosit jej o pomoc. To ovšem komplikuje fakt, že městu de facto vládne tajná policie Dai Li s královým poradcem Long Fengem včele a král díky nim věří, že žádná válka není. Do Ba Sing Se je ovšem následuje i Azula, která má v plánu město dobýt, v čemž jí nakonec pomůže její získaný vliv v Dai Li. V posledních okamžicích pádu Ba Sing Se se Zuko přidává na stranu Azuly, kdy společně zadrží svého strýce Iroha, snažícího se získat čas pro utíkající Tým Avatar, který se s Aangem, jehož v Avatarském stavu zabila Azula, snaží dostat do bezpečí.\n\nV útěku před Národem ohně potkává Tým Avatar válečníky Jižního vodního kmene a Katara se Sokkou se tak spatří se svým otcem, náčelníkem Hakodou. Společně získají jednu loď Národ ohně a v maskování se tak na jeho území skrývají. V tento okamžik mají před Národem ohně výhodu překvapení, jelikož celý svět věřil, že Avatar je mrtev... Aanga ovšem zpět k životu přivedla Katara za pomocí léčivé vody z Oázy duchů ze Severního vodního kmene. V přestrojení se v Národu ohně chtějí všichni skrývat až do dne Černého slunce, kdy vládci ohně ztrácí svou schopnost. Během této události mají v plánu dobýt hlavní město Národa a ukončit tak válku. Plán se ovšem podaří odhalit Princezně Azule, která jejich naději na poražení Pána ohně Ozaie během zatmění překazí. Po neúspěšném útoku se za Avatarem znova vydává princ Zuko, tentokrát ovšem odhodlán přidat se k Týmu Avatar a naučit Aanga ovládat oheň, aby tak mohli ukončit stoletou válkou.\n\nVšichni ostatní, bez vědomí Zuka, chtějí ovšem počkat na okamžik, kdy vymizí vliv Sozinovy komety, jelikož věří, že svět už ve větším chaosu nebude... Z tohoto omylu je ovšem vyvádí Zuko, který zná plán svého otce. Ten chce využít moc komety ke zničení současného světa. Aang tak nemá na výběr, musí se postavit Ozaiovi dřív, než naplní svůj plán, a zabít jej. Ten ovšem den před příletem komety, plný vnitřního rozporu, kdy se není jist, zda dokáže zabít, zmizí... Během vlivu komety se na Ba Sing Se vydává Řád bílého lotosu včele s Irohem, aby město osvobodili od Národa ohně. Mezitím se ostatní Aangovo přátelé musí postavit flotile vzducholodí Národa ohně a Katara se Zukem se vydávají do hlavního města Národa ohně, aby překazili korunovaci Azuly novou Paní ohně. Na hranicích Království země se ale objevuje Aang, odhodlaný se nyní postavit Pánu ohně. Aang ovšem od událostí v Ba Sing Se není schopen vstoupit do Avatarského stavu a jeho boj s Pánem ohněm začíná prohrávat. Vše se obrací ve chvíli, kdy Aang utrpí úder do své smrtelné rány a opět se aktivuje jeho Avatarský stav. Ozai v obavách před takovou mocí se před Aangem vydává na útěk. Ten ovšem Pána ohně nakonec dopadá a pomocí ovládání energie, které ho naučila Lví želva, zbaví Pána ohně Ozaie vlády nad ohněm.\n\nPán ohně Ozai je nakonec uvězněn za válečné zločiny a Princezna Azula je díky své mentální nestabilitě umístěna do ústavu. Princ Zuko, který je korunován novým Pánem ohně zahajuje ve spolupráci s Avatarem novou éru míru a lásky.\n\nAang je vzdušný nomád narozený 12 let před Sozinovo kometou. Aang je Avatarem po Avatarovi ohně Rokovi a Avatarem před Avatarkou vody Korrou. Jakožto Avatar se musí naučit ovládat zbylých tři živly- vodu, zemi a oheň. Vzhledem k jeho zamrznutí v ledovci během celých 100 let války má nelehkou úlohu - do léta se musí tytyo živly naučit ovládat a porazit tak Pána ohně Ozaie a nastolit ve světě mír. Aang je jedním z mála Avatarů, kterým byla ukázána technika ovládání energie a taky možnost ovládat energii druhých a zbavit je jejich vládnutí, od Aanga se tuto techniku později naučí Korra. Aang je zamilovaný do Katary.\n\nKatara je vládkyně vody z Jižního vodního kmene, kde vyrůstala s jejím bratrem Sokkou, a kteří byli společně vychováváni její babičkou Kannou. Katara je dcerou náčelníka Jižního vodního kmene Hakody a jeho manželky Kyi, je také posledním vládcem vody z celého jižního polu. Během jejího dětství žila Katara zprvu poklidný život, dokud ji Národ ohně nepřipravil o její maminku, v naději, že zabili posledního vládce vody. Když byla Katara společně se Sokkou starší, objevili posledního vzdušného nomáda, Avatara Aanga, který byl uvězněný v ledovci po sto let. Protože se Aang potřeboval naučit ovládat vodu a Katara hledala mistra pro ovládání vody, vydali se sourozenci a Aang společně na Severní pol. Katara a Sokka se nakonec stali velmi blízkými přáteli Aanga a pomohli mu najít mistry pro naučení ovládání se dalších elementů a pomoci mu tak zastavit Pána ohně Ozaie v jeho snaze o ovládnutí světa, a následně obnovit mír ve světě.\n\nSokka je 15letý bojovník z vesnice jižního vodního kmene, byl vychováván společně s jeho mladší sestrou Katarou jejich babičkou. Sokka se touží stát stejně statečným a vynikajícím bojovníkem a skvělým vojevůdcem jakým je jeho otec Náčelník Hakoda, má také na starost za jeho otce celou jejich vesnici, na důkaz důvěry v Sokku a jeho schopnosti. Po svém otci zdědil Sokka také inteligenci a smysl pro humor. Ze začátku neměl Aanga moc v lásce a pokládal ho i za špiona Národa ohně.\n\nToph Beifongová, známá také jako „Slepá banditka“ při soutěži zvané \"Kamenování\", je jedna z nejlepších vládkyň země a Aangova učitelka ovládání země. Toph pochází z bohaté rodiny Beifongů a přišla na svět slepá, kvůli čemuž jí její otec nechával na každém kroku hlídat strážemi. I když je slepá, s viděním problém nemá. Ovládání země se naučila od zemních krtků, kteří jsou prvními vládci země na světě. Od nich se naučila také vnímat svět pomocí nohou - vidí pomocí vibrací, které se šíří po zemi. Dokázala také jako první ovládat kov.\n\nAppa je loajální vzdušný bizon a zvířecí průvodce Avatara Aanga, jedná se o velké, několikatunové zvíře. Appa je z poslední generace vzdušných bizonů ještě před jejich vyhlazením společně s vládci vzduchu. S Aangem se setkali jako malí, když si mladí vládci vzduchu vybírali svého vzdušného bizona. Díky jeho schopnosti létání je Appa hlavním dopravním prostředkem týmu Avatar.\n\nMomo je okřídlený lemur, jedná se o druh lemura, který byl typický v oblastech vzdušných chrámů. Je společníkem Aanga a jeho přátel. Momo se také s přátelil s Appou a navykl si na něho jako na nepostradatelnou část jejich týmu, díky tomuto vztahu se pak v Ba Sing Se snaží najít Momo ztraceného Appu, pomocí zbytku chlupů Appovi srsti. Jedná se o inteligentní zvíře, i když má problémy chápat lidskou řeč.\n\nI když vypadá Suki jako obyčejná holka, jedná se o vůdkyni skupiny ženských bojovnic - Bojovnice Kyoshi. Jejich skupina i jejich ostrov je pojmenován dle Avatarky Kyoshi - Avatarka země před Rokem. Se svým trénováním jakožto bojovnice začala ve svých 8 letech. Po setkání s Avatarem a jeho přáteli trénovala během jejich návštěvy ostrova Kyoshi, Suki se zamilovala to Sokka.\n\nIroh byl generál Národa ohně ve výslužbě, původní Princ národa, Velmistr řádu Bílého Lotosu, mistr ovládání ohně a moudrý mentor jeho synovce Zuka. Byl starším synem Pána ohně Azulona a Ilah, a starším bratrem Ozaie. Irohova dobře známá schopnost Ohnivého dechu a jeho údajné zabití posledního draka mu vynesli uznávaný titul Drak Západu.\n\nZuko je mistr ovládání ohně, narozený jako princ královské rodiny Národa ohně, který držel titul Pána ohně od roku 100 po Sozinově kometě do roku 167 po Sozinově kometě. Původně jako hlavní nepřítel Týmu Avatar, Zukův časný život se točil okolo pokusu dopadnout dlouho ztraceného Avatara, aby se mohl vrátit do své země a získat zpět svou čest jako korunní princ. Nakonec se však k avatarskému týmu připojí a pomůže Aangovi porazit Pána ohně. Lze jej snadno poznat dle jeho jizvy na levé části obličeje, kterou získal od svého otce, krátce před jeho vyhoštěním, jako výsledek jeho neúmyslného zneuctění svého otce, když promluvil během válečné porady a když s ním odmítl bojovat v Agni Kai.\n\nAzula byla princezna Národa ohně, dcera Pána ohně Ozaie a Ursy, sestra Zuka a neteř Iroha. Byla klíčovým protivníkem Týmu Avatar, pronásledovala Avatara Aanga a svého vyhoštěného bratra daleko napříč Královstvím země, doprovázena svými dvěma tehdejšími nejlepšími kamarádkami, Mai a Ty Lee.\n\nSyn pána ohně Azulona a mladší bratr Iroha. Ozai se k moci a své pozici pána ohně dostal díky výmluvnému přesvědčení svého otce Azulona, že Iroh po smrti svého jediného syna Lu Tena není schopná nadále vést svůj Národ. Azulon mu tak pro získání této pozice přikáže, aby zabil svého syna. To ovšem zjistila jeho matka a na obranu Zuka se, dle slov Ozaie, \"dopustila hanebných a zrádných činů za což byla vyhoštěna\". Ozaiovo jediným cílem je naplnit sny pána ohně Azulona a Sozina a dostat tak svět pod nadvládu Národa ohně.\n\n"}
{"id": "945572", "url": "https://cs.wikipedia.org/wiki?curid=945572", "title": "František Vácha (děkan)", "text": "František Vácha (děkan)\n\nFrantišek Vácha (* 11. září 1966 České Budějovice) je český vědec, vysokoškolský pedagog a politik. V letech 2010 až 2018 působil jako zastupitel města České Budějovice, v roce 2013 byl zvolen do Poslanecké sněmovny PČR.\n\nVystudoval biochemii na Přírodovědecké fakultě Univerzity Karlovy v Praze (1990), doktorské studium absolvoval (1997) v oboru rostlinné fyziologie na Biologické fakultě Jihočeské univerzity v Českých Budějovicích, habilitační řízení uzavřel v roce 2003, v roce 2011 byl jmenovaný profesorem biochemie.\nOd roku 1991 pracuje na Ústavu molekulární biologie rostlin Biologického centra Akademie věd ČR v Českých Budějovicích, od roku 1997 též na Jihočeské univerzitě (postupně na Biologické fakultě, Ústavu fyzikální biologie a na Přírodovědecké fakultě). V letech 2011 až 2019 byl děkanem Přírodovědecké fakulty Jihočeské univerzity. V současné době zde působí jako proděkan. V letech 2009 až 2017 přednášel Biochemii na Univerzitě Johanna Keplera v rakouském Linci.\nBěhem své práce absolvoval několik zahraničních stáží (např. na Londýnské Imperial College of Science, Technology and Medicin ve Velké Británii, kde krátce spolupracoval i s laboratoří nositele Nobelovy ceny lordem Georgem H. Porterem) a získal několik zahraničních stipendií.\n\nV roce 2003 obdržel Prémii Otto Wichterleho pro mladé vědecké pracovníky AV ČR.\n\nV roce 2010 se stal zastupitelem Českých Budějovic za hnutí Občané pro Budějovice. V komunálních volbách v roce 2014 obhájil post zastupitele města Českých Budějovic, když kandidoval jako nestraník za hnutí Občané pro Budějovice (původně byl na 15. místě kandidátky, ale díky preferenčním hlasům skončil čtvrtý). Také ve volbách v roce 2018 obhajoval post zastupitele města jako nestraník za hnutí Občané pro Budějovice, ale neuspěl.\n\nV říjnu 2013 uspěl jako nestraník na kandidátce TOP 09 v předčasných volbách do Poslanecké sněmovny Parlamentu České republiky. V krajských volbách v roce 2016 kandidoval jako nestraník za HOPB v rámci subjektu \"\"PRO JIŽNÍ ČECHY - Starostové, HOPB a TOP 09\"\" do Zastupitelstva Jihočeského kraje, ale neuspěl.\n\nVe volbách do Poslanecké sněmovny PČR v roce 2017 obhájil svůj poslanecký mandát jako nestraník za TOP 09 v Jihočeském kraji. Získal 1 567 preferenčních hlasů a z 2. místa tak předskočil lídra kandidátky Pavla Klímu.\n\n"}
{"id": "945573", "url": "https://cs.wikipedia.org/wiki?curid=945573", "title": "Sportovní gymnastika na Letních olympijských hrách 2004", "text": "Sportovní gymnastika na Letních olympijských hrách 2004\n\nSportovní gymnastika na Letních olympijských hrách 2004.\n\n"}
{"id": "945575", "url": "https://cs.wikipedia.org/wiki?curid=945575", "title": "Gymnastika na Letních olympijských hrách 2008", "text": "Gymnastika na Letních olympijských hrách 2008\n\nGymnastika na Letních olympijských hrách 2008 může být:\n"}
{"id": "945576", "url": "https://cs.wikipedia.org/wiki?curid=945576", "title": "Gymnastika na Letních olympijských hrách 2004", "text": "Gymnastika na Letních olympijských hrách 2004\n\nGymnastika na Letních olympijských hrách 2004 může být:\n"}
{"id": "945577", "url": "https://cs.wikipedia.org/wiki?curid=945577", "title": "Gymnastika na Letních olympijských hrách 2000", "text": "Gymnastika na Letních olympijských hrách 2000\n\nGymnastika na Letních olympijských hrách 2000 může být:\n"}
{"id": "945578", "url": "https://cs.wikipedia.org/wiki?curid=945578", "title": "Gymnastika na Letních olympijských hrách 2012", "text": "Gymnastika na Letních olympijských hrách 2012\n\nGymnastika na Letních olympijských hrách 2012 může být:\n"}
{"id": "945583", "url": "https://cs.wikipedia.org/wiki?curid=945583", "title": "USS Ross (DDG-71)", "text": "USS Ross (DDG-71)\n\nUSS \"Ross\" (DDG-71) je americký torpédoborec třídy \"Arleigh Burke\". Je dvacátou první postavenou jednotkou své třídy. \n\nPostaven byl v letech 1995–1997 loděnicí Ingalls Shipbuilding ve městě Pascagoula ve státě Mississippi. Torpédoborec byl objednán v roce 1992, dne 10. dubna 1995 byla zahájena jeho stavba, hotový trup byl spuštěn na vodu 22. března 1996 a 28. června 1997 byl zařazen do služby.\n\nPrvní operační nasazení plavidla proběhlo od března do září 1999, přičemž se \"Ross\" podílel na operaci Spojenecká síla. V září 2001 byl \"Ross\" vyslán do Středozemního moře a Arabského zálivu, přičemž se v rámci bojové skupiny letadlové lodě USS \"Theodore Roosevelt\" zapojil do vynucování rezolucí OSN vůči Iráku a do operace Trvalá svoboda. V květnu 2015 se \"Ross\" stal obětí incidentu s Ruskou federací, když během jeho plavby po Černém moři nad ním celkem třikrát přeletěly v těsné blízkosti ruské letouny Suchoj Su-24. V říjnu 2015 se podílel na cvičení \"At Sea Demonstration 15\" v severním Atlantiku, při kterém zneškodnil dvoustupňovou raketu Terrier-Orion vypálenou z britských Vnějších Hebrid. Dne 7. dubna 2017 spolu s torpédoborcem USS \"Porter\" vypálil 59 střel s plochou dráhou letu Tomahawk na syrskou leteckou základnu Šajrát v odvetu za chemický útok v Chán Šajchúnu údajně provedený syrskou armádou. \n\n"}
{"id": "945586", "url": "https://cs.wikipedia.org/wiki?curid=945586", "title": "Michel Duchaussoy", "text": "Michel Duchaussoy\n\nMichel Rene Jacques Duchaussoy (29. listopadu 1938 Valenciennes – 13. března 2012 Paříž) byl francouzský divadelní a filmový herec, který mezi lety 1962 až 2012 hrál ve více než 130 filmech.\n\nNarodil se ve francouzském Valenciennes. Začínal jako divadelní herec, mnoho let působil v Comédie-Française, kde začínal svou kariéru v roce 1964.\n\nHrál v mnoha francouzských klasických hrách, včetně Molièrových, Marivauxových, Corneilleových a Ionescových her. V roce 2003 dostal prestižní Molièrovu cenu pro nejlepšího herce ve vedlejší roli. Se svým hlubokým hlasem daboval Marlona Branda ve francouzské verzi filmu Francise Forda Coppoly Kmotr. V roce 2010 hrál se Sophií Marceau ve filmu Yanna Samuella \"L'age de raison\".\n\nJe držitelem francouzského Řádu čestné legie.\n"}
{"id": "945589", "url": "https://cs.wikipedia.org/wiki?curid=945589", "title": "Shanghai Rolex Masters 2013 – mužská čtyřhra", "text": "Shanghai Rolex Masters 2013 – mužská čtyřhra\n\nDo soutěže mužské čtyřhry na tenisovém turnaji Shanghai Rolex Masters 2013 nastoupilo dvacet čtyři dvojic. Obhájcem titulu byl indicko-český pár Leander Paes a Radek Štěpánek, jehož členové nestartovali společně. Štěpánek se rozhodl na turnaji nestartovat. Paesovým spoluhráčem se stal kanadský hráč Daniel Nestor, s nímž Ind vypadl ve druhém kole, když nestačili na švédsko-kanadskou dvojici Robert Lindstedt a Vasek Pospisil.\n\nDeblový titul si připsal pátý nasazený chorvatsko-brazilský pár Ivan Dodig a Marcelo Melo, který ve finále zdolal španělské turnajové osmičky Davida Marrera s Fernandem Verdascem po rovnocenném zisku prvních dvou setů ve zkrácených hrách 7–6 a 6–7, až v rozhodujícím supertiebreaku poměrem míčů [10–2]. Každý z vítězů si do žebříčku ATP připsal 1000 bodů a pár si rozdělil částku 226 000 dolarů.\n\nIvan Dodig získal první deblový titul na okruhu ATP, když předchozí čtyři finále prohrál. Pro deblového specialistu Marcela Mela výhra znamenala druhou výhru v sezóně, když si první triumf připsal na lednovém Brisbane International, a celkově dvanácté turnajové vítězství na okruhu ATP Tour.\n\nVšechny nasazené páry měly volný los do druhého kola.\n"}
{"id": "945590", "url": "https://cs.wikipedia.org/wiki?curid=945590", "title": "Sportovní gymnastika na Letních olympijských hrách 2008", "text": "Sportovní gymnastika na Letních olympijských hrách 2008\n\nSportovní gymnastika na Letních olympijských hrách 2008.\n\n"}
{"id": "945596", "url": "https://cs.wikipedia.org/wiki?curid=945596", "title": "USS Decatur (DDG-73)", "text": "USS Decatur (DDG-73)\n\nUSS Decatur (DDG-73) je americký torpédoborec třídy \"Arleigh Burke\". Je třiadvacátou jednotkou své třídy. Postaven byl v letech 1995–1997 loděnicí Bath Iron Works ve městě Bath ve státě Maine. Torpédoborec byl objednán v roce 1993, dne 11. ledna 1996 byla zahájena jeho stavba, hotový trup byl spuštěn na vodu 10. listopadu 1996 a 29. srpna 1998 byl zařazen do služby.\n\nPrvní operační nasazení plavidla proběhlo od ledna do června 2000 v oblasti Pacifiku. Druhé nasazení proběhlo od listopadu 2001 do června 2002 na Středním východě v bojové skupině letadlové lodě USS \"John C. Stennis\". \"Decatur\" se podílel na operaci Trvalá svoboda. \n\nOd srpna 2003 do března 2004 byl \"Decatur\" zařazen do Expeditionary Strike Group 1 vedené výsadkovou lodí USS \"Peleliu\" (LHA-5). Torpédoborec podporoval operace Irácká svoboda a Trvalá svoboda.\n\n"}
{"id": "945601", "url": "https://cs.wikipedia.org/wiki?curid=945601", "title": "William Garrow", "text": "William Garrow\n\nSir William Garrow (13. dubna 1760 – 24. září 1840) byl britský obhájce, politik a soudce, známý pro nepřímou reformu advokátního systému, kdy pomohl do porotního soudního systému zavést zvykové právo, používané v mnoha zemích v té době. Pronesl větu: “ Nevinen, pokud není prokázána vina.”, která zajišťovala obviněnému, že důkazy proti němu budou řádně u soudu přezkoumány.\nNarodil se knězi a jeho ženě v Monken Hadley. Vzdělával se v otcově škole v Middlesexu, potom u Thomase Southouse, právního zástupce v Cheapside. To vedlo ke studiu u pana Cromptona, zvláštního právního zástupce. Jako horlivý student práva často pozoroval případy v Old Bailey, v důsledku toho mu Crompton doporučil, aby se stal advokátem. Garrow vstoupil do Lincoln's Inn\nv listopadu 1778, a byl jmenovaný advokátem dne 27.11.1783. Rychle se stal uznávaným trestním obhájcem, a v únoru 1793 z něho vláda učinila královského rádce v případech týkajících se zrady a těžkých zločinů.\nV roce 1805 byl zvolen do parlamentu za okres Gatton, tzv „rotten borough” (hrabství s malým počtem voličů). V roce 1812 se stal prokurátorem a o rok později generálním prokurátorem pro Anglii a Wales . Ačkoli nebyl v Parlamentu šťastný – vrátil se jen z politických důvodů – Garrow vystupoval jako jeden z hlavních mluvčích Whigů. Pokoušel se zastavit trestně právní reformu prováděnou jako kampaň pro Samuela Romillyho a také se pokoušel o přijetí legislativy, která by odsoudila týrání zvířat. V roce 1817 se Garrow stal baronem státní pokladnice a Seržantem práva (Serjeant-at-Law)(starý právní řád), byl nucený rezignovat na post v parlamentě a následujících 15 let strávil jako soudce. V obchodních případech státní pokladnice nebyl příliš úspěšný, ale dosáhl skvělých výsledků, když na soudním zasedání využil znalosti trestního práva z doby svého působení jako obhájce. Po rezignaci 1832 byl vládou na znak úcty jmenován za člena státní rady. Zemřel 24.9.1840.\nPo většinu 19. a 20. století byla jeho práce v mezi zástupci akademického světa zapomenuta a znovu se zvedl zájem, až když John Beattie napsal článek „Garrow pro obhajobu“ v History Today.\n\nGarrow se proslavil hlavně metodou obhajoby klientů v trestním právu. Pomohl zavést do praxe ve Spojeném království, Spojených státech a dalších bývalých Britských koloniích moderní agresivní systém křížového výslechu svědků. Garrow je též známy způsobem dokazování, který vedl k pravidlu přímých důkazů. Jeho práce byla nedávno citovaná na nejvyšším soudě Kanady (1982) a na Irském trestním odvolacím soudě (2006).\nV roce 2009 vysílala BBC One Garrowův zákon, čtyřdílné fiktivní drama o Garrowových počátcích u Old Bailey. Druhá série byla puštěna do étéru koncem roku 2010. V listopadu 2011 začala třetí série.\n\nGarrowova rodina původně pocházela z Aberdeenshire, ze Skotska z někdejší skotské královské linie. Garrowův otec David se narodil na farmě zvané Knockside, Aberlour, přibližně 50mil severozápadně od Aberdeenu. David promoval na Aberdeenské univerzitě jako Master of Arts(mistr svobodných umění) 1.4.1736 a stal se knězem anglikánské církve, založil školu v Monken Hadley. Jeho mladší bratr William se stal úspěšným doktorem. Zanechal většinu majetku (30000 liber) Garrowovi.\n\n5.7.1748 se David oženil s Sarah Lowndes, se kterou měl 10 dětí: Williama, Edwarda, Eleonoru, Jane, Johna, Rose, Williama, Josepha, Williama, Davida a Anne. První dva Williamové zemřeli v dětství. Třetí, narozený 13.4.1760, přežil.\n\nWilliam Garrow se vzdělával ve škole svého otce v převorství Monken Hadley, která se zaměřovala na přípravu studentů pro komerční dráhu např. u Východoindické společnosti. Jako taková vyučovala společenský šarm, stejně jako angličtinu, řečtinu, latinu, francouzštinu, zeměpis, matematiku a tanec. Studiem na této škole Garrow získal velmi dobrou znalost angličtiny, solidní znalost latiny a navíc získal značnou zběhlost ve francouzštině. Garrow navštěvoval tuto školu do svých 15 let, kdy se smluvně zavázal u Thomase Southouse rozeného Faversham, Kent, právního zástupce v Cheapside. Garrow se ukázal být nadaný. Byl označen jako „pozorný a pilný při provádění technických a praktických povinností v úřadu“ a Southouse doporučil, aby se stal právním obhájcem nebo soudním obhájcem. V důsledku toho se v 17 letech stal žákem pana Cromptona, zvláštního právního zástupce. Jako žák Garrow usilovně studoval, náročně četl Doktrinu Placitadi od Sapsona Euera a Manuál obhajoby napsaný v právnické francouzštině. Ve stejné době sledoval případy v Old Bailey, vzniklo jeho přátelství s úředníkem obžaloby, Williamem Sheltonem.\nV 18. století se zdokonaloval mluvený projev debatujících společností, jedna z nejvýznamnějších se sešla v Coachmaker´s Hall v Londýně. Ačkoli byl od přírody ostýchavý (při první debatě ho účastníci museli přimět, aby se zvedl ze sedadla a udržet ho ve stoje, zatímco mluvil), rychle získal reputaci coby řečník a byl zmiňován v tisku jako „ právní zástupce Garrow, nejslavnější řečník Coachmaker´s Hall“. V listopadu 1778 se Garrow stal členem Lincoln's Inn, (společnost Londýnské právnické koleje), jedné ze čtyř společností londýnských barristerů Inns of Court, a 27.11.1783 ve věku 23 let dokončil studia a stal se praktikujícím právníkem u soudu. Později byl zvolen do vedení Lincoln´s Inn v 1793.\n\nGarrow začal pracovat jako obhájce v trestním právu u Old Bailey, v době, kdy se mnoho obviněných stávalo stále více odkázaných na obhájce, kteří měli zabránit jejich odsouzení. První případ dostal jako žalobce. 14.1.1784, dva měsíce poté, co se stal soudním právním zástupcem, obžaloval Johna Henryho Aiklese za získání směnky na základě podvodu. Aikles údajně slíbil zaplatit Samueli Edwarsovi 100 liber a malou odměnu za směnku ve výši 100 liber a, když si vzal směnku, tak za ni nezaplatil. Navzdory Aiklesovu obhájci, který podle Edwarda Fosse prohlašoval, že se nejedná o žádný závažný trestný čin a ačkoli byl zastupován dvěma nejprestižnějšími obhájci, Garrow přesvědčil dva soudce a porotu, že Aikles je vinný. Garrow později v září 1785 obhajoval Aiklese a dokázal, že ho propustili ze zdravotních důvodů. V začátku profesní dráhy obhájce byl Garrow proslulý svou agresivní metodou vedení křížového výslechu. Když byl James Wingrove obviněn ze zlodějství a násilí v průběhu silniční loupeže v roce 1784, Garrowův křížový výslech Williama Grovea ( svědek proti Wingrovovi a osoba žalující) přiměl Grovea připustit, že se dopustil křivopřísežnictví, aby dostal odměnu a že Wingrove nekradl. Garrow prokázal nechuť k většině lovců zlodějů (Grove byl jedním z nich), ačkoli nejednal s Bow Street Runners (1.profesionální policejní jednotka v Londýně) a dalšími profesionály s opovržením. Jeho nechuť se ukázala při jeho obraně tří mužů obžalovaných pro krádež v roce 1788. Byli obviněni napadeným Johnem Troughtonem, kterého dohnali k obavě o vlastní život a ukradli mu klobouk.\nBylo otázkou, zda ho napadení dohnalo k obavě o život nebo zda byl hnán touhou po odměně, kterou nemohl dostat kvůli pouhé krádeži. Garrow prokázal, že Troughton si není jistý, jak ztratil svůj klobouk, navzdory pokusu obvinit obviněné, že mu ho vzali. Po svědectví čtyř svědků byli obvinění shledáni nevinnými. Garrow hodně využil odvolání poroty, aby snížil trest pro své obviněné klienty, v době, kdy hodně zločinů vyneslo trest smrti. V roce 1784 byly uvězněny dvě ženy, za to že ukradly věci v ceně 15 šilinků, což znamenalo, že budou odsouzeny k trestu smrti. Garrow přesvědčil porotu, že ženy ukradly věci za 4 šilinky, proto byl trest změněn na 12 let na nucených prací.\n\nGarrow měl později velkou praxi, pracoval na trestních případech v Old Bailey i v okolí Londýna, jako obhájce i jako žalobce. Podle záznamů k roku 1799 počet jeho případů u Court of King's Bench překonal pouze pan Thomas Erskine. Dlouho měl monopol na tyto činnosti na domácím Okruhu (home circuit) ( v té době zažitá praxe, že soudce objížděl okolí každoročně po pravidelné trase). Nikomu nebylo nasloucháno s větší pozorností, nikdo nezískal více od poroty. V únoru 1793 byl jmenován Královským poradcem (King's Counsel), měl pomáhat při obžalobě ze zrady a zvláštních zločinů, po méně než deseti letech od jmenování soudním obhájcem. Jeho jmenování se setkalo s protichůdnou reakcí médií. Britton popsal Garrowa a dalších pět jmenovaných jako největší talent doby, zatímco Morning Chronicle byl zahořklý kvůli Garrowovu někdejšímu statutu přítele oficiální opozice – Whigů proti Toryovské vládě. Jako Velká francouzská revoluce a její hrozba Spojenému království získaly hybný impuls, tak také Garrowova kariéra. Byl žalobcem u většiny státních soudních procesů a jak rostla jeho zkušenost, byl nechán, aby většinu z nich vedl on sám. Vystupoval proti vůdčím právním zástupcům jako Thomas Erskine, James Mingay a James Scarlett.\nV květnu 1794 vláda dočasně pozastavila habeas corpus, v roce 1795 postavila mimo zákon veřejná shromáždění, v roce 1797 postavila mimo zákon tajné organizace a v roce 1799 postavila mimo zákon všechny společnosti zabývající se reformami chodu Spojeného království.\nVláda plánovala sérii 800 zatčení s 300 rozsudky smrti za velezradu, přičemž vyvinula velkou snahu, aby obžalován byl Thomas Hardy a John Horne Tooke. Hardy byl první. Obžaloba ho vinila z toho, že vyvolal v Anglii revoluci podobnou té ve Francii. Žalobcem Byl Garrow, obhájcem Erskine. Soud tak trval 8 dní místo jednoho obvyklého a předseda poroty byl tak napjatý, že pronesl verdikt „nevinen“ šeptem a okamžitě omdlel. Poté byl obžalován Tooke, opět ho porota hledala nevinným, s výsledkem, že se upustilo od dalších 800 soudních líčení.\nV době, kdy Garrow pracoval jako soudní právník, měly velkou moc v parlamentu pěstitelé cukrové třtiny ze Západních Indií (West Indies) (Ostrovy v Karibském moři...). To jim dovolovalo udržovat monopol na trhu s cukrem v Anglii, což přinášelo velké zisky. Tento průmysl byl vysoce ziskový díky práci otroků, jejímž byl garrow dlouhodobým protivníkem. Když mu plantážníci nabídli práci, aby vedl jejich obchod v oblasti právní a politické, odpověděl: „ Kdyby mi váš výbor dal veškerý svůj příjem a všechny své statky, ani pak bych se nestal advokátem praktik, které se mi příčí, a systému, který nenávidím.“ V roce 1806 Thomas Picton, guvernér Trinidadu byl obžalován z mučení a obtěžování svobodné mladé mulatky. Byl předveden před soud Court of King's Bench pod Lordem Ellenboroughem. Soudní záznamy obsahují 367 stran a Garrow byl případem opravdu hluboce zaujat jako prokurátor. Jeho řeč z 24.2.1806 je dle Brabyho pokládána za jednu z jeho nejlepších.\n\nPřípad spočíval v tom, zda španělské právo, které povolovalo mučení, ještě v době události platilo, či ne. Porota nakonec rozhodla, že ne a Ellenborough shledal Pictona vinným.\nPictonův advokát požadoval nový proces, to bylo potvrzeno a porota u dalšího procesu shledala Pictona nevinným.\nGarrow se díky svým politickým konexím stal Nejvyšším prokurátorem pro Prince Walesského (Prince of Wales) v letech 1806 a 1807 . Byl doporučen Erskinem, který v dopisu princi napsal:”Ví o skutečné spravedlnosti a politice a o všem, co je s tím spojeno více, než kdokoli koho znám.”\nV roce 1812 byl žalobcem proti Leighu Huntovi (Leigh Hunt)za písemnou výzvu k nezákonnému svržení Prince Regenta. Hunt byl shledán vinným na rozdíl od rozsudku v řízení z roku 1811, kdy byl osvobozen.\n\nOd roku 1789 tisk spekuloval, že Garrow jakožto Whig vstoupí do Parlamentu, ale byl zvolen až v roce 1805 za Gatton. To bylo tzv “rotten borough” hrabství (volební obvod s malým počtem voličů). Garrow byl jmenován, aby hájil zájmy jeho patrona.\nPo svém vstupu do politiky Garrow nejdříve věnoval politice malou pozornost. Neměl žádný projev až do 22.4.1806, kdy napadl obvinění Marquesse Wellesleye z velezrady. Znovu mluvil 18.6.1806 o technické stránce práva. Potom neintervenoval dalších 6 let. Braby a další zdroje naznačují, že práce v Parlamentě Garrowa netěšila a byl tam zřídka, pokud nebyl požádán, aby vedl nějakou záležitost.\nV roce 1812 byl jmenován státním prokurátorem pro Anglii a Wales, stal se rytířem a v květnu 1813 byl jmenován nejvyšším státním zástupcem. Nejvyšším státním zástupcem byl starší právní zástupce koruny v době, kdy se princ regent obával liberálních změn v trestním právu a parlamentu. Garrowovi, jako pouhému tvorovi prince regenta, se dalo věřit, že je proti tomu. Spíše než pokroková práce obhájce, které se věnoval v počátku kariéry, v této době vystupoval spíše konzervativně proti reformě. Zvláště se střetl se Sirem Samuelem Romillym, který byl pro reformu a tvrdil, že trestní zákoník nefunguje. 5.4.1813 se Romillův zákon o ztrátě občanských práv v důsledku velezrady a závažného trestného činu dostal před parlament. Jeho záměrem byl odstranit korupci krve (corruption of the blood(při tomto druhu zločinu, propadl nejen majetek, titul a čest obviněného,ale také jeho potomků)) z případů zahrnujících velezradu a zločin. Garow deklaroval, že zákon odstraní jednu z jistot Britské konstituce. Zákon nakonec propadl a korupce krve nebyla odstraněna až do přijetí zákona z roku 1870 Forfeiture Act 1870.\nGarrow se také zasazoval o zrušení Obilných zákonů (obchodní zákony o ochraně britských zemědělských produktů proti konkurenci levnějšího zboží ze zahraničí), hlasoval pro opatření. Sponsoroval legislativu pro kontrolu chirurgické praxe ve Spojeném království, zákon však neprošel. Začátkem 19. století se rozšířilo týrání zvířat. Garrow byl jedním z těch, kdo to shledali otřesným, a sponzoroval zákon z roku 1816 o zvýšení pokut za schvácení koní k smrti. Byl poražen, ale jeho činnost vyústila ve vznik zákona z roku 1820, který navrhl Sir Thomas Erskine. Zákonu byl udělen královský souhlas a byl schválen. Garrow nakonec rezignoval coby nejvyšší státní zástupce a jako člen Parlamentu v roce 1817, kdy byl jmenován Baronem státní pokladnice (nejvyšší soudce státní pokladnice).\n\nGarrowovo první soudní jmenování přišlo v roce 1814, kdy byl jmenován Šéfem justice v Chesteru (Chief Justice of Chester). Bylo to proti názoru Sira Samuela Romillyho (Sir Samuel Romilly), který tvrdil, že být Šéfem justice a nejvyšším státním zástupcem je neslučitelné. Říkal:” Jmenovat muže, který má lukrativní úřad ve výhradní moci koruny do vysoké soudní funkce je extrémně v rozporu s nezávislostí soudu, přičemž je tak důležité zachovat nezávislost”. 6.5.1817 se Garrow stal Baronem státní pokladnice a Seržantem práva (Serjeant-at-Law) (starý řád advokátů)\nCoby nástupce Richarda Richardse. Rezignoval na své místo v Parlamentu i na funkci Nejvyššího soudního zástupce. Garrow nebyl zvlášť vynikající soudce, hlavně kvůli nedostatku znalostí koncové části práva. Praxe na Assize okruhu (Assize Circuits)byla ale něco jiného, týkala se více trestního rodinného než obchodního práva . Garrow se velmi zlepšoval. Braby naznačuje, že svými znalostmi spletitosti práva nadchl jak obhájce tak žalobce. 22.2.1832 šel Garrow do důchodu. Byl nahrazen Johnem Gurneyem a jmenován Tajným radou (Privy Councillor) v penzi jako vyjádření uznání vlády vůči němu. Zemřel doma 14.9.1840 ve věku 80 let.\n\nGarrow žil ve vztahu se Sarah Doreovou, která již měla syna nar. 1778. Otcem byl Arthur Hill (Arthur Hill, Viscount Fairford).\nThomas Hague naznačoval, že Doreová byla irská šlechtična, kterou Garrow svedl. Jediným důvodem jeho psaní byl však záměr očernit Garrowa, pro jeho tvrzení nejsou žádné důkazy. První syn Garrowa a Doreové, David William Garrow se narodil 15.4.1781. Druhé dítě byla dcera Eliza Sophia Garrowová. Narodila se 18.6.1784. Garrow a Doreová se nakonec vzali 17.3.1793. Doreová byla zmiňována jako neobyčejně elegantní a aktivně se věnovala místním záležitostem v Ramsgate, kde rodina žila. Sarah Doreová zemřela 30.6.1808 po dlouhé nemoci a byla pohřbena v kostele sv. Margarety v Darenthu. David William Garrow byl vzdělán v koleji Christ Church v Oxfordu, získal titul Doktor bohosloví a stal se jedním z kaplanů Prince z Walesu. Eliza Sophia Garrowová se vdala za Samuela Fothergilla Lettsoma, její syn William Garrow byl generálním konzulem v Uruguay.\n\nGarrowův majetek byl po jeho smrti odhadnut na 22000 liber, - 12000 liber v Bank of England, 5000liber ve třech pojišťovnách a 5000liber v cenných papírech jištěných hypotékou – v roce 2013 to odpovídá 1682000 liber. Garrow napsal v roce 1830 poslední vůli. Obsahovala jen dva požadavky: aby byl pohřben ve svém rodišti v Hadley se svým strýce, bratrovým mladším bratrem Williamem (který zanechal Garrowovi nejlepší část svého majetku) a založit trust (svěřenecký fond). Trust obsahoval celý jeho majetek. Správní radu trustu tvořili Leonard Smith, obchodník, Edward Lowth Badeley a William Nanson Lettsom z Gray´s Inn. Peníze byly rozděleny mezi Josepha, Garrowova synovce, který dostal 1000 liber, 200 liber každému z dětí Garrowovi sestry, 2000 liber dostala jeho sestra, a 300 liber ročně dostala vdova po Garrowově synovi. Eliza, Garrowova dcera dostala 300 liber ročně z výnosů trustu s provizí 200 liber pro ni a jejího muže. Majetek byl rozdělen profesionálně právně a nebylo třeba z něj platit daně. Druhá instrukce v závěti byla ignorována. Garrow byl pohřben na hřbitově St. Laurence v Ramsgate, kde byl farníkem.\nEdward Foss ho popsal jako „ jednoho z nejúspěšnějších advokátů své doby“, něco přičítal spíše jeho „neobyčejnému talentu“ při křížovém výslechu než znalosti práva. Garrow jednou řekl svědkovi před případem že : „ vy znáte zvláštní skutečnost a přejete si ji zatajit. Dostanu ji z vás“.\nLord Brougham, který proti němu stál pravidelně před soudem, napsal že „žádný popis nemůže dát čitateli odpovídající představu této eminentní praktikované síly při jednání se svědky.“ Lemmings se zmiňuje o Garrowovi jako o impozantním advokátovi, ale také jako o prvním právníkovi, který položil reputaci právnímu zástupci.\nGarrow byl hodně zapomněn, ačkoli Robert Louis Stevenson a jeho žena objevili jeho práci o generaci později, když četli transkripty (přepisy) případů z Old Bailey , psalo se o něm málo v akademických kruzích až do konce 20. století. V roce 1991 John Beattie vydal „Garrow pro obhajobu“ v History Today. Potom následovaly „ Stupně justice“: obhájce a anglické trestní právo v 18. a 19. století“ v Law and History Review Allyson May, která dělala doktorské studium u Beattie, dále rozšířila analýzu Garrowovy práce v The Bar and the Old Bailey:1750-1850, vydáno v roce 2003.\nGarrowova práce byla citována u soudu dokonce i v roce 1982, kdy nejvyšší soud Kanady citoval pasáž z Soud s Williamem Davidsonem a Richardem Tiddem pro velezradu, kde Garrow instruoval porotu jak interpretovat závěť, ve Vetrovec v The Queen v roce 1982. V roce 2006 byl znovu citován když Irský odvolací soud použil tu samou práci v přezkoumání obvinění Briana Meehana za vraždu Veroniky Guerin.\nV roce 2009 začala BBC One vysílat Garrowův zákon (Garrow's Law), čtyřdílné fiktivní drama o Garrowových začátcích v Old Bailey. V hlavní roli je Andrew Buchan jako Garrow. Druhá série znovu čtyřdílná byla puštěna do étéru koncem roku 2010 a třetí a konečná čtvrtá série byly vysílány v listopadu a prosinci 2011.\n\nJe neoddiskutovatelné, že Garrow měl masivní vliv na moderní porotní soudní systém užívaný u některých západních národů a pravidla důkazů , ačkoli si toho byl zřídka vědom. Před Garrowem obžalovaní při závažných trestných činech neměli dovoleno mít obhájce. Takže každý, kdo byl obviněný ze žhářství, loupeže, vraždy a většiny druhů zlodějství, se musel obhajovat sám. Prvním krokem z této praxe byl zákon z roku 1696 (Trials Act 1696), který dovoloval obviněným ze zrady mít obhájce. Garrowova praxe byla dalším krokem kupředu. Svým agresivním stylem vedení křížového výslechu podpořil uznání obhajoby pro klienty a nepřímo reformoval proces obhajoby v 18. století. Rozsah jeho advokátní činnosti (byl obhájcem v 83% všech svých případů) a styl byl podle Beattie klíčovým pro založení „nové školy“ advokacie. Jeho agresivní styl obhajoby založil nový styl pro advokáty, kteří poznali, že asistovali v kontraproduktivním právním systému podjatém proti obviněnému. Ačkoli nebyl jediným zastáncem této reformy, jeho pozice ve vedení advokátní komory znamenala, že představoval vysoce viditelný příklad pro nové právní zástupce. V některých věcech byl Garrow na svou dobu velmi napřed. Pronesl větu: „ Nevinen, pokud není prokázána vina“ v roce 1791, ačkoli porota odmítla přijmout tento princip a právně byla tato věta potvrzena mnohem později.\n\nGarrow měl také velký vliv na pravidla v důkazech, která se teprve začínala formovat na začátku jeho kariéry. Jeho trvání na tom, že svědectví z doslechu a kopírované dokumenty nemohou být připuštěny jako důkazy, vedlo ke zlepšení pravidel v důkazové praxi. Byl rozhodný, když trval na autonomii právníků uvádět důkazy, v jednom případě se otevřeně přel se soudcem, když trval na tom, že advokáti mají nezávislost v předkládání důkazů. V jeho době bylo obzvláště problematickým používání medicínských expertů soudních stran. Zatímco medicínští experti byli běžně voláni k Old Bailey, použití medicínských expertů soudních stran ((expert obžaloby, expert obhajoby)) bylo odmítáno a experti měli omezenou autoritu. To se zvýšilo koncem 17. století, mezi mnoha soudci vzrostla touha po jistotě a faktech, Garrow je zmiňován jako výborný příklad postoje právníků, když prováděl křížový výslech svědků. Když obhajoval Roberta Clarka obviněného ze zabití Johna Delewa tím, že ho kopl do břicha, Garrow použil směs útočného křížového výslechu a medicínské znalosti, a tak přiměl lékařského experta obžaloby připustit, že nemůže potvrdit, jak Delow umřel.\nGarrow a pozdější advokáti se naučili, jak se účinně vyptávat takových svědků tím, že posilovali jejich argumenty (pokud to byli jejich experti) a bourat svědectví těch druhých (když to byli experti protistrany).\n"}
{"id": "945602", "url": "https://cs.wikipedia.org/wiki?curid=945602", "title": "Sportovní gymnastika na Letních olympijských hrách 2012", "text": "Sportovní gymnastika na Letních olympijských hrách 2012\n\nSportovní gymnastika na Letních olympijských hrách 2012.\n\n"}
{"id": "945611", "url": "https://cs.wikipedia.org/wiki?curid=945611", "title": "Cena Ivana Dejmala", "text": "Cena Ivana Dejmala\n\nCena Ivana Dejmala je ocenění udělované Společnosti pro krajinu, který byla vyhlášena rámci čtvrtého ročníku konference Tvář naší země – krajina domova. Jejím cílem jen navázat na myšlenky Ivana Dejmala. Oceněna může být občanská iniciativu, umělecké dílo, projekt, vědecké pojednání, cokoliv, co je možné pozitivně ocenit v souvislosti s krajinou.\n\n"}
{"id": "945613", "url": "https://cs.wikipedia.org/wiki?curid=945613", "title": "Český misál", "text": "Český misál\n\nČeský misál je české vydání římského misálu, doplněné vlastními texty pro slavnosti, svátky a památky českých národních světců. Úplné vydání vyšlo poprvé v roce 1983, poté ještě v letech 2000 a 2003. Jeho menší vydání jen s mešními formuláři pro neděle a některé další dny liturgického roku, lidově nazývané misálek, vyšlo poprvé v roce 1977 a následně ještě v letech 1980, 1995 a 2008.\n\n"}
{"id": "945617", "url": "https://cs.wikipedia.org/wiki?curid=945617", "title": "Anastasija Vinnikava", "text": "Anastasija Vinnikava\n\nAnastasija Vinnikava (bělorusky Анастасія Віннікава, v taraškevici Анастасія Віньнікава, rusky Анастасия Винникова, *15. dubna 1991 Dzjaržynsk, Běloruská SSR, SSSR, dnes Bělorusko) je běloruská zpěvačka. Reprezentovala Bělorusko na Eurovision Song Contest 2011 s písní \"\"I Love Belarus\"\", ale neprošla přes semifinálové brány do finále soutěže.\n\nNarodila se15. dubna 1991 ve městě Džjaržjinsk, v Běloruské SSR tehdejším SSSR. Absolvovala jazykovou státní univerzitu v Minsku, která se zaměřuje na překladatelskou a tlumočnickou specifikaci.\n\nS písní \"\"I Love Belarus\"\" se zúčastnila Eurovision Song Contest 2011. Píseň napsal Jevgeny Olejnik. Původně měla vystoupit s písní \"\"Born in Bielorussia\"\", než do okamžiku kdy bylo zjištěno, že s touto písní již vystoupila v létě roku 2010. Ve 2. semifinále se umístila na 14. místě s počtem 45 bodů.\n\nV roce 2012 se zúčastnila národního běloruského kola Eurofestu s písní \"\"Shining in twilight\"\".\n\n"}
{"id": "945619", "url": "https://cs.wikipedia.org/wiki?curid=945619", "title": "Parc du Cinquantenaire", "text": "Parc du Cinquantenaire\n\nParc du Cinquantenaire (nizozemsky Jubelpark) je jeden z nejznámějších bruselských parků. Nachází se ve východní části města, Etterbeek.\n\nV roce 1880 byl při příležitosti oslav padesátého výročí belgické nezávislosti zřízen rozsáhlý výstavní areál, později použit pro Světovou výstavu v témže roce. V následujících dekádách byl přebudován do podoby parku.\n\nPark má zhruba pětiúhelníkový tvar. Jeho osa prochází směrem východ-západ (v podzemí je vedena silniční komunikace i metro).\n\nHlavním objektem, který představuje dominantu celého areálu, je Palais du Cinquantenaire s vítězným obloukem. Po jeho obou stranách jsou rozmístěny výstavní haly a muzea (vojenské muzeum, muzeum letectví, historiografické muzeum). Mimo hlavní objekty se v parku nachází celá řada soch a dalších uměleckých objektů. V okrajových částech parku se nachází hlavní bruselská Velká mešita a chrám \"Temple des passions humaines\".\n"}
{"id": "945620", "url": "https://cs.wikipedia.org/wiki?curid=945620", "title": "Josef Kahl", "text": "Josef Kahl\n\nJosef A. Kahl (24. února 1841 Liberec – 30. dubna 1913 Liberec) byl rakouský a český podnikatel a politik německé národnosti, na konci 19. století poslanec Českého zemského sněmu.\n\nPůsobil jako podnikatel v textilním průmyslu. V Liberci provozoval továrnu. Po 14 let byl členem obecního zastupitelstva a zasedal v liberecké obchodní a živnostenské komoře (jejím členem byl od roku 1878). Byl zástupcem předsedy svazu libereckých textilních výrobců, zasedal v dozorčí radě liberecké spořitelny.\n\nV 90. letech 19. století se zapojil do zemské politiky. V doplňovacích volbách v prosinci 1894 byl zvolen v kurii obchodních a živnostenských komor (volební obvod Liberec) do Českého zemského sněmu. V řádných volbách v roce 1895 mandát obhájil. Uvádí se jako německý liberál (takzvaná Německá pokroková strana).\n\nV roce 1863 se oženil s Katharinou rozenou Siebeneicher. Měli dceru a dva syny, z nichž jeden zahynul tragicky při pádu v horách. Josef Kahl byl rovněž aktivní v turistice. Zastával funkci čestného předsedy libereckého pobočky Alpenvereinu. V posledních letech před smrtí se již z podnikání stáhl. Tři roky před úmrtím byl postižen záchvatem, který ho upoutal na lůžko. Zemřel v dubnu 1913.\n\n"}
{"id": "945621", "url": "https://cs.wikipedia.org/wiki?curid=945621", "title": "Nehtovec přeslenitý", "text": "Nehtovec přeslenitý\n\nNehtovec přeslenitý (\"Illecebrum verticillatum\") je vážně ohrožená, nenápadná, nízká, do kruhu se rozrůstající bylina vyrůstající hlavně na zaplavovaných písčitých půdách, je to jediný druh monotypického rodu nehtovec.\n\nDruh s evropským areálem výskytu; v západní Evropě roste souvisle a v jižní, severní, střední a východní jen ostrůvkovitě, stejně jako v severozápadní Africe. V České republice v současnosti vyrůstá nejvíce na lokalitách v okolí Českých Budějovic a Třeboně, ojediněle snad na Českomoravské vrchovině a ve Slezsku.\n\nDruh příznačný pro písčité, vodou nasycené půdy rybničnatých oblastí kde roste na vlhkých polích, v příkopech, pískovnách, na obnažených dnech rybníků i březích vodních toků a nádrží. Vyžaduje mokré, výživné, kyselé písčité nebo rašelinné půdy. Je to druh charakteristický pro vlhká léta kdy hromadně klíčí v půdě nahromaděná semena.\n\nJednoletá, skoro polštářovitá bylina s tenkými, 5 až 25 cm dlouhými, poléhavými, červeně zbarvenými čtyřhrannými lodyhami které bývají v horní třetině vystoupavé, rostlina tak dosahuje výšky ne více než 5 až 10 cm. Lodyhy, často v uzlinách kořenící, jsou porostlé vstřícnými, přisedlými, celokrajnými vejčitými listy dlouhými 2 až 5 mm s drobnými suchomázdřitými palisty.\n\nV úžlabí listů vyrůstají po pěti až šesti v klubíčkovitě zkrácených vijanech drobné bílé až krémově (někdy s červenavým pelem) zbarvené oboupohlavné květy se dvěma stříbřitě lesklými listeny. Pět žlábkovitých, kýlnatých, vytrvalých kališních lístků později ztvrdne a obalí plod, stejný počet drobných nitkovitých korunních lístků je zakrnělých (jen 2 mm dlouhých) nebo občas zcela chybí. Společně s kalichem a korunou vyrůstá pět tyčinek a svrchní dvouplodolistový semeník se dvěma kratičkými čnělkami. Květy se otvírají v letních měsících a opyluje je hmyz, zaplaví-li ale rostlinu v době kvetení voda, květy se neotvírají a téměř přisedlé blizny se opylí pylem z vlastních prašníků (kleistogamicky).\n\nPlod je jednosemenná, vytrvalým kalichem obalena tobolka. Elipsovité semeno bývá kratší než 2 mm a váží asi 0,1 mg. Rostliny se rozmnožují výhradně semeny která si podržují klíčivost po mnoho let.\n\nV České republice nehtovec přeslenitý vymizel z více než 90 % svých původních lokalit. Tento stav je přičítán jednak rozsáhlému odvodňování zamokřených míst, zanedbávání letnění rybníků a eutrofizaci vod. Je proto \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" i \"Červeným seznamem cévnatých rostlin České republiky\" zařazen mezi druhy kriticky ohrožené. Na Slovensku již ( nechtovec praslenatý) pravděpodobně vyhynul.\n\n\n \n"}
{"id": "945625", "url": "https://cs.wikipedia.org/wiki?curid=945625", "title": "Darmera štítnatá", "text": "Darmera štítnatá\n\nDarmera štítnatá (\"Darmera peltata\") je mohutná, až 1 m vysoká bylina s velkými listy na dlouhých řapících. V České republice doposud nejčastěji vyrůstá jen v botanických zahradách. Je to jediný druh monotypického rodu darmera. Objevuje se pro ní také variantní české jméno štítolist deštníkovitý.\n\nVlhkomilná a stínomilná rostlina je domovem na západě Severní Ameriky (Kalifornie, Oregon, Utah). Roste na březích nevelkých vodních toků protékajících horskými i níže položenými jehličnatými a listnatými lesy jakož i v humusem bohatých půdách na zastíněných bažinatých plochách a ve vlhkých příkopech okolo cest.\n\nV ČR byl tento druh zaznamenán poprvé ve volné přírodě v roce 1960 u vesnice Lukavice v okrese Klatovy, toto místo výskytu však bylo později poničeno. Podruhé byla darmera nalezena roku 2004 na pokraji města Klatovy, tam se vyskytovala ve dvou skupinách s náznakem, že některé rostliny mohly vyrůst z roztroušených semen.\n\nDarmera štítnatá je statná trvalka tvořící velké trsy s listy dosahující do výše až 1 m. Brzy z jara nejprve rostou z tlustého plazivého oddenku bezlisté stvoly až 150 cm vysoké zakončené květenstvím, kulatým vrcholíkem složeným z 60 až 75 květů. Teprve později vyrůstají v bazální růžici na řapících dlouhých téměř 150 cm mohutné, tmavě zelené listy střechovitě (štítnatě) se překrývající. Okrouhlé čepele jsou po okrajích laločnaté (6 až 15 laloků s ostrými vrcholy), hrubě zubaté a mívají průměr do 60 cm, jsou dlanitě žilnaté a jejich povrch je lysý nebo spoře žláznatě chlupatý. Na podzim se barva zelených listů začíná měnit na červenou a hnědou.\n\nPětičetné bílé nebo narůžovělé květy s růžovým středem mívají v průměru 1,5 cm. Oblé neb podlouhlé, na vrcholu zakulacené a nazad ohnuté kališní lístky bývají 5 mm dlouhé. Široce eliptické až vejčité korunní lístky jsou větší, mívají délku 5 až 9 mm a šířku téměř 4,5 mm. Asi 4 mm dlouhých tyčinek je 10, svrchní dvoudílný semeník má dva srostlé pestíky, i čnělky jsou dvě. Plody jsou načervenalé, eliptické, zobákovité tobolky 1 cm dlouhé. Tmavě hnědých hranolovitých nebo čočkovitých semen 1 mm velkých bývá 120 až 150. Květy vyrůstají v dubnu až květnu. Ploidie je 2n = 34.\n\nRostlina se na stanovišti rozmnožuje silnými oddenky nebo semeny. Pokud se cíleně vysazuje k okrajům jezírek nebo pro pokrytí velké plochy vlhké půdy je vhodné ji množit dělením oddenků které dobře koření.\n"}
{"id": "945628", "url": "https://cs.wikipedia.org/wiki?curid=945628", "title": "Zvěřínské jezero", "text": "Zvěřínské jezero\n\nZvěřínské či Schwerinské jezero ( ) je přírodní jezero Meklenburské jezerní plošiny v severním Německu v Meklenbursku-Předním Pomořansku. Pojmenováno je po největším sídlu, které na něm leží, městě Zvěřínu – Schwerin. Jezero je kanály spojené s Labem i Meklenburskou zátokou. Vzniklo během poslední doby ledové. Jeho rozloha je 61,54 km² a maximální hloubka 52,4 m.\n"}
{"id": "945629", "url": "https://cs.wikipedia.org/wiki?curid=945629", "title": "Římskokatolická farnost Staré Hobzí", "text": "Římskokatolická farnost Staré Hobzí\n\nŘímskokatolická farnost Staré Hobzí je územní společenství římských katolíků v rámci děkanátu Telč brněnské diecéze s farním kostelem Nanebevzetí Panny Marie a svatého Ondřeje.\nPrvní písemná zmínka o kapli sv. Ondřeje pochází z listiny českého knížete Konráda II. Oty z 25. října roku 1190, kdy se kaple sv. Ondřeje v Hobzí, se vsí, krčmou a mlýnem nacházela mezi darovanými vesnicemi klášteru v Louce. V písemných pramenech z roku 1270 je uveden i první hobezský farář Jan, který byl patrně řádovým knězem z Louky. Během husitských válek byl Loucký klášter 12. listopadu 1425 husitskými vojsky vypleněn a klášter tak upustil od obsazování svých farností (mezi něž patřilo i Hobzí) členy svého konventu. Od roku 1564 byla farnost spravována faráři z řad světských kněží, kteří však museli odpřisáhnout klášteru věrnost a odvádět mu peněžité dávky. Výrazem protireformace po roce 1620 bylo zasvěcení zdejšího kostela kromě sv. Ondřeji také Nanebevzetí Panny Marie. Teprve od roku 1641 začal opat louckého kláštera opět obsazovat faru v Hobzí členy svého konventu.\nOd roku 1668 je fara ve Starém Hobzí zmiňována pod děkanstvím v Telči, z kterého se roku 1770 vydělilo děkanství jemnické s farnostmi: Jemnice, Staré Hobzí, Budeč, Dešná, Vratěnín, Kdousov, Krasonice, Velký Újezd, Nové Sady, Rancířov, Horní Slatina, kterou tehdy spravoval farář z Budče, Budkov, Slavíkovice, přičemž Vel. Újezd, Budkov a Slavíkovice spravoval farář z Kdousova. Farnost Slavíkovice připadla následně ke Kdousovu.\n\nFarnost staré Hobzí sestávala v roce 1865 z fary, kostela Nanebevzetí Panny Marie a zámecké kaple sv. Tomáše ve Starém Hobzí, kaple sv. Jakuba Většího v Panenské (Frauendorf), modlitebních kaplí v Báňovicích (Banowitz), Holešicích (Holleschitz), Vnorovicích (Urwitz) a z přifařeného Starého Hobzí se školou s 801 katolíkem a 78 židy, dvora Veselíčko (Lusthof) s 36 katolíky, Janova dvora (Johannihof) s 37 katolíky a 1 nekatolíkem, mlýna v Janově údolí (Johannisthaler Mühle) s 11 katolíky, hájovny v Janově údolí (Johannisthaler Jägerhaus) s 10 katolíky, Louckého mlýna (Bruckmühle) se 13 katolíky, mlýna U Oulehlů (Aumühle) s 12 katolíky, obce Báňovice (Banowitz) se 164 katolíky, obce Panenská (Frauendorf) s 220 katolíky, dvora Hejnice (Hönitzhof) s 37 katolíky, obce Nové Dvory (Neuhof) se 119 katolíky, obce Vnorovice (Urwitz, Norowice) se 179 katolíky a Hadrova mlýna (Hader-Mühle) s 9 katolíky, obce Holešice (Holleschitz) se 147 katolíky.\n\nNa faře se vystřídali: Jan Nedoma (nar. v Černé 1812), po roce 1850 Beneš Metod Kulda, kooperátor Jan Richter (1860), farář František Jahn, Josef Pettera (1861), administrátor František Blatný (zpět do Jemnice), farář Vavřinec Paluda z Hartvíkovic (1863), novovysvěcený Josef Načeradský (1868, 1869 do Ivančic), farář Karel Jelínek, farář Edmund Čejka z Trnavy u Třebíče (1883), kooperátor Karel Kremláček z Tasovic (1893), v roce 1894 zemřel farář Josef Mikulášek a po něm nastoupil farář Antonín Bártek, který se stal pro zdejší české etnikum významnou osobností (od roku 1902 také rada biskupské konsistoře a jemnický děkan). V roce 1897 byl jmenován čestným členem obce Báňovic a v roce 1903 obce Nových Dvorů. Působil v řadě českých spolků, které pravidelně finančně podporoval. Hojně navštěvovaná byla jeho kázání během Svatovítských slavností (Barchan) pod Kapistránskou lípou v Jemnici.\n\nAdministrátorem excurrendo je byl 1. října 2011 do července 2014 R. D. Mgr. Michal Polenda.Od srpna 2014 do července 2015 zde působil jako administrátor excurrendo R. D. Mgr. Karel Janů. Od 1. srpna 2015 je administrátorem R. D. Mgr. Bohumil Urbánek.\n\nDnem vzájemných modliteb farností za bohoslovce a bohoslovců za farnosti brněnské diecéze je 31. leden. Adorační den připadá na nejbližší neděli po 18. lednu. Ve farnosti se pravidelně koná tříkrálová sbírka. V roce 2017 se při sbírce vybralo na Slavonicku 47 062 korun. Farnosti Slavonice, Staré Hobzí, Cizkrajov, Nové Sady a Dešná u Dačic vydávají společný farní zpravodaj Poutník.\n\nV souvislosti s požadavkem římskokatolické církve na přeřazení některých fondů farních úřadů, které byly v majetku Biskupství brněnského, do Biskupského archivu v Brně - Rajhradu, došlo v roce 2014 k přeřazení 19 archivních fondů o celkovém rozsahu 36,62 bm archiválií ze SOkA J. Hradec do Biskupského archivu v Brně - Rajhradu. Jednalo se o archivní fondy farních úřadů: Budeč, Cizkrajov, Český Rudolec, Dačice, Dešná, Horní Slatina, Kostelní Vydří, Lipolec, Matějovec, Nové Sady, Olšany, Palupín, Popelín, Rancířov, Slavonice, Staré Hobzí, Studená, Třebětice a Volfířov. Od roku 2014 lze tyto fondy studovat v biskupském archivu v Brně Rajhradu.\n\n"}
{"id": "945630", "url": "https://cs.wikipedia.org/wiki?curid=945630", "title": "Římskokatolická farnost Mukařov u Mladé Boleslavi", "text": "Římskokatolická farnost Mukařov u Mladé Boleslavi\n\nŘímskokatolická farnost Mukařov u Mladé Boleslavi (lat. \"Mukarzovium,\" něm. \"Mukarschow\") je územní společenství římských katolíků v Mukařově a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starobylou farnost\". Později se stala filiálkou fary v Březně. Od roku 1787 jsou v místě vedeny matriky. Od roku 1795 zde byla lokálie. Roku 1856 byla kanonicky obnovena fara.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Mnichovo Hradiště, jehož součástí je i farnost Mukařov u Mladé Boleslavi, která je tak spravována \"excurrendo\".\n\nŘímskokatolická farnost Mukařov u Mladé Boleslavi\n\n"}
{"id": "945642", "url": "https://cs.wikipedia.org/wiki?curid=945642", "title": "Bálint Harcos", "text": "Bálint Harcos\n\nBálint Harcos (* 7. května 1976 Budapešť) je maďarský spisovatel. Absolvoval Univerzitu Loránda Eötvöse v Budapešti. Jeho první publikovanou knihou je sbírka básní pojmenovaná \"Sebrané dílo Bálinta Harcose\". V češtině vyšla jeho novela \"Naivní rostlina\".\n\n"}
{"id": "945644", "url": "https://cs.wikipedia.org/wiki?curid=945644", "title": "Péter Farkas", "text": "Péter Farkas\n\nPéter Farkas (* 15. listopadu 1955 Budapešť) je maďarský spisovatel. V češtině vyšly jeho dvě novely \"Osm minut\" a \"Kreatura\".\n\n\n"}
{"id": "945646", "url": "https://cs.wikipedia.org/wiki?curid=945646", "title": "Magda Szabóová", "text": "Magda Szabóová\n\nMagda Szabóová (5. října 1917 Debrecín – 19. listopadu 2007 Kerepes) byla maďarská spisovatelka.\n\nNěkolik jejích děl bylo zfilmováno, nejnovějším filmem je \"Za zavřenými dveřmi\" podle románu \"Dveře\" v režii Istvána Szabóa s Helen Mirrenovou v hlavní roli.\n\n\n"}
{"id": "945653", "url": "https://cs.wikipedia.org/wiki?curid=945653", "title": "Rozdilna", "text": "Rozdilna\n\nRozdilna (ukrajinsky \"\") je město v Oděské oblasti na Ukrajině. Nachází se blízko hranice s Moldavskem ve vzdálenosti 66 kilometrů na severozápad od Oděsy. Jedná se o železniční uzel tratí Chmelnyckyj – Oděsa a Rozdilna – Jasy. V roce 2011 žilo v Rozdilně bezmála osmnáct tisíc obyvatel.\n\nSídlo vzniklo v roce 1863 při železniční stanici. Městem je Rozdilna od roku 1957.\n"}
{"id": "945655", "url": "https://cs.wikipedia.org/wiki?curid=945655", "title": "Jedničkové číslo", "text": "Jedničkové číslo\n\nJedničkové číslo (značeno formula_1 podle anglického názvu ', tedy kombinační zkratka ', opakovaná cifra) je číslo, jehož zápis v desítkové soustavě je složen jen z opakování číslice 1. Jedná se tedy o čísla\nObecněji je možné definovat jedničková čísla i pro zápis v pozičních soustavách o jiném základě.\n\nFormálně lze posloupnost čísel jedničkových v desítkové soustavě definovat\nZobecněně pro poziční soustavu o základu formula_6 má definice podobu:\n\n\n"}
{"id": "945658", "url": "https://cs.wikipedia.org/wiki?curid=945658", "title": "Horodok", "text": "Horodok\n\nHorodok může být:\n"}
{"id": "945661", "url": "https://cs.wikipedia.org/wiki?curid=945661", "title": "Harry Wilson (1997)", "text": "Harry Wilson (1997)\n\nHarry Wilson (* 22. března 1997, Wrexham, Wales, Spojené království) je velšský fotbalový záložník a reprezentant. Momentálně hraje za anglický klub Liverpool FC.\n\nWilson hrál v mládežnických týmech anglického klubu Liverpool FC. V červenci 2015 byl zařazen do 30-členného kádru pro předsezónní tour Liverpoolu v Thajsku, Austrálii a Malajsii.\n\nV srpnu 2015 odešel na hostování do klubu Crewe Alexandra FC. Tam se mu však moc nevedlo, což bylo způsobeno i dlouhodobým zraněním. Od začátku sezóny 2016/17 je zpět v Liverpoolu. Je kapitánem juniorského týmu U23.\n\nV září 2013 odehrál 3 zápasy za velšský mládežnický tým U17. 23. září se jedním gólem podílel na remíze 5:5 s Maďarskem, 25. září nastoupil do utkání se Skotskem (remíza 0:0) a 28. září dvěma góly výrazně přispěl k vítězství 3:0 nad Slovinskem.\n\nDíky svým výkonům ve velšském výběru U17 obdržel v říjnu 2013 poprvé pozvánku od reprezentačního trenéra Chrise Colemana do seniorského národního týmu Walesu. Zápas s Makedonií 11. října strávil ještě na lavičce náhradníků,\nza A-mužstvo Walesu nastoupil poprvé 15. října 2013 v kvalifikačním zápase proti Belgii (remíza 1:1), kdy se dostal na hrací plochu v 87. minutě. Tímto se stal nejmladším velšským reprezentantem (ve věku 16 let a 207 dní, čímž překonal o 108 dní dřívějšího držitele rekordu Garetha Balea). Jeho premiéře ve velšském dresu napomohlo rovněž to, že o hráče měla zájem i Anglie (Wales tedy nechtěl ztratit talentovaného mladíka). K jeho debutu ve velšském národním týmu se také váže nevšední zajímavost. Jeho dědeček Peter Edwards si u sázkové kanceláře William Hill v roce 2000 (kdy měl Harry pouhé dva roky) vsadil padesát liber na to, že se Harry jednou stane velšským reprezentantem. Při kursu 1:2 500 bral výhru 125 000 liber.\n\n"}
{"id": "945662", "url": "https://cs.wikipedia.org/wiki?curid=945662", "title": "Harry Wilson", "text": "Harry Wilson\n\nJméno a příjmení Harry Wilson náleží těmto lidem:\n\n"}
{"id": "945663", "url": "https://cs.wikipedia.org/wiki?curid=945663", "title": "Kostel svatého Josefa (Dubenec)", "text": "Kostel svatého Josefa (Dubenec)\n\nKostel svatého Josefa je římskokatolický filiální, dříve farní kostel v Dubenci. Je chráněn jako kulturní památka České republiky.\n\nPůvodní kostel byl založen v roce 1343 Hynkem z Náchoda a byl zasvěcen svatému Václavu. Patronem kostela byl majitel dubeneckého panství rytíř Přibík. Byl poškozen za husitských válek a musel být znovu vystavěn kolem roku 1600. Tento kostel byl poničen Švédy roku 1645. Kolem roku 1660 přišli do Dubence jezuité ze Žirče, kteří mj. obstarali nové zaklenutí kostela. Stavba současného kostela, se začleněním zbytků staršího kostela, byla zahájena v roce 1736 a výstavba věže a rozšíření kostela bylo dokončeno v roce 1738. V současné době je kostel v péči obce.\n\nJednolodní orientovaná barokní stavba nepravidelného půdorysu podepřená třemi páry neomítnutých, do výše se zplošťujících pilířů, s věží v průčelí. Ke kněžišti přiléhá ze severu kaple sv. Václava a z jihu sakristie. Stěny omítnuté, kryt valový taškový, věž hranolová, u vydutých stěn skosená. Na nárožích jsou pseudoiónské pilastry s úseky kladí. Portál na západě je uzavřený půlkruhem.\n\nSocha sv. Rodiny na hlavní oltáři z roku 1740 je pravděpodobně posledním velkým dílem Jiřího Františka Pacáka, hlavního sochaře jezuitů ze Žirče.\n\nPravidelné bohoslužby se v kostele nekonají.\n"}
{"id": "945669", "url": "https://cs.wikipedia.org/wiki?curid=945669", "title": "Josef Karlík (politik)", "text": "Josef Karlík (politik)\n\nJosef Karlík, celým jménem Josef František Karlík (26. února 1844 Příbram – 18. července 1915 Blovice), byl rakouský a český podnikatel a politik, na přelomu 19. a 20. století poslanec Českého zemského sněmu a Říšské rady, starosta Blovic.\n\nV rodné Příbrami vystudoval hlavní školu a do roku 1860 i nižší reálku. V mlýně svých rodičů se vyučil mlynářem a roku 1870 převzal mlýn v západočeských Blovicích. Patřil mu zde parní mlýn (jeden z největších v regionu) a strojní pekárna, které vybudoval v letech 1875–1882 na místě původního kolesového mlýna. Jeho firma měla průměrně 25 zaměstnanců. Podnik se účastnil četných výstav. V roce 1879 se prezentoval na mezinárodní výstavě v Praze, v roce 1888 na Jubilejní krajinské výstavě v Rokycanech a roku 1891 na Jubilejní zemské výstavě v Praze. Angažoval se i ve veřejném a politickém životě. Byl členem správního výboru sboru dobrovolných hasičů v Blovicích. Zasloužil se o provedení regulace řeky Úslavy v regionu Blovic. Od roku 1865 zasedal v okresním zastupitelstvu. V letech 1885–1891 byl starostou Blovic. I poté, co na starostenský post rezignoval, zůstal členem obecního zastupitelstva a v letech 1895–1897 byl městským radním.\n\nByl členem obchodní a živnostenské komory v Plzni, členem výboru Spolku Českomoravských mlynářů a členem výboru pro postavení labsko-dunajského kanálu. Od roku 1896 zasedal v představenstvu Úrazové pojišťovny pro království České.\n\nV 90. letech 19. století se zapojil i do zemské politiky. V doplňovacích volbách roku 1893 byl zvolen v kurii obchodních a živnostenských komor (volební obvod Plzeň) do Českého zemského sněmu. V řádných volbách v roce 1895 mandát obhájil. Politicky patřil k mladočeské straně. Uspěl zde i ve volbách v roce 1901. Ve volbách roku 1897 se stal i poslancem Říšské rady (celostátní zákonodárný sbor), kde zastupoval kurii městskou, obvod Tábor, Kamenice atd.\n\nRoku 1898 mu byl udělen Řád Františka Josefa. Zemřel v červenci 1915.\n\n"}
{"id": "945672", "url": "https://cs.wikipedia.org/wiki?curid=945672", "title": "Horodok (Chmelnycká oblast)", "text": "Horodok (Chmelnycká oblast)\n\nHorodok (ukrajinsky '; rusky ' – \"Gorodok\"; polsky \"\") je město v Chmelnycké oblasti na Ukrajině. Leží při ústí Trosťance do Smotryče ve vzdálenosti zhruba 50 kilometrů na jihozápad od Chmelnyckého. V roce 2012 žilo v Horodoku přes šestnáct tisíc obyvatel.\n\n"}
{"id": "945679", "url": "https://cs.wikipedia.org/wiki?curid=945679", "title": "Milan Křístek", "text": "Milan Křístek\n\nMilan Křístek (* 9. září 1969) je český manažer.\n\nVystudoval obor technická kybernetika na Českém vysokém učení technickém v Praze (promoval roku 1993) a poté ještě absolvoval studium na Sheffield Hallam University a vzdělávací kurz na London Business School. Zaměstnán byl ve společnosti AMOS company, odkud roku 1996 přešel do IBM. Tam vydržel jeden rok a pak přešel do SPT Telecom, jenž se posléze přetransformoval na Český Telecom (dnes Telefonica Czech Republic). Roku 2001 přešel do firmy T-Mobile Czech Republic a od 1. listopadu 2012 působil v pozici předsedy představenstva a generálního ředitele Dopravního podniku hlavního města Prahy. Na tuto funkci se 24. září 2013 rozhodl rezignovat s tím, že odejít by měl ke konci listopadu. Dozorčí rada podniku jeho rezignaci přijala, ale rozhodla, že jej odvolá hned, tedy k 26. září. Jeho nástupcem se stal Jaroslav Ďuriš, který dosud vedl obdobný podnik v Českých Budějovicích. Do funkce nastoupil 7. října a do té doby (od Křístkova odchodu do Ďurišova nástupu) řídila pražský podnik jeho místopředsedkyně představenstva a ekonomická ředitelka Magdalena Češková.\n"}
{"id": "945680", "url": "https://cs.wikipedia.org/wiki?curid=945680", "title": "Miroslav Držmíšek", "text": "Miroslav Držmíšek\n\nMiroslav Držmíšek (* 5. listopadu 1963) je bývalý český fotbalový útočník. Po skončení aktivní kariéry působí jako fotbalový funkcionář.\n\nV lize hrál za FC Švarc Benešov. Nastoupil v 8 ligových utkáních a dal 1 gól. V nižších soutěžích hrál i za DP Xaverov.\n"}
{"id": "945688", "url": "https://cs.wikipedia.org/wiki?curid=945688", "title": "I Want It All", "text": "I Want It All\n\n„I Want It All“ je skladba anglické rockové skupiny Queen z jejího třináctého studiového alba \"The Miracle\" z roku 1989. Napsal ji kytarista Brian May (ale uvedena je skupina Queen), produkoval ji David Richards a byla vydaná jako hlavní singl z alba dne 2. května 1989. Skladba „I Want It All“ dosáhla 3. místo jak v UK Singles Chart, tak i v Hot Mainstream Rock Tracks, 50. místo v žebříčku Billboard Hot 100 a 1. místa v dalších evropských zemích, včetně Španělska, kde tuto skladbu během července 1989 pravidelně hrála rozhlasová stanica Los 40 Principales.\n\nSkladba byla poprvé hraná živě 20. dubna 1992, čili tři roky po vydání, během The Freddie Mercury Tribute Concert. Zahráli ji tři zbylí členové skupiny Queen se zpěvákem Rogerem Daltreyem, který zpíval hlavní zpěv a Tonym Iommim hrajícím na doprovodnou kytaru.Freddie Mercury tuto skladbu nikdy naživo nehrál.\n\nExistují dvě verze skladby. Delší je albovou verzí, zatímco hranější je použitá v hudebním videu a v kompilaci \"Greatest Hits II\".\n\nSkladba je značně těžká a obsahuje témata spojená s povstáním a společenským převratem. Textař May však tvrdil, že skladba mluví o ambicích a boji za vlastni cíle; díky čemuž se stala skladbou proti apartheidu v Jižní Africe a také byla použita jako protestní téma práv homosexuálů a společná hymna afroamerické mládeže.\n\n"}
{"id": "945692", "url": "https://cs.wikipedia.org/wiki?curid=945692", "title": "Římskokatolická farnost Štěpánov nad Svratkou", "text": "Římskokatolická farnost Štěpánov nad Svratkou\n\nŘímskokatolická farnost Štěpánov nad Svratkou je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svatého Petra a Pavla.\nPrvní písemná zpráva o Štěpánově pochází z listiny s datem 15. února 1285. Mezi duchovními obvodu klášterního panství v Doubravníku je jmenován také Heřman ze Štěpánova. Z kamenného kostela postaveného o století později se zřejmě zachoval dnešní presbytář s gotickou křížovou klenbou. Loď byla mnohokrát přestavována po požárech. Ten největší zachvátil štěpánovský kostel 20. září 1917. Po přestavbě má kostel i kubistické prvky; vysvěcen byl roku 1924. \nAdministrátorem excurrendo je od 1. srpna 1998 R. D. ThDr. Josef Rychtecký.\n\nDne 12. září 1992 měl ve Štěpánově primici P. Petr Rössler z Koroužného.\nDnem vzájemných modliteb farností za bohoslovce a bohoslovců za farnosti brněnské diecéze je 28. listopad. Adorační den připadá na 22. září. Ve farnosti se pravidelně koná tříkrálová sbírka. V roce 2016 se při sbírce vybralo v Koroužném 3 333 korun, ve Štěpánově 15 139 korun. \n\n"}
{"id": "945694", "url": "https://cs.wikipedia.org/wiki?curid=945694", "title": "Salchowův skok", "text": "Salchowův skok\n\nSalchowův skok je jeden ze základních krasobruslařských skoků. \n\nBudeme předpokládat odraz z levé nohy, kterým se provádí levotočivý skok.\nDo skoku se většinou vstupuje takzvaným obratem trojkou, \nkdy v jednom okamžiku změníme směr a \nhranu brusle stojné nohy. V tomto případě se otočíme vzad a z vnější hrany levé brusle na vnitřní.\nDalším možným vstupem je tzv. mohawk, kdy změnímě směr výměnou stojné nohy. Hrana zde zůstává stejná.\nPravou nohou, která se po obratu nachází v zanožení, je kontrolována zpětná rotace. Poté ji pomalu \nvytáčíme ven z kruhu dokud se nedostává před levou nohu. V tuto chvíli také dochází k otáčení \npravého ramene, paže i boku ve směru skoku. Samotný odraz tedy probíhá při pohybu vzad z \nvnitřní hrany levé nohy. V tento moment jsme ale již natočeni téměř směrem vpřed, tudíž se při skoku\notočíme o pouhých 180°.Při odrazu si pomáháme švihem pravé nohy ve směru skoku a pohybem paží \nzdola nahoru.Tímto a pohybem celého těla dodáme skoku ve vzduchu rotaci.\nDopad skoku je na vnější hranu pravé brusle. Po doskoku pokračujeme směrem vzad.\nMezi časté chyby patří přerotování a špatné držení těla při odrazu.\n\nSkok je možné si plést s flipem, kdy jediný rozdíl je, že se bruslař odráží ze špičky.\nPočet variant závisí na počtu otáček ve vzduchu. Skáče se dvojitý, trojitý ale i čtverný Salchow.\nDalší možnou obměnou je Salchow, kdy dopadáme na stejnou nohu, z které jsme se odrazili.\n\nPrvní žena, která ho předvedla na letních Olympijských hrách roku 1920,\nbyla Theresa Weldová. První dvojitý Salchow byl převeden v 20.letech, trojitý roku 1955\nRonnem Robertsonem. Jako první čtverný Salchow je považován skok Timothyho Goebela z roku 1998.\n\n\n\n"}
{"id": "945699", "url": "https://cs.wikipedia.org/wiki?curid=945699", "title": "Bitva u Fulfordu", "text": "Bitva u Fulfordu\n\nBitva u Fulfordu se odehrála 20. září 1066 u města York. Střetla se zde vojska norského krále Haralda III. Sigurdssona zvaného \"Hardrada\" a dvou hrabat anglosaské Anglie bratrů Edwina z Mercie a Morcara z Northumbrie.\n\nAnglosasové měli zhruba 5000 tisíc mužů. Bohužel pro ně se toto vojsko z větší části skládalo z malých farmářů, rolníků a příslušníků místních milicí fyrdů, kterým veleli příslušníci velkostatkářské šlechty thegnové. Pouze asi 400 až 1000 mužů bylo profesionálními válečníky tzv. housecarly.\n\nVikingové měli početní převahu, odhaduje se až 10 000 mužů. Do bojů však zasáhlo přibližně 6000 mužů. Zbylí muži střežili lodě. Jejich vojsku veleli norský král Harald III. Sigurdsson a Tostig Godwinson, bratr jejich hlavního soupeře anglosaského krále Harolda II. Godwinsona. Vikingové měli výhodu nejen početní, ale i kvalitativní, neboť jejich vojsko bylo složeno ze zkušených bojovníků.\n\nAnglosasové si byli vědomi svojí nevýhody a pokusili se o její minimalizování využitím terénu. Vybrali si vyvýšený terén mezi bažinou na svém levém křídle a řekou Ouse na křídle pravém. Šíře volného prostranství mezi těmito přírodními překážkami byla přibližně 600 až 700 metrů a Vikingové museli postupovat do kopce přímo proti sešikovaným Anglosasům. Zpočátku se více dařilo Anglosasům. Nečekali na to, až se armáda soupeřů zcela doplní a započali útok. Pod vedením Morcara se jim podařilo zatlačit pravé křídlo Norů (kde měli soupeři málo zkušené bojovníky), ale kvůli rozbahněnému terénu u bažin jim pomalé tempo neumožnilo způsobit významné ztráty. Harald III. Sigurdsson reagoval posílením středu svých vojsk a tlakem na pravé křídlo Anglosasů, kde měli Norové početní převahu. Středu pole a křídlu u řeky velel Edwin a k dispozici měl jen členy ozbrojených milic. Ti dlouho nemohli vzdorovat zkušeným norským válečníkům a začali ustupovat směrem k Yorku. Levému postupujícímu křídlu Anglosasů znemožňoval terén zjistit, jak se vyvíjí boj na zbytku bojiště a začalo se dostávat do obklíčení. Do zad se těmto bojovníkům také začali dostávat Norové, kteří se dostali skrz bažinu a začali je obkličovat. Tím byl osud anglosaských obránců zpečetěn. Části vojska se podařilo dostat do Yorku. Vůdcům Edwinovi i Morcarovi se podařilo uprchnout.\n\nMěsto York se vzdalo pod příslibem, že nebude vypleněno. Uznalo za krále Haralda III. Sigurdssona a slíbilo mu podporu proti Haroldu II. Godwinsonovi. Také přislíbilo odeslat rukojmí k vesnici Stamford Bridge, kam se norské vojsko přesunulo.\n\n"}
{"id": "945708", "url": "https://cs.wikipedia.org/wiki?curid=945708", "title": "Thiberville", "text": "Thiberville\n\nThiberville je francouzská obec v departementu Eure v regionu Normandie. V roce 2010 zde žilo 1 790 obyvatel. Je centrem kantonu Thiberville.\n\n\"Počet obyvatel\" \n\n"}
{"id": "945711", "url": "https://cs.wikipedia.org/wiki?curid=945711", "title": "Igor Kurnosov", "text": "Igor Kurnosov\n\nIgor Kurnosov ( , 30. května 1985 – 8. srpna 2013, Čeljabinsk) byl ruský šachista.\n\nKurnosov získal titul mezinárodního velmistra. Zvítězil v několika mezinárodních turnajích, jako v Arctic Chess Challenge v Tromsø v roce 2008, na Mezinárodním šachovém kongresu v Hastingsu 2008/09 a v Abú Zabí v roce 2013.\n\nV březnu 2009 na turnaji Aeroflot Open v Moskvě porazil v pouhých 21 tazích Šachrijara Mameďjarova, který následně z turnaje odstoupil a Kurnosova obvinil z podvádění, protože se jeho tahy měly blízce podobat tahům šachového programu Rybka. V Kurnosovově oblečení se ale žádné zakázané zařízení nenašlo a ten byl bez důkazů zproštěn obvinění. Kurnosov poté napsal dopis, ve kterém mj. uvedl: \"„Věřím, že každý šachista, bez ohledu na titul nebo rating, má mít respekt k sobě a svým kolegům a nemá vznášet obvinění z užívání počítače bez jakéhokoli důkazu. Zvlášť, když hrál partii tak špatně!“ \"Dále navrhl, aby pořadatelé turnajů instalovali k hracím místnostem detektory kovů a aby byla šachová pravidla doplněna o sankce jak pro hráče, kteří podvádějí, tak pro ty, kteří je bez důkazů obviní.\n\nHrál týmové soutěže za ruský ŠK Tomsk-400 a za rakouský SK Sparkasse Fürstenfeld. V rakouské Bundeslize 2009/2010 dosáhl na první šachovnici Fürstenfeldu nejlepšího individuálního výsledku, když získal 7,5 bodu z 11 partií. V roce 2011 se stal vicemistrem Ruska v šachu družstev, za Tomsk-400 získal na sedmé šachovnici 8,5 z 9 bodů (ELO performance 2893 bodů). Na Evropském poháru klubů v roce 2012 obsadil Tomsk-400 sedmé místo, ale Kurnosov s bilancí 5 bodů ze 6 partií dosáhl třetího nejlepšího individuálního výsledku na páté šachovnici.\n\nKurnosov zemřel 8. srpna 2013, když ho při přecházení ulice v Čeljabinsku srazilo auto. V té době patřil do první stovky světového žebříčku.\n\nIgor Kurnosov – Marat Džumajev, Agzamovův memoriál 2008: 1. e4 d6 2. d4 Jf6 3. Jc3 g6 4. Sg5 Jbd7 5. Dd2 a6 6. O-O-O b5 7. e5 b4 8. exf6 bxc3 9. Dxc3 e6? 10. Ve1 Jb6 11. d5 Ja4 12. Dc6 Sd7 (diagram) 13. Vxe6! fxe6 14. dxe6 (nyní nejde ... Sxc6 pro 15. f7 mat) Sg7 15. exd7 a černý se vzdal.\n"}
{"id": "945717", "url": "https://cs.wikipedia.org/wiki?curid=945717", "title": "Liniez", "text": "Liniez\n\nLiniez je francouzská obec v departementu Indre v regionu Centre-Val de Loire. V roce 2010 zde žilo 338 obyvatel.\n\n\"Počet obyvatel\" \n\n"}
{"id": "945727", "url": "https://cs.wikipedia.org/wiki?curid=945727", "title": "Dreux", "text": "Dreux\n\nDreux [\"drö\"] je francouzské město v departementu Eure-et-Loir v regionu Centre-Val de Loire. Leží asi 80 km západně od Paříže a asi 40 km severně od Chartres. V roce 2010 zde žilo 31 031 obyvatel. Je centrem arrondissementu Dreux.\n\nNa tomto místě bylo hlavní sídlo galského kmene Durocassů, v římské době křižovatka důležitých cest. Ve středověku bylo město sídlem hrabství a leželo na hranici francouzského království a vévodství Normandie, takže bylo opakovaně obléháno. Městská práva získalo kolem roku 1100 od krále Ludvíka VI. Roku 1562 v krvavé bitvě u Dreux porazilo královské vojsko pod velením Františka Lotrinského protestantskou armádu. Od 18. století vznikal v Dreux významný průmysl, zejména textilní, papírenský a tiskařský a další. Po roce 1945 se počet obyvatel rychle zdvojnásobil zejména dík velké imigraci ze Sverní Afriky. Roku 1983 bylo Dreux prvním městem, kde v obecních volbách zvítězil krajně pravicový \"Front National\", který tu měl v dalších letech střídavé úspěchy.\n\n\nŽelezniční spojení obstarává předměstská linka Transilien N Paříž-Montparnasse – Dreux a trať Paříž – Granville. Silniční dopravu zajišťuje státní silnice N 12 Paříž – Brest a dálnice A 154 Rouen – Chartres. Městskou dopravu obstarávají autobusy.\n\n\"Počet obyvatel\" \n"}
{"id": "945729", "url": "https://cs.wikipedia.org/wiki?curid=945729", "title": "Moriorové", "text": "Moriorové\n\nMoriorové (Moriori) je polynéský národ žijící na Novém Zélandu, především na Chathamských ostrovech (v moriorštině zvaných \"Rekohu\"). Podle sčítání z roku 2006 se k Moriorům hlásí 945 osob.\n\nMoriorové jsou příbuzní Maorů, ačkoli dřívější teorie je na základě negroidních rysů ztotožňovaly s Melanésany. Původně žili na Novém Zélandu, odkud byli zhruba v 15. století vytlačeni Maory na Chathamské ostrovy. Moriorové se živili hlavně rybolovem, důležitou součástí jejich kultury byly dendroglyfy: rytiny do stromové kůry. Na svoji mírumilovnost doplatili Moriorové v roce 1835, kdy proběhla invaze Maorů na ostrovy. Původní obyvatelé byli zabíjeni a zotročováni, v roce 1862 zůstalo z původních asi dvou tisíc Moriorů naživu pouze 101. Genocidu Moriorů popisuje David Mitchell v románu \"Atlas mraků\". Poslední čistokrevný Moriori zemřel v roce 1933, současní příslušníci národa jsou moriorsko-maorští míšenci.\n\n"}
{"id": "945734", "url": "https://cs.wikipedia.org/wiki?curid=945734", "title": "Česká statistická společnost", "text": "Česká statistická společnost\n\nČeská statistická společnost (ČStS) byla založena v roce 1990. Je dobrovolnou odbornou společností pracovníků statistické vědy i praxe. Jejím posláním je sdružovat široké spektrum statistiků všech zaměření, vytvářet předpoklady pro rozvoj statistiky v České republice a poskytovat svým členům odborné informace o nových poznatcích ve statistice. Společnost též napomáhá spolupráci teoretických a aplikovaných statistiků a udržování vysokých standardů ve vzdělání a statistické praxi v České republice.\n\nPředchůdcem České statistické společnosti byla Československá statistická společnost, jejíž existence spadá do období let 1929–1948 (s nucenou přestávkou během německé okupace).\n\nStatistická společnost vznikla v Československu až roku 1929, mnohem později než v jiných vyspělých zemích. Teprve v průběhu 20. let se plně rozvinula práce Státního úřadu statistického (SÚS) a rozšířila se výuka statistiky na nově založených i tradičních vysokých školách. Účelem Čsl. statistické společnosti bylo sdružovat nejvýznamnější statistiky pracující v různých oborech, umožňovat jim výměnu zkušeností a podporovat vědecké bádání ve statistice. Založení Společnosti inicioval tehdejší prezident SÚS František Weyr.\n\nPřípravný výbor se sešel 28. listopadu 1928 a projednal návrh stanov. Ustavující schůze Společnosti se pak konala 30. ledna 1929. Předsedou byl zvolen Vilibald Mildschuh, profesor statistiky a národního hospodářství na české Právnické fakultě UK. Prvním místopředsedou byl zvolen Bohdan Živanský, generální tajemník ústředny obchodních komor, druhým místopředsedou Antonín Boháč, přední představitel české demografie. Jednatelem Společnosti byl zvolen její nejmladší člen, doc. Jaroslav Janko, přednášející pojistné matematiky a statistiky na Vysoké škole speciálních nauk ČVUT. Tito představitelé vykonávali své funkce po celých deset let činnosti Společnosti. Čsl. statistická společnost byla podle svých stanov vědeckou akademií s omezeným počtem členů – na ustavující schůzi bylo zvoleno 19 řádných členů a 22 dopisujících. Ani později jejich počet nepřekročil 38. Dopisujících členů bývalo obvykle asi o desítku méně. Velká většina řádných členů byla zvolena ve věku 40–53 let. Slováků bylo mezi členy velmi málo, německé národnosti bylo 7 členů, ženy zcela chyběly. \n\nMezi řádnými členy Společnosti byla pochopitelně řada vysokoškolských profesorů statistiky a národního hospodářství (V. Mildschuh, Cyril Horáček starší i mladší, Karel Engliš, František X. Hodáč, Dobroslav Krejčí, z Němců Heinrich Rauchberg a Franz Xaver Weiss). Dalšími členy byli vysokoškolští učitelé pojistné matematiky a matematické statistiky (J. Janko, Emil Schönbaum, z pražské německé techniky Gustav Rosmanith). Početnou skupinu řádných členů tvořili vedoucí představitelé a specialisté ze SÚS (F. Weyr, Jan Auerhan, A. Boháč, Josef Mráz atd.), nechyběli ani představitelé hospodářské politiky a podnikatelského sektoru (B. Živanský, Kornel Stodola), vysokoškolští učitelé přírodovědných oborů (Karel Petr, František Nachtikal) apod. \n\nPrvní valné shromáždění Společnosti se sešlo 26. dubna 1929 a další valná shromáždění následovala v ročních intervalech. Na nich a na dalších schůzích (obvykle šestkrát za rok) vyslechli účastníci přednášky, které pokračovaly diskusemi. Texty přednášek a diskusních příspěvků pravidelně otiskoval \"Čs. statistický věstník\" (od roku 1931 \"Statistický obzor\") a zkrácenou verzi ve francouzštině též \"Revue de l’Institut international de statistique\", vycházející v Haagu. Činnost Společnosti byla z velké části dotována SÚS, členské příspěvky se neplatily.\n\nVyvrcholením činnosti Společnosti mělo být 24. zasedání Mezinárodního statistického institutu (ISI) v Praze, na jehož přípravě se velká část členů podílela. Zasedání bylo zahájeno 12. září 1938 za účasti 145 delegátů ze 33 zemí. Ale již následujícího dne muselo být zasedání předčasně ukončeno pro obavy delegátů z vypuknutí válečného konfliktu po Hitlerově štvavém projevu v Norimberku.\n\nPoslední (10.) valné shromáždění Společnosti se konalo 24. června 1938. Úmrtí profesora statistiky na německé univerzitě Rauchberga (člena představenstva Společnosti) a předsedy Mildschuha (24. ledna 1939) symbolicky ukončila desetiletou činnost Společnosti. Mnozí členové se v následujících tragických letech stali obětí okupantů (bývalý prezident SÚS Auerhan), zemřeli (prof. Horáček starší, prof. Hodáč, prof. Nachtikal), někteří se zachránili před pronásledováním v exilu. \n\nPo osvobození se přeživší členové pokoušeli obnovit činnost Společnosti. Přes jejich velké pracovní zatížení se podařilo zorganizovat několik členských schůzí s přednáškami a konečně 17. března 1948 nakonec i valné shromáždění. Vzhledem k nástupu komunistického režimu neměla „elitářská“ statistická společnost šanci na další existenci.\n\nDalší pokus o založení statistické společnosti v ČSR v roce 1981 iniciovaný doc. Macháčkem, profesory Jílkem a Cyhelským byl však sabotován tehdejším vedením Akademie věd.\n\nK založení české statistické společnosti se přistoupilo ihned po uvolnění poměrů v roce 1990. Na Slovensku byla situace zcela odlišná, protože Slovenská demografická a štatistická spoločnosť existovala při Slovenské akadémii ved už od roku 1968. Přes názory z české i slovenské strany založit Československou statistickou společnost byla založena Česká statistická společnost, takže existovaly dvě „národní statistické společnosti“, které však spolu úzce spolupracovaly a členství v obou společnostech se vzájemně nevylučovalo. Důsledkem bylo přejmenování slovenské společnosti na Slovenská štatistická a demografická spoločnosť. \nUstavující zasedání České statistické společnosti se konalo 29. března 1990 za účasti více než 100 statistiků z vysokých škol, výzkumných ústavů a státní správy. Prvním předsedou byl zvolen prof. RNDr. Jiří Anděl, DrSc. z Matematicko-fyzikální fakulty UK. Společnost sdružila statistiky bez ohledu na obor vzdělání nebo oblast, v které působili. Kromě matematických statistiků se jedná také odborníky v oblasti hospodářské, sociální statistiky, výpočetní statistiky, biostatistiky aj.\n\nVznikly tři odborné sekce:\n\nV současnosti společnost žádné sekce nemá.\n\nOd roku 1990 společnost vydává odborný časopis Informační bulletin ČStS, který v součanosti vychází čtyřikrát ročně. Kromě vědeckých příspěvků slouží k publikování přehledových a popularizačních článků v českém jazyce.\n\n\n"}
{"id": "945735", "url": "https://cs.wikipedia.org/wiki?curid=945735", "title": "Miroslav Roudný", "text": "Miroslav Roudný\n\nMiroslav Roudný (10. ledna 1919 Praha – 7. dubna 2004 Praha) byl český jazykovědec, který se věnoval především terminologii.\n\nNarodil se v roce 1919 v Praze a vyrůstal na Žižkově. Po ukončení studia na reálném gymnáziu v Křemencově ulici v pražském Novém městě se věnoval bohemistice na Filosofické fakultě Univerzity Karlovy, kde byla zprvu předmětem jeho zájmu dialektologie oblasti východních Čech. Tento jeho zájem pramenil částečně také z toho, že s rodinou Roudných byl spřízněn i jeden z nejvýznamnějších českých jazykovědců, Jan Gebauer.\n\nByl ženat a byl otcem dvou dětí, syna a dcery.\n\nZemřel v roce 2004 a je pohřben na Vyšehradském hřbitově.\n\nJako jazykovědec působil celý život zejména v oblasti terminologie. V popředí jeho zájmu tedy stála nejen praktická stránka terminologie různých odvětví lidské činnosti (co a jak se nazývá), ale i její hlubší kontext a kořeny. Tedy jakým způsobem jsou názvy v jednotlivých odvětvích tvořeny, přejímány, jak se vyvíjejí a jaký je jejich \"život\" v rámci češtiny jako celku.\n\nOd roku 1950 působil v Ústavu pro jazyk český. Byl ovlivněn dílem rakouského terminologa Eugena Wüstera i odborníků z tehdejšího Sovětského svazu a chápal profesi terminologa \"„nejen jako praktickou péči o odborné názvosloví (jednoho oboru nebo názvosloví vůbec), ale také jako nauku, popř. teorii o tomto druhu pojmenovacích prostředků a jejich uspořádání“\".\n\nAktivně se podílel na tvorbě a zavádění nových odborných termínů do češtiny, zejména v oblastech hutnictví a hornictví, dalších technických, strojírenských a stavebních oborech, a v několika dalších odvětvích. Měl mimořádný rozhled a disponoval až encyklopedickými vědomostmi.\n\nV sedmdesátých letech dvacátého století byl členem Názvoslovné komise ČÚGK a podílel se na její práci zejména v oblasti odborné terminologie ke standardizaci geografických jmen, ale i v mnoha dalších oblastech díky svým rozsáhlým vědomostem.\n\nJeho působení přesahovalo i na pole mezinárodní – Československá terminologická komise, jíž byl dlouholetým předsedou, byla součástí Mezinárodního terminologického výboru ISO/TC 37.\n\nPodílel se na několika významných pracích z oblasti bohemistiky, například na \"Slovníku spisovného jazyka českého\", \"Tvoření slov v češtině II\", \"Slovníku cizích slov\" nebo práci \"O české terminologii\".\n\nCelkem publikoval kolem 130 odborných článků a statí, své práce často publikoval například v časopise \"Naše řeč\".\n\n\n\n"}
{"id": "945737", "url": "https://cs.wikipedia.org/wiki?curid=945737", "title": "Bongzilla", "text": "Bongzilla\n\nBongzilla je americká stoner metalová kapela z Madisonu ve státě Wisconsin. Vznikla v roce 1995 a hlavním tématem její tvorby je marihuana.\n\n\n"}
{"id": "945738", "url": "https://cs.wikipedia.org/wiki?curid=945738", "title": "Barc", "text": "Barc\n\nBarc je francouzská obec v departementu Eure v regionu Normandie. V roce 2010 zde žilo 1 063 obyvatel.\n\n\"Počet obyvatel\" \n\n"}
{"id": "945739", "url": "https://cs.wikipedia.org/wiki?curid=945739", "title": "Goupillières (Eure)", "text": "Goupillières (Eure)\n\nGoupillières je francouzská obec v departementu Eure v regionu Normandie. V roce 2010 zde žilo 780 obyvatel.\n\n\"Počet obyvatel\" \n\n"}
{"id": "945742", "url": "https://cs.wikipedia.org/wiki?curid=945742", "title": "Reference (lingvistika)", "text": "Reference (lingvistika)\n\nReference je v lingvistice část výpovědi, jíž se vytváří souvztažnost výrazů v textu na dálku. Jde o referenci vnitrotextovou (endoforickou). Referencemi tedy mluvčí odkazuje posluchače k něčemu, o čem hovořil dříve (anafora), řidčeji také k tomu, o čem bude hovořit později (katafora). Zároveň jsou reference důležitým prostředkem ekonomie mluvení, aby mluvčí nemusel opakovat skutečnosti, které už jsou známé z předchozího textu. Právě vyváženost referencí – aby bylo zřejmé, která části textu spolu souvisejí, ale aby zároveň nebyl text zatížen přílišným opakováním – je jeden z významných prvků, který zajišťuje koherenci textu.\nPříklad: \"Do tanečního sálu vstoupil podivně oblečený muž. Uvnitř už postávalo několik dalších lidí – stará paní s pivem, růžolící dívka v černých šatech a starší muž, pokuřující dýmku. Muž s puntíkovaným červeným šátkem se opovržlivě rozhlížel sálem.\" – Bez reference, např. ukazovacího zájmena, posluchač znejistí, zda třetí věta odkazuje k témuž muži jako první část výpovědi.\n\nReferencí mimotextovou (exoforickou) je deixe, která neodkazuje k jiným částem textu, ale k okolnímu světu (\"já\", \"ty\", \"on\", \"tohle\", \"tento\", \"onen\", \"zde\", \"tam\"…).\n\nReference se mohou tvořit různými jazykovými prostředky, nejčastěji jde o:\n\nRefererovat lze v podstatě jakoukoli část výpovědi, ať už jde o osoby, místa, čas, předmět události atd. Např. věta: \"On to tam tehdy neudělal?\" nepřináší bez znalosti kontextu žádnou informaci, ale v reakci na větu: \"Táta jede zítra zase po měsíci na chatu, aby tam opravil střechu.\" je plně referenční: \"On (táta) to (střechu) tam (na chatě) tehdy (před měsícem) neudělal (neopravil)?\"\n\n"}
{"id": "945754", "url": "https://cs.wikipedia.org/wiki?curid=945754", "title": "Clube Atlético Mineiro", "text": "Clube Atlético Mineiro\n\nClube Atlético Mineiro je brazilský fotbalový klub z města Belo Horizonte, Brazílie založený v roce 1908.\n\nKlub byl založen 25. března 1908 dvaadvaceti belohorizonskými studenty, které vedl Margival Mendes Leal a Mário Toledo, jako odpověď na sociální diskriminaci, která v té době byla běžná u mnoha brazilských klubů. Atlético tak brzo získalo status lidového klubu a i když byl založen členy vyšší společenské vrstvy, tak byl přístupen všem nehledě na jejich sociální postavení. V Belo Horizonte byl první fotbalovým klubem, který zde byl založen.\n\nAtlético je jedním z nejúspěšnějších brazilských klubů. Domácí nejvyšší soutěž vyhrál jednou v roce 1971 a čtyřikrát skončil jako vicemistr. Jednou také vyhrál poháry Copa dos Campeões Estaduais a Copa dos Campeões da Copa Brasil. Je rekordním držitelem poháru Campeonato Mineiro, který vyhrál již čtyřicetdvakrát. Největší úspěchem Atlética Mineiro je zisk poháru Pohár osvoboditelů, který je jihoamerickou obdobou evropské Ligy mistrů. K nejprestižnějšímu poháru mu pomohly hvězdy jako Bernard, Diego Tardelli, Jô, Victor nebo Ronaldinho.\n\nAtléticu je vlastní dlouholetá tradiční rivalita s celkem Cruzeiro Esporte Clube, který rovněž sídlí ve městě Belo Horizonte.\n\nDomácí zápasy hraje na stadionu Estádio Independência s 23 018 místy k sezení. Na domácím stadionu nastupuje k zápasům v černobílých dresech s černými šortkami, které dodává značka Lupo.\n\n\n\n\n\n\n\n\n"}
{"id": "945768", "url": "https://cs.wikipedia.org/wiki?curid=945768", "title": "Indoevropské náboženství", "text": "Indoevropské náboženství\n\nIndoevropské náboženství je hypotetické náboženství Praindoevropanů, jehož podoba je odhadována pomocí komparace indoevropských jazyků a mytologií. Významné místo v jeho zkoumání zastává trojfunkční hypotéza.\n\nOznačení boha ve většině indoevropských jazyků vychází z praindoevropského kořene \"*diw\", případně \"*dy\"u, který označuje jasnou oblohu nebo denní světlo, jsou tedy doslova nebešťany. Ve střední fázi vývoje praindoevropské jazyka nabyl tento kořen formy \"*deiwós\", z kterého jsou odvozeny slova jako je védské devá, avestánské daēva, latinské \"deus\", pragermánské *\"tīwaz\", staroirské \"día\" a staroslověnské \"divŭ\".\n\nV některých indoevropských jazycích je slova pro boha odvozené z jiného kořene. Například anglické \"god\" je odvozeno z pragermánského \"*guða\" „uctívaný“, v íránských a slovanských jazycích se zase slova odvozená od kořene \"*diw\" začala používat pro zlé démony, zatímco slova pro boha, avestánsky \"baγa\", praslovansky \"bogъ\", jsou odvozeno od kořene \"*bhago\" „bohatství, jídlo“.\n\nIndoevropané neměli neměnný soubor božstev ani jejich počet, v některých případech jejich počet určovali. Chetitské prameny mluví o tisíci, védy o třiceti třech, ale také o 3 339 bozích. V antickém Řecku a védské Indii existovali invokace volající a hymny oslavující „všechny bohy“.\n\nAčkoliv byli indoevropští bohové už svým pojmenováním spojeni s nebesy, byli známi také bohové, kteří nebe neobývali. Častá je například dichotomie božstev nebeských a pozemských, podle Rgvédu je jedenáct bohů na nebesích, jedenáct na zemi a jedenáct ve vodě, podle Atharvavédu se dělí na bohy nebes, povětří a země.\n\nVe vztahu ke smrtelníkům se bohové, s výjimkou těch, kteří měli patronát nad spravedlností, nezabývali etickými otázkami. Důležitou věcí byla jejich přízeň, proto se je lidé snažili naklonit a stát se jejich přáteli. V modlitbách byly vzýváni především jako dárci a věřilo se že můžou pobývat v lidské podobě pobývat mezi smrtelníky. Na bohy se také často odkazovalo jako na nesmrtelné, přestože v některých mýtech bohové umírají, v opozici ke smrtelným lidem, a nestárnoucí.\n\nPro indoevropské bohy je typické velké množství jmen a titulů. Některá jména jsou nejspíše zástupná, jako jméno severského Freye, které znamená jednoduše „pán“, protože existovala víra v magickou moc pravého jména. Některá jména bohů jsou odvozeno od abstrakcí, například jméno védského Mitry je maskulizovaná forma neutra \"mitrám\" „smlouva“, jméno zoroastriánské Ašy znamená „pravda“. Kvůli své moci byly často titulováni jako králové nebo velcí králové, božstvo Nebes a bohyni Země byly označováni jako otec a matka.\n\nDyēus je rekonstruovaný bůh, který vládl nebesům a dni a byl také otcem bohů. V pozdějších panteonech se z něj vyvinul védský Djaus Pitar, řecký Zeus, římský Iuppiter a Dius Fidius nebo třeba illyrský Deipaturos. Odpovídají mu také bohové jejichž jméno je odvozeno z adjektiva \"*deiwó\" „nebeský“ jako germánský Tiwaz a litevský Dievas. Jeho jméno pochází z praindoevropského kořene \"*di/dei\" „vydávající světlo\" a náleží do sémantického okruhu slov jako \"nebesa, nebeské světlo, den, denní světlo“.\n\nAčkoliv rekonstruovaná praindoevropština nerozlišovala mužský a ženský rod, je pravděpodobné že už v nejstarší době byly bohové podle pohlaví rozdělováni. Ve většině indoevropských panteonech hráli bohyně spíše menší roli, tam kde tomu tak nebylo, tedy v jižní a západní Evropě se dá uvažovat o vlivu před-indoevropských populací.\n\nVe védském panteonu, který se nejspíše nejvíce blíží původnímu indoevropskému panteonu se dají bohyně rozdělit na následující kategorie\n\n\n\n\n\nBohyně první a čtvrté kategorie vychází určitě vychází z původního panteonu, druhá kategorie vznikla pozdějším vývojem a rozmohla se především u Řeků a Římanů. Třetí typ má nejspíše také archaické kořeny.\n"}
{"id": "945773", "url": "https://cs.wikipedia.org/wiki?curid=945773", "title": "Floor Jansen", "text": "Floor Jansen\n\nFloor Jansen (* 21. února 1981, Goirle, Nizozemsko), v některých zemích přezdívaná \"\"Flying Dutch\"\" neboli \"\"Létající Holanďanka\"\", je nizozemská zpěvačka a skladatelka, nejvíce známá jako zpěvačka ve finské metalové kapele Nightwish.\n\nPřed kapelou Nightwish působila také jako zpěvačka v kapele After Forever, která se ale v roce 2009 rozpadla. Poté Floor založila progressive metalovou kapelu zvanou ReVamp, ve které také účinkuje jako zpěvačka. Je rovněž členkou progresivní metalové skupiny Star One. Floor je starší sestrou zpěvačky Irene Jansen.\nSe svým dlouholetým přítelem, bubeníkem švédských Sabaton Hannesem Van Dahlem, má dceru Freju, která se jim narodila v březnu roku 2017.\n\nFloor bylo 16 let, když se přidala do kapely „Apocalypse“ (dřívější název kapely „After Forever“), a to v roce 1997. Tři roky poté skupina vydala nové album, \"Prison of Desire.\"\n\nJansen začala studovat hudbu na Holandské rockové akademii v roce 1999 a tři roky nato byla přijata na konzervatoř. Studovala hudební umění a jeden rok operu. Později začala učit ve svém vlastním kurzu zvaném \"Wanna be a Star?!\" (Chcete se stát hvězdou?!).\n\nHraje na kytaru, piano a flétnu, má ukončeno několik let hudebních studií. Má sopránový hlasový rozsah.\nFloor také nazpívala vokály k třem albům holandského skladatele a multiinstrumentalisty Arjena Anthonyho Lucassena a byla hostem metalové skupiny Nightmare.\n\nPo rozpadu kapely After Forever v roce 2009 si vytvořila vlastní kapelu ReVamp, která v roce 2010 vydala stejnojmenné album. Na něj se jí podařilo naverbovat svého dřívějšího kolegu Joosta van den Broeka (klávesy) a Waldemara Sorychtu (producent, jehož jméno je spojeno s velkým počtem kapel gothic metalové scény).\n\nVýsledek byl však takový nemastný, neslaný. „ReVamp“ byl dobře nahraný průměrný materiál, který však spíše vypadal jen jako jednorázový projekt. Nicméně, po třech letech tu máme novinku „Wild Card“, kterou nahráli ti samí hráči, které si Floor najala i pro koncertní turné na podporu prvotiny „ReVamp“.\n\nO zpěvačce samotné bylo v poslední době slyšet především jako o té, co nahradila Anette Olzon u Nightwish na jejich „Imaginaerum World Tour“.\nOd fanoušků se jí dostalo velmi vřelého přijetí.\n9. října bylo oficiálně oznámeno, že bude v kapele zastávat místo zpěvačky. V roce 2015 vydali Nightwish osmé album, které dostalo název \"Endless Forms Most Beautiful\". Deska se stala \"zlatou\" po třech dnech od vydání, hned v několika evropských zemích (například také v Česku). V současnosti je Floor na turné s Nightwish, které odstartovalo 9. dubna v New Yorku. První z mnoha show sklidila veliký úspěch a pokračuje dále po severní Americe a Kanadě. Floor například zazpívala píseň \"Stargazers\" (z alba Oceanborn). Celou ji podala svým sopránovým hlasem a sklidila za to zasloužené ovace publika! 8. května (2015) má také vyjít nový videoklip k písni \"Endless Forms Most Beautiful\" (ten bude druhý, po singlu \"Élan\", který vyšel již v půlce února 2015).\n\nStudiová alba:\nEP:\nDema:\nKompilace:\n\n\n"}
{"id": "945775", "url": "https://cs.wikipedia.org/wiki?curid=945775", "title": "Sbírka soudních rozhodnutí a stanovisek", "text": "Sbírka soudních rozhodnutí a stanovisek\n\nSbírka soudních rozhodnutí a stanovisek (tzv. \"zelená sbírka\") je významným prostředkem pro zajištění jednotného rozhodování českých soudů. Vydává ji Nejvyšší soud České republiky, původně v nakladatelství Novatrix, od roku 2016 v nakladatelství Wolters Kluwer, ročně vychází deset sešitů a sešit rejstříků. Publikují se v ní sjednocující stanoviska Nejvyššího soudu a vybraná judikatura obecných soudů.\n\nPředcházely jí neoficiální sbírky \"Rozhodnutí nejvyššího soudu československé republiky ve věcech občanských\" a \"Rozhodnutí nejvyššího soudu československé republiky ve věcech trestních\" z let 1919–1948, které pořádal dr. František Vážný. Sbírka sama vychází od roku 1949, do roku 1959 (ročník I–XI) pod názvem \"Sbírka rozhodnutí československých soudů\", v letech 1960–1969 (ročník XII–XXI) jako \"Sbírka rozhodnutí a sdělení soudů ČSSR\" a v roce 1970 (ročník XXII) pod názvem \"Sbírka soudních rozhodnutí\". Teprve od roku 2002 vychází na základě přímého zákonného zmocnění v § 24 zákona o soudech a soudcích.\n\nUveřejňovaná obecná stanoviska přijímají kolegia (spisové značky Cpjn a Tpjn) nebo plénum (spisové značky Plsn) Nejvyššího soudu na základě vyhodnocení rozhodování obecných soudů v civilním i trestním řízení, jejich účelem je autoritativně se vyslovit k určité právní otázce a tím, ačkoli nejsou pramenem práva, přispět ke sjednocování soudního rozhodování. O výběru konkrétních soudních rozhodnutí určených za stejným účelem k publikaci rozhodují jednotlivá kolegia, připomínkovými místy jsou např. vrchní a krajské soudy, Nejvyšší správní soud, Nejvyšší státní zastupitelství, Ministerstvo spravedlnosti, Česká advokátní komora nebo právnické fakulty.\n\n"}
{"id": "945807", "url": "https://cs.wikipedia.org/wiki?curid=945807", "title": "Lao Airlines", "text": "Lao Airlines\n\nLao Airlines (\"laosky: ການ ບິນ ລາວ\") je laoská národní letecká společnost se sídlem v Laosu na letišti Vientiane, která vznikla v září 1976.\n\nSpolečnost provozuje vnitrostátní i mezinárodní lety do zemí jako je Čína, Kambodža, Thajsko, Vietnam a Singapur. Létá například do těchto destinací: Phnompenh, Siem Reap, Kanton, Kchun-ming, Singapur, Bangkok, Čiang Mai, Danang, Hanoj, Ho Či Minovo Město.\n\n\n"}
{"id": "945815", "url": "https://cs.wikipedia.org/wiki?curid=945815", "title": "Občan X", "text": "Občan X\n\nObčan X (v anglickém originále \"Citizen X\") je americký televizní film, který v roce 1995 natočil režisér Chris Gerolmo, podle scénáře, který si sám také napsal. Děj filmu vychází z knižní předlohy \"The Killer Department\" od Roberta Cullena.\n\nViktor Burakov je soudním patologem. Když během jedné noci policie odveze na jeho pracoviště osm těl, je mu jasné, že v okolí řádí sériový vrah. Patolog dostane za úkol vypátrat pachatele. Zkostnatělá byrokracie však neumožňuje Bukarovi získat potřebné informace a pravomoci. V průběhu 80. let přibývá obětí, avšak pátrání je stále bezvýsledné.\n\n"}
{"id": "945816", "url": "https://cs.wikipedia.org/wiki?curid=945816", "title": "Tony Martin (cyklista)", "text": "Tony Martin (cyklista)\n\nTony Martin (* 23. dubna 1985, Chotěbuz, NDR) je německý cyklista, který se stal třikrát po sobě mistrem světa v časovce.\n\nV roce 1989 emigroval s rodiči z NDR do západní Evropy, vystudoval policejní školu v Meiningenu. Závodil za kluby RSC Turbine Erfurt a HTC-Highroad, od roku 2011 je jezdcem stáje Omega Pharma-Quick Step. Na Tour de France 2009 držel jedenáct etap bílý trikot, celkově skončil devátý mezi mladými jezdci a 35. celkově. V roce 2011 vyhrál svoji první etapu na Tour de France. V letech 2009 a 2011 byl vyhlášen nejlepším cyklistou Německa.\n\nDíky svému silovému pojetí cyklistiky má přezdívku \"Panzerwagen\".\n\n\n"}
{"id": "945818", "url": "https://cs.wikipedia.org/wiki?curid=945818", "title": "Denis Siňjakov", "text": "Denis Siňjakov\n\nDenis Siňjakov (rusky Денис Синяков) je ruský fotograf.\n\nV letech 2004 až 2007 pracoval jako fotograf a fotoeditor Agence France-Presse a poté v letech 2007 až 2012 v agentuře Reuters. \nBěhem své práce pro tiskové agentury fotografoval například v roce 2005 masakr v uzbeckém Anidřžanu, v roce 2006 izraelsko-libanonskou válku, v roce 2008 rusko-gruzínskou válku či v letech 2010 a 2011 operace ISAF v Afghánistánu. \n\nOd července 2012 působí jako fotograf na volné noze, například pro \"Der Spiegel\", \"Russian Reporter\", \"ProSport\" nebo Greenpeace International.\n\nV září 2013 byl na palubě lodi Arctic Sunrise organizace Greenpeace, která byla přepadena a obsazena speciálním ruským ozbrojeným komandem po pokusu aktivistů o protest proti těžbě ropy u těžební plošiny Prirazlomnaja firmy Gazprom v Pečorském moři. Loď byla odvlečena do přístavu Murmansk a Siňjakov s dalšími 29 členy posádky zadržen ve vazbě. Proti jeho věznění protestovala organizace Reportéři bez hranic.\nDne 17. října 2013 se skupina 11 nositelů Nobelovy ceny za mír obrátila otevřeným dopisem na ruského prezidenta Vladimira Putina ve věci vězněné posádky s výzvou, aby udělal vše pro to, aby úřady upustily od obvinění zadržených z pirátství. Mezi signatáři byl například jihoafrický arcibiskup Desmond Tutu a íránská právnička Širín Ebadiová. Dne 21. října oznámila vláda Nizozemska, pod jehož vlajkou loď plula, že se obrátila na Mezinárodní soud pro námořní právo, aby nařídil Rusku propustit zadržovanou loď a 30 vězněných členů její posádky.\n\nNa důkaz solidarity s Denisem Siňjakovem řada redaktorů a reportérů několika ruských médií poslala otevřený dopis na jeho podporu. Některá média se na protest rozhodla omezit fotografie na svých internetových stránkách, nebo vůbec žádné nepublikovat. Dne 13. října se na petrohradském náměstí Martovo pole na podporu zatčeného Denise Siňjakova shromáždilo asi 100 fotografů.\n\n"}
{"id": "945819", "url": "https://cs.wikipedia.org/wiki?curid=945819", "title": "Římskokatolická farnost Prosetín u Bystřice nad Pernštejnem", "text": "Římskokatolická farnost Prosetín u Bystřice nad Pernštejnem\n\nŘímskokatolická farnost Prosetín u Bystřice nad Pernštejnem je územním společenstvím římských katolíků v rámci děkanátu Žďár nad Sázavou brněnské diecéze s farním kostelem svaté Markéty.\nProsetín se poprvé připomíná roku 1390, samotná fara o 18 let později. Kostel svaté Markéty byl původně malý a dřevěný. Roku 1738 byl starý kostel zbořen a vystavěn nový. Opravován byl v letech 1853 a 1882.\n\nPo bitvě na Bílé Hoře patřil Prosetín pod kunštátskou farnost, po roce 1667 byl filiálkou Římskokatolická farnost Olešnice na MoravěOlešnické farnosti, samostatná katolická duchovní správa byla opět zřízena roku 1785.\nFarářem je od 1. srpna 1998 R. D. ThDr. Josef Rychtecký.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. říjen. Adorační den připadá na 22. listopad.\n\nVe farnosti se pořádá tříkrálová sbírka. V roce 2016 se při sbírce vybralo v Prosetíně 8 593 korun. \n"}
{"id": "945825", "url": "https://cs.wikipedia.org/wiki?curid=945825", "title": "Záhady ze starověkého Říma", "text": "Záhady ze starověkého Říma\n\nZáhady ze starověkého Říma (2001-2009, The Roman Mysteries) je cyklus detektivních dobrodružných románů pro mládež americké spisovatelky Caroline Lawrencové. Knihy se odehrávají v prostředí starověkého Říma za vlády císaře Tita a mají dětské hrdiny, kterými jsou Flavia Gemina, dcera bohatého římského námořního kapitána, syn židovského lékaře Mordechaje Jonatán, núbijská otrokyně Nubia a němý žebravý chlapec Lupus. Série, česky někdy také nazývána podle jména hlavní hrdinky \"Flavia Gemina\", získala mnohá ocenění (roku 2009 například Classical Association Prize) a byla přeložena do řady jazyků.\n\nCyklus se skládá ze sedmnácti románů, jedné novely a dvou knih povídek a čtyř doprovodných knih literatury faktu. Navíc s ní souvisí tzv. \"Flavian Trilogy\".\n\n\nPříběh se odehrává v roce 79 našeho letopočtu. Desetiletá dívka Flavia Gemina se snaží vypátrat, kdo ukradl zlaté pečetidlo jejího otce, bohatého římského námořního kapitána, a kdo v přístavní městě Ostii zabíjí psy. Přitom získá tři stejně staré kamarády, židovského chlapce Jonatána, malého němého žebráka Lupuse a dívkou Nubii, kterou sama vykoupí z otroctví. V epilogu se dozvíme, že císař Vespasianus právě zemřel a jeho následníkem že se stal jeho syn Titus.\nFlavia, Jonatán, Nubia a Lupus tráví léto u Flaviina strýce na statku nedaleko Pompejí. Cestou zachrání před utopením slavného římského válečníka a filosofa Plinia, který jim za odměnu věnuje hádanku, kterou objevil v kovárně v Pomepjích a její rozluštění má vést k objevení pokladu. V té době se však začíná zachvívat půda a lékař Mordechaj na základě sirného zápachu a objevené otrávené zvěře vytuší nebezpečí – výbuch sopky Vesuv. Filosof Plinius se nechá na veslici dopravit do Stabií, aby mohl úkaz sledovat, ale na svoji zvědavost doplatí životem. Je nalezen mrtvý na pláži ve Stabiích, pravděpodobně zadušen sopečnými plyny. Díky Mordechajovi jsou však děti zachráněny. Pompeje, Herculaneum a Stabie jsou zasypány sopečným popelem. \nTi, co přežili výbuch Vesuvu, hledají své blízké. Lékař Mordechaj zřizuje nemocniční lůžka v provizorních přístřešcích a dobrovolníci pomáhají v přeplněných uprchlických táborech rozdělovat potraviny. Objevují se ale také případy drancování a únosů dětí. Krutý obchodník s otroky Venalicius využívá všeobecného zmatku k tomu, aby získal dětské otroky na prodej. Flavii, Jonatánovi, Nubii a Lupusovi se nakonec podaří jeho záměry zmařit.\nJonatán, Lupus, Nubia a Flavia jsou zpět v Ostii a slaví Jonatánovy jedenácté narozeniny. Jonatán se ptá otce na svou matku, o které je přesvědčen, že zahynula při obléhání Jeruzaléma během první židovské války. Jonatánův otec Mordechaj je najednou zatčen za ukrývání nájemného vraha, prý zapleteného do spiknutí proti císaři Titovi. Tím údajným vrahem má být Jonatánův strýc Simeon ben Jonas, se kterým Jonatán odjede za otcem do Říma. Jeho tři přátelé jej následují. Jonatán zjistí, že jeho matka přežila a je otrokyní v Neronově zlatém paláci. Titova milenka, princezna Berenika, sestra judejského krále Heroda Agrippy II. je přesvědčena, že Jonatánova matka a Titus jsou milenci, a najme si vrahy (mezi nimi i Simeona), aby jí zabili. Simeon však chce nyní Jonatánovu matku zachránit. Dostane se Jonatánem v převlečení do paláce, ale oba jsou odhaleni a uvězněni. Lupus, Nubia a Flavia pak vniknou do paláce tajnou chodbou a podaří se jim přicházejícího vraha zneškodnit. Císař Titus pak všechny propustí. \nNa podzim roku 79 postihne Flaviinu rodinu neštěstí. Loď Flaviina otce ztroskotá a on tak přijde o všechen majetek. Zůstaly mu jen dluhy. Chmurnou náladu v rodině trochu rozptýlí příchod Plinia mladšího, synovce filosofa Plinia, který zahnul při výbuchu Vesuvu. Plinius mladší právě zdědil po svém stryci majetek a chce slyšet vzpomínky dětí na jeho poslední dny. Pak všem nabídne pobyt ve vile v Laurentu na břehu moře. Při koupání objeví mladí přátelé potopený vrak, ve kterém by měl být zlatý poklad. Ten by chtěli získat a vyřešit tak finanční problémy Flaviina otce. Lupus, který se umí potápět, se k vraku několikrát dostane, ale amfory s neznámým nákladem není schopen vyzvednout. Dokonce jej napadne chobotnice a je zachráněn delfínem. \n\nLupus se chce také pomstít muži, který mu vyřízl jazyk. Je to otrokář Venalicius. Ve skutečnoati je to jeho strýc, který zabil svého bratra, protože si vzal ženu, kterou miloval. Lupusovi vyříznul jazyk, aby to nemohl nikomu říct. Nyní však všeho lituje, pro chlapce nakonec obětuje svůj život a odkáže mu svo otrokářskou loď. Ten z ní udělá loď obchodní a daruje jí otci Flavie, aby s její pomocí mohl spaltit své dluhy.\nKniha se odehrává v prosinci roku 79 v Ostii během zimních saturnálií. Flaviin otec se zotavuje po nedávném ztroskotání a je okouzlený vdovou Cartiliou Poplicolou. Flavia však vdovu podezřívá, že zamilovanost předstírá kvůli otcově majetku. Díky snu se domnívá, že vdovino tajemství odhalí pomocí dvacácti Héraklových úkolů. Cartilia je nakonec očištěna, Flaviin otec je ale odhalením některých jejích tajemství zdrcen a Flavia nakonec svých činů lituje. Cartilla pak zemře při epidemii horečky, která se prožene Ostií.\n\n"}
{"id": "945831", "url": "https://cs.wikipedia.org/wiki?curid=945831", "title": "3+2", "text": "3+2\n\n3+2 (bělorusky \"Тры плюc двa\", rusky \"Три плюc двa\") je běloruská popová skupina, která reprezentovala Bělorusko na Eurovision Song Contest 2010 v norském Oslu.\n\nSkupina vznikla v roce 2009 z účastníků běloruského národního kola \"Muzykalnyj Sud\" a televizní show \"Novyje Golosa Belarusi\".\nVšichni členové skupiny jsou finalisté této televizní show. V počátcích byli členy kapely Jahiazar Farašjan, Julia Šiško a Artjom Mihalenko, kteří byli finalisty show \"Muzykalnyj Sud\". Po finále soutěže do sestavy přibyli sestry Aljona a Ninel Karpovič, finalistky show \"Novyje Golosa Belarusi\".\n\nZúčastnili se desítek koncertů s hlavním orchestrem Běloruska. Kromě toho, že vystupovali v jiných projektech, natočili také skladby v nejlepších nahrávacích studiích Běloruska, Ukrajiny a Ruska.\n\nSoučasnými členy skupiny jsou\n\nNa jevišti Eurovision Song Contest 2010 s nimi vystoupil i švédský skladatel Robert Wells, který napsal hudbu pro Olympijské hry v Pekingu roku 2008.\n\nCelkem 41 písní bylo předloženo televizní stanici NDTRK RB na post reprezentanta Běloruska na Eurovision Song Contest 2010. Možnost účasti byla otevřena i jiným soutěžícím z ostatních zemí. Písně byly posílány nejen z Běloruska, ale i z Ruska, Polska, České republiky, Maďarska, Islandu, Irska a Austrálie, hlásí NDTRB.\n\nPo vítězství v národním výběru pro Eurovision Song Contest 2010 zájem veřejnosti rychle rostl. Dne 25. února roku 2010 byla skupina interně vybrána, aby reprezentovala Bělorusko na Eurovision Song Contest 2010 s písní \"\"Butterflies\"\". S ní vystoupili v 1. semifinále, které se konalo 25. května 2010.\n\nSkladatelé z Běloruska a sousedních zemí nabídli skupině své skladby. Producenti uvážili různé varianty skladby, klipů a výkonů. Vedoucí skupiny se rozhodl obrátit na známého producenta a skladatele Maxe Fadeeva kvůli koncepčním myšlenkám. Během týdne se mu podařilo vytvořit pro kapelu originální skladbu. Píseň \"\"Butterflies\"\" napsal Max Fadeev a polský poeta Malka Chaplin speciálně pro skupinu.\n\nPrvně se rozhodli v soutěži vystoupit s písní \"\"Far Away\"\", ale později ji změnili na \"\"Butterflies\"\".\n"}
{"id": "945832", "url": "https://cs.wikipedia.org/wiki?curid=945832", "title": "Lars Peter Hansen", "text": "Lars Peter Hansen\n\nLars Peter Hansen (* 26. října 1952 Champaign, Illinois) je americký ekonom, zabývající se zejména makroekonomií, ekonometrií a teorií financí, nositel Nobelovy ceny za ekonomii.\n\nJeho otec, Roger Gaurth Hansen, byl profesorem biochemie na Utah State University. Má dva bratry, Ted Howard Hansen působí jako imunolog na \"Washington University in St. Louis\" a Roger Hansen je inženýrem v oblasti managementu vodních zdrojů.\n\nV roce 1974 získal bakalářský titul na Utah State University a roce 1978 získal na University of Minnesota titul Ph.D.. Následně nastoupil jako asistent a docent na Carnegieho-Mellonovu univerzitu a v roce 1981 začal působit na Chicagské univerzitě. Na této univerzitě je dnes profesorem ekonomie.\n\nJeho nejznámějším vědeckým výsledkem je vývoj ekonometrické techniky tzv. zobecněné metody momentů (anglicky: \"Generalized method of moments\", zkratka: \"GMM\"). Tato metoda umožňuje testovat platnost vybraných vztahů v ekonomických modelech bez nutnosti úplné specifikace celého modelu.\n\nJe autorem nebo spoluautorem mnoha prací, které se zabývají aplikací metody do různých oblastí ekonomie, například financí, mezinárodních financí nebo makroekonomie. Jeho raná práce s Kennethem Singletonem významně zlepšila chápání nedostatků široké třídy modelů pro oceňování aktiv. Společně s Ravi Jagannathanem zkonstruoval jednoduché vztahy, které musí splňovat preference investorů v teoretických modelech, aby takové modely mohly uspět při vysvětlení vysokých rizikových prémií finančních aktiv.\n\nV současné době se společně s Thomasem Sargentem zabývá robustním rozhodováním investorů v podmínkách nejistoty. Spolu s José Scheinkmanem zkoumá časovou strukturu vztahu k riziku a nejistotě.\n\nV roce 1984 získal společně s Kennethem Singletonem Frischovu medaili. V roce 2013 byl oceněn Nobelovou cenou za ekonomii, společně s Robertem J. Shillerem a Eugenem Famou.\n\nJe členem americké Národní akademie věd. V současné době je rovněž ředitelem Becker Friedman Institute na University of Chicago a spolupodílí se vedení Macro Financial Modelling Group, která zkoumá vztah finančního sektoru a reálné ekonomiky.\n\nJe ženatý s Grace Tsiang, dcerou čínsko-amerického ekonoma Sho-Chieh Tsianga a mají spolu jednoho syna, Petra.\n\n"}
{"id": "945836", "url": "https://cs.wikipedia.org/wiki?curid=945836", "title": "Eugene Fama", "text": "Eugene Fama\n\nEugene Francis „Gene“ Fama (* 14. února 1939 Boston, Massachusetts) je americký ekonom, nositel Nobelovy ceny za ekonomii.\n\nNarodil se v Bostonu v americkém státě Massachusetts. Jeho prarodiče byli všichni imigranti z Itálie.\n\nTitul bakaláře získal na Tufts University a titul Ph.D. v oborech ekonomie a financí obhájil na University of Chicago. Vedoucími jeho doktorandské práce byli Merton Miller a Harry Roberts, přičemž vliv na jeho práci měl také Benoît Mandelbrot. Na chicagské univerzitě strávil rovněž celou svou pedagogickou kariéru.\n\nV roce 2013 byl oceněn Nobelovou cenou za ekonomii, společně s R. J. Shillerem a L. P. Hansenem.\n\n"}
{"id": "945837", "url": "https://cs.wikipedia.org/wiki?curid=945837", "title": "Josef Katzwendel", "text": "Josef Katzwendel\n\nJosef Katzwendel (19. února 1842 Česká Lípa – 19. dubna 1917 Česká Lípa) byl rakouský a český advokát a politik německé národnosti, na konci 19. století poslanec Českého zemského sněmu.\n\nVystudoval gymnázium v České Lípě a pak práva na Karlo-Ferdinandově univerzitě v Praze. Zde získal roku 1868 titul doktora práv. Roku 1876 si v České Lípě otevřel vlastní advokátní kancelář. Byl aktivní i ve veřejném a politickém životě. Zasedal v městské radě, byl předsedou správní rady městské spořitelny a od roku 1895 velitelem místního sboru ostrostřelců.\n\nV 90. letech 19. století se zapojil do zemské politiky. Ve volbách v roce 1895 byl zvolen v městské kurii (volební obvod Česká Lípa) do Českého zemského sněmu, přičemž v tomto obvodu nahradil poslance Ferdinanda Bartela. Uvádí se jako německý liberál (takzvaná Německá pokroková strana).\n\nV roce 1912 oslavil v České Lípě 70. narozeniny. Uvádí se tehdy jako \"nestor mezi místními advokáty\". Zemřel v dubnu 1917 ve věku 76 let.\n\nJeho syn Adolf Katzwendel byl vedoucím nemocniční lékarny v Linci, další syn Friedrich Katzwendel působil jako tajemník linecké obchodní a živnostenské komory.\n"}
{"id": "945842", "url": "https://cs.wikipedia.org/wiki?curid=945842", "title": "Druhá eucharistická modlitba", "text": "Druhá eucharistická modlitba\n\nDruhá eucharistická modlitba (latinsky \"prex eucharistica secunda\") byla v liturgii římskokatolické církve zavedena v rámci liturgické reformy po druhém vatikánském koncilu jako alternativa pro římský kánon. Vznikla úpravou Hippolytovy anafory ze 3. století, připisované sv. Hippolytu Římskému (v rámci této úpravy byl například doplněn Sanctus, který se v prvotní církvi neužíval). Pro svou krátkost se často používá ve všedních dnech, její použití o nedělích a svátcích by mělo být prakticky vyloučeno. Má vlastní prefaci, která je však zaměnitelná za jinou.\n\n"}
{"id": "945845", "url": "https://cs.wikipedia.org/wiki?curid=945845", "title": "Robert J. Shiller", "text": "Robert J. Shiller\n\nRobert James „Bob“ Shiller (* 29. března 1946 Detroit, Michigan) je americký ekonom, akademik a autor knih, nositel Nobelovy ceny za ekonomii.\n\nNarodil se v Detroitu v americkém státě Michigan. Jeho otcem byl inženýr Benjamin Peter Shiller a někteří jeho předkové jsou litevského původu.\n\nV roce 1967 se stal bakalářem na University of Michigan. V roce 1972 obhájil s prací \"Racionální očekávání a struktura úrokových sazeb (Rational expectations and the structure of interest rates)\" pod vedením Franca Modiglianiho titul Ph.D. na Massachusettském technologickém institutu. Od roku 1982 začal učit na Yaleově univerzitě, předtím krátce působil na Wharton School of the University of Pennsylvania nebo na University of Minnesota.\n\nJe autorem velkého množství odborných článků, prací a knih z různých oblastí ekonomie a jeho činnost zasahuje například do oblastí behaviorální ekonomie, real estate nebo risk managementu. Patrně nejznámější jeho knihou je titul \"Investiční horečka (Irrational Exuberance)\" z roku 2000, ve kterém varoval, že technologický sektor se v daném čase nacházel v bublině, což povede k prudkému poklesu cen na akciovém trhu. Kniha se stala bestsellerem a v roce 2005 se dočkala druhého anglického vydání.\n\nV roce 2009 získal Cenu Deutsche Bank za finanční ekonomii a v roce 2013 byl společně s E. Famou a L. P. Hansenem oceněn Nobelovou cenou za ekonomii.\n\nJeho manželkou je Virginia Marie (Faulstich) a mají spolu dvě děti.\n\n"}
{"id": "945862", "url": "https://cs.wikipedia.org/wiki?curid=945862", "title": "Vladimir Gluščević", "text": "Vladimir Gluščević\n\nVladimir Gluščević (srbskou cyrilicí Bлaдимиp Глушчевић; * 20. října 1979, Kotor, Jugoslávie) je černohorský fotbalový útočník, který v současné době hraje v izraelském klubu Hapoel Haifa. Významná část jeho kariéry je spjata s černohorským klubem FK Mogren.\n\nJeho bratr Igor Gluščević je bývalý fotbalista.\n\nGluščević hrál v letech 1999–2003 v černohorském klubu FK Mogren.\n\nPoté strávil jednu sezónu (2003/04) v českém klubu AC Sparta Praha (sešel se zde se svým bratrem Igorem). Začínal v rezervě, na jaře 2004 pak odehrál 4 zápasy za A-tým, gól nevstřelil. Debutoval v Gambrinus lize 6. března 2004 v bezbrankovém utkání proti Sigmě Olomouc. Poté ještě nastoupil 22. března proti Slovanu Liberec (0:0), 27. března proti Slovácku (prohra 0:2) a 4. dubna proti Blšanům (výhra 1:0). Ve všech zápasech střídal. Sparta obsadila na konci soutěže konečné druhé místo za Baníkem Ostrava. V téže sezóně ale získal s klubem český fotbalový pohár, ve finále proti Baníku Ostrava (výhra 2:1) odehrál několik závěrečných minut.\n\nV letech 2004–2006 hrál kopanou v Srbsku a Černé Hoře, postupně za kluby Budućnost Podgorica, Borac Čačak a FK Rad. Během sezóny 2006/07 působil v rumunském klubu Politehnica Timișoara, kam si jej přivedl legendární bývalý fotbalista a trenér Gheorghe Hagi. Po Hagiho odchodu Vladimir ztratil místo v základní sestavě. Odešel tedy zpět do rodné Černé Hory (již samostatné, dříve byla součástí soustátí Srbsko a Černá Hora), kde si našel angažmá v klubu FK Mogren, se kterým vyhrál dvakrát první černohorskou fotbalovou ligu (v sezónách 2008/09 a 2010/11) a jednou černohorský fotbalový pohár (v ročníku 2007/08). Na jaře 2011 byl hráčem španělského druholigového celku Albacete Balompié, odkud se v létě 2011 vrátil zpět do FK Mogren. V září 2011 podepsal smlouvu s izraelským týmem Hapoel Haifa.\n\n"}
{"id": "945863", "url": "https://cs.wikipedia.org/wiki?curid=945863", "title": "Showtime, Storytime", "text": "Showtime, Storytime\n\nShowtime, Storytime je dvojalbum vydané na Blu-ray, DVD a CD od finské symphonic metalové skupiny Nightwish.\n\nŽivý koncert byl nahrán společností Nuclear Blast v Wacken Open Air v německém Wackenu 3. srpna 2013. Tento počin je první spolupráce skupiny Nightwish a zpěvačky Floor Jansen, která se stala oficiální členkou této skupiny dne 9. října 2012. Album obsahuje dokument o prvních dnech účinkování Floor Jansen ve skupině. Délka koncertu je hodina a 25 minut.\n\n"}
{"id": "945865", "url": "https://cs.wikipedia.org/wiki?curid=945865", "title": "Sikorsky H-19", "text": "Sikorsky H-19\n\nSikorsky H-19 Chickasaw, známý také pod rozšířeným označením Sikorsky S-55, je víceúčelový užitkový vrtulník střední hmotnostní kategorie s třílistým nosným rotorem a dvoulistým tlačným vyrovnávacím rotorem. Nejvíce se stroje H-19 uplatnily ve službách armády Spojených států amerických a v letectvu Spojených států amerických. Hlavním výrobcem strojů byla americká společnost Sikorsky Aircraft Corporation, ale v licenční výrobě je produkovaly také další společnosti, například britský výrobce Westland Aircraft. Americkým námořnictvem a americkou pobřežní střáží byly zpočátku označovány jako HO4S, zatímco varianty americké námořní pěchoty nesly označení HRS. V roce 1962 byly všechny verze přeznačeny na H-19 podle vrtulníků americké armády a letectva.\n\nPrvní let vrtulníku Sikorsky H-19 proběhl 10. listopadu 1949 a v roce 1950 započala jejich výroba. Hlavní výrobce strojů, americká společnost Sikorsky Aircraft Corporation, vyrobil více než 1000 kusů, ale dalších více než 500 kusů vzniklo v licenční výrobě v zahraničí. Mezi držiteli licence na zahraniční výrobu byla britská společnost Westland Aircraft, jejichž vrtulník byl produkován pod názvem Westland Whirlwind, dále francouzský letecký výrobce SNCASE a japonská společnost Mitsubishi.\n\nKromě Spojených států amerických létaly vrtulníky H-19 například ve službách Portugalska, Řecka, Izraele, Chile, Jihoafrické republiky, Dánska nebo Turecka.\n\nV roce 1954 testovalo americké námořnictvo úpravu vrtulníku, která spočívala v doplnění přídavné palivové nádrže přímo nad hlavní rotor. Listy hlavního rotoru byly od rotorové hlavy až po konec opatřeny vstřikovacími tryskami, které umožňovaly zvýšit výkon rotoru. Úprava měla sloužit pro provoz vrtulníků ve zvýšených teplotách, ve vysokých nadmořských výškách nebo při přetížení nákladem přes hodnotu maximální vzletové hmotnosti. Palivo umožňovalo provoz za těchto podmínek po dobu sedmi minut.\n\nVrtulníky Sikorsky H-19 Chickasaw se staly prvními významnými americkými vrtulníky, které byly určené pro transport. Během Korejské války byly od počátku roku 1951 nasazeny v bojových podmínkách jako neozbrojené transportní vrtulníky. Zde sloužily především pro zdravotnickou evakuaci vojáků, pro taktické řízení nebo jako logistická podpora. Za těchto podmínek se osvědčily a předčily tak své předchůdce Sikorsky H-5 Dragonfly.\n\nV roce 1951 získalo letectvo Spojených států amerických 50 kusů H-19, jež sloužily pro záchranné účely. Tyto stroje byly primárně určeny právě pro zdravotnickou evakuaci v bojových podmínkách korejské války. Vrtulníky byly využívány také v průběhu 60. let a následně obdrželo letectvo dalších 270 kusů ve verzi H-19B.\n\nFrancie využívala vrtulníky Sikorsky H-19 společně se stroji Piasecki H-21 a licenčně vyráběnými stroji Sikorsky H-34 při ozbrojených střetech v Alžírsku. Vrtulníky se ukázaly jako vhodný dopravní prostředek pro rychlý transport vojenských komand. V roce 1956 experimentovali Francouzi s výzbrojí strojů H-19, ta se ale příliš neujala a vrtulníky byly následně nahrazeny vyzbrojenými stroji Piasecki H-21 a Sikorsky H-34. Původně byly osazeny kulometem ráže 20 mm, dvěma raketomety, dvěma kulomety ráže 12,7 mm a lehkým kulometem ráže 7,5 mm pro palbu z oken. Výzbroj byla však pro vrtulníky příliš těžká. Několik strojů H-19 sloužilo také v oblasti Indočíny pro transport raněných.\n\nVrtulníky Sikorsky H-19 Chickasaw byly nasazeny také několik prvních dnů války ve Vietnamu, ale později byly ve službě nahrazeny stroji Sikorsky H-34 Choctaw, jež konstrukčně vycházejí právě z vrtulníků H-19.\n\nÚspěchy strojů H-19 vedly v Sovětském svazu v roce 1951 k vývoji strojů Mil Mi-4, které jsou vrtulníkům H-19 konstrukčně podobné.\n\n\nPozději vyráběné verze Westland Whirlwind byly vyráběné v licenční produkci.\n\n Argentina\n Belgie\n Chile\n Dánsko\n Filipíny\n Francie\n Guatemala\n Haiti\n Itálie\n Izrael\n\n Jižní Vietnam\n Kanada\n Kongo\n Kuba\n Nizozemsko\n Norsko\n Pákistán\n\n Řecko\n Spojené království\n Spojené státy americké\n Španělsko\n Thajsko\n Turecko\n Venezuela\n\n\n\n\n"}
{"id": "945867", "url": "https://cs.wikipedia.org/wiki?curid=945867", "title": "Gregor Kletzenbauer", "text": "Gregor Kletzenbauer\n\nGregor Kletzenbauer (10. března 1855 Havlov u Rožmitálu na Šumavě – 24. března 1923 Močerady) ,byl rakouský a český statkář a politik německé národnosti, na konci 19. a počátkem 20. století poslanec Českého zemského sněmu a Říšské rady.\n\nNarodil se v šumavské vesnici Hablesreuth (Havlov, po 2. světové válce zanikla). Obecnou školu vychodil v nedalekém Rožmitálu. Byl nadaným žákem, ale učitelé nedokázali přesvědčit jeho rodiče, aby syna poslali na vyšší vzdělání. Roku 1874 tak převzal zemědělské hospodářství v Močeradech. Roku 1877 se oženil s Johannou rozenou Michlovou. V letech 1879–1885 zasedal v obecním výboru obce Čeřín, kam Močerady spadaly, od roku 1883 jako zapisovatel. V období let 1888–1891 byl starostou obce. Po konci funkčního období odmítl opětovnou kandidaturu na starostu, nicméně setrval v obecní radě. V Rožmitálu založil zemědělské a lesnické sdružení a lidovou záložnu. Po několik desetiletí byl členem okresní školní rady a okresního zastupitelstva v Kaplici.\n\nKoncem století se zapojil do zemské politiky. Ve volbách v roce 1895 byl zvolen v kurii venkovských obcí (volební obvod Kaplice, Nové Hrady, Vyšší Brod) do Českého zemského sněmu. Uvádí se jako stoupenec Křesťansko-sociální strany. Mandát zde obhájil i ve volbách v roce 1901 a ve volbách v roce 1908. Nyní se uvádí jako člen Německé agrární strany.\n\nVe volbách roku 1891 neúspěšně kandidoval do Říšské rady (celostátní zákonodárný sbor). Zvolen sem byl ve volbách roku 1897. Zastupoval kurii venkovských obcí, obvod Krumlov, Kaplice atd. Do vídeňského parlamentu se vrátil ve volbách roku 1907, konaných již podle všeobecného a rovného volebního práva, kdy uspěl za obvod Čechy 125. Zasedl do poslaneckého klubu Německý národní svaz (Deutscher Nationalverband), v jehož rámci byl členem Německé agrární strany. Mandát obhájil za stejný obvod i ve volbách roku 1911.\n\nKoncem roku 1918 se podílel na utváření provincie Německé Čechy, která v rámci práva na sebeurčení neúspěšně požadovala odtržení etnicky německých oblastí Čech od vnitrozemí. Jeho syn Adalbert Kletzenbauer byl pak za první republiky ve volbách roku 1928 zvolen do Českého zemského zastupitelstva.\n"}
{"id": "945871", "url": "https://cs.wikipedia.org/wiki?curid=945871", "title": "Roman Kozák", "text": "Roman Kozák\n\nRoman Kozák (* 18. září 1965, Podbořany, Československo) je český železničář - výpravčí, milovník Šumavy a spisovatel. Je autorem většího počtu sbírek pohádek, železničních příběhů a vlastivědných knih. Část jeho děl byla přeložena do němčiny. Je místopředsedou Stifterova pošumavského železničního spolku se sídlem ve Vimperku.\n\nNarodil se 18. září 1965 v Podbořanech. Je zaměstnán na železnici. Od roku 1988 žije ve Volarech. Pracuje jako výpravčí.\n\n\n"}
{"id": "945872", "url": "https://cs.wikipedia.org/wiki?curid=945872", "title": "USS Wolverine (IX-64)", "text": "USS Wolverine (IX-64)\n\nUSS \"Wolverine\" (IX-64) byla cvičná letadlová loď Námořnictva Spojených států, která působila ve službě v letech 1942–1945. Původně se jednalo o vyhlídkový parník \"Seeandbee\" z roku 1913.\n\nVznikla přestavbou vyhlídkového kolesového parníku \"Seeandbee\" společnosti Cleveland and Buffalo Transit. Toto plavidlo postavila v roce 1913 loděnice American Ship Building Company ve Wyandotte v Michiganu. Americké námořnictvo jej získalo 12. března 1942 a zařadilo jej mezi ostatní nezařazené pomocné lodě s označením IX-64. Od května toho roku probíhala jeho přestavba na cvičnou letadlovou loď, která získala jméno \"Wolverine\" na začátku srpnu. Již 12. srpna 1942 byla zařazena do služby a začala sloužit pro nacvičování vzletů a přistání na Michiganském jezeře. V květnu 1943 byla do služby uvedena sesterská loď USS \"Sable\". Po ukončení druhé světové války v roce 1945 se \"Wolverine\" stal nepotřebným a k 7. listopadu 1945 byl vyřazen ze služby. Loď zůstala odstavena, až nakonec byla 21. listopadu 1947 odprodána k sešrotování.\n\n\n"}
{"id": "945873", "url": "https://cs.wikipedia.org/wiki?curid=945873", "title": "USS Wolverine", "text": "USS Wolverine\n\nOznačení USS \"Wolverine\" nesla v historii amerického námořnictva dvě plavidla:\n"}
{"id": "945875", "url": "https://cs.wikipedia.org/wiki?curid=945875", "title": "Římskokatolická farnost Všeň", "text": "Římskokatolická farnost Všeň\n\nŘímskokatolická farnost Všeň (lat. \"Wschenna\") je územní společenství římských katolíků ve Všeni a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo. Matriky jsou v místě vedeny od roku 1664. Farnost byla znovuobsazena knězem roku 1688.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Mnichovo Hradiště, jehož součástí je i farnost Všeň, která je tak spravována \"excurrendo\".\n\nŘímskokatolická farnost Všeň\n\n"}
{"id": "945877", "url": "https://cs.wikipedia.org/wiki?curid=945877", "title": "USS Sable (IX-81)", "text": "USS Sable (IX-81)\n\nUSS \"Sable\" (IX-81) byla cvičná letadlová loď Námořnictva Spojených států, která působila ve službě v letech 1943–1945. Původně se jednalo o vyhlídkový parník \"Greater Buffalo\" z roku 1924.\n\nVznikla přestavbou vyhlídkového kolesového parníku \"Greater Buffalo\" společnosti Detroit and Cleveland Navigation Company. Toto plavidlo postavila v roce 1924 loděnice American Ship Building Company v Lorain v Ohiu a přepravovalo cestující na Velkých jezerech. Americké námořnictvo jej získalo 7. srpna 1942 a zařadilo jej mezi ostatní nezařazené pomocné lodě s označením IX-81, jméno \"Sable\" obdržel v září toho roku. Na přelomu let 1942 a 1943 probíhala jeho přestavba na cvičnou letadlovou loď, která byla do služby zařazena 8. května 1943. Začala sloužit pro nacvičování vzletů a přistání na Velkých jezerech, čímž doplnila svoji sesterskou loď USS \"Wolverine\" z předchozího roku. Po ukončení druhé světové války v roce 1945 se \"Sable\" stal nepotřebným a k 7. listopadu 1945 byl vyřazen ze služby. Loď zůstala odstavena, až nakonec byla 7. července 1948 odprodána k sešrotování.\n\n\n"}
{"id": "945892", "url": "https://cs.wikipedia.org/wiki?curid=945892", "title": "Svatopluk Fučík", "text": "Svatopluk Fučík\n\nSvatopluk Fučík (21. října 1944, Praha – 18. května 1979, Praha) byl český matematik. Zaměřoval na nelineární funkcionální analýzu a teorii parciálních diferenciálních rovnic.\nZákladní školu a gymnázium vystudoval v Hradci Králové, poté studoval v letech 1962 až 1967 obor matematická analýza na Matematicko-fyzikální fakultě UK. V roce 1969 získal titul doktora přírodních věd, v témž roce obhájil kandidátskou práci \"Řešení nelineárních operátorových rovnic\". Školitelem jeho diplomové i kandidátské práce byl profesor Jindřich Nečas.\nV roce 1973 sepsal habilitační spis \"O některých problémech nelineární spektrální analýzy\", v roce 1977 byl jmenován docentem.\n\nNapsal řadu učebních textů z různých oblastí matematické analýzy:\nPraha: SPN, 1972,\nTaké vyšla řada monografií v tuzemsku i v zahraničí zaměřená na oblast jeho vědeckého zájmu:\nLipsko: Teubner, 1977,\n\n"}
{"id": "945893", "url": "https://cs.wikipedia.org/wiki?curid=945893", "title": "Donald T. Campbell", "text": "Donald T. Campbell\n\nDonald Thomas Campbell (20. listopadu 1916 – 5. května 1996) byl americký psycholog, 33. nejcitovanější psycholog 20. století. Snažil se skloubit evoluční teorii a darwinistická hlediska s psychologií. Hovořil v této souvislosti o evoluční epistemologii, tedy oboru, který by zkoumal, jak evoluce vytvořila kognitivní (poznávací) aparáty člověka a proč. K ceněným příspěvkům patří zejména jeho teorie kreativity a její evoluční role. Protože se domníval, že objevil \"univerzální darwinismus\", jakési obecné evoluční vzorce všech systémů (tzv. \"blind-variation-and-selective-retention\"), snažil se zasáhnout i do jiných oborů, například sociologie (zejm. kniha \"The Experimenting Society\"), antropologie či biologie. Napsal též práce věnované obecné metodologii ve vědě. Je tvůrce tzv. Campbellova pravidla.\n\nV roce 1939 promoval z psychologie na Kalifornské univerzitě v Berkeley. Poté, co sloužil v US Naval Reserve během druhé světové války, získal doktorát v psychologii v roce 1947 od Kalifornské univerzity v Berkeley. Poté působil na fakultách státu Ohio, University of Chicago, Northwestern a Lehigh. Vyučoval na univerzitě v Lehighu, kterou založil Donald T. Campbell Award for Social Science Research. Předtím působil na fakultě Univerzity Syracuse Maxwell v letech 1979-1982 a Northwestern University v letech 1953 až 1979. V roce 1977 přednášel na Harvardské univerzitě. V červnu 1981 uspořádal spolu s Alexandrem Rosenbergem mezinárodní konferenci, která se konala v Cazanovia v New Yorku, aby formuloval program toho, co nazval \"Epistemologicky relevantní sociologie vědy\" (ERRES). Campbell byl zvolen do Národní akademie věd v roce 1973. V roce 1975 se stal prezidentem Americké psychologické asociace. Mezi jeho dalšími vyznamenáními bylo např. ocenění Distinguished Scientific Contribution (Americká psychologická asociace), ocenění Významného přínosu výzkumu ve vzdělávání (American Educational Research Association) a čestné tituly z univerzit v Michiganu, na Floridě, v Chicagu a jižní Kalifornii. Campbell přispěl v široké řadě oborů, včetně psychologie, sociologie, antropologie, biologie, statistiky a filozofie. Hlavním cílem jeho kariéry byla studie o falešných znalostech, předpojatostech a předsudcích a o tom, jak jsou propojeny se záležitostmi od rasových vztahů až po akademické obory, kde chybné teorie přežívají díky těm, kteří v nich mají vlastní zájmy.\n"}
{"id": "945895", "url": "https://cs.wikipedia.org/wiki?curid=945895", "title": "Endel Tulving", "text": "Endel Tulving\n\nEndel Tulving (* 26. května 1927) je estonsko-kanadský neurověděc a psycholog, profesor psychologie na Univerzitě v Torontu. \n\nZaobíral se především pamětí. Proslul definováním tzv. epizodické paměti, díky čemuž se stal 36. nejcitovanějším autorem oboru psychologie ve 20. století. Epizodická paměť je tvořena autobiografickými emocionálními vzpomínkami. Tulving kladl velký důraz na to, že tato paměť je v jádru čistě emocionální, je však sevřena jakousi kostrou tzv. sémiotické paměti, která emocím dává konkrétní tvar vzpomínky - epizodická paměť sevřená a zformovaná sémiotickou pamětí pak vytváří tzv. deklarovanou paměť.\n\n"}
{"id": "945897", "url": "https://cs.wikipedia.org/wiki?curid=945897", "title": "The 20/20 Experience", "text": "The 20/20 Experience\n\nThe 20/20 Experience (také The 20/20 Experience – 1 of 2) je třetí studiové album amerického zpěváka Justina Timberlakea. Album bylo nahráno u RCA Records a vydáno 18. března 2013. Jedná se o první část dvojdílného projektu, která byla v září 2013 doplněna albem \"The 20/20 Experience – 2 of 2\". V lednu 2014 bylo album oceněno dvěma cenami Grammy.\n\nSvé poslední studiové album Timberlake vydal v roce 2006 (FutureSex/LoveSounds), toto album roku 2007 doplnil světovou tour. Poté na čas přerušil svou hudební kariéru, aby se mohl věnovat herectví. V červnu 2012 se však k hudbě vrátil, když začal spolupracovat se svým oblíbeným producentem Timbalandem.\n\nAlbum bylo nahráno během dvaceti dnů mezi květnem a červencem 2012. Tak rychlé tempo bylo nutné, jelikož měl Timberlake nasmlouvané natáčení filmu \"Hra na hraně\". Projekt byl přísně utajen a střežen, dokonce dostal kódové označení. Původně měl být vydán v říjnu 2012, ale byl odložen z důvodu svatby Timberlakea s Jessicou Biel.\n\nPrvní singl \"Suit & Tie\" (ft. Jay-Z) byl zveřejněn v lednu 2013. Umístil se na 3. příčce v americkém žebříčku Billboard Hot 100 a například na 34. příčce v českém žebříčku IFPI. V USA se ho prodalo okolo 2,6 milionů kusů, a tím obdrželo certifikaci 2x platinový singl. V Kanadě se stal platinovým.\n\nDruhý singl \"Mirrors\" byl vydán v únoru 2013. Obsadil 2. pozici v Billboard Hot 100 a například 14. pozici v českém žebříčku. V USA se ho prodalo 2,2 milionu kusů, a také se stal 2x platinovým. Navíc platinovým v Kanadě a ve Spojeném království.\n\nTřetí singl \"Tunnel Vision\", vydaný v červnu 2013, v USA nezabodoval, ale vcelku dobře se mu dařilo v Evropě, především v anglofonních zemích.\n\nAlba, s vcelku pozitivními kritikami, se v první týden prodeje v USA prodalo 968 000 kusů. Tím album obsadilo první příčku v Billboard 200, na které se udrželo tři týdny. První příčku obsadilo i v Austrálii, Kanadě či ve Spojeném království. V Česku se vyšplhalo na 6. příčku. V dubnu 2013 bylo album v USA asociací RIAA certifikováno jako 2x platinová deska za prodej přes dva miliony kusů. Do prosince 2013 se v USA prodalo 2 427 000 kusů, tím se stalo nejprodávanějším albem roku 2013. Ve Spojeném království se prodalo přes 300 000 kusů, v Kanadě přes 80 000 kusů a například v Německu přes 100 000 kusů.\n\nNa 56. předávání hudebních cen Grammy, konaném v lednu 2014, bylo album oceněno dvěma cenami, a to za nejlepší R&B píseň (\"Pusher Love Girl\") a nejlepší videoklip (\"Suit & Tie\").\n"}
{"id": "945900", "url": "https://cs.wikipedia.org/wiki?curid=945900", "title": "Kinga Preisová", "text": "Kinga Preisová\n\nKinga Anna Preisová (* 31. srpna 1971 ve Vratislavi) je polská herečka.\n\nV roce 1996 dostudovala Akademii divadelního umění Ludwika Solského. V roce 2010 byla Preisová vyznamenána Zlatým křížem za zásluhy. Za své úspěšné role dostala čtyři polské filmové ceny (12 nominací).\n"}
{"id": "945906", "url": "https://cs.wikipedia.org/wiki?curid=945906", "title": "Kaple Nanebevzetí Panny Marie (Čánka)", "text": "Kaple Nanebevzetí Panny Marie (Čánka)\n\nKaple Nanebevzetí Panny Marie je římskokatolická kaple v Čánce, místní části Opočna. Čánka patří do farnosti Přepychy.\n\nNeoklasicistní kaple byla vystavěna podle letopočtu v průčelí kaple v roce 1887.\n\nBohoslužby se konají třetí neděli v září v 10.30.\n\n"}
{"id": "945908", "url": "https://cs.wikipedia.org/wiki?curid=945908", "title": "Malá vodní elektrárna Miřejovice", "text": "Malá vodní elektrárna Miřejovice\n\nMalá vodní elektrárna Miřejovice je součástí zdymadla Miřejovice na Vltavě poblíž Miřejovic v okrese Mělník ve Středočeském kraji. Nachází se 150 m za úrovní jezu. U vtoku do elektrárny je 5 stavidlových tabulí, vpravo jalový žlab hrazený stavidlovými tabulemi. Elektrárnu včetně náhonu postavila v letech 1922–1928 firma ing. Pokorného a ing. Peky. Náhon je dlouhý asi 0,7 km a odděluje se od hlavního ramene asi půl kilometru před jezem. Začátkem 90. let 20. století prošla elektrárna generální rekonstrukcí. Elektřinu vyrábí pomocí čtyř Kaplanových turbín a jedné Francisovy turbíny o celkovém výkonu 4,8 MW. Budova elektrárny je jednopatrová, obdélníkového půdorysu, s půlkruhovými okny a pultovou střechou. Dominantu tvoří transformátorová věž obrácená k levému břehu.\n\n"}
{"id": "945917", "url": "https://cs.wikipedia.org/wiki?curid=945917", "title": "Aleš Vaněček", "text": "Aleš Vaněček\n\nAleš Vaněček (* 3. června 1966) je bývalý český fotbalista, obránce.\n\nV československé a české lize hrál za Spartak Hradec Králové a FK Jablonec. Celkem nastoupil v 98 ligových utkáních a dal 4 góly. V nižších soutěžích hrál i za FK Arsenal Česká Lípa a FK Mladá Boleslav.\n"}
{"id": "945920", "url": "https://cs.wikipedia.org/wiki?curid=945920", "title": "Muchovo muzeum", "text": "Muchovo muzeum\n\nMuchovo Muzeum je expozice zaměřená na život a tvorbu českého výtvarníka Alfonse Muchy (1860 - 1939). Muzeum se nachází v prostorách barokního Kounického paláce na adrese Panská 7, Praha 1.\n\nV muzeu se nachází výběr Muchových olejomaleb, kreseb, pastelů, soch, fotografií a některé jeho osobní předměty. Celkem se jedná asi o padesát uměleckých předmětů.\n\nMuzeum se soustřeďuje hlavně na Muchovo pařížské období (1887-1904). Nachází se zde ucelený soubor plakátů včetně slavných děl zpodobňujících Sarah Bernhardt. V muzeu je k vidění také náznak Muchova ateliéru a půlhodinový dokument o malířově životě. Součástí expozice není \"Slovanská epopej\".\n\n"}
{"id": "945931", "url": "https://cs.wikipedia.org/wiki?curid=945931", "title": "František Adamíček", "text": "František Adamíček\n\nFrantišek Adamíček (* 21. července 1955) je bývalý český fotbalista, útočník. Po skončení aktivní kariéry působí jako trenér.\n\nVe druhé nejvyšší soutěži hrál za Sklo Union Teplice, SK Motorlet Praha a TJ Spartak Brandýs.\n\nV české lize v sezóně 1994/95 působil jako asistent Miroslava Beránka ve Slavii. V ČFL v letech 1995-1997 byl trenérem SK Český Brod, v sezóně 1998/98 byl trenérem FK Admira/Slavoj Praha, v sezóně 2000/01 ve druhé nejvyšší soutěži trénoval SK Spolana Neratovice a v sezóně 2001/02 trénoval divizní FC Dragoun Břevnov.\n\n"}
{"id": "945933", "url": "https://cs.wikipedia.org/wiki?curid=945933", "title": "Suchá údolí McMurdo", "text": "Suchá údolí McMurdo\n\nSuchá údolí McMurdo je oblast ve Viktoriině zemi v Antarktidě, poblíž polární stanice McMurdo. Je to antarktická oáza o rozloze zhruba 4800 km². Leží ve srážkovém stínu Transantarktického pohoří a bývá označována za nejsušší místo na zeměkouli. Údolí objevil v roce 1903 Robert Falcon Scott.\n\nOblast je tvořena třemi rovnoběžnými hlavními údolími: směrem od severu to jsou Victoria Valley, Wright Valley a Taylor Valley. Je to nehostinná poušť bez sněhového příkrovu a veškeré vegetace. Srážky jsou minimální (jen několik milimetrů ročně), oblast navíc vysušují katabatické větry dosahující rychlosti až 320 kilometrů v hodině. Významným výzkumníkem Suchých údolí je John Charles Priscu.\n\nV oblasti se nacházejí také jezera Vida, Vanda a Fryxell, jejichž voda je slanější než v moři. Wrightovým údolím protéká řeka Onyx, s délkou 32 km nejdelší řeka Antarktidy, která je napájena vodou z tajících ledovců. V Taylorově údolí se nacházejí vodopády Blood Falls, pojmenované podle krvavě červeného zbarvení vody, jež je způsobeno oxidy železa.\n\nSuchá údolí patří mezi Speciálně řízená území Antarktidy. Mají velký vědecký význam, protože zdejší podmínky (teploty pod bodem mrazu a minimální vlhkost) připomínají krajinu na Marsu. Biologové zkoumají přežití organismů v extrémním prostředí: v údolích byly nalezeny endolity a sinice.\n\nOd roku 2014 probíhaly na Mezinárodní vesmírné stanici experimenty s houbami rodu \"Cryomyces\" nalezenými v těchto údolích. Na vesmírné stanici byly po dobu 18 měsíců vystaveny stejné atmosféře i silnému ultrafialovému záření, s jakým by se střetly na povrchu Marsu. Na konci testu přežilo 60 % všech houbových buněk a každá desátá buňka byla schopna se množit a vytvářet nové kolonie.\n\n"}
{"id": "945938", "url": "https://cs.wikipedia.org/wiki?curid=945938", "title": "Josef Veselý (1950)", "text": "Josef Veselý (1950)\n\nJosef Veselý (* 10. února 1950, Brno) je rozhlasový autor, publicista, moderátor. Autor rozhlasového seriálu Toulky českou minulostí a dalších pořadů.\n\nNarodil se v brněnské čtvrti Židenice. Vystudoval základní školu na Gajdošově, gymnázium Brno,Opuštěná a na Karlově univerzitě absolvoval jako magistr Fakultu sociálních věd. V roce 1973 začal pracovat jako redaktor Českého rozhlasu Brno v redakci pro děti a mládež, kde měl na starosti dramaturgii dětského pořadu \"Šipka mladých cestovatelů\" a \"Rádio na polštář, Prázdniny na Vltavě\". Později spolupracoval i na cyklu \"Dveře dokořán\" pro stanici Vltava. V letech 1990 až 1993 připravil nové programové schéma brněnského regionálního studia a spoluvytvářel pořady \"Trefa\", \"Jak na tom jsem, pane doktore\" a \"Hezky česky\". Je autorem rozhlasového cyklu Toulky českou minulostí, který je vysílán na stanici Český rozhlas Dvojka (dříve Praha) od 2. dubna roku 1995 a řadí se k nejúspěšnějším pořadům Českého rozhlasu vůbec. V srpnu 2014 byl odvysílán 1000. díl, v říjnu 2018 byl odvysílán po 23 a půl roku poslední prémiový 1218. díl. Byl také autorem pořadu \"Kdo to byl\", každý týden na nedělní dopoledne v Českém rozhlase Brno připravoval magazín \"Račte vstoupit k Josefu Veselému. \"V současné sobě připravuje Deníček, v němž se každodenně (ráno i odpoledne) zamýšlí nad současností, shlížející se v zrcadle historie. Od února má na starosti nedělní pořady Rendez-vous s Josefem Veselým a Tajuplný ostrov. \n\nV roce 2005 vydal knihu \"Kterak aneb Půlkopa, tj. plná třicítka míst a příběhů z české, moravské a slezské minulosti, a to slavné i neslavné.\"\n\n"}
{"id": "945942", "url": "https://cs.wikipedia.org/wiki?curid=945942", "title": "Vysavač Omega", "text": "Vysavač Omega\n\nOmega 1060 je nejznámější výrobek firmy Omega sídlící v německém Altenburgu. Vyráběl se v letech 1957-1969. Jednalo se o velice oblíbený vysavač vyráběný v NDR a oblíbený i v Československu. Vysavač se změnil přibližně v roce 1963, kdy dostal pod označením 1060/1 výkonný motor o příkonu 250 W oproti 175W původního typu 1060, který se vyráběla i nadále. Dnes je sběratelsky ceněn pro jeho retro vzhled a stálou použitelnost.\nPříslušenství: \nVšechno příslušenství je vyrobeno z hliníku a plechu,dřeva trubice jsou chromovány. Starší data výroby mají trubice plastové(NDR řešil nedostatek kovu po válce)\nVysavač má i otočnou hliníkovou rukojeť, tělo je z tvrdého papíru a textilu, konce jsou plechové pochromované. Vypínače byli zprvu bakelitové z ocelovou páčkou a později byl tento vypínač nahrazen celoplastovým provedením.\n"}
{"id": "945944", "url": "https://cs.wikipedia.org/wiki?curid=945944", "title": "Jaroslav Janko", "text": "Jaroslav Janko\n\nJaroslav Janko (3. prosince 1893 Opatov na Moravě – 23. ledna 1965 Praha) byl český matematik, matematický a pojistný statistik. Zaměřoval se na aplikace matematické statistiky v demografii (zejména úmrtnostní tabulky), pojistnou matematiku a teorii matematické statistiky.\n\nV letech 1904–1912 studoval gymnázium v Třebíči, poté studoval filosofickou fakultu UK v Praze, kde v roce 1918 složil zkoušky učitelské způsobilosti pro střední školy pro matematiku a fyziku. Původně se nejspíš připravoval pro studium teoretické fyziky, ale později se zaměřil na aplikovanou matematiku. V roce 1926 složil úspěšně závěrečnou zkoušku z dvouletého cyklu přednášek o pojistné a matematické statistice, která byla nedávno otevřena na nově vzniklé Přírodovědecké fakultě UK.\n\nV letech 1919–1931 byl zaměstnán v ministerstvu sociální péče. V roce 1929 byl habilitován pro obor pojistné a matematické statistiky. V tomto roce se také stal jednatelem nově vzniklé Československé stastistické společnosti. Krátce poté, co byl v roce 1931 jmenován mimořádným profesorem, opustil ministerstvo. V roce 1936 byl jmenován řádným profesorem, ve školním roce 1937/1938 a 1946/1947 byl děkanem fakulty speciálních nauk. Od roku 1952 pak přešel na matematicko-fyzikální fakultu UK, kam přešlo i studium pojistného inženýrství a matematické statistiky.\n\nNapsal tyto učebnice:\n\nRovněž sestavil rozsáhlé statistické tabulky, přeložené mj. i do ruštiny:\n\n\n"}
{"id": "945948", "url": "https://cs.wikipedia.org/wiki?curid=945948", "title": "František Harant", "text": "František Harant\n\nFrantišek Harant (5. srpna 1925 Plzeň, Československo – 13. května 1985 Československo) byl český matematik. Zaměřoval se na diferenciální geometrii a výuku deskriptivní geometrie.\n\nV letech 1936-1944 studoval reálné gymnázium v Plzni, v roce 1945 se zapsal na studium matematiky a deskriptivní geometrie na přírodovědecké fakultě. Pro učitelství na středních školách v roce 1946 složil I. státní zkoušku, v roce 1948 pak II. státní zkoušku. Již od roku 1946 začal spolupracovat s Vysokou školou inženýrského stavitelství při ČVUT, a to na II. ústavu matematiky nejprve jako pomocná síla, v letech 1947-1949 jako pomocný asistent. \n\nPo absolvování povinné vojenské služby od r. 1951 nastupuje jako odborný asistent pro deskriptivní geometrii na katedře matematiky a deskriptivní geometrie. Kandidátskou práci z oblasti diferenciální geometrie \"O kolineárních plochách\" obhájil v roce 1962. V roce 1972 pak habilitoval a obhájil práci \"Dotykové vlastnosti a poloinvarianty přímkových a kuželosečkových kolineačních ploch\".\n\n"}
{"id": "945950", "url": "https://cs.wikipedia.org/wiki?curid=945950", "title": "Theodor Beza", "text": "Theodor Beza\n\nTheodor Beza, také Théodore de Bèze, Theodorus Beza či Théodore de Besze (24. června 1519, Vézelay, Burgundy, Francie – 13. října 1605, Ženeva) byl francouzský teolog, protestant, učenec a klíčová postava francouzského reformačního hnutí v 16. století.\n\nPo většinu života žil v Ženevě, která byla tehdy městským státem. Patřil k předním žákům Jana Kalvína. Narodil se ve Vézelay v Burgundsku do rodiny, která patřila k významným a politicky činným. Jeho bratr Nicholas byl členem pařížského parlamentu, druhý bratr Claude byl opat cisterciáckého kláštera Froimont v diecézi Beauvais. Samotného Theodora nejvíce ovlivnil jeho učitel Melchior Volmar (Wolmar), u něhož studoval ve francouzském protestantském centru ve městě Bourges. Po vypovězení Volmara z Francie králem Františkem I. studoval práva na proslulém učení v Orléans, která dokončil v roce 1539. Poté odešel do Paříže, kde se etabloval v literárních kruzích a seznámil s dívkou jménem Claudine Denoese, jíž slíbil sňatek. V Paříži ale došlo i k jeho duchovnímu obratu a to následkem nemoci. Poté se rozhodl, že odejde i s Claudií do centra reformačního hnutí do Ženevy, kde se osobně setkal s Janem Kalvínem. V Ženevě se s Claudií oženil. Působil na řecké akademii, patřil ve své době k předním znalcům řeckých spisů.\n\nPoté cestoval po říši. Navštívil Tübingen, ve Francii Paříž a protestantská centra ve Švýcarsku (Bern, Curych, Lausanne) a pro obranu evangelických zájmů navrhoval spojení protestantů všech vyznání.\n\nPo smrti Kalvína v roce 1564 se stal jeho nástupcem a hlavou kalvínské větve reformačního hnutí. Jeho práce v Ženevě se skládala ze stránky duchovní, organizační i doktrinální. V protestantském hnutí v celé Evropě si získal vážnost jako skvělý řečník, humanista, organizátor. Zároveň neztrácel svůj zájem o francouzské poměry, jelikož ve Francii byla společnost ostře rozdělena mezi hugenoty a katolíky, z čehož vyplývala těžká politická a společenská krize, jejímž symptomem byla například krvavá Bartolomějská noc. Šokem pro něho byla pak konverze Jindřicha IV. Navarrského ke katolictví, když Jindřich byl až do své korunovace francouzským králem vůdcem hugenotů a ve styku s Bezou. Zemřel ve věku 86 let v Ženevě.\n\nČeští bratří se s Bezou seznámili v roce 1574 prostřednictvím doktora Cratona. Bratří hledali u Bezy oporu proti luteránům a Beza s nimi začal písemně vyjednávat o vyznání víry a o sblížení. Jednotu bratrskou pokládal Beza za část reformované pospolitosti, a proto – i když měl některé dílčí výhrady – zařadil v roce 1581 \"Bratrskou konfesi\" do obsáhlé \"Harmonie vyznání\". V Ženevě pak studovala řada členů Jednoty bratrské, což upevňovalo převahu kalvinismu v bratrském myšlení. Svůj velký a pohostinný dům Beza rád otevíral moravským bratrským šlechticům, bydlel u něho i Karel starší ze Žerotína a další členové jeho rodu. Jiný urozený bratrský student, rytíř Jiří Zikmund Prakšický ze Zástřizl, odkoupil v roce 1599 celou odbornou knihovnu stárnoucího učence, jemuž stále více slábl zrak, a dal ji odvézt na svůj hrad Buchlov.\n\nVěnoval se výkladům díla Jana Kalvína, především kalvínským dogmatům o eucharistii a predestinaci. Jeho spisy se staly věroučným základem pro francouzské hugenoty. Taktéž vedl ideologické zápasy s luterány. Ze státovědných spisů patří k základním „Monarchomachen“ či „De jure magistratuum“. K dalším dílům patří „Vita Calvini“, „Histoire ecclésiastique des églises réformées au royaume de France, depuis l’an 1521 jusqu’en 1563“, „Icones id est verae imagines virorum doctrina et pietate illustrium“ apod.\n\n\n"}
{"id": "945954", "url": "https://cs.wikipedia.org/wiki?curid=945954", "title": "Marie Chytilová", "text": "Marie Chytilová\n\nMarie Chytilová Muchová (3. října 1882 Plovdiv, Bulharsko – 1959) byla manželkou malíře Alfonse Muchy.\n\nByla dcerou budějovického advokáta JUDr. Františka Chytila. Narodila se 3. října 1882 v bulharském Plovdivu, kde byl její otec v letech 1880–1887 generálním advokátem při nejvyšším soudu. Po smrti otce se v roce 1892 přestěhovala do Chrudimi.\n\nS Marií Chytilovou se Alfons Mucha oženil 10. června 1906. Nevěstě tehdy bylo 23 a ženichovi 46 let. Sňatek však přišel až po dlouhé známosti. Marie sama ovšem přiznala, že si Muchu vyhlédla už o čtyři roky dříve, roku 1902 v Národním divadle na slavnostním představení u příležitosti návštěvy Augusta Rodina, kam ho Mucha doprovázel. Na podzim roku 1903 ji Mucha přijal jako svou žačku ve svém pařížském ateliéru.\n\nV letech 1906 až 1910 manželé pobývali ve Spojených státech, kde se Mucha snažil získat finanční podporu pro svůj projekt \"Slovanská epopej\" a kde se narodila i jejich dcera Jaroslava (1909–1986). Kromě ní se manželům narodil ještě syn Jiří (1915–1991).\n\n"}
{"id": "945955", "url": "https://cs.wikipedia.org/wiki?curid=945955", "title": "Valkiri", "text": "Valkiri\n\nValkiri je jihoafrický raketomet. Po jihoafrickém střetnutí s BM-21 Grad byl do armády zaveden jednoduchý raketomet Valkiri. Tento systém na odpalování většího množství výbušných náloží se montuje na podvozek nákladního auta 4x4 Samil.\n\n"}
{"id": "945957", "url": "https://cs.wikipedia.org/wiki?curid=945957", "title": "The Mysteries", "text": "The Mysteries\n\nThe Mysteries je studiové album amerického hudebního skladatele Johna Zorna, vydané v březnu 2013 prostřednictvím vydavatelství Tzadik Records. Všech devět skladeb bylo nahráno v prosinci 2012 v New Yorku. Interpretace skladeb se ujal vibrafonista Kenny Wollesen, kytarista Bill Frisell a harfistka Carol Emanuel.\n\nAutorem všech skladeb je John Zorn.\n"}
{"id": "945959", "url": "https://cs.wikipedia.org/wiki?curid=945959", "title": "Coutances", "text": "Coutances\n\nCoutances je francouzská obec v departementu Manche v regionu Normandie. V roce 2010 zde žilo 9 355 obyvatel. Je centrem arrondissementu Coutances.\n\n\"Počet obyvatel\" \n\n"}
{"id": "945972", "url": "https://cs.wikipedia.org/wiki?curid=945972", "title": "Zsuzsa Bánková", "text": "Zsuzsa Bánková\n\nZsuzsa Bánková (* 24. října 1965 Frankfurt nad Mohanem) je německá spisovatelka maďarského původu. Její rodiče emigrovali do Německa po Maďarském povstání v roce 1956.\n\nStudovala na Univerzitě Johannese Gutenberga v Mohuči a ve Washingtonu.\n\n\n\n\n"}
{"id": "945973", "url": "https://cs.wikipedia.org/wiki?curid=945973", "title": "Saint-Lô", "text": "Saint-Lô\n\nSaint-Lô je francouzské město v regionu Normandie, hlavní město (prefektura) departementu Manche. V roce 2010 zde žilo 18 718 obyvatel. Je centrem arrondissementu Saint-Lô.\n\nDne 10. října 1944 byla – na počest těžkých bojů o město po vylodění v Normandii – podle Saint-Lô pojemnována eskortní letadlová loď USS \"St. Lo\" (CVE-63) (ex \"Chapin Bay\", ex \"Midway\").\n\n\"Počet obyvatel\" \n"}
{"id": "945980", "url": "https://cs.wikipedia.org/wiki?curid=945980", "title": "Yüksek Sadakat", "text": "Yüksek Sadakat\n\nYüksek Sadakat je turecká rocková kapela, která vznikla v roce 1997 a založil ji Kutlu Özmakinacı.\n\nSkupina se stala populární na začátku roku 2006 s jejich stejnomnejným albem. Zakladatel a baskytarista skupiny Kutlu Özmakinacı, který býval redaktorem hudebního časopisu \"Blue Jean\".\n\nJejich hudba je mixem pop rocku se silnými rytmy využívajícími turecké nástroje, klávesy a kytarová sóla.\n\nNázev kapely je doslovným překladem termínu \"Hi-Fi\" do turečtiny.\n\nDne 1. ledna 2011 bylo oznámeno, že kapela bude reprezentovat Turecko na Eurovision Song Contest 2011 s písní \"\"Live It Up\"\". Do finále nepostoupili, čímž se stali prvním tureckým počinem, který se od zavedení semifinálových kol, čili od roku 2004, do finále nekvalifikoval.\n\n\n"}
{"id": "945982", "url": "https://cs.wikipedia.org/wiki?curid=945982", "title": "Skoky na trampolíně na letních olympijských hrách", "text": "Skoky na trampolíně na letních olympijských hrách\n\nSoutěže na letních olympijských hrách ve skocích na trampolíně byly na program zařazeny roku 2000 v Sydney. \n"}
{"id": "945986", "url": "https://cs.wikipedia.org/wiki?curid=945986", "title": "Římskokatolická farnost Rovensko pod Troskami", "text": "Římskokatolická farnost Rovensko pod Troskami\n\nŘímskokatolická farnost Rovensko pod Troskami (lat. \"Teyna super Rovensko\", starším názvem něm. \"Teyn\") je územní společenství římských katolíků v Rovensku pod Troskami a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"starobylou farnost\", tzn. pocházející ze středověku, která byla kanonicky obnovena roku 1680. Matriky jsou vedeny od roku 1685.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Rovenska pod Troskami. Jsou jimi farnosti (řazeno abecedně):\n\nŘímskokatolická farnost Rovensko pod Troskami\n\n"}
{"id": "945988", "url": "https://cs.wikipedia.org/wiki?curid=945988", "title": "Muids", "text": "Muids\n\nMuids je francouzská obec v departementu Eure v regionu Normandie. Leží na pravém břehu řeky Seiny. V roce 2010 zde žilo 861 obyvatel.\n\n\"Počet obyvatel\" \n\n"}
{"id": "946001", "url": "https://cs.wikipedia.org/wiki?curid=946001", "title": "Seznam českých videoher", "text": "Seznam českých videoher\n\nToto je seznam videoher vytvořených v České republice.\n\nDatabáze českých videoher\n"}
{"id": "946004", "url": "https://cs.wikipedia.org/wiki?curid=946004", "title": "Monzabonsee", "text": "Monzabonsee\n\nMonzabonsee je malé vysokohorské jezero v Lechtalských Alpách na území Rakouska. Nachází se v nadmořské výšce 2150 m na úbočí hory Rufikopf (2362 m n. m.)\n\nNejsnazší přístup k jezeru je lanovkou z městečka Lech na Rufikopf a odtud krátkou procházkou po značené cestě k jezeru.\nTaké je možné k jezeru vystoupat po horském turistickém chodníku z osady Zürs přes salaš \"Monzabon Alm\" s převýšením cca 400 m. Výstup trvá asi 2 hodiny.\n\n"}
{"id": "946005", "url": "https://cs.wikipedia.org/wiki?curid=946005", "title": "Jaroslava Muchová", "text": "Jaroslava Muchová\n\nJaroslava Muchová Syllabová Teršová (15. března 1909, New York, USA – 9. listopadu 1986, Praha, Československo) byla česká malířka, dcera malíře Alfonse Muchy a jeho manželky Marie Chytilové, sestra spisovatele a překladatele Jiřího Muchy.\n\nNarodila se během pobytu svých rodičů ve Spojených státech amerických, kde se její otec snažil získat finanční podporu pro projekt \"Slovanská epopej\". \n\nJako malé dítě studovala balet, ale nakonec se vydala ve stopách svého otce – pomáhala mu při tvorbě \"Slovanské epopeje\" mícháním barev a při přenosu výsledků studií jednotlivých detailů obrazů na velká plátna. Svou dceru Mucha zpodobnil i na plátnech epopeje. Na vstupním obraze \"Slované v pravlasti\" jí dokonce připadla důležitější úloha, totiž namalovat hvězdné nebe mezi tureckou knutou a gótským mečem. Po druhé světové válce se podílela na restaurování obrazů \"Epopeje\".\n\nPodobu své dcery Alfons Mucha zpodobnil na rubu desetikoruny první emise československých bankovek z roku 1919 a později se objevila i na padesátikorunové bankovce (1931).\n\n"}
