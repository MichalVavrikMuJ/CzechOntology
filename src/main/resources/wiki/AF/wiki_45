{"id": "855548", "url": "https://cs.wikipedia.org/wiki?curid=855548", "title": "Jan Václav Gallas", "text": "Jan Václav Gallas\n\nJan Václav hrabě z Gallasu, vévoda z Lucery, německy \"Johann Wenzel Graf von Gallas, Herzog zu Lucera,\" (20. března 1671, Hořiněves – 25. července 1719, Neapol) byl diplomat, místodržící a místokrál Neapolský. Byl majitelem panství Frýdlant a Liberec etc.\n\nPůsobil ve službách císařů Josefa I. a Karla VI. především jako diplomat. Nejprve, ještě za vlády Leopolda I. byl jmenován roku 1699 císařským komořím a roku 1703 skutečným tajným radou. Od roku 1704, kdy byl jmenován velvyslancem v Anglii, se pak datuje jeho diplomatická kariéra. Stal se postupně císařským velvyslancem v Londýně (1705–1711), Haagu (1711–1713) a v Římě (1713–1718). Svou diplomatickou činnost vykonával v ožehavé době války o dědictví španělské. Jako finanční kompenzaci za neproplacenou velvyslaneckou gáži získal roku 1709 titul a úřad místodržícího v habsburském Vévodství Limburk na dnešním německo-belgickém pomezí. Kromě toho byl císařským skutečným tajným radou, přísedícím českého zemského soudu a především od roku 1708 nejvyšším českým zemským maršálkem. Císař Karel VI., který byl v té době jako \"Jeho katolické Veličenstvo, Karel III.\", titulárním španělským králem, udělil roku 1712 Gallasovi za jeho služby také hodnost španělského granda. V závěru kariéry byl Gallas roku 1719 jmenován místokrálem neapolským, titulu si však neužil, neboť 21 dnů po svém příjezdu do Neapole zemřel. Přesto mu tam byl vypraven pohřeb s veškerou pompou zesnulého místokrále. V Neapoli, v karmelitánském klášterním kostele Panny Marie, bylo pohřbeno jeho tělo, viscerální nádoba s jeho srdcem však putovala do rodové hrobky v Hejnicích. \n\nRoku 1713 si nechal na Starém Městě v Praze vybudovat rozlehlý palác (Clam-Gallasův palác) za účasti nejvýznamnějších umělců své doby (architekt Johann Bernhard Fischer z Erlachu, sochař Matyáš Bernard Braun).\n\nGallas působil v Londýně v ožehavé době války o španělské dědictví. Vystřídal tam jiného českého šlechtice, Jana Václava hraběte Vratislava z Mitrovic. Na podzim 1705 si pronajal později proslulý londýnský \"Leicester House\" jako nové sídlo císařské ambasády. Zastupoval tam jak římského císaře, tak španělského krále, přičemž od roku 1700 byly oba tyto tituly, alespoň z pohledu Habsburků, v držení rodové větve rakouských Habsburků, od roku 1711 pak přímo spojeny v osobě Karla VI. Gallasovým úkolem bylo udržovat britskou zahraniční politiku ve válečném nadšení a tímto způsobem ovlivňovat jak významné politiky, tak veřejné mínění, důležité v podmínkách anglického parlamentarismu. Podporoval proto vazby královny Anny na proválečnou stranu Whigů reprezentovanou mj. i Johnem Churchillem z Marlborough. Jak bylo obvyklé, užíval Gallas k těmto účelům hojně také úplatků, vyplácených ze skromného rozpočtu rakouského vyslanectví i z jeho vlastních a v neposlední řadě též špionáže. V roce 1709 se Gallas účastnil neúspěšné mírové konference v Haagu a v roce 1710 opět neúspěšné mírové konference v Gertruidenbergu u Dordrechtu. Pád strany Whigů v parlamentních volbách roku 1709 však znamenal nástup k míru ochotných Toryů, kteří nechtěli utrácet anglické peníze \"pro slávu arcidomu Rakouského\". Gallasem zaplacení angličtí špioni tak byli přeplaceni anglickým státním podtajemníkem, lordem St. Johnem Darmouthem, který získal takto klíč k rakouské diplomatické šifře. Záminkou k odvolání Gallase bylo, že do svých depeší přidával nelichotivé zmínky o královně Anně, kterou vinil z alkoholismu a slabé vůle odporovat jejím ministrům. To proti Gallasovi postavilo i královnu a císařský diplomat byl oficiálně vyhoštěn a nahrazen nekonfliktním, leč spíše vojensky založeným a v diplomacii nepříliš schopným hrabětem Lotharem Josephem z Königseggu. Ačkoli Gallasova mise skončila jako politický debakl, nebylo to podle mínění historiků jeho osobní chybou. Hlavní příčinou jeho selhání byly změny v anglické vnitřní politice, které Gallas ani vídeňský dvůr nemohli výrazněji ovlivnit. Pro Gallase však jeho působení navíc představovalo Vídní nikdy nevyplacené pohledávky na obrovskou sumu 400 000 zlatých a neúspěšný pokus zavádět na Frýdlantsku od roku 1707 výrobu anglické vlny. \n\nJako hlava rodu byl vlastníkem následujících majetků:\n\n\n\nJan Václav Gallas se kvůli nezbytným výdajům na reprezentaci velvyslance, které mu většinou nebyly císařskou komorou propláceny, velmi zadlužil, a mnohé dluhy musel dlouho sanovat jeho syn a nástupce. Přesto se mu dařilo své rodové majetky stabilně rozšiřovat. Za 401 500 zlatých koupil panství Grabštejn od Jana Josefa z Trauttmansdorffu a koupil též statek Nová Ves na pomezí panství Grabštejn, Frýdlant a Liberec za 69 000 zl. od Jana Jáchyma, hraběte Pachty z Rájova. Vedle toho získal do své bezprostřední držby také některá zboží svých frýdlantských leníků, jako Habartice a Poustku. Nic z toho by nebylo možné, kdyby nezaměstnával mimořádně schopného vrchního správce všech svých panství, Karla Christiana, rytíře Platze z Ehrenthalu.\n\nJan Václav Gallas byl třetím ze čtyř synů Františka Ferdinanda Gallase a jeho druhé ženy, Johanny Emerenciány, rozené hraběnky Gašínové z Rosenbergu (23. ledna 1643 - 16. října 1735, Praha). Ačkoli se všichni tři jeho bratři dožili prahu dospělosti, žádný z nich nežil o mnoho déle a dědicem se tedy stal právě Jan Václav. V datech narození bratrů se dlouho objevovaly nejasnosti a záměny a dosud bývá nesprávně uváděno, že se Jan Václav narodil roku 1669. To bylo způsobeno podobností jmen a krátkého rozestupu v jejich příchodu na svět. Většina biografií proto donedávna uváděla, že se Jan Václav narodil 23. května 1669, což bylo ve skutečnosti datum narození jeho nejstaršího bratra, Františka Matyáše. Teprve v roce 2007 historik Martin Krummholz bezpečně prokázal, že pravým datem narození Jana Václava je 20. březen 1671.\n\nJan Václav byl dvakrát ženat, poprvé se oženil 25. května 1700 ve Vídni s hraběnkou Marií Annou z Ditrichštejna (10. srpna 1681, Vídeň - 16. února 1704, Praha), dcerou vlivného hraběte Filipa Zikmunda z Ditrichštejna (1651–1716), nejvyššího dvorského stájníka. Z manželství se narodil syn\n\nPodruhé se Jan Václav oženil 26. října 1716 ve Vídni s hraběnkou Marií Ernestinou z Ditrichštejna (*13. července 1688, Vídeň; † 30. ledna 1745, tamtéž), sestrou své zemřelé první ženy, z manželství vzešly dvě děti\nOvdovělá Marie Ernestina se roku 1721 znovu provdala a to za Aloise Thomase Raimunda Harracha (1669–1742), otce svého budoucího zetě a rovněž místokrále neapolského, po její svatbě přešla panství Janovice na severní Moravě a Šluknov v severních Čechách do držby Harrachů.\n\n"}
{"id": "855550", "url": "https://cs.wikipedia.org/wiki?curid=855550", "title": "Wright R-1300", "text": "Wright R-1300\n\nWright R-1300 Cyclone 7 je americký vzduchem chlazený sedmiválcový přeplňovaný hvězdicový motor vyráběný společností Curtiss-Wright.\n\nMotor R-1300 byl vlastně jednořadá verze hvězdicového motoru Wright R-2600. Motor byl sériově vyráběn, avšak nebyl příliš rozšířen. Projektování a vývoj byl zahájen v roce 1942, ale prvního letu se motor dočkal až v roce 1949. Motor byl také vyráběn v licenci společnostmi Kaiser-Frazer a později společností AVCO Lycoming.\n\nMotor byl používán ve verzi R-1300-1A, -1B u první verze letounu North American T-28 Trojan a ve verzi R-1300-3,-3A,-3C,-3D u vrtulníku Sikorsky UH-19 Chickasaw. Motor R-1300-1B byl používán i u zemědělského letounu Ayres Thrush. Motory R-1300-4 a -4A byly používány u neztužených vzducholodí třídy N.\n\nPrvní motory měly problémy s vibracemi, to bylo později vyřešeno.\n\n\n\n\"Data pocházejí z „Type Certificate Data Sheet 5E-14.\" \n\n\n\n\n"}
{"id": "855551", "url": "https://cs.wikipedia.org/wiki?curid=855551", "title": "Červené botičky", "text": "Červené botičky\n\nČervené botičky (2001) je sbírka povídek, prvotina prozaičky Anny Zonové.\n\nKniha obsahuje celkem sedmnáct povídek, které zachycují nešťastné okamžiky ze života lidí v slezském Jesenicku. Právě tento kraj bývalých Sudet je významným činitelem působícím na mnohdy žalostné bytí svých obyvatel, často národnostně pestrých. Národní identita a odsun Němců po válce jsou také významnými motivy některých povídek. V návaznosti na imigraci nalezneme u některých postav pocit vykořeněnosti či strach z cizího území. Povídky jsou ale především zaměřeny na mezilidské vztahy, osobní problémy postav a jejich nitro. Setkáváme se s problematickými manželstvími, s mileneckým vztahem římskokatolického faráře, s hrdinkou, která byla v dětství zneužívána otcem, s ženou přes padesát, která má poměr se synem aj. V některých povídkách jsou zdůrazněny erotické a sexuální motivy. Také tematika vztahů mezi dětmi a jejich rodiči v povídkách nechybí. Narazíme na perspektivu rodičů, kteří mají hendikepované dítě, ale také na perspektivu dítěte, které je ovlivňováno opilstvím otce a jinými (spíše negativními) činiteli.\nVe většině povídek je vypravěč situován do ženské postavy a jeho pásmo, vedené v ich-formě, plné vnitřních monologů a asociativního uvažování, je téměř absolutní. Velmi malý prostor je dán ostatním postavám příběhů a přímé řeči celkově. Promluvy jsou vedeny spíše spisovným jazykem, v němž ale paradoxně nezřídka působí expresivní vyjádření. Jsou to především hanlivá slova a vulgarismy. Kompozičním postupem povídek je in medias res. Všechny většinou začínají krátkou jednoduchou větou vprostřed děje. Teprve s plynoucím vyprávěním se v retrospektivě dozvídáme souvislosti. Jednoduché a krátké věty jsou pro vyprávění typické. Činí tak vyjádření strohé, přímočaré a výrazné. Charakteristická je také náznakovost ve vyjadřování.\nPostavy vystupující v povídkách jsou popisovány z perspektivy vypravěčky, z jejího prožitku, jakoby expresionisticky. Obvykle mají konkrétní vlastní jména. Tyto postavy žijící v kraji bývalých Sudet sem byly částečně nalákány a částečně násilně dosídleny. Komplikovanost jejich osudů a prožívání životních dramat je v povídkách líčeno slovy duší odevzdaných a vyprázdněných.\n"}
{"id": "855555", "url": "https://cs.wikipedia.org/wiki?curid=855555", "title": "Fúze (obchod)", "text": "Fúze (obchod)\n\nMotivem fúze bývá nejčastěji zjednodušení organizačních struktur a řízení obchodní společnosti. Zákon o přeměnách obchodních společností a družstev udává, že fúzi lze uskutečnit pouze u společnosti se stejnou právní formou. K fúzi může dojít například pokud je podnik v insolvenčním řízení nebo v případě likvidace obchodní společnosti. Fúzi si nelze plést s rozdělením nebo odštěpením obchodní společnosti.\n\nFúze je označení pro proces, ve kterém zaniká jedna nebo více společností a jmění přebírá právní nástupce, který již existuje nebo fúzí nově vzniká. Fúze lze obecně dělit na fúzi sloučením a splynutím. Dle umístění sídla zúčastněných společností pak se rozlišuje fúzi vnitrostátní a přeshraniční. Přičemž vnitrostátní fúzí se rozumí taková, která probíhá na území České republiky.\n\nFúze je jedním ze způsobů přeměn společností a družstev, který je v praxi nejvíce používán. Podstatou fúze je vždy zánik alespoň jednoho subjektu (společnosti či družstva) bez likvidace a přechod majetku a závazků (tedy jmění) tohoto zanikajícího subjektu na univerzálního právního nástupce (společnost či družstvo). Nejedná se ovšem pouze o přechod jmění, avšak nástupnická společnost či družstvo navíc vstupuje do právního postavení zanikající společnosti (družstva). Nástupnická společnost tím přebírá veřejnoprávní práva a povinnosti a mohou být vůči ní uplatněny i veřejnoprávní sankce za porušení povinnosti zaniklou společností (družstvem). Společníci zanikající společnosti (členové družstva) se zásadně stávají společníky (členy) nástupnické společnosti (družstva).\n\n\nExistují ale i výjimky pokud se jedná o fúzi vnitrostátní. Fúze může v tomto případě proběhnout mezi veřejnou obchodní společností a komanditní společností nebo mezi akciovou společností a společností s ručením omezeným.\n\n\nTo všechno platí však pouze v případě, že společenská smlouva nestanoví vyšší hranici hlasů\n\nFúze je uskutečňována na základě projektu fúze, který má písemnou formu. Projekt fúze vyhotovují zúčastněné společnosti. Tento úkol připadá na statutární orgán. Projekt musí být podepsán všemi zúčastněnými společnostmi. Za den jeho vyhotovení je považován den, kdy splňuje všechny předepsané náležitosti. Není-li vyžadováno schválení všemi zúčastněnými osobami nebo jedná-li se o projekt fúze veřejné obchodní společnosti nebo komanditní společnosti, má projekt fúze formu notářského zápisu. U veřejné obchodní společnosti a komanditní společnosti musí být přeměna schválena všemi společníky. U společnosti s ručením omezeným a akciové společnosti přeměnu schvaluje valná hromada, přičemž přeměna je schválena alespoň třemi čtvrtinami přítomných společníků či akcionářů, neuvádí-li společenská smlouva nebo stanovy vyšší počet hlasů. U družstva je přeměna schvalována členskou schůzí, přičemž musí být schválena alespoň dvěma třetinami přítomných členů, pokud stanovy neuvádí jinak. \n\nNebyla-li fúze příslušným správním orgánem schválena, projekt fúze se ruší. Projekt fúze se dále ruší na základě rozhodnutí soudu o zamítnutí návrhu zápisu fúze do obchodního rejstříku, dále se ruší, pokud uběhne více jak 12 měsíců od rozhodného dne fúze a zároveň v tomto období nebyl podán návrh zápisu či uběhnou-li více než 3 měsíce od pravomocného rozhodnutí soudu o zrušení návrhu zápisu do obchodního rejstříku, byl-li opětovně podán návrh na zápis.\n\nPokud je zúčastněná společnost zapsána v obchodním rejstříku, má povinnost vložit do sbírky listin obchodního rejstříku a zveřejnit oznámení o vložení nejméně 1 měsíc před schválením přeměny projekt přeměny. Toto tvrzení neplatí, pokud zúčastněná společnost projekt zveřejní na svých internetových stránkách.\n\nV okamžiku, kdy je proveden zápis fúze do obchodního rejstříku, není možné dovolávat se neplatnosti projektu fúze. \n\nMinimální požadavky na projekt fúze:\n\n\n\n\n\n\n\n\n\nPřípravná fáze\n\nNejdůležitější roli v této fázi mají statutární orgány zúčastněných společností, které připravují dokumenty pro následné schválení fúze ze strany společníků zúčastněných společností. Přípravu mohou také zajistit pomocí vybraných odborníků \n\nStanovení cíle\n\nStatutární orgány musí jasně definovat cíl, který fúzí sledují a kterého chtějí dosáhnout. Zda je tento cíl reálný a jakým nejvhodnějším způsobem je možné tohoto cíle dosáhnout je však vhodné konzultovat s účetními, daňovými a právními poradci. Měla by být také analyzována proveditelnost celého záměru a jeho účetní, daňové a právní dopady. \n\nOcenění jmění\n\nPokud dochází k fúzi splynutím, musí být oceněno jmění každé ze zanikajících společností. V případě fúze sloučením musí být jmění zanikající společnosti oceněno, pokud bude v rámci fúze sloučením zvyšován základní kapitál nástupnické společnosti (alespoň z části) ze jmění zanikající společnosti. Ocenění jmění provádí znalec, který je za tímto účelem jmenován soudem a to na návrh společnosti, jejíž jmění má být oceněno. Jmění je oceněno ke dni zpracování poslední řádné, mimořádné nebo konečné účetní závěrky, která je sestavena zanikající společností před vyhotovením projektu fúze. \n\nSchválení přeměny\n\nSchvaluje se nejen vlastní projekt přeměny, ale také další dokumenty (zejména účetní závěrky a zahajovací rozvahy). Schválení všech dokumentů je nezbytné pro schválení celé přeměny. Nelze tedy schválit jen některé dokumenty a ty ostatní už ne. Zákon o přeměnách stanovuje také počet hlasů nutných pro schválení přeměny. Počet potřebných hlasů pro schválení přeměny je odvislý od právní formy obchodní společnosti \n\nHarmonogram fúze\n\nPodrobný harmonogram je z praktického pohledu jednou z nejdůležitějších součástí projektu fúze. Při jeho sestavování je třeba zohledňovat zejména platnou legislativu, hospodářský cyklus zúčastněných společností, dny pracovního klidu a státní svátky, plánované dovolené členů týmu spolupracovníků a poradců, celozávodní dovolené atd. Za harmonogram je zodpovědný výhradně koordinátor. Nejprve ovšem musí být harmonogram před jeho definitivním vyhotovením schválen zúčastněnými společnostmi, protože nedodržení termínů by mohlo mít vážné důsledky a v některých případech by mohlo ohrozit realizaci celé fúze. Dále je třeba zohlednit lhůty stanovené zákonem o přeměnách. \n\nRealizace je druhou fází procesu fúze.\n\nRozhodný den fúze\n\nRozhodným dnem se dle ZoPS rozumí den, od něhož se jednání zanikající společnosti nebo zanikajících společností považují z účetního hlediska za jednání uskutečněná na účet nástupnické společnosti. Rozhodný den je tedy okamžikem, kdy nástupnická společnost zahajuje účetnictví. Právní důsledky fúze jsou ovšem spojeny až se zápisem fúze do obchodního rejstříku.\n\nAudit účetních závěrek\n\nDle § 12 odst. 1 zákona o přeměnách mají všechny zúčastněné společnosti povinnost nechat ověřit konečnou účetní závěrku nebo mezitímní účetní závěrku auditorem, jestliže alespoň jedna zúčastněná společnost má povinnost ověřit konečnou účetní závěrku nebo mezitímní účetní závěrku auditorem. Povinný audit se vztahuje pouze na účetní závěrky vyhotovené v souvislosti s fúzí.\n\nZápis fúze do obchodního rejstříku\n\nVšechny obchodní společnosti zúčastněné na fúzi podají návrh na zápis do obchodního rejstříku. Návrh musí být vždy společným návrhem všech těchto společností. O návrhu na zápis fúze soud rozhodne nebo zápis provede bez zbytečného odkladu. Jestliže není rejstříkovým soudem všech zúčastněných společností na fúzi stejný soud, pak je možné tento návrh podat u kteréhokoliv rejstříkového soudu vedoucí obchodní rejstřík, v němž je zapsaná kterákoliv ze zúčastněných společností. Pokud soud zamítne nebo odmítne návrh na zápis fúze do obchodního rejstříku, pak všechny zúčastněné společnosti existují dál a mohou dále pokračovat v dosavadní činnosti bez realizace fúze, nebo mohou odstranit nedostatky návrhu a podat opravený návrh znovu.  Po zápisu fúze do obchodního rejstříku nelze tento zápis zrušit ani určit neplatnost projektu fúze. Nelze také vyslovit neplatnost valné hromady o schválení fúze. \n"}
{"id": "855556", "url": "https://cs.wikipedia.org/wiki?curid=855556", "title": "Nafarové", "text": "Nafarové\n\nNafarové nebo Nafaři , Nafar-klan ( \"Neferler\", \"Nəfərlı Türkləri\", \"Nəfərlılər\" \"لون → Nafar\") jsou menší turkický klan-rod žijící v Íránu. I když představují jižní sub-etnickou skupinu Ázerbájdžánců, některými výzkumníky jsou přiřazeni k větvi afghánských Oghuzů. Mísí se v nich turecké, arabské a lúrské elementy. Ke konci 20. století žili podle sčítání v počtu 4 100 obyvatel. (Zdroj: Ethnologue 2010). Nafarové mluví jazykem Nafar, což je jižní dialekt jazyka ázerbájdžánského - Torki. V průběhu vládnutí dynastie Pahlaví v Íránu, se od Nafarů a dalších tureckých národů požadovalo učení v perštině. Jsou přívrženci větve ší'itského islámu.\n\nPodle Hasan Fasá’iho, Nafarové zahrnovali následující dílčí kmeny: \"Bádeki\", \"Tátemlu\", \"Čengezi\", \"Dulukánlu\", \"Zamánkánlu\", \"Settárlu\", \"Sandžarlu\", \"Šuli\", \"Tátem\", \"Tá’efa-je Džen\", \"Aráki\", \"Kádlu\", \"Kobádlu\", \"Karabádžaglu\", \"Kejdárlu\" a \"Lúr\". Nafarové byli úzce spjati s Baharluy. Již dlouho předtím byly tyto dva kmeny několik krát pod vládou společného vládce (kalántar). Jeden známější z nich byl Hadži Hossajn Chán Nafar, který se stal náčelníkem Baharluských a Nafarských kmenů během panování Nádir Šáha (1736-1747). Jeho syn Mohammad Taki Chán, po posloupnosti následovaný synem Ali Akbar Chánem, byl také v čele obou kmenů. Ačkoli byli Nafarové jeden z největších kmenů provincie Fárs, neustále se rozpadávali, jež nakonec byli absorbováni Kaškajskou kmenovou konfederaci. Již v první polovině 19. století, byla Kaškajská kmenová konfederace tak silná, že byla schopná vzdorovat autoritě ústřední vlády Kádžárovské dynastie. Kaškajové také představovali stálou hrozbu pro právní řád, jejich rozsáhlými nájezdy v jižním Fársu. Perská vláda Kádžárovců byla pod nepřestajným tlakem britských konzulů v Širázu, stejně jako Širázských obchodníků, poskytnout řešení tohoto problému. V létech 1861-62 se guvernér-generál Fársu Soltán-Morád Mirzá snažil omezit moc Kaškajů tím, že založil konkurenční kmenovou konfederaci. Tak se oba kmeny, Baharluové a Nafarové stali členy Chamžské kmenové konfederace (Ilāt-e Kamsa) skládajících se z pěti kmenů: \"Baharluů\", \"Ajnalluů\", \"Bašeriů\", Nafarů a \"Arabských kmenů\". Na přelomu 20. století bylo v této kmenové konfederaci mnoho Nafarů absorbovaných do Bašeriského kmenového svazu což byl založen vládou a pod vedením Alí Mohammada Kawám-al-Molúka, bohatého Širázského obchodníka. Skládali se z tureckých kmenů \"Ajnalluů\", \"Baharluů\" a \"Nafarů\" spolu s \"Bašeriy\", a arabských kmenů \"Šajbáníů\" a \"Džabbáraů\". Když ještě Nafarové z Fársu byli kočovníky, jejich zimní tábořiště byla v böluku Daráb (: böluk → okres) stejně jako v bölucích Džahrom a Lárestán a letní v distriktu Abade Tašk (distrikt) severně od jezera Nejriz.\n\nV souladu s Britsko-ruskou smlouvou z roku 1907, byl Širáz v neutrálním pásmu. Soupeření mezi Kawámy a Kaškajy byla nadále zhoršena jejich výběrem opačných stran v první světové válce. Britové potřebovali zabezpečením ve Fársu ochránit své ropná pole v Chúzistánu, a přístupové cesty do Mezopotámie, kde napadající britské síly pochodovaly k hornímu Tigrisu. V roce 1914 vládla rodina Kawámů v Bašeriské kmenové konfederaci až 16 000 stanům, dokud tato politická struktura nebyla rozbita Rezá Šáhem Pahlavím (1925-1941) v roce 1930. Tvrdé vládnutí Rezá Šáha dále podkopávalo jednotu a soudržnost kmene, když dvě koloniální mocnosti, Rusko a Británie, soupeřily o zóny vlivu v jednotlivých regionech. Šlo o druhou, méně intenzivní fázi Velké hry mezi Ruskem a Británii, v které se Nafarové přiklonili k spolupráci s Velkou Británii. Protikomunisticky orientovaný Rezá Šáh si brzy získal podporu Británie, která si nepřála expanzi ruských bolševiků směrem na jih.\n\nV roce 1940 Ráhdár Chán, zeť nafarského kalántaře Sardar Chána, se svými muži napadl a zabil Abd al-Ghaffár Behruze, náčelníka širázské větve Bánk-e Melli a celou jeho skupinou, jež byl v čele kolony směrující k Laru, jako specifický protivník, vedoucí činitel, který byl očividně na nesprávné straně. Po několika marných pokusech zatknout Ráhdár Chána mu ústřední vláda nabídla plochu úrodné země v blízkosti Perského zálivu, výměnou za slib, že se jeho strana zdrží jakýchkoliv dalších násilných činů.\n\nSlovy Olivera Garroda:\nNěkteré odhady počtu obyvatel Nafarů z Fársu jsou následující:\n\nNafarové jsou usídleni v obrovské oblasti jihovýchodního Fársu. Podstatná skupina z nich se také usadili v okresu Ramžerd severně od Šírázu. Dnes jsou Nafarové rozptýleny v regionu Teherán, okrese Kavar jižně od hlavního města a v Alborzských horách.\n\n\n\n"}
{"id": "855557", "url": "https://cs.wikipedia.org/wiki?curid=855557", "title": "Ruletové systémy", "text": "Ruletové systémy\n\nRuletové systémy mají napomáhat hráčům rulety zvýšit pravděpodobnost výhry; zcela bez ohledu na systém je však z dlouhodobého hlediska nemožné kasino porazit. Při dostatečném počtu her je však ziskovost (pro kasino) či prodělečnost (pro hráče) stále stejná bez ohledu na použitý systém. Ruletové systémy se sice tváří, že jsou založeny matematických principech, zejména pak na teorii pravděpodobnosti. Ve skutečnosti však právě matematika ukazuje, že použití systému může sice hráče bavit, ale z hlediska výhry je irelevantní. V současné době známe přibližně čtyřicet ruletových systémů, ale existuje ještě řada mutací, které byly odvozeny právě od těchto základních systémů.\n\nRuletové systémy většinou pocházejí z Francie a jejich kořeny sahají až do 18. století. Z této doby pocházejí systémy jako Martingale a D‘Alembert, které jsou mezi hráči rulety velice oblíbené zejména pro svoji jednoduchost a přizpůsobivost různým úpravám.\n\nZa nejstarší ruletový systém, který je velice známý v matematice, můžeme považovat systém Fibonacci. Tento je odvozen od tzv. Fibonacciho číselné řady, kterou objevil italský matematik Leonardo Pisan, známý též jako Fibonacci již ve 12. století.\n\nObecně většina ruletových systémů je založena na teorii pravděpodobnosti (tento matematický obor popisuje zákonitosti, které mohou a nemusejí nastat). Při hraní rulety to znamená, že hráč pozoruje čísla, která padla v posledních několika roztočeních rulety a dle toho se rozhoduje, jak bude pokládat sázky. V určitých chvílích totiž může intuitivně růst pravděpodobnost, že padne číslo nebo barva, která již dlouhou dobu nepadla. Systém může fungovat i opačně, tedy že pokud již delší dobu trvá série například červené barvy, tak v příštím kole znovu častěji padne červená. Tento předpoklad je ovšem mylný, protože každé ruletové kolo je při férové hře zcela rozhodnuto náhodou, která nijak nesouvisí s předchozími koly. Zjednodušeně by šlo říci, že ruletová kulička nemá paměť a neví, jaká čísla padala v předchozích kolech.\n\nMezi systémy, které jsou založeny na pravděpodobnosti, řadíme například systém 2 a více, Kanón nebo Královský systém. Všem těmto systémům předcházely starší, které se v dnešní době již nepoužívají, ale dají se kombinovat se současnými ruletovými systémy. Mezi další čtyři staré systémy, které mohou být označeny jako sázky na série, řadíme: Zero spiel, Malá série, Velká série a Sirotci neboli Orphelines.\n\nJedná se o nejznámější a v ruletě zároveň nejriskantnější systém. Jeho objevitelem byl londýnský majitel kasina John Henry Martingale. Princip systému spočívá v tom, že hráč zdvojnásobuje sázky po každé nevyhrané hře, přičemž hráči stačí jediná vítězná sázka, aby byl v celé sérii v zisku. Sází se pouze na rovné sázky (sázky, při kterých je výplatní poměr 1:1. Řadíme mezi ně sázku na červenou/černou, sudou/lichou, malou/velkou). Tento systém se dočkal řady úprav, mezi které patří např. Anti-martingale, Velký Martingale nebo Tříštěný Martingale.\n\nTento systém vynalezl sir Henry Labouchere. Lidově se tomuto systému říká škrtací. Spočívá v tom, že hráč si napíše libovolně dlouhou číselnou řadu a výšku jeho sázky na barvu určuje součet prvního a posledního čísla v řadě. V případě výhry si hráč z řady vyškrtne první a poslední číslo a výši další jeho sázky opět určuje součet prvního a posledního čísla řady. V případě prohry se prohraná částka připisuje na konec řady. I tento systém se dočkal úprav ze strany hráčů, jako je třeba úprava Labouchere na dva tucty nebo Zkrácený labouchere.\n\nS tímto ruletovým systémem přišel francouzský matematik Jean le Rond d’Alembert. Všeobecně je tento systém považován za velmi výhodný. Hráč sází 1 žeton na rovné sázky. V případě výhry hráč končí a začíná od začátku sázkou ve výši 1 žetonu. V případě prohry se sázka o 1 žeton navýší. Obecně řečeno, v případě výhry sázku o 1 žeton snížíte, kdežto v případě prohry sázku o 1 žeton zvýšíte.\n\nSystém, který vychází z číselné řady italského matematika Fibonacciho, jež se ve skutečnosti jmenoval Leonardo Pisan. Fibonacciho řada vznikne, když je číslo v řadě tvořeno součtem dvou čísel předcházejících. Začíná se sázkou 1 žetonu na barvu. V případě prohry si hráč zapisuje číslo 1, což je první číslo z Fibonacciho řady. Další číslo z řady pak hráči ukazuje výši sázky v dalším kole. V případě výhry si hráč škrtá poslední 2 čísla z řady. I tento systém se dočkal úprav, obecně se aplikuje na hru s tucty. Mezi tyto systémy patří například Fibonacci na 3 tucty nebo Fibonacci na 6 tuctů.\n\n\n"}
{"id": "855558", "url": "https://cs.wikipedia.org/wiki?curid=855558", "title": "Michal Krpálek", "text": "Michal Krpálek\n\nMichal Krpálek (* 30. dubna 1989 v Jihlavě) je český judista, který závodí za klub USK Praha v kategorii do 90 nebo 100 kilogramů. Jeho mladším bratrem je Lukáš Krpálek.\n\nJeho největším úspěchem je bronzová medaile na mistrovství Evropy do 23 let v roce 2010. Turnaj mu celkově sednul. Porazil všechny své regionální soupeře (Rumuna, Maďara, Černohorce). Nestačil pouze na Ruské judo, které ten rok zastupoval Azamat Sitimov.\n\nV roce 2012 se účastnil Olympijských her jako sparring partner svého bratra, se kterým vybojoval sedmé místo v turnaji.\n\n"}
{"id": "855559", "url": "https://cs.wikipedia.org/wiki?curid=855559", "title": "Divadlo Feste", "text": "Divadlo Feste\n\nDivadlo Feste je nezávislé profesionální divadlo působící v Brně od roku 2006. Od sezony 2017/2018 sídlí v multifunkčním kulturním prostoru INDUSTRA Dramaturgie divadla se zaměřuje na společenská a politická témata. \n\nDivadlo Feste bylo založeno na pomezí let 2006 a 2007 jako projekt absolventa režie JAMU v Brně Jiřího Honzírka. Po čase se z projektu stalo profesionální divadlo. Z čerstvého absolventa a zakladatele se stal kmenový režisér, který zde působí neustále. Název divadla pochází ze Shakespearova dramatu Večer tříkrálový, kde vystupuje šašek \"Feste\" (někdy též nazýván \"Masopust\"). Zobrazuje zde provokující postavičku nastavující zrcadlo hraběcí smetánce, v širším slova smyslu lidem vyššího postavení. Divadlo zpočátku fungovalo bez stálé scény. Od roku 2012 využívalo jako svou základnu brněnský klub Kabinet Múz. Od října roku 2017 své působiště přesunulo do kulturního prostoru INDUSTRA na ulici Masná v areálu brněnských mrazíren. Divadlo Feste produkuje autorské inscenace, od roku 2011 se navíc zabývá i zahraničními autory prostřednictvím každoročně pořádaného festivalu scénických čtení SPECIFIC. Festival se zaměřuje na současnou dramatiku konkrétní země a realizuje se na různých místech po Brně. \n\nDivadlo Feste vyniká angažovanou tematikou svých inscenací. Hlavním cílem tvorby je otevírat divákům tabuizovaná témata. Z pozice autorského divadla se snaží hledat novou cestu ke specifickému divadelnímu ztvárnění: dokumentární, pohybové, cross-over, činoherní divadlo, improvizace, apod. Věnuje se otázkám xenofobie, stoupající míry násilí, všeobecné nenávisti proti všemu odlišnějšímu, problematice náboženství, sexuální orientace, genderu, etnicity, atd. Inscenace reagují na soudobou společenskou situaci, včetně politického chaosu. Akcentuje roli člověka v moderním světě a práva občanů ve veřejném prostoru. \n\nOkruh těchto témat přivádí divadlo ke spolupráci s různými organizacemi a pracovišti s podobným zaměřením, viz např. kooperace v aktivitách pořádaných projektem „HateFree Culture“, jenž se věnuje podobným problémovým stránkám ve společnosti a obecně snaze o život bez násilí. \n\nUmělecký soubor divadla je nestálý a neustále se obměňuje. Skládá se jak z profesionálů, tak z amatérů, ale také z čerstvých absolventů uměleckých škol. Zakladatelem divadla, současným ředitelem a kmenovým režisérem je Jiří Honzírek, který vytvořil několik autorských inscenací, jako např. \"Okružní jízda, Schauspiel, Samá voda, Hungerstein, Kupci hvězd\". Režíroval také hry \"Poslední táborita, Dítě. Člun, Husina, Čekání na konec světa, Dealeři fyzické lásky\" a \"Chlast. \" S divadlem spolupracoval také Filip Nuckolls režírující zde hru \"Ale to je nemilé!\", kterou přeložil Otto Kauppinen. Ten se podílel také na překladu a dramaturgii dramat \"Hřiště, Poslední táborita a Husina.\" Spolupracujícím režisérem je dále Jakub Čermák - autorská hra \"Boží koně\". Dramaturgem této inscenace byla, stejně jako u hry \"Dítě. Člun\", Kristýna Břečková. Hru \"Hřiště\" zrežírovala Marika Smreková. Mezi často obsazované herce patří např.: Jan Grundman účinkující mj. v Národním divadle Brno nebo v Hadivadle, Barbora Milotová angažovaná v Národním divadle Brno a Hadivadle, Eva Kodešová působící především v Divadle pod Palmovkou a další. \n\nHistorické drama \"Husina\" pojednávající o okolnostech upálení Mistra Jana Husa se obejde bez jeho přítomnosti na jevišti. Hra tematizuje současné české politické zákulisí ovládající média na příkladu historických osobností (Zikmund Lucemburský, Jana Hus). Performance \"Okružní jízda\" dělá z diváků herce a naopak, využívá halu hlavního nádraží města Brna jako své jeviště a s náhodnými kolemjdoucími rozehrává hru o nepředvídatelném ději. Smyslem projektu je poukázat na historii a funkčnost nádražní budovy v souvislosti s referendem z roku 2016 o přesunutí či opravení budovy. Herci vybízejí diváky ke spolupráci také při inscenaci \"Dealeři fyzické lásky\", jež se zaobírá problematikou domácího násilí z mužského i ženského pohledu. Divadlo se pouští i do rodičovské tematiky, která ve hře \"Návraty\" sklouzává k černé komedii a v monodramatu \"Dítě. Člun\" nechává vygradovat strach matky o osmnáctiměsíční dítě první den v jeslích. Poslední uvedená inscenace \"Boží koně\" byla inspirována skutečným teroristickým útokem v Casablance roku 2003. \n\nOficiální název „SPECIFIC - festival scénických čtení“, odvozený od typu umění „site-specific“, použilo Divadlo Feste až při třetím ročníku. Termín poukazuje na snahu odpoutat se od klasických divadelních prostorů a zasadit inscenaci do míst, na nichž se s divadlem obvykle nesetkáváme. Smyslem je oživit určité místo či prostor uměním a využít genia loci. \n\nPrvní ročník festivalu nesl jméno YOUGO! Odehrával se v prostorách brněnské kavárny Falk a byl přidružen jako umělecká performance k vernisáži fotografií dvou umělců žijících v oblasti bývalé Jugoslávie. Byl zahájen 27. dubna 2010 a pokračoval až do prosince 2011. Bylo uvedeno sedm dramatických textů z pěti balkánských zemí. Již v tomto ročníku byla uplatněna forma \"site-specific.\" Pro divadlo neobvyklá balkánská dramaturgie se realizovala v prostorech kavárny Falk. \nNázev pro druhý ročník byl by.BY (\"by\" anglická předložka odkazující na autorství díla a \"BY\" je mezinárodní poznávací značkou Běloruska ) a prostorem pro zahájení se stal Podium bar pod café Falk UNTR. 24. dubna byl festival oficiálně zahájen a 25. dubna pokračoval první inscenací v Jídelně Máj na Malinovského náměstí. Dohromady bylo inscenováno sedm běloruských her. \nPři třetím ročníku byl poprvé použit název SPECIFIC. Zaměřil se na opomíjenou africkou divadelní tvorbu. Afrikanistka Lucie Němečková a zároveň dramaturgyně mj. Divadla Husa na provázku či HaDivadla se stala dramaturgyní tohoto ročníku. Vybrala sedm textů afrického divadla, které na festivalu měly českou premiéru. Festival byl zahájen 22. dubna a probíhal sedm měsíců. Tvůrci zpracovali otázku rasismu a odlišného vyznání. \nNa festival byla vybrána díla pěti současných ukrajinských autorů. Jednou z dramatiček byla Taťjana Kycenko, která se festivalu zúčastnila osobně. Festival odstartoval 20. května a odehrával se na šesti různých místech v Brně a okolí (Adamov, Slavkov u Brna, ad.) Tematicky byl tento ročník definován heslem „Prostor, který mění dějiny“, objevila se například problematika Černobylu. \nPátý ročník byl zahájen 5. 5. v areálu bývalé textilní továrny Mosilana v Brně. Část inscenací se reprízovala také v Praze na stálé scéně spřáteleného souboru \"Depresivní děti touží po penězích\" ve Venuši ve Švehlovce. Dramaturgyně Karolína Stehlíková a Eva Dohnálková vybraly a přeložily šest současných norských dramatických textů. Na festivalu uvedenou hru Fredrika Brattberga \"Návraty\" nastudovalo divadlo později jako regulérní inscenaci v režii Tomáše Milostného (premiéra 6. 4. 2016). Na organizaci festivalu se podíleli studenti Katedry divadelních studií v rámci předmětu Současné skandinávské drama.\nO rok později byla vybrána šestice současných děl od šesti finských autorů opět přeložených přímo pro tuto záležitost. Záměrem bylo propagovat nejen drama, ale také finskou literaturu obecně. Jednotlivé texty akcentovaly témata jako solidarita nebo tragédie současnosti. Oficiálním datem zahájení byl 2. květen. \nS novým zaměřením se změnil i prostor pro inscenování. 6. ročník festivalu se konal v kulturních prostorách INDUSTRA. Nejnovější ročník byl zaměřen na španělskou dramatiku s podtitulem „Španělsko. Drama. Skutečnost. Lže.“ Festival doprovodilo i kolokvium o španělském současném divadle, které bylo pořádáno Ústavem románských jazyků a literatury FF MU. Zahájen byl 5. října a do konce roku 2017 bylo uvedeno šest inscenací. \n\n"}
{"id": "855562", "url": "https://cs.wikipedia.org/wiki?curid=855562", "title": "Flavio Sciolè", "text": "Flavio Sciolè\n\nFlavio Sciolè (* 6. září 1970, Atri, Itálie) je italský herec, performer, teoretik umění, básník, filmový režisér a dramatik.\n\n\n\n"}
{"id": "855569", "url": "https://cs.wikipedia.org/wiki?curid=855569", "title": "Sun Čeng-cchaj", "text": "Sun Čeng-cchaj\n\nSun Čeng-cchaj (, * září 1963 ve Wen-tengu v provincii Šan-tung) je politik v Čínské lidové republice, od roku 2009 tajemník Komunistické strany Číny v Ťi-linu a od listopadu 2012 do července 2017 tajemník téže strany v Čchung-čchingu.\n\nČlenem Komunistické strany Číny je Sun Čeng-cchaj od července 1988 a dříve pracoval jako vědecký pracovník v zemědělství v oblasti Pekingu, kde také zastával menší politické funkce. V únoru 2002 se stal tajemníkem v pekingském obvodě Šun-i. V prosinci 2006 se stal ministrem zemědělství Čínské lidové republiky jako nástupce Tu Čching-lina. Ve funkci zůstal do roku 2009, kdy ho nahradil Chan Čchang-fu a Sun Čeng-cchaj se stal tajemníkem strany v Ťi-linu. V listopadu 2012 nahradil ve funkci tajemníka strany v Čchung-čchingu Čanga Te-ťianga, který zde působil jen krátce, od března 2012, kdy nahradil kvůli aféře odvolaného Po Si-laje.\n"}
{"id": "855592", "url": "https://cs.wikipedia.org/wiki?curid=855592", "title": "Alexandr Jurečka", "text": "Alexandr Jurečka\n\nAlexandr Jurečka (18. prosince 1990 Havířov – 25. září 2015 Lago di Garda) byl český zápasník – judista.\n\nS judem začínal v rodném Havířově v 9 letech na radu svého dědy. Připravoval v Judo clubu Havířov pod vedením rodiny Frenštátských. Jeho osobním trenérem byl Marcel Frenštátský. Vrcholově se připravoval v Praze jako student FTVS UK v tréninkové centru Ministerstva vnitra. \n\nV české mužské reprezentaci se pohyboval od roku 2010 ve střední váze do 90 kg. V roce 2011 mu nadějně rozehranou olympijskou kvalifikaci pro start na olympijských hrách v Londýně přerušilo vážné zranění ramene z červnového turnaje ve slovinském Celje.\n\nNový olympijský cyklus začal od roku 2013 výbornými výsledky ve světovém poháru a několik týdnů figuroval mezi deseti nejlepšími judisty světa ve váze do 90 kg. Závěr roku se mu však nevydařil, na prosincovém Kano Cupu si obnovil zranění ramene a přišel o polovinu sezony 2014. Do kolotoče světového poháru naskočil v červnu v kubánské Havaně, kde si ve druhém kole přetrhal vazy v koleni a po plastice vazu se na mezinárodním turnaji neobjevil další rok. Během dlouhé rekonvalescence začal vyhledávat různé adrenalinové aktivity. Jedna z těchto aktivit se mu se mu v září 2015 stala osudnou.\n\nAlexandr Jurečka zemřel 25. září 2015. Osudným se mu stalo soustředění v Itálii, kde zahynul během potápění. Stalo se tak při hloubkovém ponoru v Lago di Garda, kde začal mít problémy v hloubce 84 metrů. Pravděpodobnou příčinou byla technická závada vybavení. Jeho tělo pak bylo nalezeno v hloubce 99 metrů.\n\nDne 26. září 2015 vydal Český svaz juda smuteční oznámení o jeho smrti. Stálo v něm: \"„V pátek tragicky zahynul úspěšný český reprezentant Alexandr Jurečka. Čest jeho památce!“\" Tentýž den se zpráva rozšířila na sociálních sítích, kde vzbudila vlnu kondolencí. V médiích se zpráva o jeho úmrtí objevila o den později. Jeho nekrolog vydaly i zahraniční sportovní a judistické servery, např. JudoInside, web mezinárodní federace IJF nebo německý sportovní Sport1.de.\n\n\n"}
{"id": "855596", "url": "https://cs.wikipedia.org/wiki?curid=855596", "title": "Pravoslav Sovák", "text": "Pravoslav Sovák\n\nPravoslav Sovák (* 30. srpna 1926 Vysoké Mýto) je švýcarský grafik a malíř českého původu.\n\nPochází z Vysokého Mýta, z rodiny lékaře a učitelky literatury a zeměpisu. Má dva bratry. V době protektorátu pracoval jako dělník v kaolince. Roku 1942 krátce navštěvoval soukromou školu grafiky v Praze a poté studoval do roku 1944 na Střední uměleckoprůmyslové škole keramické v Bechyni. Seznámil se s Vincencem Kramářem a měl možnost vidět jeho sbírky francouzského umění. Koncem války byl totálně nasazen a domů se vrátil vážně nemocný v únoru 1945.\n\nRoku 1945 složil maturitu a do roku 1947 studoval na Uměleckoprůmyslové škole. Zároveň navštěvoval přednášky filozofie a historie na FF UK. S vlakem převážejícím vězně z lágrů na Západ podnikl cestu do Francie. Roku 1947 pracoval jako asistent Jana Zrzavého na Pedagogické fakultě UP v Olomouci a navštěvoval přednášky Jana Markalouse z estetiky a moderní filozofie. Po komunistickém převratu v únoru 1948 musel opustit místo asistenta na univerzitě a od zimy 1948 do roku 1956 pracoval na stavbách přehrad, ve slévárnách železa a jako horník v ostravských dolech.\n\nRoku 1956 se oženil s Hanou Slavíkovou a přestěhoval se do Prahy, kde se jim narodila dcera Kateřina. Seznámil se s tiskařským mistrem Miro Pegrassim a začal se věnovat technice leptu. Roku 1958 cestoval do Paříže, Benátek a Egypta. Roku 1959 vystavoval ve Vídni a Klagenfurtu, ale nesměl vycestovat. V následujícím roce navštívil Moskvu a Leningrad.\n\nRoku 1963 měl samostatnou výstavu v Kasseler Kunstverein a jeho díla byla zakoupena do veřejných sbírek v Kasselu a Kodani. Podnikl studijní cesty do Kasselu, Mnichova, Kolína, Hamburku a Kodaně. V letech 1964-1966 vystavoval v Institutu současného umění v Londýně, ve Von der Heydt Museu ve Wuppertalu a roku 1966 získal ocenění Folkwang Presse-Preis v Essenu. Několik jeho děl si koupil Mark Tobey, se kterým se seznámil v Bernu.\n\nRoku 1966 zakoupil v Jižních Čechách starý mlýn a přestavěl ho na ateliér s grafickou dílnou. V následujícím roce pracovně pobýval v Kodani a začal spolupracovat s tamní světově proslulou litografickou dílnou a dánským litografem Peterem Wissing Sörensenem. Obdržel první cenu na Trienále barevné grafiky v Grenchen.\n\nV létě roku 1968 připravoval výstavu pro museum Folkwang v Essenu a krátce po okupaci v srpnu 1968 emigroval přes Rakousko do Německa. Zde strávil následujících devět měsíců ve vestfálské umělecké kolonii Wamel u Mohnesee a navázal dlouhodobou spolupráci s tamní známou tiskařskou dílnou Gerta Schegully. Roku 1969 se přestěhoval do Švýcarska, které mu udělilo politický azyl. Po výstavě v Kunstgewerbmuseum v Curychu tam následující dva roky přednášel. V roce 1970 poprvé cestoval do USA (výstava v Print Club, Filadelfie) a od té doby USA pravidelně navštěvuje (New York, arizonská poušť, Kalifornie).\n\nRoku 1971 mu \"Kunstverein Overbeck-Gesellschaft\" uspořádal první retrospektivní výstavu v Lübecku, následuje samostatná výstava na Art Basel (1971) a výstava \"Indirect Messages\" v galerii Rehn v New Yorku (1972), odkud celý soubor 16 listů zakoupilo Museum of Modern Art v New Yorku. Zúčastnil se 36. bienále v Benátkách (1972) a měl další retrospektivní výstavy v Mannheimu, Kolíně nad Rýnem a Düsseldorfu.\n\nRoku 1975 byl jmenován profesorem na Fachhochschule für Kunst und Design v Kolíně nad Rýnem, kde vychoval dvě generace velmi všestranných grafiků a mezioborových umělců. V souvislosti s výstavou kreseb a kvašů v Achim Moeller Gallery v Londýně zde setrval na delším studijním pobytu (1976-1977). Roku 1978 se usadil natrvalo v Hergiswilu (kanton Nidwalden) ve Švýcarsku a roku 1987 získal švýcarské občanství.\n\nMá samostatné výstavy na Art Basel (1979) a v Pudelko Gallery v Bonnu a v letech 1980-1990 řadu výstav v USA (MoMa, Achim Moeller Fine Art Gallery, New York, AAA, Dolan-Maxwell Gallery, Philadelphia), v Německu (Bonn, Mannheim) a ve Francii (Neuchâtel, Paříž). Roku 1981 vyšel dvoudílný soupis jeho prací na papíře. V letech 1986-1987 pobýval několik měsíců v Arizoně a Kalifornii, roku 1988 cestoval po Francii a Bretani.\n\nDne 12. prosince 1990 byl založen Kruh přátel (Freundeskreis) Pravoslava Sováka v Emmettenu. Roku 1991 se koná retrospektiví výstava jeho díla v Muzeu umění ve Stans u Lucernu. \n\nV letech 1991-2000 žil Pravoslav Sovák v Paříži. Roku 1992 obdržel Johann-Melchior-Wyrsch-Preis, kterou uděluje za celoživotní dílo Schindler Kulturstiftung. Roku 1994, při příležitosti jeho retrospektivní výstavy v Kupferstichkabinett v Berlíně, vyšel nový katalog jeho kompletního grafického díla (1958-1994). Výstava byla reprízována v Národní galerii v Praze (1995) a katalog vyšel i česky.\n\nOd roku 1996 probíhá řada retrospektivních výstav - Pavillon des Arts, Les musèes de la Ville de Paris (1996), Graphische Sammlung Albertina, Vídeň (1999, zakoupen velký soubor děl do sbírek), Leopold Hoesch-Museum, Düren (2007), Kunstforum Ostdeutsche Galerie, Regensburg (2007), Státní Ruské Muzeum Petrohrad (2007), Versicherungskammer Bayern, München (2008), Moeller Fine Art, Berlin (2014), Kunsthalle Mannheim (2016), Museum Kampa, Praha (2018).\nPravoslav Sovák je jeden ze silné generace českých grafiků, která vstupovala na československou výtvarnou scénu pro 2. světové válce a spoluvytvářela tu velmi úrodnou živnou půdu pro formování moderní, informelní grafiky. Později se stal jedním z průkopníků postmodernismu, když ve svých grafických listech zachytil formalizaci našeho života jako nevědomou segmentaci našeho vizuálního pole.\n\nPro začátek jeho umělecké kariéry bylo důležité krátké působení u Jana Zrzavého a zejména seznámení s vynikajícím tiskařem Miro Pegrassim. Počátkem 60. let Sovák spolupracoval s divadlem Semafor, podílel se na vizuálním řešení několika filmů a zabýval se možnostmi znázornění pohybu s využitím neonových trubic. Realizoval neonovou stěnu o rozměru 17 x 9 m se světelnými a pohybovými efekty na Václavském náměstí v Praze. Začal spolupracovat s divadlem jako návrhář kostýmů (Moliérův Don Juan).\n\nOd roku 1959 se zabýval městskými scenériemi, které jsou chladné a smutné, antilyrické a nehumánní. Svět opuštěných zdí a silnic, které nikam nevedou, ve kterém se člověk ztrácí. V olejomalbách záměrně potlačil barevnost, v grafických listech je nosná linka a tvar, který se blíží realitě a zase se od ní odklání. V polovině 60. let kromě suché jehly a měkkého krytu začal experimentovat s barevným tiskem a kombinací více grafických technik. Sovák spolupracuje s předními grafickými dílnami - v Praze s Miro Pegrassim, s dánským litografem Peterem Wissing Sörensenem (1967), po emigraci s Gertem Schegully ve vestfálském Wamelu. Zde vedle tisku z jedné desky začal zkoušet soutisk barev z několika desek a osvojil si techniku barevné akvatinty. \n\nNa počátku 70. let, krátce po svém nedobrovolném vyhnanství, vytvořil cyklus \"Indirect Messages\". Obrazy odrážejí nostalgii po domově, který mu byl odepřen a osamocení v čase i prostoru. Zároveň jsou počátkem nového vizuálního stylu, ve kterém uplatňuje techniku střihu a kombinaci figurálního s geometrickým, novou realitu ve spojení smyslové, citové a racionální složky obrazu. Některé grafické listy vznikají v průběhu několika let. Formou obrazové koláže spojuje člověka s architekturou a obohacuje kompozice o další fragmenty obrazů, textů nebo pečlivě vytvořené grafické rastry. Sovák využívá produkty mediální společnosti a zasazením do geometrických rastrů je proměňuje na poetické obrazy, jejich prostřednictvím objevuje skutečnou podstatu existence.\n\nPo návštěvě New Yorku a arizonské pouště (1973, 1986) vytvořil série grafických listů \"Deserts\" a \"Walls\". Sovák uvádí, že téma pouště má pro něj z mnoha důvodů zásadní význam. Zde zapomíná na krajinu svého dětství, město, civilizaci, kulturní krajinu a vnímá abstraktní pocit sounáležitosti s místem, které je chudé a neplodné, ale čisté, kde chybí politické hranice a nabízí nekonečné daleké horizonty. \n\nBěhem svých pobytů v zahraničí Sovák fotografuje a některé snímky pak jako fotogravury použil ve svých grafických listech vytvořených kombinací několika technik (série \"Museums\", 1977-1985). Od roku 1995 se zabývá velkoformátovou fotografií.\n\nJeho grafické dílo je na Západě vysoce hodnoceno především pro svou technickou dokonalost, novátorství i experimentální rozměr, které jej řadí na pomezí tradiční grafiky (suché jehly, lepty, barevné akvatinty), experimentální grafiky (mnohonásobné soutisky desek z plochy i z hloubky) a moderní fotografie.\n\n"}
{"id": "855598", "url": "https://cs.wikipedia.org/wiki?curid=855598", "title": "Lorenzo Antonetti", "text": "Lorenzo Antonetti\n\nLorenzo kardinál Antonetti (31. července 1922 Romagnano Sesia − 10. dubna 2013) byl italský římskokatolický kněz, vatikánský diplomat, vysoký úředník římské kurie, kardinál.\n\nStudoval seminář v Novaře, zde také přijal 26. května 1945 kněžské svěcení. Dva roky působil jako duchovní v rodné diecézi, v roce 1947 pokračoval ve studiích v Římě, na Papežské univerzitě Angelicum získal doktorát z teologie, na Papežské univerzitě Gregoriana získal doktorát z kanonického práva. Od roku 1951 působil ve státním sekretariátu a na nunciaturách v různých zemích (Libanon, Venezuela, Francie, USA).\n\nDne 23. února 1968 byl jmenován titulárním arcibiskupem a nunciem v Hondurasu a Nikaragui. Biskupské svěcení přijal 12. května téhož roku. V červenci 1973 ho papež Pavel VI. jmenoval pronunciem v Zaire. Od července 1977 působil opět ve státním sekretariátu, stal se sekretářem Správy majetku Apoštolského stolce. V letech 1988 až 1995 byl nunciem ve Francii, od června 1995 pro-prezidentem Správy majetku Apoštolského stolce.\n\nPři konzistoři 21. února 1998 ho papež Jan Pavel II. jmenoval kardinálem. Po této nominaci se stal plnoprávným prezidentem Správy majetku Apoštolského stolce, vzhledem k dovršení kanonického věku 75 let však na tuto funkci rezignoval už v listopadu téhož roku. V červenci 2002 dovršil 80 let a ztratil právo účasti v konkláve.\n\n\n"}
{"id": "855599", "url": "https://cs.wikipedia.org/wiki?curid=855599", "title": "Zbojnická chata", "text": "Zbojnická chata\n\nZbojnická chata (slovensky \"Zbojnícka chata\", maďarsky \"Hosszú-tavi menedékház\", polsky \"Schronisko Zbójnickie\") je horská chata nad Velkou Studenou dolinou ve Vysokých Tatrách, na Slovensku. Nachází se v nadmořské výšce 1 960 metrů nad mořem.\n\nV roce 1907 postavila uherská lesní správa na místě dnešní Zbojnické chaty loveckou chatu, která byla o tři roky později dána do užívání turistům. V roce 1924 byla chata rozšířena a v letech 1984 až 1986 byla v rekonstrukčních pracích vystavěna v dnešním půdorysu. V červnu 1998 chata vyhořela a o rok později byla postavena znovu.\n\nPoskytuje celoročně 16 lůžek na postelích ve společné noclehárně a další dvě desítky míst na matracích v patře pod střechou. V provozu je jednoduchá restaurace.\n\nZbojnická chata je částečně zásobovaná nosiči od Rainerovy chaty. \n\nK chatě vede modrá turistická značka skrze celou Velkou Studenou dolinu od Tatranské Lomnice na Prielom. V zimě je sjízdná na lyžích. Před 2. světovou válkou po této trase vedl lyžařský sjezdový závod. Přechod k Téryho chatě přes Priečné sedlo umožňuje žlutě značená Ostravská stezka. \n\nOkolí chaty je považováno za nejlepší terén pro skialpinismus ve Vysokých Tatrách. Nejpopulárnější sjezdy vedou ze Svišťového štítu a ze sedla Malý Závrat (tzv. Generál).\n\nHorolezectví je zde provozováno na všech výkonnostních úrovních v létě i v zimě. \n\n"}
{"id": "855606", "url": "https://cs.wikipedia.org/wiki?curid=855606", "title": "Sparneck", "text": "Sparneck\n\nSparneck je město (Markt) v německé spolkové zemi Bavorsko, v zemském okresu Hof.\n\nObcí protéká řeka Sála.\n\nSousední obce: Weißdorf, Kirchenlamitz, Weißenstadter Forst-Nord, Zell a Münchberg.\n\nObec je oficiálně rozdělena na 12 částí:\nPrvní písemná zmínka o obci je z roku 1223. V 18. století připadl Prusku a poté Francii. V roce 1810 byl přičleněn k Bavorsku. Současná obec vznikla v roce 1818.\n\n\nPřes město vedla lokální železniční trať Münchberg-Zell. Doprava po ní skončila v 70. letech 20. století.\n\n"}
{"id": "855607", "url": "https://cs.wikipedia.org/wiki?curid=855607", "title": "Marie Josefa Belgická", "text": "Marie Josefa Belgická\n\nMarie Josefa Belgická (Marie José Charlotte Sophie Amélie Henriette Gabrielle; 4. srpna 1906 – 27. ledna 2001) byla poslední královnou Itálie. Královnou byla jen něco málo přes měsíc, pročež se jí přezdívalo \"májová královna\". Narodila se jako nejmladší dítě a jediná dcera Alberta Belgického a Alžběty Gabriely Bavorské.\n\n8. ledna 1930 se belgická princezna v Římě vdala za italského korunního prince Umberta a stala se tak vévodkyní z Piemontu (\"Principessa di Piemonte\"). S manželem pak měla čtyři děti:\n\n\nPo sňatku s Umbertem byla požádána, aby si změnila jméno na italské Maria Giuseppa, což odmítla. Manželství nebylo šťastné, jak Marie Josefa o mnoho let později v jednom rozhovoru připustila: \"On n'a jamais été heureux\" (\"Nikdy jsme nebyli šťastní\"). V době, kdy jí rodiče dohodli sňatek s italským princem, neexistoval jiný potomek \"vládnoucí\" dynastie katolického vyznání s nadějí na trůn. Po zrušení monarchie žili manželé odděleně.\n\nPodle milostných dopisů, které zveřejnil syn Benita Mussoliniho, měla mít Marie Josefa s italským fašistickým vůdcem intimní poměr, její postoj ke Spojencům, sympatie k rebelům a negativní mínění o Mussolinim to však není příliš pravděpodobné.\n\nV roce 1939 se stala prezidentkou italského Červeného kříže. Během druhé světové války byla jednou z mála diplomatických spojnic mezi německo-italským táborem a ostatními evropskými zeměmi zapojenými do války. Na jedné straně jako sestra krále okupované Belgie Leopolda III. (tehdy v německém zajetí) měla zároveň blízko k některým ministrům v Mussoliniho vládě. Jeden z britských diplomatů v Římě zaznamenal, že vévodkyně z Piemontu byla jediným členem italské královské rodiny s dobrým politických úsudkem.\n\nV roce 1943 se Marie Josefa marně zasazovala o samostatnou mírovou dohodu mezi Itálií a USA. Její snahu ale italský král nepodporoval a Umberto se také (přinejmenším ne přímo) také nezapojil. Po tomto nezdaru – s americkými vyslanci se nikdy nesešla – byla i s dětmi poslána do města Sarre v italské provincii Valle d'Aosta na samém severozápadním cípu země, kde byla izolována od politického života královské rodiny.\n\nPoté, co se Itálie přidala na stranu Spojenců, její zdiskreditovaný tchán Viktor Emanuel III. se vzdal vlády, které se tak ujal jeho syn. Ten pak společně s manželkou cestoval po válkou rozvrácené Itálii, přičemž pár si získával sympatie lidu. Spekulovalo se o tom, že kdyby Viktor Emanuel abdikoval ve prospěch svého syna již v roce 1943, v pozdějším referendu o zachování monarchie nebo zřízení republiky, by monarchie zřejmě byla zvítězila. Viktor Emanuel však abdikoval až několik týdnů před referendem, což možná jeho syna stálo trůn.\n\nPo tchánově abdikaci 9. května 1946 se Marie Josefa stala italskou královnou a její manžel králem. 2. června 1946 proběhlo referendum, jehož výsledek byl poměrně těsný: 54:46. Po výsledcích referenda, král Umberto splnil svůj dřívější slib a odstoupil. Dne 13. června 1946 Marie Josefa s manželem opustila zemi.\n\nRodina žila nějakou dobu v Portugalsku, Umberto a Marie Josefa se však rozhodli žít odděleně. Matka se čtyřmi dětmi odcestovala do Švýcarska, kde strávila většinu zbytku svého života, zatímco Umberto zůstal v Portugalsku. K rozvodu však nikdy nedošlo, částečně z politických, ale též z náboženských důvodů – Oba manželé byli silně nábožensky založení. Umberto žil v naději (i když časem postupně stále menší), že se vrátí na italský trůn a rozvod by katolickému králi uškodil. \n\nMarie Josefa strávila nějaký čas v Mexiku se svou dcerou Marií Beatrice a vnoučaty. Do Itálie se vrátila až poté, co její manžel v roce 1983 zemřel. \n\nKrálovna Marie Josefa zemřela v roce 2001 ve Švýcarsku na rakovinu plic ve věku 94 let.\n"}
{"id": "855609", "url": "https://cs.wikipedia.org/wiki?curid=855609", "title": "Dusíkovo divadlo Čáslav", "text": "Dusíkovo divadlo Čáslav\n\nDusíkovo divadlo Čáslav je divadelní instituce v Čáslavi. Budova divadla je chráněna jako kulturní památka České republiky.\n\n5. května 1867 se 32 čáslavských občanů (např. Čermák, Rudolf Jablonský, Fiala a Spudil) sešlo na radnici a rozhodli se založit soukromou společnost pro stavbu divadla, Měšťanské besedy a Zpěváckého spolku. Divadlo se rozhodli pojmenovat podle čáslavského rodáka J.L. Dusíka. Vzniklé konsorcium se zavázalo, že obstará peníze na stavbu a bude na ni dohlížet. Bylo také dojednáno, že budoucí divadelní budova připadne městu v případě, že budou zaplaceny všechny dluhy vzniklé stavbou a město nikdy nezmění účel stavby, tedy že Dusíkovo divadlo zůstane navždy kulturním stánkem. Peníze na stavbu se získávaly divadelními představeními čáslavských ochotníků, dary, úvěry a příspěvky. Občané Čáslavi darovali na stavbu peníze i materiál.\n\nZ divadelního fondu byl zakoupen 29. května 1867 pozemek o rozměrech 600 sáhů, který se později ukázal pro stavbu nevhodný, protože byl silně podmáčený. Přesto ale začala stavba divadla podle plánů Josefa Spudila v historizujícím pseudogotickém slohu. Na jaře 14. dubna 1868 byla stavba svěřena čáslavskému architektovi Františku Skřivánkovi. Z původně plánovaných 10.000 zl. se konečná částka dostala na 24.852 zl. i s interiéry. 28. října 1868 proběhla kolaudace a stavba byla uznána za způsobilou. Vybavení divadla byla na svou dobu velmi moderní. Na divadelní zahradě byl zřízen kuželník a na Besedě kulečník. Do průčelí divadla byla umístěna podobizna J.L. Dusíka, kterou vytesal Jindřich Čapek. Téměř veškeré dekorace, stejně jako oponu s pohledem na Čáslav, zdarma udělal Josef Spudil.\n\nPo kolaudaci proběhla řada plesů a 28. února 1869 došlo ke slavnostnímu otevření Dusíkova divadla. Od té doby se denně hrálo\naž několik her (nejčastěji hry Tylovy, Klicperovy, Štěpánkovy). Divadlo navštěvovaly herecké hvězdy jako Sklenářová – Malá, Pospíšilová, Mošna, Lier. Pro Dusíkovo divadlo dokonce Ladislav Quis napsal aktovku Medvěd.\n\nRoku 1870 byl přikoupen další pozemek na pořádání letních zábav. Roku 1886 začala radikální přestavba budovy divadla podle návrhu Ing. Františka Tetřeva. Šlo hlavně o zvýšení bezpečnosti návštěvníků – byla to reakce na požáry velkých divadel po celé Evropě (např. Paříž, Vídeň). V divadle bylo vystavěno více únikových východů, bylo přistavěno skladiště dekorací, nad jevištěm vybudován ohnivzdorný strop, byl zaveden vodovod pro případ požáru a nad šatnami byl navíc postaven byt hostinského.\nRoku 1896 byla do průčelí budovy umístěná podobizna J. L. Dusíka od sochaře Jaroslava Znojemského. Roku 1900 bylo do divadla zavedeno acetylenové světlo, které po pěti letech nahradilo světlo plynové. Roku 1901 byla v Dusíkově divadle hrána první opera – Prodaná nevěsta.\nNa počátku ledna 1911 vypukl v divadle požár, který se podařilo velmi rychle uhasit. Téhož roku proběhla i celková přestavba Dusíkova divadla podle architekta Josefa Skřivánka – dřevo bylo nahrazeno železobetonem, podlaha jeviště upravena šikmě, byly vystavěny široké galerie, 10 lóží, velký balkon a moderní provaziště. Navíc následně ještě divadelní konsorcium zakoupilo motor na výrobu elektrické energie pro osvětlení budovy.\n\nV noci z 31. prosince 1922 na 1. ledna 1923 vypukl v Dusíkově divadle (resp.ve skladišti dekorací) rozsáhlý požár. Z počátku to vypadalo, že se požár podaří uhasit, pak ale došla voda a oheň se rozšířil pod plechovou střechu, kde začal ničit trámoví celé budovy. Po půlnoci, kdy už bylo zřejmé, že se oheň nepodaří zastavit, vydali se ochotníci s Josefem Skřivánkem a vojáky z čáslavské posádky do útrob hořícího divadla, aby alespoň ze šaten zachránili, co se dá. V jednu hodinu ránu se zřítila střecha do divadelního sálu a začalo hořet celé hlediště a provaziště, bylo zničeno veškeré el.zařízení, foyer i vybavení divadla. Po ničivém požáru zbyly z Dusíkova divadla pouze čtyři holé stěny.\nJiž 4. ledna 1923 se sešla správní rada divadla a rozhodla, že dá vybudovat nové divadlo na základech původního. Základním kritériem bylo zabránit opětovnému požáru a znovuotevřít divadlo co nejdříve. Díky různým darům a finančním sbírkám, které organizoval Dr. Karel Tesař\nstavba podle plánů arch. Skřivánka a Svobody začala již 24. června 1923. V říjnu téhož roku měla již divadelní budova střechu a začaly práce\nuvnitř divadla, které trvaly až do března 1924. Opona byla vymalována Antonínem Růžičkou (dnes je k vidění v Městském muzeu). Celkové náklady na stavbu, interiéry a zařízení jeviště Dusíkova divadla činily 1 060 000 Kč.\n\nNová činnost byla zahájena 16. března 1924 slavnostním představením hry A. Jiráska Lucerna. V nově otevřeném divadle hrály takové herecké osobnosti jako J. Kohout, J. Pivec, V. Vydra, J. Pospíšil. V roce 1927 se hrály samé novinky různých hodnot. Ochotníci z Prahy vyplňovali mezery čáslavských ochotníků. Tohoto roku bylo divadlo doplněno o skladiště a v dubnu 1930 došlo k nástavbě besedních místností. Ochotníci tak získali dvě místnosti pro šatnu, knihovnu a rekvizitárnu.\n\n21. prosince 1930 se hrála v Dusíkově divadle 1000. hra - Jiráskova Lucerna. Následujícího roku se ochotníci zaměřili na novodobé operety.\n\nV předvečer II. světové války se Sdružení divadelních ochotníku příliš nedařilo. Ve třicátých letech výrazně poklesla návštěvnost divadelních představení a ani nálada v divadelním souboru, vzhledem k tomu, že velká část ochotníků byla židovského původu, nebyla nakloněna vzniku nových inscenací. Přesto ochotníci uvedli roku 1939 odvážnou hru Karla Čapka R.U.R. Roku 1940 bylo divadlo po čtvrté přestavěno podle návrhu arch. Ing. Freiwalda. Při této přestavbě bylo jeviště opatřeno kruhovým horizontem, novými osvětlovacími tělesy a následně novými kulisami.\n\nZa okupace byli čáslavští ochotníci velmi aktivní, ačkoliv byl jejich předseda Jaromír Jirásek uvězněn v Drážďanech. Roku 1941 začali připravovat 100. výročí založení ochotnického spolku. Toto jubileum bylo oslaveno vybraným cyklem českých her, které vesměs svědčily o tom, že ochotníci přistupují ke své práci s pochopením svého povolání: potěšit a povzbudit český lid v době nejtěžší české persekuce a za situace, kdy i oni sami měli existenční problémy. Roku 1943 z celkového počtu 120 ochotníku bylo jen 70 činných a i repertoár byl mnohem chudší. Soubor už postrádal některé členy. Byli zatýkáni gestapem, uvězněni, souzeni a mnohdy i popraveni, neboť se podíleli na odbojové činnosti. V roce 1944 se přestalo hrát nejen ochotnicky, ale byla uzavřena i profesionální divadla. Herci byli nasazeni do výroby. Pak přišel rok 1945 a v Dusíkově divadle se začalo hrát, hned jak to bylo možné, protože někteří se zúčastnili v revolučních dnech osvobozovacích prací, jiní se léčili po návratu z koncentračních táborů.\n\nS čáslavskými ochotníky v té době spolupracoval i scénograf Josef Svoboda (v té době ještě student UMPRUMu), který od roku 1948 působil v Národním divadle. Svoboda inspirovaný tvorbou E.F.Buriana v Čáslavi experimentoval se světelným divadlem – např. inscenace Hadriána z Římsů. V 50. letech byli ochotníci úspěšní i v krajských soutěžích – např. se hrou Sláva (Gusjev).\nHned po válce podali arch. Antonín Paluska a stavitel Jaromír Jirásek návrh plánu na celkovou přestavbu budovy divadla. Jednalo se o návrh vskutku velkolepý, který obsahoval mimo jiné zpřístupnění hlediště ze všech stran pomocí obvodové chodby, šatny a příslušenství i na balkonech,\nv přízemí šatny pro herce vybavené umývárnami se sprchami, opravu fasády (na divadelní průčelí byla navržena skupina antických soch). Tento návrh však přešel do ztracena a právě tak finance k tomu účelu sebrané. K částečným opravám podle Palusky a Jiráska došlo v 50. letech.\nV r.1957-58 byla provedena oprava elektroinstalace, budova byla zevnitř vymalována a zvenčí nově nahozena,byla opravena střecha.\nObnova a přestavba stála 1 470 000 Kčs.\n\nPo 109 letech došlo ke změně. Jednota divadelních ochotníků byla jako spolek zrušena a stala se divadelním odborem ZK ROH závodů Kosmos. Z nevýznamnější členy můžeme považovat pány: Brhlíka (režisér), Jirouta (scénograf), Jiráska, Pechara, Kalinu, Potměšila, Nováka, Holečka, Kratochvíla a Dvorského atd., z dam pak paní Brhlíkovou, Omskou, Nekovaříkovou, Fořtovou, Šudomovou, Prchalovou či Cincibusovou.\n\nV roce 1955 ochotníci hráli již pod názvem Ochotnické divadlo Domu osvěty. Uvedeny byly např. hry: 100 dukátu za Juana, Nebe na zemi,\nKat a blázen. Tuto dobu můžeme označit za nejúspěšnější období poválečných ochotníků.\n\nOd r. 1960 začíná útlum souboru - ochotníci hráli s chutí, ale zájem o jejich hry slábl. Stále častěji se začínaly objevovat pochybnosti, má-li význam hrát, když na ochotníky chodí tak málo lidí. Posledním výkřikem ochotnické scény byla hra Jaroslava Žáka - Škola základ života (1964). 24. dubna 1965 činnost ochotníků v Čáslavi skončila.\n\nCelý projekt byl v přípravné fázi rozdělen na dvě etapy, aby byly maximálně naplněny podmínky Regionálního operačního programu Střední Čechy, ze kterého byla na realizaci II. etapy poskytnuta dotace ve výši více než 12 mil. Kč. Celkové náklady obou etap rekonstrukce divadla byly téměř 70 mil. Kč, přičemž město Čáslav investovalo cca 58 mil. Kč. Dostavba divadla zvítězila v Ceně Klubu Za starou Prahu za novou stavbu za rok 2015.\n\nZdroj technických parametrů\n\n\nOvladatelná zásuvka 4× na jevišti.\nTahy - ruční obsluha 16x, každý má nosnost 100 kg.\nInspice z jeviště spojena s kabinou osvětlovače INTERCOM.\n\nVše stereo zapojení, možné rozdělení na - levá, pravá, přední, zadní. Inspice z jeviště spojena s kabinou zvukaře INTERCOM. Šatny herců mají odposlechy ze scény.\n\nKapacita hlavní scény je 443 míst.\n"}
{"id": "855610", "url": "https://cs.wikipedia.org/wiki?curid=855610", "title": "Jan Marek (lední hokejista)", "text": "Jan Marek (lední hokejista)\n\nHokejista Jan Marek může být:\n\n"}
{"id": "855613", "url": "https://cs.wikipedia.org/wiki?curid=855613", "title": "Velký sál lidu", "text": "Velký sál lidu\n\nVelký sál lidu (čínsky \"人民大会堂\", pchin-jin \"Rénmín dàhuìtáng\", v českém přepisu \"Žen-min ta-chuej-tchang\") je budova v Pekingu, ve které probíhají sjezdy Komunistické strany Číny a Všečínského shromáždění lidových zástupců. Nachází se na západní straně Náměstí Nebeského klidu. Byla otevřena v září 1959, k desátému výročí vzniku Čínské lidové republiky. Byla postavena dobrovolníky za 10 měsíců a je jednou z tzv. Deseti velkých staveb.\n"}
{"id": "855614", "url": "https://cs.wikipedia.org/wiki?curid=855614", "title": "Bitva u Dogger Banku (rozcestník)", "text": "Bitva u Dogger Banku (rozcestník)\n\nBitva u Dogger Banku může označovat jedno z následujících námořních střetnutí, odehrávajících se u mělčiny Dogger Bank v Severním moři:\n\n"}
{"id": "855619", "url": "https://cs.wikipedia.org/wiki?curid=855619", "title": "Kostel svatého Mikuláše (Hajnice)", "text": "Kostel svatého Mikuláše (Hajnice)\n\nKostel svatého Mikuláše je římskokatolický farní kostel v Hajnicích. Je chráněn jako kulturní památka České republiky.\n\nKostel byl budován v letech 1754-1827. V původní vsi Brusnice, která je součástí dnešní Hajnice, stála kaple v roce 1260. Původní kapli nahradil kostel, který byl zřejmě dřevěný. V blízkosti kostela byla vybudována štíhlá zděná gotická věž s bedněným patrem, která sloužila jako zvonice, hláska a v době nebezpečí jako útočiště. V roce 1736 získala Brusnice svého kaplana, postavení samostatné farnosti získala v roce 1751. Za prvního kněze Gregora Klugara, původně zámeckého kaplana v Náchodě a ceremoniáře královéhradeckého biskupství byl položen základní kámen kostela, který se nachází na evangelní straně mezi hlavním oltářem a oltářem s ostatky mučedníků Severina a Clementise. Gregor Klugar zemřel 2. dubna 1764 a byl pohřben poblíž hlavního oltáře. Kostel byl vysvěcen v neděli 26. srpna 1764, kdy byla zaklenuta a dána k užívání část nad hlavním oltářem. Hrubá stavba byla dokončena teprve v roce 1789 a část interiéru roku 1810, kdy musela být také znovu zbudována kruchta. Vnější omítky byly dokončeny v roce 1827. Rekonstrukce kostela byly provedeny v letech 1930 a 1998.\n\nOrientovaný barokní kostel se samostatně stojící gotickou zvonicí s bedněným patrem. Stavba pochází z okruhu T.M.Kaňky.\n\nBudova je jednolodní o vnitřních rozměrech 16 x 25 metrů, má valenou klenbu s výsečemi a je podepřena čtveřicí korintských sloupů se závitnicemi. Presbytář je pětiboký o hloubce 8 metrů, chór o hloubce 4 metry, presbytář a chór jsou užší, mezi nimi a lodí je konkávní přechod. Nároží jsou zaoblená. K presbytáři je přimknuta sakristie obdélného půdorysu se samostatným vstupem. Triumfální oblouk je půlkruhový konkávní s volutovými pilastry a ve vrcholu s vymalovaným čtyřlístkovým medailonem Krista dobrého pastýře. Kněžiště má polygonální půdorys, apsidu pro hlavní oltář, je zaklenuto příčně valenou klenbou s výmalbou Boží Trojice ve vrcholu klenby. Ornamentální výmalba je ze začátku 20. století. Venkovní omítka budovy je hladká s ozdobnými lizénovými rámy.\n\nPůvodně míval kostel tři vchody – hlavní stávající západní a boční vchody k severu a jihu. Ke hlavnímu severnímu vchodu byla později přistavěna další část vytvářející závětří. K severnímu vchodu byla později přistavěna Lurdská kaplička a přestal se používat.\n\nProstor kostela je prosvětlen patnácti okny, v lodi v horní řadě kulatými a ve spodní řadě kasulovými, obojí s kamenným ostěním. Presbytář má okna půlkruhová, prokrajovaná s kruhovou nadstavbou, s kamenným ostěním s volutou. Zasklení oken je čiré, několik barevných tabulek vytváří v jejich středu kříž a ve vrcholu hvězdici.\n\nHlavní oltář a kazatelna jsou barokní. Ve vrcholu oltáře je zavěšen obraz patrona kostela sv. Mikuláše rozdávajícího chléb.\n\nČtyřhranná gotická věž obranného charakteru pochází z přelomu 15. a 16. století.\n\nU příchodu ke kostela se nachází barokní socha sv. Jana Nepomuckého z roku 1750 ze sochařské huti navazující na J.F.Pacáka.\nKostel je ze tří stran obklopen hřbitovem.\n\nBohoslužby se konají první a třetí neděli v měsíci ve 13.00.\n\n"}
{"id": "855623", "url": "https://cs.wikipedia.org/wiki?curid=855623", "title": "Seznam belgických královen", "text": "Seznam belgických královen\n\n"}
{"id": "855629", "url": "https://cs.wikipedia.org/wiki?curid=855629", "title": "Rumunsko na Letních olympijských hrách 1924", "text": "Rumunsko na Letních olympijských hrách 1924\n\nRumunsko se účastnilo Letní olympiády 1924. Zastupovalo ho 35 sportovců (35 mužů a 0 žen) v 4 sportech.\n\n"}
{"id": "855630", "url": "https://cs.wikipedia.org/wiki?curid=855630", "title": "Adolf Schärf", "text": "Adolf Schärf\n\nAdolf Schärf (; 20. dubna 1890, Mikulov – 28. února 1965, Vídeň) byl rakouský politik a právník. V letech 1957–1965 byl prezidentem Rakouska, jenž zemřel v úřadě. V letech 1945–1957 byl vicekancléřem Rakouska. Byl představitelem Sociálně demokratické strany Rakouska (SPÖ), jejímž předsedou byl v letech 1945–1957, a patřil tak k zakladatelům rakouského politického modelu (založeného na velkých koalicích socialistů a lidovců) i rakouské verze sociálního státu.\n\nVystudoval práva na Vídeňské univerzitě. Po první světové válce se začal angažovat v sociálně demokratické straně, kvůli čemuž byl po pádu demokracie v Rakousku roku 1934 krátce vězněn. Po propuštění se stáhl z politiky a věnoval se právu. Po druhé světové válce mu však bylo vyčítáno, že arizoval židovský majetek, mimo jiné právní firmu, která nebyla nikdy navrácena původnímu majiteli, Arnoldu Eislerovi.\n\n"}
{"id": "855631", "url": "https://cs.wikipedia.org/wiki?curid=855631", "title": "Rumunsko na Letních olympijských hrách 1936", "text": "Rumunsko na Letních olympijských hrách 1936\n\nRumunsko se účastnilo Letní olympiády 1936. Zastupovalo ho 54 sportovců (52 mužů a 2 žen) v 9 sportech.\n\n"}
{"id": "855633", "url": "https://cs.wikipedia.org/wiki?curid=855633", "title": "Jsou mezi námi", "text": "Jsou mezi námi\n\nJsou mezi námi (anglicky \"They Live\") je americký sci-fi thriller / horror z roku 1988 režiséra Johna Carpentera , který napsal i scénář pod pseudonymem Frank Armitage (což je také jedna z postav ve filmu). Částečně sci-fi thriller a částečně černá komedie, film reaguje na soudobé obavy z ekonomické krize ve společnosti stavící na přední místa hmotný zisk a demonstrativní spotřebu.\n\nNezaměstnaný tulák Nada přijíždí do Los Angeles, kde si sežene práci na stavbě. Seznámí se s dělníkem Frankem Armitage, který jej po směně vezme s sebou do chudinského ghetta, kde Nada dostane najíst. Nada si povšimne podezřelých aktivit kolem blízkého kostela. Slepý kněz nabádá lidi, aby prohlédli, policejní helikoptéra neustále monitoruje terén a televizní vysílání je rušeno signálem, který obsahuje naléhavé varování vousatého muže týkající se růstu chudoby, chamtivosti mocných a plundrování zdrojů. Tulák Nada se rozhodne kostel prozkoumat a objeví zde magnetofon, který přehrává pásku se zpěvem kostelního sboru. V tajné skrýši náhodou objeví krabice, ale než stihne zjistit, co je uvnitř, chytí jej kněz. Dalšího dne pozoruje dalekohledem okolí kostela a zaregistruje, že jeho chráněnci spěšně nakládají do automobilu několik krabic. Večer přijíždí policejní komando s buldozerem, který začne srovnávat ghetto se zemí. Policie tvrdě zasahuje proti bezdomovcům a Nada je svědkem brutálního útoku na kněze z kostela a jeho pomocníka. Společně s několika ostatními se stihne ukrýt před pátrající policií. Další den se jde podívat do kostela, kde je vše zničené. Tajný úkryt zůstal neodhalen a Nada si odsud odnese jednu krabici. V postranní uličce ji otevře a zjistí, že obsahuje pouze mnoho slunečních brýlí. Je zklamaný a krabici ukryje do popelnice. Jedny vypadlé brýle si vezme a nasadí si je.\n\nRychle zjistí, že jsou speciální. Pohledem přes ně vidí skutečnou realitu: reklamy a média obsahují povely k poslušnosti, rozmnožování majetku a konzumu (např. peníze jsou pouze papírky s textem „TOTO JE VÁŠ BŮH“, na reklamních panelech, v časopisech atd. jsou nápisy „BUĎ POSLUŠNÝ“, „SPI“, „PŘIZPŮSOB SE“, „NEMYSLI“, „NEPTEJ SE“, „KONZUMUJ“ aj.). Společnost lidí je kontrolována humanoidními mimozemskými vetřelci s groteskními tvářemi v podobě lebky. Nada v obchodě konfrontuje jednu mimozemšťanku, která pomocí náramkových hodinek (vysílačky) upozorní ostatní, že je v obchodě jeden člověk, který pravděpodobně „vidí“. Dva policisté-vetřelci se jej snaží zpacifikovat, ale Nada je zabije a vezme si jejich zbraně. V bance postřílí několik vetřelců (když namíří na jednoho z nich, ten pomocí hodinek zmizí) a na ulici zničí malý létající disk - kameru. Vezme jako rukojmí ženu jménem Holly Thompsonovou (zaměstnankyni televizní společnosti Cable 54) a odjíždí s ní do jejího bytu. Tady se jí snaží vysvětlit, o co jde, ale Holly mu nevěří. Nadu navíc začíná bolet hlava, to způsobuje dlouhé nošení anti-mimozemšťanských brýlí. Ve chvilce nepozornosti jej Holly strčí do okna a on vypadne dolů na svah. Zraní se a snaží se zmizet, zatímco Holly ihned informuje policii. Všimne si, že na podlaze zůstaly tmavé brýle, které Nada odložil.\n\nTen se mezitím vrací do uličky, kde ukryl do popelnice krabici s brýlemi. Už tam není, ale opodál je popelářský vůz, ve kterém ji objeví. Pak kontaktuje na staveništi Franka, ale ten s ním nechce nic mít, protože je hledaným mužem (k pátrání po Nadovi jsou pomocí médií vyzýváni i občané). Nada jej nutí, aby si nasadil brýle a uviděĺ skutečnost, ale Frank o to nestojí. Nada mu brýle nasadí násilím až po dlouhé rvačce v uličce. Frank se nestačí divit. Dvojice vzbuzuje podezření a tak si pronajímá pokoj v hotelu, kde si chce naplánovat další postup. Frank navrhuje, že by se měli pokusit najít výrobce brýlí. Kontaktuje je Gilbert, který také pobýval v chudinském ghettu a dá jim tip na schůzku odbojářské organizace. Oba muži se dostaví a obdrží zde kontaktní čočky místo brýlí (jsou šetrnější a neunavují tolik). Dozví se od vousatého muže (který hovořil v partyzánském televizním vysílání), že Země je zotročena vetřelci, kteří vyčerpávají její zdroje. Lidem, kteří jim slouží, poskytnou určitou dávku luxusu. Zkrátka je uplatí. Globální oteplování je důsledek jejich snahy o přiblížení podmínek na Zemi k jejich vlastním. Jakmile bude pozemské zdroje vyčerpány a planeta zničena, přesunou se na jinou. Mimozemšťané využívají silný signál k jejich kamufláži, pokud by byl přerušen, každý člověk spatří jejich skutečnou identitu (kterou partyzáni vidí díky slunečním brýlím a kontaktním čočkám). Frank dostane jejich náramkové hodinky, které slouží jako vysílačka a teleportovací zařízení. Na schůzce uvidí také Holly, která se mu omluví, že mu nevěřila a vyhodila jej z okna.\n\nSchůzka je přerušena vpádem policejních sil, které nemilosrdně pálí po aktivistech. Frankovi s Nadou se podaří prostřílet do boční uličky, kde jsou obklíčeni. Frank náhodně aktivuje teleportační portál, když odhodí hodinky na zem. Oba proskočí do vzniklé díry a ocitnou se v podzemí. Sítí chodeb dorazí do sálu, kde vetřelci oslavují se svými lidskými kolaboranty definitivní vítězství nad partyzány. Jeden z kolaborantů (dříve také bezdomovec z ghetta) se domnívá, že Frank a Nada se právě připojili k mimozemšťanům a bere je na prohlídku. Ukazuje jim mnoho z prostředků jejich společnosti včetně např. teleportů na vzdálené planety. Součástí je i podzemní patro budovy společnosti Cable 54, odkud je vysílán kamuflážní signál. Dvojice mužů zahájí akci, zastřelí ochranku televizního studia a probíjí se nahoru na střechu. Cestou narazí na Holly, kterou berou s sebou. Na střeše Nada spatří zdroj signálu - satelitní vysílač. Holly zastřelí Franka a nutí Nadu, aby odhodil svou pistoli. Tím vyjde najevo, že také kolaboruje s vetřelci. Nad budovou krouží policejní helikoptéra, jejíž posádka jej vyzývá, aby se vzdal. Ten sice odhodí pistoli, ale stihne vytáhnout z rukávu druhou a zastřelit Holly. Než je sám zastřelen mimozemšťany z vrtulníku, vypálí do vysílacího zařízení a způsobí tím jeho zkázu. Signál je přerušen a všichni lidé na Zemi spatří mimozemské vetřelce v jejich pravé podobě.\n\nInspirace k filmu pochází ze dvou hlavních zdrojů:\nRežisér John Carpenter popisuje Nelsonovu povídku takto: \"„Příběh ve stylu filmu D.O.A. z roku 1950. Muž je uveden hypnotizérem do transu a po probuzení zjistí, že celá lidská rasa byla zhypnotizována a je ovládána mimozemskými vetřelci. K vyřešení problému má čas pouze do 8 hodin ráno.“\" Carpenter získal práva k povídce i komiksovému příběhu a napsal filmový scénář, který staví na Nelsonově povídce.\n\nPolitické elementy ve filmu pocházejí s rostoucí Carpenterovou nespokojeností se vzrůstající komercionalizací populární kultury a politiky v 80. letech 20. století. Poznamenává: \"„Začal jsem opět sledovat televizi. Uvědomil jsem si, že všechno, co na obrazovce vidíme, je navrženo tak, aby se prodalo. Celé je to o vytvoření touhy diváka po koupi něčeho. Jedinou věcí, která je zajímá je získat naše peníze.“\"\n\nCarpenter se rozhodl použít pseudonym Frank Armitage jako odkaz na svého oblíbeného spisovatele Howarda Phillipse Lovecrafta, s jehož pojetím světa sympatizoval. Armitage je postava z Lovecraftova horroru \"Dunwichská hrůza\" (anglicky \"The Dunwich Horror\"). Po zajištění rozpočtu ve výši cca 3 000 000 $ se začalo natáčet. Do hlavní role (Nada) obsadil profesionálního wrestera Roddyho Pipera, kterého potkal dříve v roce 1987 na WrestleManii III. Do role Franka obsadil Keitha Davida, s jehož výkonem byl velmi spokojen ve svém dřívějším filmu \"Věc\" (Keith David zde hrál mechanika Childse). Natáčení filmu se uskutečnilo během 8 týdnů v březnu a dubnu roku 1988 v Los Angeles. Součástí filmu je cca pětiminutová rvačka Nady (Roddyho Pipera) s Frankem (Keithem Davidem) o speciální brýle, které umožňují vidět pravou realitu. Nada nutí Franka, aby si je vyzkoušel, což on odmítá. John Carpenter vzpomíná, že scénka se nacvičovala 3 týdny a byla inspirována rvačkou mezi Johnem Waynem a Victorem McLaglenem z filmu \"Tichý muž\" (1952, anglicky \"The Quiet Man\").\n\n\n"}
{"id": "855634", "url": "https://cs.wikipedia.org/wiki?curid=855634", "title": "Polyfosfát", "text": "Polyfosfát\n\nPolyfosfáty (též polyfosforečnany) jsou obvykle sodné soli polyfosforečných kyselin. Mezi technicky významné polyfosforečnany patří dihydrogendifosforečnan disodný (užívá se jako prášek do pečiva), difosforečnan tetrasodný (je součástí technických čisticích prostředků) a trifosforečnan pentasodný (používá se při výrobě pracích prostředků).\n\nPolyfosforečnany se užívají jako změkčovače vody, v zemědělství jako hnojivo.\n\nV potravinářském průmyslu se používají jako zvlhčující látky, tavicí soli, stabilizátory, sekvestranty, kypřící látky a emulgátory. Polyfosforečnany se přidávají do masných výrobků a ryb, protože mají schopnost vázat a udržovat v nich vodu. Užívají se jako tavicí soli v tavených sýrech. V menších dávkách jsou polyfosforečnany považovány za bezpečné látky, avšak jejich vysoké dávky může způsobit odvápnění kostí.\n"}
{"id": "855644", "url": "https://cs.wikipedia.org/wiki?curid=855644", "title": "Rudolf Kirchschläger", "text": "Rudolf Kirchschläger\n\nRudolf Kirchschläger (; 20. března 1915, Niederkappel – 30. března 2000, Vídeň) byl rakouský politik, diplomat a soudce. V letech 1974–1986 byl, jako nestraník, zvolen prezidentem Rakouska. V letech 1970–1974 byl ministrem zahraničních věcí.\n\nStudoval práva na Vídeňské univerzitě, po anšlusu Rakouska nacistickým Německem roku 1938 však musel studia opustit, když odmítl vstoupit do NSDAP. Pracoval poté jako bankovní úředník, než byl odveden do wehrmachtu, v jehož řadách bojoval na západní i východní frontě. Díky tomu směl během služby dokončit svá studia práv.\n\nV letech 1947–1954 pracoval jako soudce, roku 1954 však nastoupil na ministerstvo zahraničí, kde následně začala jeho diplomatická kariéra.\n\nV letech 1967–1970 byl velvyslancem v Československu, z kteréžto pozice zamířil rovnou na post šéfa rakouské diplomacie do vlády Bruna Kreiskyho. Po čtyřech letech byl zvolen prezidentem jakožto nestranický kandidát sociálnědemokratické strany, roku 1980 byl znovuzvolen (již jako kandidát obou velkých stran – SPÖ i ÖVP) se ziskem 80 procent hlasů – patřil k nejpopulárnějším politikům rakouské historie.\n\nV pozici rakouského velvyslance v Praze proslul tím, že po invazi vojsk Varšavské smlouvy v srpnu 1968, vydával i přes zamítavý příkaz z Vídně výjezdní víza československým státním občanům a umožnil tak tisícům osob pokojně vycestovat do Rakouska.\n\n"}
{"id": "855645", "url": "https://cs.wikipedia.org/wiki?curid=855645", "title": "Rumunsko na Letních olympijských hrách 1952", "text": "Rumunsko na Letních olympijských hrách 1952\n\nRumunsko se účastnilo Letní olympiády 1952. Zastupovalo ho 114 sportovců (103 mužů a 11 žen) v 15 sportech.\n\n"}
{"id": "855648", "url": "https://cs.wikipedia.org/wiki?curid=855648", "title": "Evžen Vohák", "text": "Evžen Vohák\n\nEvžen Vohák (* 15. března 1975) je bývalý český fotbalista, záložník.\n\nV české lize hrál za FK Dukla Praha a SK Dynamo České Budějovice. V české lize nastoupil ke 13 utkáním. Kariéru končil v nižších rakouských soutěžích a v Třeboni.\n\n"}
{"id": "855649", "url": "https://cs.wikipedia.org/wiki?curid=855649", "title": "E 452", "text": "E 452\n\nE 452 je polyfosfát (polyfosforečnan), jenž patří do skupiny povolených přídatných látek, které je možné použít při výrobě potravin. Jedná se buď o polyfosforečnan sodný, polyfosforečnan draselný, polyfosforečnan sodno-vápenatý nebo polyfosforečnan vápenatý.\n\nPolyfosforečnany se přidávají do masných výrobků a ryb, jelikož mají schopnost vázat a udržovat v nich vodu. Toho např. zneužívají někteří výrobci při tzv. křehčení masa či glazování ryb, kdy vpravují do výrobku více vody, než je technologicky nezbytné, ale též výrobci šunek, salámů, párků a dalších masných výrobků, ve kterých je maso nahrazeno náhražkami. Polyfosfáty se též používají jako tavicí soli v tavených sýrech a dalších výrobcích.\n\nV malých dávkách je považována E 452 za bezpečnou látku. Vysoké dávky však mohou v těle způsobit nerovnováhu spojenou s nedostatkem vápníku.\n"}
{"id": "855653", "url": "https://cs.wikipedia.org/wiki?curid=855653", "title": "Kamil Štěpaník", "text": "Kamil Štěpaník\n\nKamil Štěpáník (* 30. srpen 1972, Přerov) je bývalý český fotbalista, záložník. Po skončení aktivní kariéry působil jako trenér na regionální úrovni.\n\nV československé a české lize hrál za FC Vítkovice a FC Karviná. Nastoupil k 43 ligovým utkáním. Dále hrál v nižších soutěžích za 1. FC Přerov a FC Baník Most.\n\n"}
{"id": "855656", "url": "https://cs.wikipedia.org/wiki?curid=855656", "title": "Luisa Marie Orléanská", "text": "Luisa Marie Orléanská\n\nLuisa Marie Francouzská nebo také Orleánská (Louise Marie Thérèse Charlotte Isabelle; 3. duben 1812 Palermo, Sicílie – 11. říjen 1850), Ostende, Belgie byla druhá manželka Leopolda I. Belgického a belgická královna.\n\nLuisa se narodila v sicilském městě Palermo 3. dubna 1812 jako nejstarší dcera budoucího francouzského krále Ludvíka Filipa a Marie Amálie Neapolsko-Sicilské. V roce 1830 se její otec stal francouzským králem. 9. srpna 1832 se Luisa vdala za více než dvacet let staršího belgického krále Leopolda I. Leopold byl protestant, a tak proběhl katolický i kalvinistický obřad.\n\nLouisa a Leopold spolu měli čtyři děti:\n\n\nLuisa Marie byla oddaná manželka a milující matka, měla však velmi plachou povahu a často se na veřejnosti ukazovala jen na nátlak svého manžela. U belgického dvora se stala oblíbenou díky své štědrosti a půvabu. Zemřela 11. října 1850 v Ostende na tuberkulózu. Manžel ji přežil o patnáct let. Pohřbená je stejně jako on v královských katakombách chrámu Naší Paní na laekenském hřbitově v Bruselu.\n"}
{"id": "855663", "url": "https://cs.wikipedia.org/wiki?curid=855663", "title": "Památka svatého Blažeje", "text": "Památka svatého Blažeje\n\nPamátka svatého Blažeje (\"Svátek svatého Blažeje, Blažejův den\") se slaví 3. února a je spjata s hudbou, zpěvem a tanci.\n\nBlasius je jedním z pomocníků v nouzi, kterého uctívali jakožto patrona obuvníků, krejčích, tkalců, koželuhů, lékařů a obchodníků. Byl rovněž patronem domácího zvířectva a počasí, ale také ochránce před nemocemi horních cest dýchacích. Liturgické oslavy byly provázeny svěcením a obětováním svící, žehnáním vody, vína, chleba a od 16. století svatoblažejským požehnáním. V lidovém prostředí hrál tento světec úlohu zvěstovatele jara a jeho svátek také patřil k jarně novoročním koledním obchůzkám. Den sv. Blažeje byl navíc považován za poloviční svátek a lidé se zdržovali těžších prací, nepředlo se. Kult sv. Blažeje je na našem území velmi starý, což dokládají např. kostely v Olomouci (1299) či Plzenci (11. – 12. stol.) zasvěcené tomuto patronovi dobytka.\n\nV tento den obcházeli školáci po domech, zpívali, tančili a vybírali mouku, hrách, vejce, klobásy a peníze. Sbírka náležela učiteli, pro něhož znamenala blažejská koleda jediný zdroj příjmu. Blažejáci vystupovali v jednoduchých převlecích, při zpěvu poskakovali v rytmu po kruhu. Podobný cíl – podpora učiteli a propagace školy, mělo koledování v den sv. Řehoře (12. března), patrona školních dětí. Řehořská koleda měla často povahu obchůzkové hry s výstupy mnoha aktérů, z nichž jeden představoval biskupa. Blažejská koleda převažovala na Hané a na Slovácku, zatímco s Řehořem se chodilo do 19. století v západních krajích Moravy a na Brněnsku. Místy se udržovaly koledy obě (Vizovice, Ždánice).\n\nNa sv. Blažeje kamínek se ohřeje. Na sv. Blažeje slunce ještě nehřeje. Na sv. Blažeje skřivan pije z koleje. Na sv. Blažeje tekou vody plné koleje. Je-li o Blažeji voda v koleji, úroda lnu se očekává. Na sv. Blažeje teče-li voda kolejí jen tolik, co by vozka střapec od biče smočil, čekají dlouhý len. Na sv. Blažeje jasná obloha, byla jistá úroda. Je-li na sv. Blažeje slunečné ráno, budou mladí lidé v nadcházejícím roce požívati pevného zdraví, je-li slunečno po polednách, platí to o lidech středního věku, a je-li slunečno k večeru, budou se dobrému zdraví těšit lidé staří.\n\nPřicházelo jaro a lidé proto slunečnímu svitu tohoto dne přisuzovali pozitivními účinky. Koho se byť jen dotkly svatoblažejské paprsky, toho čekalo v nadcházejícím roce něco příznivého. Mladíky např. neodvedli na vojnu, dívky se provdaly, lidé měli být zdraví, na polích se mělo urodit apod.\n\n\n"}
{"id": "855668", "url": "https://cs.wikipedia.org/wiki?curid=855668", "title": "Miroslav Kaloč", "text": "Miroslav Kaloč\n\nMiroslav Kaloč (* 3. března 1973 Frýdek-Místek) je bývalý český fotbalový záložník.\n\nV české lize hrál za FC Vítkovice a FC Karviná. Nastoupil ve 27 utkáních a dal 1 gól. Dále hrál za FC Tescoma Zlín, FC NH Ostrava a FK Baník Ratíškovice.\n\n"}
{"id": "855673", "url": "https://cs.wikipedia.org/wiki?curid=855673", "title": "Rumunsko na Letních olympijských hrách 1956", "text": "Rumunsko na Letních olympijských hrách 1956\n\nRumunsko se účastnilo Letní olympiády 1956. Zastupovalo ho 44 sportovců (33 mužů a 11 žen) v 10 sportech.\n\n"}
{"id": "855676", "url": "https://cs.wikipedia.org/wiki?curid=855676", "title": "Sosnokaz borový", "text": "Sosnokaz borový\n\nSosnokaz borový (\"Panolis flammea\") je motýl, jehož housenka poškozuje obvykle druhy dřevin rodu borovice, lze ji ovšem najít i na jiných dřevinách. Při vyšších populačních hustotách jsou žírem mladých housenek vážně poškozeny nejprve letošní výhony borovic, starší housenky žerou i starší ročníky jehličí. Nicméně od začátku 21. století zatím větší kalamitu tento druh motýla nezpůsobil. Sosnokaz borový je řazen do čeledě můrovití (\"Noctuidae\"), řádu motýli (\"Lepidoptera\").\n\nPANLFL\n\nPodle EPPO je pro patogena s označením sosnokaz borový (\"Panolis flammea\") používáno více rozdílných názvů, například \"Panolis griseovariegata\" nebo \"Panolis piniperda\".\nPodle biolib je pro patogena s označením sosnokaz borový (\"Panolis flammea\") používáno více rozdílných názvů, například \"můra sosnokaz\".\n\nPřední křídla pestře zbarvená, mají bílou kresbu a skvrny na červenohnědém podkladě, nápadná světlá ledvinitá skvrna a nad ní okrouhlá skvrnka. Zadní křídla jsou jednobarevná šedobílá (šedohnědá ).\n\nSameček má užší zadeček, samice širší.\n\nHousenky mají dobře vyvinutou hlavu (eucefalní larvy), tři páry hrudních nohou, čtyři páry břišních panožek a jeden pár pošinek na konci těla.\n\nKukla je mumiového typu, volná, bez kokonu.\n\nVajíčka jsou nažloutlá, později světle šedá, bochníčkovitého tvaru, s mírně kónickým vrškem, dostředivě koncentricky rýhovaná (bábovkovitého tvaru), velká cca 0,5 mm, kladená do řádky na jehlice.\n\nMožnost záměny za housenky druhu tmavoskvrnáč borový nebo ploskohřbetka.\n\nObvykle borovice. Podle jiných zdrojů lze patogena najít i na dalších dřevinách:\n\nPodle Atlas poškození dřevin:\n\nLokálně se přenmnožuje a způsobuje holožíry. Nejvíce napadá dřeviny ve stáří 30–70 let. Při přemnožení může způsobit vážné škody.\n\nBorové lesy.\n\nPři přemnožení lze použít biopreparáty \"Bacillus thuringiensis\".\n\n"}
{"id": "855685", "url": "https://cs.wikipedia.org/wiki?curid=855685", "title": "Roman Klimeš", "text": "Roman Klimeš\n\nRoman Klimeš (* 8. srpna 1972) je bývalý český fotbalista, obránce.\n\nV československé a české lize hrál za FC Baník Ostrava a FC Slovan Liberec. Nastoupil v 60 utkáních a dal 1 gól. Dále hrál za Fotbal Třinec a FC Vítkovice. V současné době hraje na Hodonínsku Okresní přebor za Moravany, s nimiž vyhrál v sezoně 2014/2015 Okresní pohár.\n\n"}
{"id": "855689", "url": "https://cs.wikipedia.org/wiki?curid=855689", "title": "Elmar Kovacs", "text": "Elmar Kovacs\n\nElmar Kovács je bývalý československý fotbalista maďarské národnosti.\n\nV lize hrál za SK Židenice a SK Viktoria Žižkov. V nejvyšší soutěži dal 3 góly.\n\n"}
{"id": "855690", "url": "https://cs.wikipedia.org/wiki?curid=855690", "title": "Meshell Ndegeocello", "text": "Meshell Ndegeocello\n\nMeshell Ndegeocello (* 29. srpna 1968 Berlín, Německo jako Michelle Lynn Johnson) je americká zpěvačka, hudebnice (baskytaristka), hudební skladatelka a rapperka. Ačkoliv se narodila v Německu, převážnou část svého života pobývá ve Washingtonu, D.C., kde studovala na Duke Ellington School of the Arts a Oxon Hill High School. Několikrát byla nominována na cenu Grammy. Její písně byly použity v řadě filmů, mezi které patří například \"Batman a Robin\" (1997) či \"Dům u jezera\" (2006).\n\nRovněž se věnuje produkci alb jiných interpretů. Takto se podílela například na albech \"Nebula\" zpěvačky Laïky Fatien (2011), \"Time\" zpěváka Anthonyho Josepha (2013), \"Promise of a Brand New Day\" zpěvačky Ruthie Foster (2014) a \"Nihil Novi\" jazzového hudebníka Marcuse Stricklanda (2016).\n\nMeshell trpí fotosenzitivní epilepsií, takže fotografování s bleskem při živých vystoupeních by jí mohlo přivodit záchvaty. Je bisexuální a v minulosti byla v partnerském vztahu s feministickou autorkou Rebeccou Walker.\n\n\n"}
{"id": "855691", "url": "https://cs.wikipedia.org/wiki?curid=855691", "title": "Victoria Ocampová", "text": "Victoria Ocampová\n\nVictoria Ocampová (narozena jako Ramona Victoria Epifanía Rufina Ocampo, 7. dubna 1890, Buenos Aires, Argentina – 27. ledna 1979, Buenos Aires) byla argentinská spisovatelka a překladatelka, zakladatelka a vydavatelka slavného literárního časopisu \"Sur\".\n\nNarodila se jako nejstarší se šesti sester do zámožné aristokratické rodiny. Otec Manuel Silvino Cecilio Ocampo byl inženýr, stavitel mostů a matka Ramona Maximina Aguirre Herrera pocházela z vážené rodiny z vyšší společenské třídy. Jedna z pěti sester, Clara, zemřela v mládí na dětskou cukrovku. Další sestra Silvina Ocampová se stala též spisovatelkou. V roce 1896 nechal otec vybudovat letní rodinné sídlo, známé jako Villa Ocampo, v San Isidru v provincii Buenos Aires. Ve stejném roce ve věku 6 let, podnikla Victoria s rodiči a dvěma sestrami jednoroční cestu do Evropy, kdy navštívili Paříž a Londýn.\n\nPrvního vzdělání se Victorii dostalo od domácích učitelů a to zejména ve francouzštině, takže tento jazyk ovládala od mládí stejně dobře jako svůj rodný jazyk španělštinu. Byly to především lekce z historie, náboženství, aritmetiky, algebry a přírodních věd. Zároveň se učila hrát na klavír, zpívat a recitovat. Později ještě studovala angličtinu a italštinu. Již od dětských let se u ní projevoval velký zájem o literaturu a mezi její oblíbené autory pařili\nJules Verne, Arthur Conan Doyle, Guy de Maupassant a Edgar Allan Poe.\n\nV roce 1908 odcestovala do Paříže, kde navštěvovala na Sorbonně bez zápisu ke studiu některé přednášky Henriho Bergsona. Potom procestovala ještě Anglii a Skotsko a v roce 1911 se vrátila do Argentiny.\n\nV roce 1912 se provdala za svoji první lásku Luise Bernarda Mónaca de Estradu, syna z aristokratické, přísně katolické rodiny. Již během svatební cesty do Paříže se ale ukázaly první neshody, které předznamenaly krátké trvání manželského soužití. Victoria milovala cestování a společenský život a její manžel pro to neměl mnoho pochopení. Po návratu domů bydleli sice v jednom domě, ale každý v jiném patře a stýkali se jen formálně.\n\nV roce 1920 se odstěhovala ze společného domu a začala žít samostatně. Jejím životním partnerem se stal diplomat Julián Martínez, bratranec jejího muže, se kterým se kráce setkala již během své svatební cesty. Byla to oboustranná láska a vztah trval 13 let. Jak poznamenala později M. E. Vázquezová, autorka její biografie, tento vztah znamenal pro Victorii \"tajné, ale opravdové manželství\". Žili spolu, ale zároveň si poskytovali navzájem dostatek volnosti pro své zájmy a záliby.\n\nKoncem třicátých let prožila při návštěvě Paříže krátký, intenzivní milostný vztah\nse spisovatelem Pierrem Drieu La Rochellem, který později za 2. světové války kolaboroval s Němci. Navštívili spolu Londýn a Berlín; v roce 1931 se rozešli a Victoria se vrátila do Buenos Aires. Zůstali ale přáteli a přesto, že zastávali rozdílné politické názory udržovali dlouholetou korespondenci až do spisovatelovy smrti v roce 1945. V roce 1930 zemřel Victoriin otec, v roce 1933 její dřívější manžel Mónaco de Estrada a v roce 1935 její matka.\nV roce 1939 emigroval z Francie do Argentiny francouzský spisovatel a literární kritik Roger Caillois. Stal se blízkým přítelem Victorie a také důležitým spolupracovníkem v její vydavatelské a literární činnosti. Zůstal v Argentině po celou dobu války a po jejím skončení se vrátil do Francie.\n\nV Buenos Aires bydlela Victoria v modernistickém domě z roku 1929 zvaném Casa Victoria ve čtvrti Palermo Chico. V roce 1941 se Victoria a její sestra Silvina, provdaná za spisovatele Adolfa Bioy Casarese, přestěhovaly natrvalo do Villy Ocampo v San Isidru. Victoria zde žila 38 let až do své smrti. Jako letní sídlo rodiny a pro ubytování návštěv sloužila Villa Victoria, celodřevěný dům ve viktoriánském stylu v přístavním městě Mar del Plata, který vlastnila rodina Ocampo od roku 1912.\n\nPři svých častých cestách po světě poznala a spřátelila se s mnoha významnými osobnostmi tehdejšího kulturního i politického života a zvala je na návštěvu do Argentiny. Mezi její nejvzácnější návštěvy patřili hudební skladatel Igor Stravinskij, indický spisovatel, malíř a filozof Rabíndranáth Thákur, indická politička Indira Gándhíová, francouzští spisovatelé André Malraux a Antoine de Saint-Exupéry nebo britský spisovatel Graham Greene.\nSeznamovala se s jejich názory, myšlenkami i kulturami zemí, z nichž pocházeli a nechávala se jimi inspirovat. Také ona se stávala pro některé inspirací jejich tvorby. Stala se předlohou hlavní hrdinky románu \"Xaimaca\" spisovatele Ricarda Güiraldese, s nímž a jeho ženou Adelinou del Cariilovou se seznámila při jednom ze svých prvních pobytů v Paříži. Igor Stravinskij jí věnoval svůj balet \"Persefona\" a spisovatel Graham Greene svůj román \"The Honorary Consul\" (1973). Victoria \nvěnovala Rabíndranáthu Thákurovi, jehož dílo znala v překladu Andrého Gida, svoji esej \"Tagore en las barrancas de San Isidro\" (1961). Sama byla nejvíce ovlivněna křesťanským humanismem, učením francouzského katolického filosofa Jacquese Maritaina, se kterým se seznámila při svém pobytu v Paříži.\n\nS dalšími představiteli kulturního života se pak Victoria setkávala, když oni při svých cestách po zemích Latinské Ameriky zavítali do Argentiny. Patřila k nim i známá chilská básnířka Gabriela Mistralová, francouzský spisovatel a básník narozený v Uruguayi Jules Supervielle nebo uznávaná francouzská fotografka německého původu Gisèle Freundová,\n\nK ubytování návštěv sloužilo nejdříve letní rodinné sídlo Villa Ocampo v San Isidru vzdáleném 26 km od Buenos Aires, později Villa Victoria v přístavu Mar del Plata.\n\nS prvními literárními pokusy začala již v jedenácti letech. V roce 1920 otiskla první literární práci s názvem \"Babel\" v novinách \"La Nación\". V roce 1924 publikoval její první esej \"De Francesca a Beatrice\" José Ortega y Gasset ve svém časopise \"Revista de Occidente\". Victoria v obou těchto literárních pracích vychází z díla Dante Alighieriho; v eseji \"De Francesca a Beatrice\" komentovala jeho \"Božskou komedii\". Předznamenala tak hlavní rys její další literární tvorby, humanismus.\n\nV roce 1925 vystoupila jako recitátorka v dramatickém díle \"Král David\" skladatele Arthura Honeggera. Organizovala také konference německého filosofa Hermanna von Keyserlinga v Argentině. V roce 1930 se podílela na uspořádání výstavy plastik Rabíndranátha Thákura ve Francii, Velké Británii, Španělsku, USA a zemích Latinské Ameriky. Při této příležitosti poznala další osobnosti světové kultury, režiséra Sergeje Ejzenštejna a architekta Le Corbusiera.\nMyšlenkou založit vlastní literární časopis ji inspiroval José Ortega y Gasset,\nšpanělský esejista a filozof, který ji v tomto záměru také podporoval. Na přímluvu svých dvou přátel, literátů, Waldo Franka a Eduarda Mallea založila v roce 1931 literární časopis Sur. Kromě sekretářek se stali jejími spolupracovníky a redaktory její přátelé z literárních kruhů Guillermo de Torre, Raimundo Lida, Ernesto Sabato, María Luisa Bastosová, Peregrina Pastorinová, Nicolás Barrios Lynch, Enrique Pezzoni, José Bianco nebo Jorge Luis Borges.\n\nV roce 1933 založila stejnojmenné vydavatelství, ve kterém publikovala literární díla, jak již známých domácích i zahraničních autorů, mezi které patřili Walter Gropius, Thomas Mann, Thomas Stearns Eliot, André Malraux, Jules Supervielle, Henry Miller, Octavio Paz, Aldous Huxley, Carl Gustav Jung, Virginia Woolfová, Vladimir Nabokov, Jean-Paul Sartre, Jack Kerouac, Albert Camus nebo Gabriela Mistralová, tak i méně známých nebo začínajících autorů jakými byli např. Adolfo Bioy Casares, José Bianco, Waldo Frank, Alfonso Reyes Ochoa a další. První knihou, která vyšla byla \"Cikánská romance\" Federica Garcíi Lorcy. Ve stejném roce se stala ředitelkou divadla Teatro Colón, kde v roce 1934 vystoupila jako recitátorka v divadelním zpracování opery a baletu \"Persefona\" Igora Stravinského. Toto nastudování se pak uvádělo i v Riu de Janeiru v Brazílii.\n\n\n\n\nfrancouzsky\n\nanglicky\n\nVictoria Ocampová se již od mládí zúčastňovala různých protestů intelektuálů, stála u zrodu ženských hnutí v Argentině a později se aktivně zapojovala zejména do manifestací proti fašismu. Během 2. světové války, za nacistické okupace Francie, založila v Buenos Aires časopis \"Lettres Françaises\", který redigoval Roger Caillois a do něhož přispívali i různí francouzští spisovatelé, kteří byli nuceni emigrovat ze své vlasti. Jako předsedkyně Výboru pro získávání finančních prostředků pro Francii, pomáhala známé francouzské fotografce německého původu Gisèle Freundové, která též emigrovala z Francie do Argentiny, organizovat materiální sbírky na pomoc francouzským spisovatelům v jejich okupované vlasti.\n\nPo válce byla jedinou zástupkyní z Argentiny, která se zúčastnila Norimberského procesu v letech 1945 - 1946. V roce 1946 organizovala také přípravy na vytvoření organizace UNESCO v Paříži. V 50. letech tvrdě kritizovala režim prezidenta Juana Dominga Peróna a jeho ženy Evity. Za to byla v roce 1953 zatčena a 26 dnů vězněna v ženské věznici v San Telmo. Byla prohlášena za nepřítelkyni státu a do velkých finančních obtíží se dostalo i její vydavatelství \"Sur\".\n\n\n\n\n\n"}
{"id": "855694", "url": "https://cs.wikipedia.org/wiki?curid=855694", "title": "Igor Konstantinovič Sacharov", "text": "Igor Konstantinovič Sacharov\n\nIgor Konstantinovič Sacharov (7. srpna 1912, Saratov - 1977, Austrálie) byl ruským emigrantem, vojákem několika armád, naposledy důstojníkem Ruské osvobozenecké armády.\n\nPochází z rodiny carského důstojníka Konstantina Vjačeslavoviče Sacharova, významné osobností bělogvardějského hnutí na Sibiři. Generál Sacharov emigroval v roce 1920 do Berlína, rodina jej následovala v roce 1923.\n\nVe třicátých letech sloužil Igor Sacharov jako důstojník v armádách Argentiny, Uruguaye a Číny a působil jako spolupracovník Abwehru. Ve Španělské občanské válce bojoval jako dobrovolník na straně generála Franka a obdržel Záslužný řád Německého orla.\n"}
{"id": "855695", "url": "https://cs.wikipedia.org/wiki?curid=855695", "title": "The Magnetic Fields", "text": "The Magnetic Fields\n\nThe Magnetic Fields je americká indie popová skupina. Vznikla v roce 1989 a její vůdčí osobností je multiinstrumentalista Stephin Merritt. Mimo něj v kapele hrají klávesistka a perkusionistka Claudia Gonson, violoncellista Sam Davol a kytarista John Woo. Skupina vydala celkem deset studiových alb; zatím poslední s názvem \"50 Song Memoir\" vyšlo v březnu 2017.\n\n\n"}
{"id": "855696", "url": "https://cs.wikipedia.org/wiki?curid=855696", "title": "Zambijská kwacha", "text": "Zambijská kwacha\n\nKwacha je platnou měnou Zambie. Je rozdělena na 100 ngwee.\n\nMěna byla zavedena v roce 1968 a nahradila zambijskou libru používanou v prvních letech po vyhlášení nezávislosti země. Slovo „kwacha“ znamená v čičevštině svítání. Měna trpěla vysokou inflací; při jejím zavedení byl kurz vůči americkému dolaru 1,2:1, v roce 2011 už 5120:1. V lednu 2013 byla proto provedena denominace, nová kwacha se vyměňovala za tisíc starých. Zároveň byl kód měny změněn ze ZMK na ZMW.\n\nV roce 2003 vydala Zambie jako první africká země bankovky vytištěné na polymerové hmotě.\n\n"}
{"id": "855708", "url": "https://cs.wikipedia.org/wiki?curid=855708", "title": "Pino Presti", "text": "Pino Presti\n\nPino Presti, celým jménem Giuseppe Prestipino Giarritta (* 23. srpna 1943, Milán) je italský basový kytarista, aranžér, skladatel, dirigent, hudební producent a karatista.\n\nDo hudebního byznysu vstoupil ve velmi mladém věku. Začínal jako basový kytarista, pak postupně rozšiřoval své hudební aktivity i na poli aranžérském, skladatelském, dirigentském a v neposlední řadě i producentském. V různých hudebních žánrech, jako je jazz, pop, funk, soul, spolupracoval s takovými osobnostmi, jako je například Mina (jedna z nejznámějších italských zpěvaček), Gerry Mulligan, Ástor Piazzolla, Quincy Jones, Wilson Pickett, Shirley Bassey, Franco Cerri, Maynard Ferguson, Stéphane Grappelli, Aldemaro Romero a mnoho dalších. Pino Presti je považován za jednoho z nejdůležitějších a nejvlivnějších italských aranžérů/dirigentů. Je držitelem Godan (5. dan) v karate Shotokan.\n"}
{"id": "855712", "url": "https://cs.wikipedia.org/wiki?curid=855712", "title": "Schröffelsdorf", "text": "Schröffelsdorf\n\nNázev Schröffelsdorf mělo více sídel:\n"}
{"id": "855713", "url": "https://cs.wikipedia.org/wiki?curid=855713", "title": "Antonín Tesařík", "text": "Antonín Tesařík\n\nAntonín Tesařík (* 15. července 1960 Hodonín) je český politik, bývalý první náměstek ministra dopravy a kultury, v letech 2008 až 2012 a opět od roku 2018 ředitel Nemocnice TGM Hodonín, v letech 2012 až 2016 člen Rady Jihomoravského kraje.\n\nNarodil se v roce 1960 v Hodoníně. Po ukončení studia ekonomiky dopravy na Vysoké škole dopravy a spojů v Žilině pracoval mj. jako vedoucí odboru dopravy společnosti Moravské naftové doly, vedoucí kanceláře přednosty Okresního úřadu Hodonín. Od roku 1999 byl ředitelem a předsedou představenstva MND STAVOTRANS a.s. Je ženatý a má dvě dcery.\n\nV roce 2000 byl zvolen členem Zastupitelstva Jihomoravského kraje, působil jako místopředseda Výboru pro hospodářský rozvoj a člen Komise Rady JMK pro dopravu. V letech 2002 až 2008 pracoval ve vedoucích funkcích ve státní správě – od září roku 2002 byl náměstkem ministra dopravy pro oblast řízení Úseku informací, ekonomiky a fondů EU; od března roku 2003 do září 2006 pak 1. náměstkem ministra dopravy-státním tajemníkem ministra dopravy. Od března 2007 do května 2008 působil jako náměstek ministra kultury odpovědný za agendu rozpočtu, vnitřní správy a Evropské unie.\n\nOd roku 2008 do konce roku 2012 zastával funkci ředitele Nemocnice TGM Hodonín, příspěvkové organizace Jihomoravského kraje. V krajských volbách 2012 byl zvolený do Zastupitelstva Jihomoravského kraje na kandidátce KDU-ČSL. Na ustavujícím zasedání zastupitelstva Jihomoravského kraje 23. listopadu 2012 byl zvolen členem krajské rady, do jeho kompetence patří oblast územního plánování a stavebního řádu.\n\nV krajských volbách v roce 2016 obhájil za KDU-ČSL post zastupitele Jihomoravského kraje. KDU-ČSL se však nestala součástí krajské koalice, a tak v listopadu 2016 v pozici radního kraje skončil. V souvislosti se jmenováním ředitelem Nemocnice TGM Hodonín v září 2018 rezignoval i na mandát krajského zastupitele.\n\nOd roku 1990 je členem KDU-ČSL, v současné době je předsedou Okresního výboru Hodonín a Místní organizace KDU-ČSL Hodonín a členem Celostátní konference KDU-ČSL.\n"}
{"id": "855716", "url": "https://cs.wikipedia.org/wiki?curid=855716", "title": "Trikotová vazba tkanin", "text": "Trikotová vazba tkanin\n\nTrikotová vazba je zvláštní způsob provázání několika systémů nití v \"dutinné\" tkanině. Ve tkanině se nejčastěji provazuje dvojitá osnova se systémem dvou útků. Na principu perlinkové vazby se při tkaní nekryjí vazné body a tak na tkanině vzniká charakteristické vroubkování (resp. drážky). \n\nNa nákresu vpravo je schematicky znázorněn průřez tkaninou s osnovními nitěmi (1), útky (2) a drážkou (3), která vzniká účinkem trikotové vazby. \n\nPodle směru vroubkování se zpravidla rozeznává\n\nTrikotové tkaniny se zhotovují převážně z česané vlny nebo ze směsi s vlnou. \n\nObzvlášť podlouhlý a příčný trikot se podobají vzhledem a pružností osnovní pletenině. Používají se na pláště nebo kostýmy a z počesaného trikotu se vyrábí jeden z druhů \"lodenu\". \n\nK diagonálním trikotům patří zejména trikotýn \n"}
{"id": "855717", "url": "https://cs.wikipedia.org/wiki?curid=855717", "title": "Anabasis", "text": "Anabasis\n\nAnabasis ( – \"pochod vzhůru\", t.j. od pobřeží) je nejznámější dílo\nstarořeckého vojáka a spisovatele Xenofonta. Popisuje výpravu řeckých žoldnéřů ve službách Kýra Mladšího do Malé Asie a zejména jejich strastiplný návrat zpět po Kýrově smrti. Xenofón se výpravy osobně účastnil a v ústupové části byl zvolen jedním z velitelů.\n\nJedná se o klasické dílo světové literatury, původní starořecký text je navíc doporučován k četbě studentům starořečtiny pro svou přímočarost.\n\nNa základě tohoto díla se navíc rozšířilo slovo \"anabáze\" do mnoha jazyků s posunutým významem obtížné a dlouhé cesty. Z hlediska jazykového je přitom nepřesný i původní název díla: Cesta pod Kýrovým velením do nitra Malé Asie sice byla cestou od pobřeží, ale jádrem díla je popis cesty zpět k pobřeží, pro které měli Řekové slovo \"κατάβασις\" – \"katabasis\", pochod dolů.\n\nKýros Mladší z rodu Achaimenovců se chce zmocnit trůnu, na který usedl jeho starší bratr Artaxerxés II. Začne proto sbírat armádu, přičemž navenek se tváří, že má sloužit jen k boji se satrapou Tissafernem. Významnou součástí armády se stává „deset tisíc“ řeckých žoldnéřů a ti jsou také jedinou součástí Kýrovy armády, které se později daří v klíčové bitvě u Kunax, kde obrací protivníkovo křídlo k ústupu. Ve stejné bitvě ovšem Kýros zahyne, většina jeho armády ustoupí a do moci jeho nepřítele padne i zázemí se zásobami. Řečtí žoldnéři se tak ocitají bez cíle, bez spojenců a bez zásob v nitru rozsáhlé a spíše nepřátelské říše. Pro Perskou říši dále zastoupenou zejména Tissafernem ovšem představují také významný problém, protože zůstávají kvalitní disciplinovanou a bojeschopnou armádou, která se dokáže ubránit případnému nepřátelskému útoku. Kýrův zástupce Ariaeus, který se stáhl v čele zbytku Peršanů, sám o trůn usilovat nehodlá a o služby Řeků nemá zájem, nicméně jinak se k nim tváří přátelsky. Tissafernés, který od Řeků požaduje složení zbraní, na které oni odmítají přistoupit, ovšem nabídne Ariaesovi smír s králem pod podmínkou pomoci se zradou Řeků. Ariaeus souhlasí a společně se jim podaří nalákat řecké vedení jen s malou ostrahou na údajnou smírnou hostinu. Následně jsou řečtí vůdci pozabíjeni a Řekům je jako možnost opět nabídnuta kapitulace. Ti však odmítnou a vydají se na pochod na sever k Černému moři. Přestože musí bojovat s nepříznivými okolnostmi, nakonec se jim podaří dorazit do Trapezu mezi Řeky a v rámci angažmá pod vedením thráckého krále Seutha a pak pod vedením spartského generála Thimbróna se dostávají domů.\n\nJako postava se v díle mihne i Sókratés, s kterým se Xenofón radí, zda se přidat k výpravě.\n\nNa dílo existuje mnoho odkazů v novější literatuře. Kromě toho ovlivnilo i vojevůdce: Předpokládá se, že popisovaný úspěch disciplinovaného řeckého vojska v Persii mohl mít o dvě generace později vliv na plány Filipa II. Makedonského. A inspiraci Anabází přiznal Thomas Edward Lawrence, organizátor arabského odboje proti turecké nadvládě.\n\nJako anabasis se také označuje ústup československých legií v letech 1917-1920 z důvodu změny vlády jejich spojence, carského Ruska, kam dezertovaly, aby bojovaly proti Rakousku-Uhersku a Německu. V tomto okamžiku (roku 1917) se totiž mění priority československých legií, když propukla ruská revoluce a když jsou zataženy do občanské války mezi Rudoarmějci (stoupenci nové komunistické vlády) a Bělogvardějci (stoupenci cara, na jejich straně se ocitly i československé legie). Ústup probíhal přes Transsibiřskou magistrálu, hlavní dopravní trasu napříč Ruskem a s železnicí, kterou bylo nutné bránit, aby se československé legie dostaly na východ - k přístavu Vladivostok, odkud se plavily po oceánech a do roku 1920 dorazily domů do nově vzniklého Českoslovenka.\n\n"}
{"id": "855725", "url": "https://cs.wikipedia.org/wiki?curid=855725", "title": "Sharon Van Etten", "text": "Sharon Van Etten\n\nSharon Van Etten (* 26. února 1981 Clinton, New Jersey, USA) je americká písničkářka žijící v Brooklynu.\n\nNarodila se jako prostřední z pěti dětí počítačovému programátorovi a učitelce historie v Clintonu; měla staršího bratra, dvě sestry a mladšího bratra. Studovala na North Hunterdon High School a po přestěhování do Tennessee pak Middle Tennessee State University.\n\nV roce 2009 zpívala v několika písních z alba skupiny The Antlers s názvem \"Hospice\". Své první album s názvem \"Because I Was in Love\" vydala v květnu 2009 prostřednictvím hudebního vydavatelství Language of Stone. Ještě před tím vydala několik malých alb, která však byla prodávána pouze při koncertech. Do roku 2012 pak vydala ještě dvě, \"Epic\" (2010) a \"Tramp\" (2012). V lednu 2013 vystoupila na koncertě Life Along the Borderline: A Tribute to Nico věnovaném zpěvačce Nico. V březnu a dubnu toho roku odehrála severoamerické turné jako předkapela skupiny Nick Cave and the Bad Seeds. Jejím dalším albem bylo \"Are We There\", které vyšlo v květnu roku 2014. Roku 2014 svým vokálem přispěla do písně „Is What It Is“ hudebního dua She Keeps Bees z alba \"Eight Houses\". Roku 2015 přispěla písní „Teen Angel“ na album \"\". O dva roky později nahrála ve spolupráci s hercem Michaelem Cerou píseň „Best I Can“.\n\nV letech 2016 a 2019 hrála Rachel v seriálu \"The OA\". Rovněž hrála v jedné epizodě obnoveného seriálu \"Městečko Twin Peaks\" a také v celovečerním filmu \"Never, Rarely, Sometimes, Always\".\n\n\n\n"}
{"id": "855727", "url": "https://cs.wikipedia.org/wiki?curid=855727", "title": "Trikotýn", "text": "Trikotýn\n\nTrikotýn (angl.: \"tricotine\", něm.: \"Trikotine\") je pružná tkanina s výrazným žebrováním podobná osnovní pletenině.\n\nTrikotýn se původně vyráběl z hedvábí, později z česané vlněné nebo směsové příze v keprové vazbě (1:2 nebo 1:3). V osnově se používá skaná voálová příze, takže zboží má poněkud zrnitý omak.\n\nLehčí trikotýny s hmotností 120-160 g/m se používají na dámské oděvy, těžší (až 530 g/m) na pláště a na stejnokroje.\nTrikotová vazba tkanin\n"}
{"id": "855736", "url": "https://cs.wikipedia.org/wiki?curid=855736", "title": "Josef Bühler", "text": "Josef Bühler\n\nJosef Bühler (16. února 1904, Bad Waldsee – 22. srpna 1948, Krakov) byl německý válečný zločinec, tajemník a zástupce guvernéra v nacisty zřízeném Generálním gouvernementu se sídlem v Krakově během druhé světové války.\n\nNarodil se v Bad Waldsee do katolické rodiny s dvanácti dětmi, jeho otec byl pekařem. Poté, co dokončil studia práv, přijal práci u Hanse Franka, právního poradce Hitlera i NSDAP. Také byl zvolen poslancem Reichstagu.\nBühler podal o Frankovi svědectví před Norimberským tribunálem. Později byl vydán do Polska a souzen před Nejvyšším lidovým soudem Polska pro zločiny proti lidskosti, 10. července 1948 byl odsouzen k trestu smrti a propadnutí veškerého majetku. Byl popraven v Krakově, smrt oznámily polské úřady 22. srpna 1948, následující den otiskly oznámení i \"New York Times\".\n\nBühler je hlavní postavou románu \"Fatherland\" (\"Otčina\") Roberta Harrise z roku 1992. V příběhu alternativní historie pokračuje nacistické Německo ve válce se Sovětským svazem až do šedesátých let a doufá v uzavření spojenectví s USA. Bühler stále slouží v Generálním gouvernementu až do roku 1951, kdy je zraněn polským hnutím odporu a donucen úřad opustit. Jako spoluorganizátor holokaustu je zavražděn v dubnu 1964 při pokusu gestapa zakrýt všechny stopy, které zůstaly po konečném řešení. Objevení Bühlerova těla v Havole na počátku příběhu spouští vyšetřování majora Xaviera Marche, který slouží v nyní již mírových policejních silách SS. Vyšetřování smrti vede k odhalení \"konečného řešení\".\n\nVe filmu HBO Konference ve Wannsee z roku 2001 (anglicky \"Conspiracy\") hraje Bühlera britský herec Ben Daniels.\n\n"}
{"id": "855744", "url": "https://cs.wikipedia.org/wiki?curid=855744", "title": "Michail Kovaljov", "text": "Michail Kovaljov\n\nGenerálplukovník Michail Prokofjevič Kovaljov (rusky: Михаил Прокофьевич Ковалёв) (* 7. července 1897, Brjuchověckaja – 1. srpna 1967, Petrohrad) byl sovětský generál a vysoký důstojník.\n\nČerstvě vystudovaný Kovaljov nastoupil do carské armády roku 1915 a zapojil se jako praporčík do bojů první světové války. Během Říjnové revoluce byl štábním kapitánem. Během Ruské občanské války velel pluku Rudé armády proti Bělogvardějcům a během Tambovského povstání proti vzbouřeným rolníkům. Od května v roce 1932 do června roku 1936 velel 9. střeleckému sboru.\n\nJako velitel Běloruského frontu velel jednomu frontu sovětské armády při obsazení Polska, druhému – Ukrajinskému velel Semjon Timošenko. Od listopadu 1939 velel Běloruskému zvláštnímu vojenskému okruhu, okruhu vytvořenému z Běloruského frontu a Běloruského vojenského okruhu pro účely již zmíněné sovětské invaze do Polska. V této funkci ho na začátku roku 1940 vystřídal Fjodor Kuzněcov. Poté velel nově vzniklému Zabajkalskému frontu, který po něm v červenci 1945 převzal maršál Malinovskij. Po druhé světové válce působil i nadále v armádě, zemřel jako několikanásobně vyznamenaný válečný hrdina v Sankt Petěrburgu, tehdejším Leningradu.\n\n"}
{"id": "855747", "url": "https://cs.wikipedia.org/wiki?curid=855747", "title": "Okučani", "text": "Okučani\n\nOkučani (v srbské cyrilici Окучани, ) je opčina, nacházející se v Brodsko-posávské župě v Chorvatsku. Žije zde 1594 obyvatel (76 % Chorvatů a 21 % Srbů). Je to jedno z mála sídel nacházejících se poblíž dálnice A3 v úseku mezi Novskou a Novou Gradiškou. Severně od Okučani se nachází kopec Psunj, jižně pak řeka Sáva a Bosna a Hercegovina.\n\nOkučani je sídlem stejnojmenné općiny, do které patří dalších 16 sídel.\n\nHistorické dokumenty z roku 1334 dokládají existenci několika římskokatolických kostelů v okolí řeky Sloboština, která protéká Okučani. S příchodem Turků (v 30. letech 16. století) se do oblasti začalo stěhovat obyvatelstvo, jak muslimové, tak i pravoslaví, a to především z oblasti Bosny a Hercegoviny.\n\nPravoslavný chrám sv. Petra a Pavla byl zbořen za druhé světové války a po ní nahrazen nově postaveným chrámem sv. Demetria. Římskokatolický kostel z roku 1906 byl zbořen v roce 1992 za Chorvatské války za nezávislost, namísto něj byl v letech 1996 až 2003 postaven nový kostel sv. Víta.\n\nV předvečer rozpadu Jugoslávie bylo Okučani místem dramatických nacionalistických manifestací, především srbského obyvatelstva. Spolu s Pakracem bylo Okučani považováno za jedno z center srbského osídlení v západní Slavonii. Na přelomu ledna a února 1991 bylo nejprve vyčleněno z opčiny Nova Gradiška (a přičleněno opčině Pakrac). Později byla vyhlášena samostatná opčina Okučani. V srpnu 1991 pak bylo Okučani připojeno k SAO Západní Slavonie. Ještě v témže měsíci uskutečnili ozbrojení civilisté několik útoků proti chorvatským milicionářům.\n\nSAO západní Slavonie se později stala později součástí Republiky Srbská Krajina. Přes obec a její území se několikrát přehnaly těžké boje a samotná proto byla těžce poškozena. V roce 1995 byla dobyta chorvatskou armádou během tzv. operace Blesk. Na začátku května velká část Srbů Okučani opustila. Srbové, kteří ještě před válkou tvořili 90 % obyvatelstva Okučani, tak představují nyní menšinu. Na jejich místo přišli především váleční uprchlíci z řad Chorvatů, kteří byli vystaveni útokům ze strany srbských ozbrojenců.\n\nHospodářská aktivita Okučani a okolí závisí především na zemědělství. Vzhledem k válečným škodám a pomalé obnově jsou však možnosti města i nadále velmi omezené. Velkým přínosem pro město je kromě dálnice i železniční spojení (trať Záhřeb - Bělehrad). Na území opčiny se však nenachází žádný podnik, který by železnici využíval (např. prostřednictvím vlečky apod).\n\n"}
{"id": "855748", "url": "https://cs.wikipedia.org/wiki?curid=855748", "title": "Stammbach", "text": "Stammbach\n\nStammbach je město (Markt) v německé spolkové zemi Bavorsko, v zemském okresu Hof.\n\nObec je oficiálně rozdělena na 45 částí:\nDo roku 1792 patřilo město knížectví Bayreuth. V roce 1792 připadl Prusku. Po tylžském míru v roce 1807 přešla jeho správa pod Francii a v roce 1810 byl připojen k Bavorsku.\n\nV roce 1938 byla připojena obec Fleisnitz. 1. července 1972 byl začleněn Förstenreuth a část obce Straas.\n\nV roce 2008 vznikl v obci první buddhistický lesní klášter Muttodaya v Německu.\n"}
{"id": "855749", "url": "https://cs.wikipedia.org/wiki?curid=855749", "title": "Kofi Kingston", "text": "Kofi Kingston\n\nKofi Nahaje Sarkodie-Mensah (* 14. srpna 1981) je ghansko-americký profesionální wrestler který působí ve WWE pod ringovým jménem Kofi Kingston.\n\n\n\n"}
{"id": "855756", "url": "https://cs.wikipedia.org/wiki?curid=855756", "title": "Ivan Jakubec", "text": "Ivan Jakubec\n\nProf. PhDr. Ivan Jakubec, CSc. (* 21. prosince 1960 Praha) je český historik, odborník na dějiny techniky, dopravy a infrastruktury.\n\nV roce 1984 absolvoval Filozofickou fakultu Univerzity Karlovy v Praze (dvouoborová historie), se kterou od roku 1990 spojil i svou profesní dráhu. Působí v Ústavu hospodářských a sociálních dějin, jehož je momentálně zástupcem ředitele. V letech 1997\"–\"2000 byl proděkanem pro vědu a výzkum a po následující čtyři roky prorektorem pro akademické kvalifikace a doktorské studium. Spolupracuje rovněž s katedrou hospodářských dějin Vysoké školy ekonomické, je členem několika redakčních a vědeckých rad.\n\nVěnuje se moderním hospodářským dějinám, historii techniky, a zejména pak dějinám dopravy a infrastruktury s obzvláštním zřetelem k železnicím a říční plavbě v českém a německém prostoru. Mimo vědeckých prací je autorem desítek odborných posudků a expertíz pro instituce a organizace v Česku i Německu.\n\n\n\n\n"}
{"id": "855758", "url": "https://cs.wikipedia.org/wiki?curid=855758", "title": "Legendrova konstanta", "text": "Legendrova konstanta\n\nLegendrova konstanta je matematická konstanta, kterou použil Adrien-Marie Legendre ve svém vzorci odhadujícím asymptotické chování prvočíselné funkce formula_1. Její hodnotu odhadl na 1,08366, později však bylo dokázáno, že příslušná limita má hodnotu přesně 1.\n\nLegendre odhadl prvočíselnou funkci jako\n\npřičemž hodnotu\nna základě známých dat o prvočíslech odhadl na 1,08366. (Bez ohledu na přesnou hodnotu této limity by její existence znamenala důkaz prvočíselné věty.)\n\nPozději však Carl Friedrich Gauss odhad hodnoty této limity snížil, až konečně Charles-Jean de La Vallée Poussin, který (nezávisle na Jacquesovi Hadamardovi) dokázal prvočíselnou větu, dokázal, že tato limita má hodnotu přesně 1. V původním Legendrově odhadu prvočíselné funkce navíc chybí členy vyšších řádů.\n\nJelikož skutečná hodnota příslušné limity je tak triviální, označuje se i dnes někdy za Legendrovu konstantu původní číslo 1,08366, přestože už má význam jen historický, nikoli matematický.\n\n"}
{"id": "855764", "url": "https://cs.wikipedia.org/wiki?curid=855764", "title": "Brooklyn Academy of Music", "text": "Brooklyn Academy of Music\n\nBrooklyn Academy of Music (zkráceně BAM) je dějiště různých uměleckých akcí v Brooklynu v New York City. Na tomto místě se nachází od roku 1908, existovala však již dříve. Od roku 1981 se zde koná festival Next Wave, na němž v různých letech mimo jiné vystoupili Philip Glass, John Cale nebo Lucinda Childs. V lednu 2013 se zde konal koncert Life Along the Borderline: A Tribute to Nico věnovaný zpěvačce Nico. Vystoupili zde například Nick Franglen, Kim Gordon, Mark Lanegan, The Magnetic Fields nebo Sharon Van Etten.\n\n"}
{"id": "855768", "url": "https://cs.wikipedia.org/wiki?curid=855768", "title": "Nepřirozený výběr (Hvězdná brána)", "text": "Nepřirozený výběr (Hvězdná brána)\n\nNepřirozený výběr je 12 epizoda 6 řady sci-fi seriálu Hvězdná brána.\n\n\"(Pokračování epizody Prométheus)\"\nTým SG-1 právě zvítězil nad zločinci, kteří se pokoušeli odletět s Prométhem, a radí se, co dělat dál, když se na lodi objeví Thór. Jack O'Neill ho uvítá a ptá se, jestli jim pomůže dostat se na Zem, když mu Thór řekne, že naopak on potřebuje pomoc. Asgardi připravili Replikátorům past na planetě Halla s časovým polem tak, aby se Replikátorům zpomalil čas a Asgardi mohli vymyslet řešení, ale Replikátorům se podařilo dostat se do něj a způsobit, aby fungoval opačně. SG-1 musí doletět na Hallu a spravit to. Po příletu je však zajme 5 lidských Replikátorů, vytvořených jako kopie androida Reese. Replikátoři týmu přečtou myšlenky. Pátý Replikátor, který byl chybně vytvořen, však slíbí Carterové, že jim pomůže. Carterová mu slíbí, že ho vezmou při útěku s sebou, ale slib na O'Neillův rozkaz poruší a tým unikne. Všichni Replikátoři tak zůstanou uvězněni v časovém poli.\n"}
{"id": "855769", "url": "https://cs.wikipedia.org/wiki?curid=855769", "title": "Machine Gun Kelly", "text": "Machine Gun Kelly\n\nGeorge Celino Barnes (18. července 1895 - 18. července 1954), lépe znám jako \"Machine Gun Kelly\", byl americký gangster v době prohibiční éry. Svou přezdívku si vybral podle své nejoblíbenější zbraně, Thompsonova samopalu. Jeho nejslavnější zločin byl únos ropného magnáta a obchodníka Charlese F. Urschela v červenci 1933, se svým gangem od něj získal výkupné 200 000 dolarů. Jejich oběť sesbírala dostatečné důkazy ohledně únosu, které následně pomáhaly vyšetřování FBI. Kelly byl zatčen v Memphisu v Tennessee 26. září 1933. Mezi jeho zločiny patří také pašeráctví a ozbrojené loupeže.\n\nZemřel po strávení 22 let ve vězení a 17 let na ostrovní věznici Alcatraz, tam získal přezdívku \"Pop Gun Kelly\". Příčinou smrti byl infarkt dne 18. července 1954, na jeho 59. narozeniny. Je pohřben v Cottondale Texas Cemetery, na hrobu je napsáno \"George B. Kelley 1954\".\n\n\n"}
{"id": "855770", "url": "https://cs.wikipedia.org/wiki?curid=855770", "title": "Cellio", "text": "Cellio\n\nCellio je italská obec v provincii Vercelli v oblasti Piemont.\n\nK 31. prosinci 2011 zde žilo 853 obyvatel.\n\nBorgosesia, Breia, Madonna del Sasso (VB), Quarona, Valduggia\n"}
{"id": "855777", "url": "https://cs.wikipedia.org/wiki?curid=855777", "title": "Klášter rekoletů", "text": "Klášter rekoletů\n\nKlášter rekoletů (francouzsky \"Couvent des Récollets\") je bývalý klášter františkánů-rekoletů v Paříži. Nachází se na rohu ulic \"Rue du Faubourg Saint-Martin\" č. 148 a \"Rue des Récollets\" č. 8 v 10. obvodu. Od poloviny 19. století sloužil jako vojenská nemocnice. Dnes je zde umístěn \"Maison de l'architecture\" (Dům architektury). Kromě kanceláří Komory architektů Île-de-France je zde také \"Centre international d'accueil et d'échange des Récollets\" (Mezinárodní centrum setkávání rekoletů) s byty pro vědce a umělce. Od roku 1974 je budova chráněná jako historická památka.\n\nV roce 1603 se s povolením francouzského krále Jindřich IV. v Paříži usadili rekoleti (ordo fratrum minorum recollectorum), reformní větev řádu františkánů. Pozemky obdrželi darem od měšťana Jacquese Cottarda a jeho ženy. O něco později vybudovali klášterní kostel Zvěstování Panny Marie, od roku 1619 vznikly klášterní budovy. Členové řádu byli činní jako vojenští duchovní a působili v nedaleké nemocnici Hôpital Saint-Louis. Na začátku 18. století mělo společenství přes 200 mnichů a klášter sloužil jako rezidence titulárního betlémského biskupa. Během Velké francouzské revoluce byl klášter zrušen a byl využíván nejprve jako kasárny, později jako chudobinec. Po přestavbě byla v budovách zřízena tkalcovna na konopná a bavlněná vlákna. V roce 1802 byla v bývalém klášteře zřízena nemocnice pro nevyléčitelně nemocné muže přeložená z Hôpital Laënnec v ulici \"Rue de Sèvres\" v 7. obvodu. V této době byla zmenšena kaple a zřízena její novoklasicistní fasáda u vstupu. V roce 1861 byl klášter přeměněn na vojenskou nemocnici. V této době byla budova zvýšena o jedno patro a fasáda byla zbavena své výzdoby. V roce 1968 byla zchátralá budova opuštěna a zůstala nějakou dobu nevyužita.\n\nV roce 1973 byla stržena dvě křídla, část bývalé zahrady byla přeměněna na veřejný park Square Villemin. Následně využívala budovu téměř 20 let architektonická škola \"École d'architecture de Paris-Villemin\". V letech 1986/1987 byla vypsána architektonická soutěž na restaurování bývalého kláštera. S pracemi se ovšem začalo až v roce 1999 poté, co byly budovy předány francouzským státem městu Paříži. Práce byly ukončeny v roce 2003 a v budovách se usídlila Komora architektů Île-de-France.\nVstup ke kapli na ulici \"Rue du Faubourg Saint-Martin\" má novoklasicistní portál s portikem se dvěma sloupy podpírajícími trojúhelníkový fronton.\n\nPůvodní vstup do kláštera se nacházel v ulici \"Rue du Faubourg Saint-Martin\" a v roce 1849 byl přeložen do ulice \"Rue des Récollets\". Zde se nachází portál s nápisem \"HOPITAL MILITAIRE VILLEMIN\" lemovaný kanelurovými sloupy.\n\nZ bývalé křížové chodby se dochovalo 22 arkád. Fasáda dlouhá přes 100 metrů přiléhající k zahradě pochází z 18. století. Je členěná do 26 částí a v přízemí opatřená velkými obloukovými okny. V této části třípodlažní budovy byly ložnice, přijímací pokoj a knihovna. Střední rizalit je zakončen trojúhelníkovým štítem s hodinami. Tři oblouková okna v horním patře jsou zdobena rokokovými kartušemi, prostřední okna v přízemí jsou opatřena sochanými konzolemi a zdobenými klenáky.\n\nV interiéru se dochovalo vstupní schodiště s kovaným zábradlím z 18. století a dřevěné schodiště s vysoustruženými dubovými balustrádami.\n\n"}
{"id": "855779", "url": "https://cs.wikipedia.org/wiki?curid=855779", "title": "Seznam politických stran v Kolumbii", "text": "Seznam politických stran v Kolumbii\n\nKolumbijská republika je unitární prezidentská republika, kterou konstituce definuje jako sociální právní stát s decentralizovaným řízením a částečnou autonomií regionů. Toto je seznam politických stran.\n\n"}
{"id": "855796", "url": "https://cs.wikipedia.org/wiki?curid=855796", "title": "Karmelitánské kláštery v Paříži", "text": "Karmelitánské kláštery v Paříži\n\nKarmelitánské kláštery v Paříži byly konventy řádu karmelitánů, kterých bylo v Paříži během dějin města několik.\n\nKarmelitáni (fr. \"carmes\") se v Paříži usadili již ve 13. století. Prvních šest řádových bratří přišlo v roce 1254 spolu s fancouzským králem Ludvíkem IX. při jeho návratu ze šesté křížové výpravy. První klášter s malým kostelem vybudovali karmelitáni s podporou krále na pravém břehu Seiny v záplavami ohrožované čtvrti Marais, nedaleko přístavu Port Saint-Paul (dnešní Port des Céléstins). Nacházel se mimo městské hradby v prostoru dnešní ulice \"Rue de l'Ave-Maria\" ve 4. obvodu. V jeho bezprostřední blízkosti avšak již uvnitř hradeb usídlil Ludvík IX. v roce 1258 společenství flanderských bekyní.\n\nPostupná zchátralost budov a nebezpečí častých záplav přiměly karmelitány, aby přesídlili na bezpečnější místo.\n\nV letech 1309-1317 i díky daru Filipa IV. Sličného vystavěli v dolní části ulice \"Rue de la Montagne-Sainte-Geneviève\" v 5. obvodu na severním svahu Montagne Sainte-Geneviève nový klášter. Klášter měl kostel Notre-Dame du Mont Carmel. Nákupem okolních pozemků se rychle rozšiřoval. Ve druhé polovině 18. století se nacházel v prostoru mezi dnešním \"Boulevardem Saint-Germain\", \"Rue de la Montagne-Sainte-Geneviève\", \"Rue du Sommerard\" a \"Rue des Carmes\". Během Velké francouzské revoluce byl klášter v roce 1790 zrušen a v roce 1811 zbořen.\n\nV klášteře byli pohřbeni:\n\nV roce 1611 přišli do Paříže z Itálie první bosí karmelitáni a obdrželi dům v ulici \"Rue Cassette\". V roce 1613 byl v ulici \"Rue de Vaugirard\" č. 70 položen základní kámen nového, většího kláštera a Marie Medicejská téhož roku položila základní kámen klášterního kostela. Budovy byly dokončeny v roce 1616 a kostel byl dostavěn 21. prosince 1620 a 21. prosince 1625 jej Léonor d'Etampes-Valençay, biskup ze Chartres zasvětil svatému Josefovi. Klášter byl zrušen v roce 1792.\n\nV roce 1633 byl přenechán reformovaným karmelitánům, kteří přišli z Rennes, středověký klášter Billettes. Tehdejší klášterní komplex se rozkládal mezi dnešními ulicemi \"Rue des Archives\", \"Rue Sainte-Croix-de-la-Bretonnerie\", \"Rue de la Verrerie\" a \"Rue de Moussi\". Nový klášterní kostel byl vystavěn v letech 1756-1758. Klášter byl uzavřen během Velké francouzské revoluce v roce 1790.\n\nKlášter karmelitánek byl založen díky daru ovdovělé vévodkyně z Longueville v roce 1603 v ulici \"Rue Saint-Jacques\" č. 284 a od roku 1617 v dnešní ulici \"Rue Chapon\" č. 62-64. V roce 1657 vznikl v ulici \"Rue Coquillière\" č. 29 filiální klášter, který v roce 1663 získal samostatnost a roku 1688 přesídlil do ulice \"Rue de Grenelle\" č. 122.\n\nV roce 1925 se karmelitáni usídlili v ulici \"Villa de la Réunion\" č. 5 v 16. obvodu. V únoru 2009 si společenství dočasně pronajalo budovu v majetku pařížské diecéze, která ležela vedle baziliky Sacré-Cœur v ulici \"Cité du Sacré-Coeur\" č. 4 v bezprostředním sousedství kláštera karmelitánek na ulici \"Rue du Chevalier de la Barre\". Přesídlení následovalo po prodeji sídla v 6. obvodu v říjnu předchozího roku řádu maristenpatres. Renovace nového sídla karmelitánů byla dokončena v roce 2011 v rámci 400. výročí povolení prvního kláštera bosých karmelitánů pařížským parlamentem.\n\n"}
{"id": "855797", "url": "https://cs.wikipedia.org/wiki?curid=855797", "title": "Klášter Fossés-Saint-Victor", "text": "Klášter Fossés-Saint-Victor\n\nKlášter Fossés-Saint-Victor (doslovně \"příkopy svatého Viktora\") je bývalý klášter v Paříži. Nacházel se v ulici \"Rue des Fossés-Saint-Victor\" (dnes \"Rue du Cardinal-Lemoine\") v 5. obvodu.\n\nV roce 1638 náboženské společenství z Anglie zakoupilo čtyři sousedící domy v ulici \"Rue des Fossés-Saint-Victor\". Tato skupina budov se nacházela poblíž městských bran porte Saint-Victor a porte Saint-Michel starých městských hradeb krále Filipa II. Augusta. Ulice vedla podle bývalých příkopů těchto hradeb.\n\nNa podzim 1793 během Velké francouzské revoluce byly příslušnice řádu internovány ve svém klášteru jako Angličanky a řeholnice. Klášter byl změněn na ženskou věznici a byly zde uvězněny i další Angličanky a také např. markýza de Mirabeau, matka revolucionáře Mirabeau, Louise a Émilie Contat, slavné herečky v Comédie-Française, Marie-Aurora de Saxe, posléze babička George Sandové aj. Osm uvězněných bylo gilotinováno kvůli obvinění proti jejich manželovi, otci nebo strýci.\n\nPo thermidorském převratu byly jeptišky a další ženy 7. února 1795 propuštěny.\n"}
{"id": "855800", "url": "https://cs.wikipedia.org/wiki?curid=855800", "title": "Lace Up", "text": "Lace Up\n\nLace Up je debutové studiové album amerického rappera MGK, bylo vydáno 9. října 2012 pod vydavatelstvím Bad Boy a Interscope Records. Album obsahuje mnoho featuringů, včetně s Ester Deanovou, Twista, Cassie, Tech N9ne, Bun B, Lil Jon a Young Jeezy.\n\nNa albu spolupracovali a s MGK nazpívali featuringy: Alex Fitts, Anna Yvette, Blackbear, Bun B, Cassie, DMX, Dubo, Ester Dean, Lil Jon, M. Shadows, Planet VI, Synyster Gates, Tech N9ne, Twista, Waka Flocka Flame a Young Jeezy a rockové kapely Avenged Sevenfold a The Kickdrums. Produkční tým je Alex da Kid a JP Did This 1. Výkonný producent alba je rapper Diddy.\n"}
{"id": "855805", "url": "https://cs.wikipedia.org/wiki?curid=855805", "title": "Klášter Saint-Bernard", "text": "Klášter Saint-Bernard\n\nKlášter Saint-Bernard (francouzsky \"Monastère de Saint-Bernard\"), též známý jako konvent feulantů (fr. \"Couvent des Feuillants\") je bývalý cisterciácký klášter reformované odnože feulantů v Paříži. Nacházel se v ulici \"Rue Saint-Honoré\" v 1. obvodu v prostoru dnešních domů č. 229-235.\n\nKlášter založil v roce 1587 francouzský král Jindřich III., který pozval do Paříže mnichy z mateřského kláštera Les Feuillants v Toulouse. Protože klášter zůstal věrný Jindřichu III. během Hugenotských válek, byl pod přímou ochranou krále, což potvrdil i Jindřich IV., a rostlo jeho bohatství. V letech 1600-1608 byl vybudován klášterní kostel Saint-Bernard-de-Clairvaux a v roce 1624 byl doplněn monumentálním průčelím.\n\nV roce 1621 mniši zřídili svůj noviciát na předměstí faubourg Saint-Jacques (v prostoru dnešního domu č. 10 v \"Rue des Feuillantines\"), který byl roku 1633 přesunut na místo domů č. 91-105 na \"Boulevardu Saint-Michel\", aby uvolnil místo ženské větvi řádu, feulantkám, které do Paříže pozvala Anna Rakouská.\n\nV roce 1790 za Velké francouzské revoluce byl majetek kláštera znárodněn. Uvolněný klášter se stal díky blízkosti Jízdárny, kde zasedalo Národní shromáždění, místem setkání jeho členů. V bývalém konventu se scházel politický klub, jehož členové byli podle místa nazýváni feulanté. Jednalo se o bývalé jakobíny, kteří se názorově rozešli se svým původním klubem.\n\nV lodi klášterního kostela na podzim roku 1791 zřídil svůj ateliér malíř Jacques-Louis David, který zde tvořil obraz \"Přísaha v míčovně\". Pro tuto příležitost požádal všechny poslance, kteří se přísahy v roce 1789 zúčastnili, aby mu stáli modelem.\n\nV roce 1793 Národní konvent opustil budovu Jízdárny i zdejšího kláštera a přesunul se do Tulerijského paláce. Klášterní budovy byly určeny jako kanceláře a a sklady vojenské manufaktury. Krátce zde sídlilo muzeum dělostřelectva, než bylo roku 1796 přesunuto do kláštera jakobínů.\n\nBudovy byly strženy na počátku 19. století v době vlády konzulátu a na jeho místě později vznikly ulice \"Rue de Rivoli\" a \"Rue de Castiglione\". Zůstaly pouze budovy č. 229-235 v ulici \"Rue Saint-Honoré\", které postavil v roce 1776 architekt Jacques Denis Antoine (1733-1801). Ty jsou od roku 1987 chráněny jako historická památka. Z kostela se dochovala pouze apsida ve dvoře jednoho z těchto domů.\n\n"}
{"id": "855806", "url": "https://cs.wikipedia.org/wiki?curid=855806", "title": "Cassie", "text": "Cassie\n\nCassandra Elizabeth Venturová (* 26. srpna 1986), profesionálně známa jako Cassie, je americká zpěvačka, modelka, tanečnice a herečka. Byla objevena hudebním producentem Ryanem Lesliem a podepsala smlouvu s vydavatelstvím NextSelection Lifestyle Group. Leslie pro ni napsal její první singl, \"U & Me\", který se stal v roce 2006 megahitem. Když bylo v roce 2006 vydáno její debutové album \"Cassie\", přestoupila k vydavatelství Bad Boy Records, kde je i její hudební partner, rapper Diddy. Její druhé album bude vydáno v roce 2012.\n\n\n\n"}
{"id": "855811", "url": "https://cs.wikipedia.org/wiki?curid=855811", "title": "Frans Maas", "text": "Frans Maas\n\nFrans Maas (* 13. července 1964, Bergen op Zoom, Severní Brabantsko) je bývalý nizozemský atlet, jehož specializací byl skok daleký.\n\nPrvého výrazného úspěchu dosáhl v roce 1987 na halovém MS v americkém Indianapolisu, kde skončil na 8. místě. Na světovém šampionátu v Římě v témže roce jen těsně nepostoupil z kvalifikace. V roce 1988 se stal v Budapešti halovým mistrem Evropy. Titul si zajistil výkonem dlouhým 806 cm. Stříbro získal Maďar László Szalma (803 cm) a bronz Ital Giovanni Evangelisti (800 cm). O rok později jen těsně neobhájil titul halového mistra Evropy a na evropském halovém šampionátu v nizozemském Haagu, kde nakonec vybojoval výkonem 811 cm bronzovou medaili. Zlato získal jeho krajan Emiel Mellaard, který skočil o pouhé tři centimetry dál. Na halovém MS 1989 v Budapešti skončil ve finále na 8. místě (783 cm).\n\nV roce 1990 obsadil 12. místo na halovém ME ve skotském Glasgowě. Na ME v atletice 1990 ve Splitu skončil těsně pod stupni vítězů, na 4. místě. Kvůli dopingu byl později diskvalifikován Borut Bilač z tehdejší Jugoslávie, který skončil na bronzové pozici a jeho medaili získal nizozemský dálkař. Bronz však nakonec zůstal kvůli nejasnostem u Bilače. V roce 1991 se mu nepodařilo na halovém MS v Seville i na světovém šampionátu v Tokiu postoupit z kvalifikace.\n\nNa halovém MS 1993 v Torontu měřil ve finále jeho nejdelší pokus 798 cm, což stačilo na konečné 5. místo. Ze třetího místa byl později kvůli dopingu diskvalifikován Bulhar Daniel Ivanov a bronz získal původně čtvrtý Kubánec Jaime Jefferson, na jehož místo se posunul Frans Maas. Zúčastnil se také MS v atletice 1993 ve Stuttgartu, evropského šampionátu (1994) v Helsinkách a halového mistrovství světa v Barceloně v roce 1995, kde skončila jeho účast v kvalifikacích.\n\n"}
{"id": "855814", "url": "https://cs.wikipedia.org/wiki?curid=855814", "title": "Bitva u Walcherenu", "text": "Bitva u Walcherenu\n\nBitva u Walcherenu byl vojenský konflikt u poloostrova Walcheren v létě roku 1253. Na popud flanderské hraběnky Markéty se pokusil její syn a spoluvládce Vít z Dampierre společně s bratrem a francouzskými společníky 4. července vylodit na Zeelandských ostrovech, o kterých byla Markéta přesvědčena, že patří do flanderského hrabství. Vylodění skončilo pro útočníky nechvalně, byli poraženi a oba Dampierrové se dostali do zajetí holandského regenta Florise, bratra římského krále Viléma II. Prostřednictvím Ludvíka IX. Francouzského byli na základě \"péronnského ustanovení\" a zaplacení vysokého výkupného v roce 1256 propuštěni.\n"}
{"id": "855821", "url": "https://cs.wikipedia.org/wiki?curid=855821", "title": "Sledování cest", "text": "Sledování cest\n\nSledování cest, , je algoritmus používaný v počítačové 3D grafice k syntéze (renderování) obrazu virtuální trojrozměrné scény, v níž věrně simuluje globální osvětlení. Řeší zobrazovací rovnici za pomoci Monte Carlo integrování, kdy pro každý pixel výsledného obrázku opakovaně simuluje tok světla ve scéně formou náhodné procházky, neboli sleduje možné cesty paprsků světla, které vycházejí ze světelných zdrojů a po interakci se scénou dopadají do daného pixelu virtuální kamery (odtud název).\n\nSledování cest přirozeně a fyzikálně přesně simuluje mnoho efektů nepřímého osvětlení, které musí být při užití jiných metod (např. sledování paprsku) komplikovaně imitovány. Patří mezi ně zejména ideální odraz a lom světla, „půjčování barev“ (anglicky ), kaustiky, měkké stíny, zachycuje rovněž hloubku ostrosti či rozmazání pohybem. Při kombinaci s dostatečně přesnými modely povrchů objektů, světelných zdrojů a kamery pak produkuje obrázky nerozeznatelné od reálných fotografií. Pro získání takto kvalitních výstupů však musí být odsimulováno velké množství paprsků, jinak jsou výsledky zatíženy viditelným šumem. \n\nČasová náročnost této metody dosud komplikuje nasazení v interaktivních aplikacích, díky své přesnosti a nestrannosti ale našla uplatnění například ve filmovém průmyslu a designu či je používána ke generování referenčních obrázků při testování kvality jiných renderovacích algoritmů.\n\nKdyž v roce 1986 James Kajiya publikoval zobrazovací rovnici a její využití v počítačové grafice, představil rovněž algoritmus pro nalezení jejího numerického řešení, jenž nazval sledováním cest. O deset let později na něj navázal Lafortune a navrhl mnohá zlepšení včetně tzv. obousměrného sledování cest.\n\nV roce 1997 přispěli svou modifikací obousměrného sledování cest Eric Veach a Leonidas J. Guibas. Nesla název Metropolis light transport a byla založena na znovu využívání již nalezených cest z kamery do světelných zdrojů za účelem zvýšení výkonu v náročných scénách.\n\nNa počátku nového tisíciletí bylo směřování dalšího vývoje ovlivněno nástupem programovatelných GPU. V roce 2002 prezentoval Timothy Purcell první algoritmus globálního osvětlení běžící na GPU. Následné zdokonalení technologií pro programování GPU (OpenCL, CUDA, ATI Stream) pak spolu s nárůstem výpočetní síly znovu podnítilo zájem o algoritmy založené na sledování cest. První komerční GPU implementaci sledování cest demonstroval Austin Robison ze společnosti NVIDIA v únoru 2009 a další následovaly. V současnosti jsou již některé schopny vykreslovat fotorealistické scény v reálném čase.\n\n\nAlgoritmus chápe světlo jako spojitou nekonečně dělitelnou energii, která vychází ze světelných zdrojů a šíří se prostředím, kde interaguje s povrchy objektů, až se ustálí v rovnovážném stavu. Přitom předpokládá, že se světlo vzájemně neovlivňuje, tj. že energie přicházející do jednoho místa z více směrů se jednoduše sčítá. Tento model je zjednodušením reality, nepostihuje vlnový ani částicový charakter světla, odpovídá spíše geometrické optice. Sledování cest tudíž v této podobě nesimuluje jevy jako je difrakce, disperze, interference či polarizace.\n\nVyzařování a přenos světla jsou charakterizovány radiometrickými veličinami, zejména září formula_1 vyjadřující směrovou hustotu toku světla v bodě formula_2 ve směru formula_3. Zář daným bodem emitovaná je typicky značena formula_4 a nabývá nenulových hodnot pro body na povrchu světelných zdrojů. Nelze ji však použít pro popis bodových zdrojů, k tomu slouží veličina zářivost.\n\nInterakce světla s hmotou je vyjádřena pomocí BRDF, tj. funkce formula_5 udávající v zásadě hustotu pravděpodobnosti, s jakou se světlo dopadající ze směru formula_6 do bodu formula_2 odrazí do směru formula_8. Tato funkce zachycuje odrazivé vlastnosti materiálů ve scéně, modeluje mikrostrukturu jejich povrchů. \n\nPodmínku na rovnovážné rozložení světla ve scéně formuluje zobrazovací rovnice:\nTa říká, že odchozí zář v bodě formula_2 ve směru formula_8 je dána součtem záře tímto bodem do tohoto směru emitované a integrálu záře příchozí do formula_2 z libovolného směru hemisféry, která se s pravděpodobností danou BRDF do směru formula_8 odrazila.\n\nCílem algoritmu pak je pro daný popis světelných zdrojů pomocí emitované radiance a povrchů pomocí BRDF nalézt takové rozložení světla ve scéně, které splňuje zobrazovací rovnici, tzn. nalézt její řešení. Zobrazovací rovnici je však typicky nemožné vyřešit analyticky (scény mají složitou geometrii, integrand je tudíž nespojitý a nabývá takřka libovolných hodnot), sledování cest je proto řešením numerickým. Integrál v rovnici algoritmus odhadne metodou Monte Carlo pomocí jednoho náhodně vygenerovaného směru, neboli spočítá\nkde formula_6 je směr náhodně vygenerovaný podle hustoty pravděpodobnosti formula_16. \n\nVlastní renderování probíhá následovně. Pro daný pixel výstupního obrázku je náhodným směrem skrze něj z kamery do scény vržen paprsek. Jestliže žádný objekt scény netrefí, použije se zář pozadí a cesta končí. Jinak se nalezne nejbližší průsečík se scénou a spočítá se zde odhad odchozí záře podle vztahu výše. Tj. leží-li průsečík na zdroji, přičte se emitovaná zář zdroje, a zář odražená se odhadne rekurzivně opětovným vržením paprsku do scény v náhodném směru hemisféry. Aby nevznikaly nekonečné cesty a algoritmus skončil, nevrhá se další paprsek vždy, nýbrž pouze s pravděpodobností rovnou odrazivosti povrchu v místě průsečíku. Tento postup se pro každý pixel zopakuje mnohokrát a příspěvky jednotlivých cest se zprůměrují.\n\nV této podobě lze celý algoritmus zapsat následujícím pseudokódem:\n\nPopsaná verze algoritmu je ryze základní, slouží především pro ilustraci. Ač je z teoretického hlediska korektní, v praxi velice špatně konverguje, pročež se typicky implementuje s celou řadou vylepšení. Mezi nejvýznamnější z nich patří:\n\nMísto uniformního generování směrů (vzorkování) hemisféry se použije technika vzorkování podle důležitosti a hemisféra se vzorkuje podle BRDF. Tedy místo konstantní hustoty formula_17 jsou směry generovány podle hustoty co nejpodobnější BRDF. Například pro difúzní komponentu Phongovy BRDF se používá hustota formula_18, kde formula_19 je úhel mezi vygenerovaným směrem a normálou plochy v místě průsečíku. Paprsky jsou tak vrhány ve směru pravděpodobnějšího odrazu.\n\nV některých situacích samotné vzorkování podle BRDF selhává (zejména pro malé či bodové světelné zdroje). Kombinuje se proto se vzorkováním světelných zdrojů, kdy se v místě dopadu paprsku vrhá, vedle paprsku sloužícího pro rekurzivní výpočet odražené záře, ještě jeden speciální paprsek k náhodně vygenerovanému bodu na zdroji (ten ve zdroji končí, cesty se tedy exponenciálně nevětví). Příspěvky obou paprsků se poté sečtou s vhodnými vahami.\n\nBRDF popisuje pouze odraz světla, počítá se proto s komplikovanějšími distribucemi BTDF či BSDF modelujícími lom, resp. rozptyl světla, pro některé materiály se uvažují i odrazy pod povrchem (BSSRDF).\n\nMísto bodových a plošných světelných zdrojů scénu osvětluje myšlená nekonečná koule kolem ní, na níž byl namapován obraz reálného prostředí. Implementace tohoto vylepšení významně ovlivňuje uvěřitelnost výstupu.\n\nSledování cest směrem z kamery do světelných zdrojů není v praxi pro vykreslení některých jevů použitelné, např. kaustiky konvergují jen velice pomalu. Obousměrné sledování cest proto tento směr kombinuje i se směrem opačným, tj. ze zdrojů do kamery.\n\nKŘIVÁNEK, Jaroslav. \"Počítačová grafika III\". Praha, 2012. Přednáška na Matematicko-fyzikální fakultě Univerzity Karlovy. Dostupné online.\n\nVEACH, Eric. \"Robust Monte Carlo Methods for Light Transport simulation\". Stanford, 1998. Disertační práce (PhD.). Stanford University. Dostupné online. (anglicky)\n\n\n"}
{"id": "855824", "url": "https://cs.wikipedia.org/wiki?curid=855824", "title": "Blériot-SPAD S.510", "text": "Blériot-SPAD S.510\n\nBlériot-SPAD S.510 byl poslední vyráběný francouzský stíhací dvouplošník.\n\nLetoun byl koncipován na základě požadavku francouzského letectva v roce 1930 jako čistý dvouplošník s otevřeným kokpitem. Jeho konstrukce byla celokovová, přičemž zadní část trupu tvořila duralová skořepina. Křídla a ocasní plochy byly klasické konstrukce potažené plátnem. Letoun byl poháněn kapalinou chlazeným vidlicovým dvanáctiválcem Hispano-Suiza 12Xbrs.\n\nLetoun poprvé vzlétl 6. ledna 1933. Během zkoušek musel být prodloužen trup a zvětšena svislá ocasní plocha, aby byly vyřešeny problémy se stabilitou a bočením letounu. Výkony měl podobné jako britský Gloster Gladiator. Výzbroj letounů S.510 byla složena ze 4 kulometů, které byly montovány ve spodním křídle. Tato výzbroj mu dávala mnohem větší palebnou sílu než většině dřívějších dvouplošníků, tím se podobal britským Gladiatorům nebo italským letounům Fiat CR.42 Falco. Poslední dva stroje však byly dodány s motory Hispano-Suiza 12Xcrs, které umožňovaly instalaci leteckého kanónu mezi válce motoru.\n\nLetoun S.510 byl odsouzen stát se zastaralým, dokonce ještě předtím než poprvé vzlétl, ačkoliv když byl navrhován, mnoho pilotů a odborníků bylo pevně přesvědčeno, že dvouplošníky jsou lepšími stíhačkami než jednoplošníky kvůli své obratnosti. Přesto byla v srpnu 1935 podepsána objednávka na 60 letounů poté, co francouzské letecké eso Louis Massot předvedl vynikající manévrovací schopnosti a stoupavost letounu.\n\nNavzdory svým přednostem se letouny udržely ve službě asi jeden rok. Letoun velice rychle zastarával s tím, jak Británie, Německo, ale i Francie rychle vyvíjely moderní stíhací jednoplošníky. K jeho dalším slabinám patřil pevný nezatahovatelný slabý podvozek a horší palivový systém.\n\nLetoun S.510 vstoupil do služby na počátku roku 1936, v květnu 1937 byl přidělen k GC I/7 a v červenci 1938 k GC II/7. Letoun byl považován za přechodový typ mezi stroji Morane-Saulnier MS.225 a Morane-Saulnier MS.406. Sloužil i u vojenské akrobatické skupiny známé pod názvem Weiser Circus.\n\nPři vypuknutí 2. světové války letouny S.510 sloužily již jen u záložních jednotek. Záložní jednotky v kontinentální Francii byly mobilizovány do skupiny II/561 na letišti v Havre-Oteville. Od 18. ledna 1940 začaly být letouny nahrazovány stroji Bloch MB.151 a \"groupe\" změnila označení na GC III/10. Nahrazené letouny S.510 se vrátily do role cvičných letounů. Přibližně 10 letounů S.510 bylo posláno do francouzské severní Afriky, kde byly zařazeny do stíhací skupiny GC III/5, ale vzhledem k jejich zastaralosti byly používány jen k cvičným účelům.\n\n27 strojů mělo být posláno také do Španělska, aby se účastnily španělské občanské války na straně republikánských sil (někdy je uváděno číslo 15 strojů), ale důkazy o tom, že tomu tak skutečně bylo, chybí.\n\nS.510.01\nS.510\n\n\"Technické údaje pocházejí z publikace „Encyklopedie stíhacích letounů“\".\n\n\n\n\n Francie\n Španělsko\n\n\n"}
{"id": "855828", "url": "https://cs.wikipedia.org/wiki?curid=855828", "title": "Bradlo (Chřiby)", "text": "Bradlo (Chřiby)\n\nBradlo je vrchol v pohoří Chřiby, asi 5 km severovýchodně od obce Moravany v okrese Hodonín, vysoký 543,4 m n. m. Vrchol je v krajině jižně od Chřibů dobře viditelný jako nejvyšší bod hřebene, který se táhne ve směru SSV-JJZ. Je nejvyšším chřibským kopcem okresu Hodonín. Nejsnáze je přístupný ze severu lesní pěšinou od Koryčanské kaple (asi 0,5 km), ke které vede modře značená turistická trasa.\n\nNa hřebeni Bradla je několik skalních útvarů jako např. Rozštípená skála (Chřiby) nebo Moštěnické kameny.\n\nNa vrcholu se pravděpodobně kdysi rozkládalo hradisko, ze kterého se v terénu dochovaly nepatrné zbytky. Poprvé se o něm zmínil archeolog František Přikryl v roce 1905.\n\n30. listopadu 1952 ve 20:58 pod vrcholem Bradla havaroval vojenský letoun Douglas C-47 Skytrain, který přepravoval matrice pro Rudé právo. Na místě zahynuli pilot štábní kapitán Antonín Větroň (*14.5.1914), radiotelegrafista podporučík František Gregr (*13.9.1930), palubní technik nadporučík Vlastimil Koval (*12.7.1912), druhý pilot poručík Jiří Dvořák (*13.1.1922) a navigátor nadporučík Viliam Antal (*14.5.1929).\n\nVe 40. letech 20. století spisovatel Jan Jetelina zaznamenal pověst o loupežnících, kteří na Bradle žili. Majitel panství vypsal odměnu za jejich vypátrání. Jejich obydlí na Bradle našel mladý chasník, loupežníky obklíčili vojáci a předali je spravedlnosti. Dle jiné pověsti loupežníci poblíž přepadli a zabili hraběcí dceru, která tudy projížděla v kočáře. Její otec pak na místě nechal postavit \"Koryčanskou kapli\". Původ neobarokní kaple není jasný. Některé prameny uvádějí její výstavbu věřícími v polovině 19. století, jiné ji datují do 18. století. Sloužila k zastavení věřících na pouť narození Panny Marie do koryčanského kostela 8. září.\n"}
{"id": "855830", "url": "https://cs.wikipedia.org/wiki?curid=855830", "title": "Mistrovství Evropy v házené žen 2012", "text": "Mistrovství Evropy v házené žen 2012\n\n10. mistrovství Evropy v házené proběhne ve dnech 4. – 16. prosince v Srbsku. Mistrovství se zúčastnilo 16 družstev, rozdělených do čtyř čtyřčlenných skupin. První tři týmy postoupili do dvou čtvrtfinálových skupin z nichž první dvě družstva hráli play off o medaile. Družstva na třetím místě hráli o páté místo. Mistrem Evropy se stalo družstvo Černé Hory.\n\n----\n\n----\n\n\n"}
{"id": "855832", "url": "https://cs.wikipedia.org/wiki?curid=855832", "title": "Rumunsko na Letních olympijských hrách 1960", "text": "Rumunsko na Letních olympijských hrách 1960\n\nRumunsko se účastnilo Letní olympiády 1960. Zastupovalo ho 98 sportovců (82 mužů a 16 žen) v 13 sportech.\n\n"}
{"id": "855833", "url": "https://cs.wikipedia.org/wiki?curid=855833", "title": "Kumulativní četnost", "text": "Kumulativní četnost\n\nKumulativní četnost je postupně načítaná četnost jednotlivých vzestupně uspořádaných hodnot statistického znaku ve statistickém souboru.\n\nV případě, že náš sledovaný statistický znak nabývá mnoha různých hodnot, potom si je můžeme rozdělit do několika intervalů, kterým říkáme třídy. Počet tříd udává Sturgesovo pravidlo. V případě, že statistický znak je omezená množina jako v níže uvedeném příkladu, potom její hodnoty mohou být přímo třídami. Absolutní hodnota četnosti vyjadřuje kolikrát se daná hodnota znaku z našeho statistického souboru v každé třídě vyskytuje. Absolutní hodnota kumulativní četnosti je potom součtem všech hodnot všech absolutních četností sledované třídy a všech nižších tříd. \nRelativní hodnota kumulativní četnosti je potom přepočtena na počet prvků souboru. Udává se obvykle v procentech. \n\nMějme školní třídu 16 žáků a jejich známky z matematiky. V terminologii statistiky máme statistický soubor o rozsahu 16 statistických jednotek. Statistický znak který u našich jednotek sledujeme je jejich známka z matematiky. Spočteme kolik žáků má kterou známku, vyjádřili jsme četnost výskytu známek. \nAbsolutní kumulativní četnost – výpočet a vyjádření v grafu. \n\nKumulativní četnost se spolu s dalšími statistickými metodami používá v mnoha oborech lidské činnosti. Příkladem může být biomedicínský výzkum, nebo při řízení kvality v Paretově diagramu.\n\n\n\n"}
{"id": "855847", "url": "https://cs.wikipedia.org/wiki?curid=855847", "title": "Rumunsko na Letních olympijských hrách 1964", "text": "Rumunsko na Letních olympijských hrách 1964\n\nRumunsko se účastnilo Letní olympiády 1964. Zastupovalo ho 138 sportovců (108 mužů a 30 žen) v 13 sportech.\n\n"}
{"id": "855852", "url": "https://cs.wikipedia.org/wiki?curid=855852", "title": "Mochna písečná", "text": "Mochna písečná\n\nMochna písečná (\"Potentilla arenaria\") je nízká, žlutě kvetoucí bylina s plazivými odnožemi, díky kterým vytváří velké polštáře pokrývající souvislé plochy. Vyrůstá hlavně na světlých a sušších písčitých místech, jako jsou pastviny, lesostepi, písečné nebo skalnaté svahy, okraje cest i borových lesů. Je to druh ze širokého rodu mochna.\n\nTento druh se vyskytuje hlavně ve střední a východní Evropě. Západní hranice výskytu prochází přes Německo, severní jihem Skandinávie a Pobaltím, jižní severem Balkánu a východní Uralem.\n\nV České republice roste hlavně v termofytiku a podstatně méně v mezofytiku. V mnoha oblastech je hojná, v jiných však zcela chybí. Nejčastěji se nachází v teplejších areálech severních a středních Čech a na střední a jižní Moravě. Vůči jiným rostlinám je konkurenčně málo zdatná, k růstu si vybírá hlavně místa s nesouvislou vegetací, kde jsou jiným rostlinstvem neporostlé plochy. Preferuje vápencový podklad.\n\nTento druh je \"Černým a červeným seznamem cévnatých rostlin České republiky z roku 2000\" zařazen do kategorie vzácnějších taxonů vyžadujících další pozornost (C4a).\n\nPodle \"Florabase.cz\" se mochna písečná v ČR vyskytuje hlavně na jižní a střední Moravě, v okolí Prahy, v Polabí a severozápadních Čechách.\n\nVytrvalá rostlina která obvykle dosahuje do výšky nejvýše 10 cm. Ze silného, několikahlavého oddenku se vyvíjejí listové růžice, z kterých vyrůstají přímé nebo vystoupavé, velmi jemné květné lodyhy a tenké, plazivé, řídce olistěné výběžky zakončené dceřinou růžicí listů. Celá rostlina včetně lodyh, listů i výběžků je velmi chlupatá, podstatným rozlišovacím znakem mochny písečné jsou 10 a víceramenné chlupy vespod dlanitě dělených listů. Listy v růžici mají krátké řapíky, špičaté palisty a jsou nejčastěji 5četné. Lodyžní listy jsou krátce řapíkaté, jejich palisty jsou vejčitého tvaru a jsou 3četné. Všechny listy jsou na líci špinavě zelené nebo šedé, na rubu šedobílé až bělavé, někdy šedozelené a mají klínovitě obvejčitý tvar, na okraji mají 2 až 6 párů krátkých, tupých zubů.\n\nPravidelné, pětičetné, oboupohlavné květy vyrůstající na stopkách nejsou větší než 5 až 15 mm, vytvářejí volné květenství s 1 až 5 květy. Plstnaté kališní plátky mají vejčitý tvar, pod kalichem roste ještě drobnější kalíšek. Vykrojené korunní plátky, delší než kalich, jsou sytě žluté barvy. V chlupatém květním lůžku vyrůstá obvykle okolo 20 tyčinek. Kvete od konce března do začátku května. Plody jsou lysé, světlé, vrásčité nažky které opadávají postupně.\n\nOddenek mochny písečné obsahuje třísloviny, které působí na lidský organizmus svíravě a protizánětlivě. Mírní bolesti, zastavuje krvácení a průjmy. Je součásti čajového přípravku Tormentan.\n"}
{"id": "855854", "url": "https://cs.wikipedia.org/wiki?curid=855854", "title": "Mochna stříbrná", "text": "Mochna stříbrná\n\nMochna stříbrná (\"Potentilla argentea\") je žlutě kvetoucí, až 50 cm vysoká a mnohdy široce rozkošatěná bylina, jeden z nejvýše vyrůstajících druhů z bohatého rodu mochna.\n\nPřevážně evropský druh který zasahuje také do Asie, tam roste od Střední Asie přes Kašmír až na střední Sibiř. Druhotně se rozšířil do Severní Ameriky a byl zavlečen až na Dálný východ a na Nový Zéland. V České republice se vyskytuje v teplejších regionech hojně, v chladnějších sporadicky. Nejčastěji roste na křovinatých, kamenitých, písčitých nebo suchých travnatých stanovištích, na lesních mýtinách, okolo cesta a na místech porušených lidskou činností většinou, tam kde nehrozí konkurence jiných rostlin. Vyžaduje dostatek slunečního svitu.\n\nPodle \"Florabase.cz\" se mochna stříbrná v ČR vyskytuje:\nRostlina je to vytrvalá, s robustním, kuželovitým, vícehlavým oddenkem z kterého vyrůstají vzpřímené nebo vystoupavé lodyhy do výše 15 až 50 cm. Z přízemní listové růžice vyrůstají lodyhy pevné, bělavě plstnaté, na osluněné straně často s červenavým nádechem a nahoře vidličnatě rozvětvené. Jsou ve spodní části porostlé listy s dlouhými řapíky které se postupně zkracují a v horní části jsou listy až téměř přisedlé. Dlanitě 5četné až 7četné listy, mnohdy téměř kožovité, jsou dlouhé do 6 cm a mají jemně chlupatý řapík který srůstá s kopinatými palisty. Na okrajích často ohrnuté zubaté lístky mají tvar vejčitý až kopinatý a jsou široké asi 1 cm a dlouhé až 3 cm, jejich svrchní strana je zelená až bělavá a jen roztroušeně chlupatá, spodní šedobílá až sněhobílá hustě plstnatá. Je to druh velice proměnlivý, je rozlišována řada morfotypů.\n\nPravidelné pětičetné květy mající v průměru 1 cm se skládají do laty s 10 až 50 květy. Jejich plstnaté květní stopky dlouhé asi 2 cm se po odkvětu začínají prodlužovat. Široce kopinaté vytrvalé kališní lístky měří 3 až 4 cm, stejně tolik jako čárkovitě kopinaté lístky kalíšku, obé jsou běloplstnaté. Koruna je vytvořena pěti volnými lístky žluté barvy okrouhle vejčitého tvaru s výkrojkem v přední části které bývají dlouhé 4 až 5 mm. V květním lůžku vyrůstá 10 až 30 tyčinek a taktéž mnoho pestíků se ztlustlou čnělkou nesoucí plochou bliznu. Navečer a před deštěm se květní stopky ohýbají, chrání květ před vlhkem.\n\nDrobné souplodí obsahuje asi 30 drobných nažek, na jedné lodyze jich může být až 50. Nažky jsou dlouhé asi 0,8 mm a široké 0,7 mm, jsou lysé, lesklé a nahnědlé.\n\nMochna stříbrná se v přírodě může množit generativně semeny nebo vegetativně vytvářením vedlejších lodyh na rozvětvené hlavě kořene. Nažky dozrávají od poloviny srpna a postupně vypadávají, část jich na rostlině zůstane i přes zimu.\n\nNažky jsou rozšiřovány hlavně větrem a pak i vodou (plavou jen několik málo minut) nebo v exkrementech býložravých zvířat i pracovní činnosti člověka. První semena mohou začít klíčit již koncem léta, poslední počátkem jara. Semena po vyklíčení vytvářejí nejdřív drobnou přízemní růžici. Prvé listy jsou okrouhlé, řapíkaté a dlouhé do 10 mm, další jsou postupně větší a členitější.\n\nMochna stříbrná patří mezi rostliny které se rozmnožují apomixicky, tj. semena vznikají aniž by nutně byla vajíčka oplodněná. Semena jsou tudíž geneticky identická s mateční rostlinou a jednotlivé, od sebe izolované populace si udržují stabilní vlastnosti kterými se v drobnostech odlišují od ostatních. Vzniká tak hodně variet jednoho druhu, které jsou někdy hodnoceny až na úrovni poddruhů, vznikají tzv. apomiktické mikrodruhy. Navíc, mochna stříbrná bývá často jedním z rodičovského druhu mnoha hybridů.\n\n \n"}
{"id": "855856", "url": "https://cs.wikipedia.org/wiki?curid=855856", "title": "Frambézie", "text": "Frambézie\n\nFrambézie je přenosné kožní onemocnění bakteriálního původu, které postihuje zejména děti. Kolem roku 1970 se ji podařilo téměř vymýtit. V posledních letech se znovu ve větší míře objevuje v nejchudších oblastech Afriky, Asie a Jižní Ameriky. Podle odhadů trpí v současnosti frambézií na půl milionu lidí.\n\nSituace byla nejkritičtější v 50. letech minulého století, kdy se s frambézií potýkalo na 50 milionů lidí po celém světě. Světová zdravotnická organizace (WHO) proto ve spolupráci s dětským fondem UNICEF zahájila masivní program kontroly a eliminace choroby. Program fungoval mezi lety 1952 a 1964 a bylo díky němu vymýceno 95 % případů frambézie. Po tomto úspěchu se ovšem pozornost od nemoci odvrátila, což je jedním z důvodů, proč se opět vrací.\n\nFrambézie se přenáší kontaktem s nakaženým, především prostřednictvím poranění kůže, kterým bakterie proniká do organismu dalšího člověka. Postihuje hlavně mladé lidi, nejčastěji děti do 15 let, a způsobuje hluboké rány, které mají za následek těžké deformace kůže, měkkých tkání, kostí a chrupavek.\n\n„\"Výskyt frambézie je v 21. století naprosto neakceptovatelný\",“ uvedl lékař Lorenzo Savioli z WHO, který zdůraznil, že na ni existuje levná a účinná léčba. Frambézie se léčí jedinou dávkou penicilinu.\n\n"}
{"id": "855857", "url": "https://cs.wikipedia.org/wiki?curid=855857", "title": "Mount Rainier High School", "text": "Mount Rainier High School\n\nMount Rainier High School je střední škola ve městě Des Moines v americkém státě Washington. Své jméno nese po nedaleké hoře Mount Rainier, která je za jasného dne z prostor školy viditelná. Založena byla roku 1957 a nyní ji navštěvuje 1 572 studentů. Vytvořena byla za účelem převzetí části studentů z přeplněné Highline High School v Burienu, první střední školy okrsku Highline. V září 2007 získala škola novou školní budovu, která nahradila původní, chátrající konstrukci.\n\nNa škole je velké množství studentů z demografických menšin, daleko větší, než jaké je celostátním průměrem. Jen 52 % studentů jsou běloši, 18 % Asiaté, 15 % Hispánci, 14 % Afro-Američané a 2 % původní obyvatelé.\n\nŠkola poslední dobou slaví úspěchy s chlapeckým i dívčím basketbalovým týmem, chlapeckým i dívčím fotbalovým týmem, dívčím volejbalovým týmem, tenisovým a baseballovým týmem, chlapeckým plaveckým týmem a chlapeckým zápasnickým týmem.\n\nPlavci vyhráli od roku 1991 šest státních mistrovství, naposledy roku 2005. V roce 2009 dosáhli druhého místa ve státě. Baseballový tým zažil úspěšné období mezi lety 2003 a 2009, kdy vyhrál státní titul pětkrát.\n\nChlapecký fotbalový tým si užíval největší slávy v letech 1987 až 1989, kdy vyhrál státní titul třikrát v řadě. Posledním úspěchem týmu je druhé místo z roku 2004 a čisté konto v základní části roku 2009. Dívčí fotbalový tým nikdy státní mistrovství nevyhrál, dvakrát, naposledy v roce 1999, byl ale stříbrný.\n\nAtletický tým školy slavil úspěchy především v 70. letech, kdy za něj hrál středoškolský rekordman ve skoku do výšky Lee Braach. Posledním úspěšným atletem ze školy je dálkový běžec Ryan Prentice, který získal sportovní stipendium na Oklahoma State University.\n\nTenisový tým v 80. a 90. letech dominoval své oblastní lize, ve státě ale uspěl jen dvakrát. Nejúspěšnějším tenistou v historii školy byl Lynn Johnson, ten získal na University of Washington stipendium jako hráč amerického fotbalu.\n\nZápasnický tým je v oblastní lize dominantním celkem, mezi lety 2004 a 2010 se v ní vždy umístil na prvním místě.\n\nV březnu 2002 bylo schváleno dotování přestavby chátrající budovy Mount Rainier High School. Ta byla nakonec v létě 2005 zbořena, zatímco stavba nové školy začala až na podzim téhož roku. Projekt byl zhotoven včas před začátkem školního roku 2007/08. Port of Seattle, Seattle-Tacoma International Airport, Federální úřad letectví a stát Washington pak poskytly dotace ke zvukové izolaci školy, která musela být nutně zhotovena kvůli jejímu blízkosti k velkému mezinárodnímu letišti. Při stavbě nové budovy studenti docházeli do provizorní budovy ve čtvrti North Hill.\n"}
{"id": "855858", "url": "https://cs.wikipedia.org/wiki?curid=855858", "title": "Écos", "text": "Écos\n\nÉcos je francouzská obec v departementu Eure v regionu Normandie. V roce 2011 zde žilo 1 012 obyvatel. Je centrem kantonu Écos.\n\nBerthenonville, Bus-Saint-Rémy, Civières, Dampsmesnil, Fourges, Fours-en-Vexin, Gasny, Heubécourt-Haricourt, Tilly\n\n\"Počet obyvatel\" \n\n"}
{"id": "855861", "url": "https://cs.wikipedia.org/wiki?curid=855861", "title": "Svetlov (planetka)", "text": "Svetlov (planetka)\n\n(3483) Svetlov je planetka nacházející se v hlavním pásu asteroidů. Objevila ji ruská astronomka Ljudmila Ivanovna Černychová 16. prosince 1976. Byla pojmenována podle ruského básníka a dramatika Michaila Arkaďjeviče Světlova. Kolem Slunce oběhne jednou za 2,69 let.\n\n\n"}
{"id": "855863", "url": "https://cs.wikipedia.org/wiki?curid=855863", "title": "Gramatologie", "text": "Gramatologie\n\nGramatologie je věda o systémech zápisu a o písmu. Termín zavedl lingvista Ignace Gelb v roce 1952. Zahrnuje typologii písem, analýzu jejich strukturálních vlastností, vztah mezi psaným a mluveným jazykem. V širším smyslu se do něj zařazuje i výzkum gramotnosti.\n"}
{"id": "855865", "url": "https://cs.wikipedia.org/wiki?curid=855865", "title": "Streitův obrázek", "text": "Streitův obrázek\n\nStreitův obrázek je rozcestí turistických tras v Jizerských horách, které je v nadmořské výšce 700 m n. m. umístěné v sedle oddělujícím Smrk na jihovýchodě od Měděnce na severozápadě. V jeho blízkosti je na buku umístěn krucifix, který upomíná na pekaře z Nového Města pod Smrkem.\n\nV Novém Městě pod Smrkem žil na konci 18. století pekařský mistr Johann Peter-Paul Streit. Jeho protestanští souvěrci sice museli po bitvě na Bílé hoře českou zemi opustit, ale Streitova rodina se obrátila zpět na katolickou víru a mohla tak zůstat v Čechách. V pekařské živnosti se Streitovi dařilo a stal se dokonce představeným cechu. Spolu s dalšími pekaři, členy cechu, navštěvoval vždy třikrát do roka poutě v Hejnicích. Mnichům z Hejnic pokaždé přinesl několik mincí a také ukázku svého pekařského umění. Protože se však při poslední návštěvě opat kláštera na Streita zlobil, že přinesl velkou bankovku a dokonce chtěl ještě něco vrátit nazpět, rozhodl se Streit, že mezi drobnými penězi, které do kláštera nese, nechá i jednu falešnou minci, jež získal na novoměstském jarmarku. Jak si usmyslel, tak také udělal. Před odchodem z Hejnic ještě pořídil u prodavače před kostelem krucifix, aby se u něj mohli členové cechu příště modlit, kdyby náhodou nestihli dojít do Hejnic na další pouť. Kříž pak doma pověsil do rohu místnosti. Když se pak zástupci cechu včetně Streita vraceli z další návštěvy poutě v Hejnicích zpět do Nového Města, odpočinuli si v místě na pomezí Smrku a Měděnce. V tom Streita napadlo, že místo, kde visí kříž posledně zakoupený v Hejnicích, není to pravé a že vhodnější místo pro něj je v místě, kde právě odpočívá. Když se s ostatními pekaři z cechu po příchodu do Nového Města rozloučil, zrealizoval tuto svoji myšlenku, vrátil se s křížem zpět a pověsil ho na strom.\n\nStreitův obrázek je rozcestníkem značených turistických tras:\n\nPřes sedlo také prochází trasa Singltreku pod Smrkem.\n"}
{"id": "855866", "url": "https://cs.wikipedia.org/wiki?curid=855866", "title": "Selbitz", "text": "Selbitz\n\nSelbitz může být:\n\n"}
{"id": "855867", "url": "https://cs.wikipedia.org/wiki?curid=855867", "title": "JPO", "text": "JPO\n\nJPO může znamenat: \n"}
{"id": "855868", "url": "https://cs.wikipedia.org/wiki?curid=855868", "title": "Ignace Gelb", "text": "Ignace Gelb\n\nIgnace Jay Gelb (14. října 1907, Tarnau, Rakousko-Uhersko (nyní Tarnów, Polsko) - 22. prosince 1985, Chicago, Illinois) byl polsko-americký historik starověku a asyriolog, který propagoval vědecké studium písma. Narodil se ve městě Tarnów, v Rakousko-Uhersku (nyní Polsku). Doktorát získal na univerzitě v Římě roku 1929, poté odešel na univerzitu v Chicagu, kde byl profesorem asyriologie až do své smrti.\n\n"}
{"id": "855875", "url": "https://cs.wikipedia.org/wiki?curid=855875", "title": "Zelení mužíčci", "text": "Zelení mužíčci\n\n„Zelení mužíčci“ (v originále „Little Green Man“) je v pořadí osmá epizoda čtvrté sezóny seriálu \"\".\n\nKdyž se mladý Fereng vydává na cestu životem, získá kapitál tak, že prodá osobní majetek. Jedna tato změna právě čeká , který se chystá na Zemi do Akademie Hvězdné flotily. Jediný, kdo se službou nesouhlasí, je jeho strýc Quark, který mu to během výprodeje znovu zopakuje. Na druhou stranu, Quarkovi právě přišla nová loď, kterou mu dlužil jeho bratranec Geila za to, že mu půjčil latinium na založení zbrojního konsorcia před deseti lety. Quark lodi nevěří a nechá si ji zkontrolovat , ale vše se zdá v pořádku. Jako zkušební let Rom navrhne odvoz Noga na Zemi, s čímž Quark souhlasí. Při té příležitosti totiž chce převést nějaký kontraband a vydělat na tom peníze.\n\nVedením baru je pověřen . Odovi se Quarkova cesta na Zemi zdá podezřelá, ale proti výběru nového barmana nic nemá. Cesta \"Quarkova pokladu\", jak Fereng svou loď nazval, probíhá bez problémů, až do chvíle, kdy se Rom prořekne a zmíní zásilku kemacitu, která je na palubě. Quark je naštvaný na Roma, že o tom ví, a Nog zase na Quarka, že nelegálně převáží tak nebezpečný náklad. Procenta zisku pro oba to spraví. Horší však je, po příletu do Sluneční soustavy loď nezpomalí, protože warp jádro nereaguje na příkazy. Podle Roma je to sabotáž, jejímž cílem je exploze warp jádra a následné zničení lodi i s Quarkem. Rom dostane nápad: vypustí plazma na náklad kemacitu, čímž vznikne zpětná vlna, která vypne warp motory. Loď se začne otřásat a zmizí. Quark se probudí v neznámé místnosti, za jejímž falešným sklem stojí důstojník americké armády. Podle kalendáře na stěně je červenec 1947.\n\nZa sklem se shromáždí generál Rex Denning, kapitán Wainwright, profesor Jeff Carlson a jeho snoubenka, sestra Garlandová. \"Quarkův poklad\" totiž havaroval poblíž Roswellu, loď byla převezena do oblasti 51 a tři Ferengové jsou nyní zamčeni v izolaci. Podle Carlsona nepůjde první kontakt s mimozemšťany utajit, ale Denning zatím nechce vyjít s pravdou ven, protože neví nic o úmyslech cizinců. Profesor Carlson dostane příkaz se s nimi domluvit, ale univerzální překladač Ferengů je rozbitý a obě skupinky si nerozumí. Zatímco Rom opravuje Nogův překladač, Quark přemýšlí, jak by na celé situaci mohl vydělat. Oprava překladače je úspěšná a Quark se hned vytasí s finanční nabídkou. Výměnou za zlato nabízí zbraně, replikátory, transportéry a další technologie z budoucnosti. Jenže generál Denning mu nevěří a před podpisem obchodní smlouvy chce znát skutečný účel návštěvy Ferengů. Quark trvá na tvrzení o obchodu, takže se Denning vymluví na souhlas prezidenta. V zadržovací místnosti s Nogem, Romem a Quarkem zůstane vojenský pes, který se vzápětí změní v Oda. Šéf bezpečnosti sice zatkne barmana za pašování kemacitu, ale stejně tu s nimi uvízl. Loď je podle něj v hangáru na druhém konci základny a poškozená, nicméně motory jsou funkční. Podle Roma by šlo využít kemacit také ke cestě zpět do budoucnosti, ale je třeba sehnat dostatečně výkonný zdroj energie místo warp jádra. Každopádně Quark chce zůstat a ovládnout planetu i přes Nogovy protesty, že by tak změnil časovou linii. Prezident však chce víc informací a to jakýmkoliv způsobem. Kapitán Wainwright se rozhodne Ferengy mučit a dostat z nich skutečný účel cesty i přes protesty sestry Garlandové. Rom nakonec podlehne psychickému nátlaku a řekne jim pravdu, ale to nestačí. Nog si tak vymyslí spiknutí s účelem napadnout Zemi, což mu paranoidní Wainwright uvěří. Mladý Fereng poté odláká jeho pozornost, a s pomocí Garlandové a Carlsona zneškodní stráže. Před hangárem se střetnou s Denningem a jeho eskortou, ale ty vyřadí Odův zásah. Požadovaným zdrojem energie se stane pokusný atomový výbuch v Nevadě, do kterého \"Quarkův poklad\" vletí. Zpátky se vynoří na orbitě Země ve své době.\n\nQuark, Rom a Odo se vrací na stanici Deep Space Nine. Quark musel svou loď prodat, aby tak dostal všechny tři domů. Hned po přistání Odo Quarka zatkne za pašování kemacitu.\n"}
{"id": "855879", "url": "https://cs.wikipedia.org/wiki?curid=855879", "title": "Jindřich V. z Kuenringu", "text": "Jindřich V. z Kuenringu\n\nJindřich V. z Kuenringu († 1281 Opava) byl rakouský šlechtic z rodu Kuenringů. Stoupenec a zeť českého krále Přemysla Otakara II.\n\nJindřich V. z Kuenringu byl synem Jindřich IV. z Kuenringu a Kunhuty z Dobra. Oženil se s Eliškou, nelegitimní dcerou Přemysla Otakara II. Po bitvě na Moravském poli, ve které bojoval na straně českého krále, mu Rudolf I. Habsburský zkonfiskoval majetek a Jindřich musel utéct z Rakouska. Část majetku (Nové Hrady) převedl na dceru Kunhutu tím, že ji provdal za Smila, syna Ojíře ze Svinů. Svatba proběhla před rokem 1279 (záznamy kláštera ve Zwettlu). Smil byl asi ještě nezletilý, proto majetkem disponoval jeho otec Ojíř. Jindřich z Kuenringu zlomený zemřel v roce 1281 v Opavě na dvoře Mikuláše I. Opavského (bratr jeho manželky), ke kterému se s rodinou uchýlil. Po jeho smrti byla jeho manželka Eliška potřetí provdaná (před svatbou s Jindřichem z Kuenringu byla krátce vdaná za Oldřicha z Drnholce), tentokrát za Vikarta z Polné, který byl purkrabím brněnského hradu.\n"}
{"id": "855882", "url": "https://cs.wikipedia.org/wiki?curid=855882", "title": "Tablet", "text": "Tablet\n\nTablet může znamenat:\n\n\n"}
{"id": "855889", "url": "https://cs.wikipedia.org/wiki?curid=855889", "title": "Doggerská lavice", "text": "Doggerská lavice\n\nDoggerská lavice () je rozsáhlá písčina v mělké oblasti Severního moře cca 100 km od východního pobřeží Anglie. Rozkládá se na cca 17 600 km², přičemž zabírá asi 260 km ve východozápadním a 97 km v severojižním směru. Hloubka vody je v oblasti Dogger Bank mezi 15 a 36 metry, což znamená hloubku o cca 20 m menší než má okolní moře. Je aktivně využívána k rybolovu. Její pojmenování pochází ze slova \"dogger\", což je staré holandské slovo pro rybářskou loď, využívanou především pro lov tresek.\n\nGeologicky jde o morénu, vzniklou v období pleistocénu. V různých obdobích během poslední doby ledové byla tato oblast také součástí pevniny či ostrovem. V tom čase byl \"Dogger Bank\" součástí tzv. Doggerlandu, což je název pevninského pásu, propojujícího po skončení poslední doby ledové britské ostrovy s evropskou pevninou. Rybářské trawlery při lovu ryb v oblasti odhalily rašelinu, ostatky mamutů a nosorožců občas i artefakty lovců z paleolitu.\n\nV roce 1931 v oblasti došlo k dosud největšímu zaznamenanému zemětřesení ve Velké Británii, které dosáhlo až 6,1 stupňů Richterovy stupnice, přičemž otřesy byly zaznamenány ve všech zemích přilehlých k Severnímu moři. Ve východní Anglii potom tyto otřesy způsobily řadu škod. Otřes způsobil smrt 2 lidí.\n\nPodle mělčiny \"Dogger bank\" byla též pojmenována oblast \"Dogger sea\", toto jméno používá ve svých meteorologických předpovědích pro námořní dopravu BBC Rádio 4.\n\nNa dně mělčiny leží také řada vraků lodí.\n\nOblast Dogger Banku se stala dějištěm několika bitev a dalších námořních událostí:\n\nMělčina je důležitou oblastí rybolovu, jsou z ní ve velkých množstvích odlovovány tresky a sledi.\n\nPrůzkumem mělčiny Dogger Bank bylo zjištěno, že se jedná o mořské prostředí, které se vyznačuje vysokou roční primární produkcí fytoplanktonu a díky svým mimořádným přírodním vlastnostem byla různými organizacemi navržena na ustanovení Námořní přírodní rezervace.\n\nV lednu 2010 byla udělena konsorciu Forewind licence pro stavbu větrných farem pro oblast zahrnující 8660 km, která leží v Dogger Banku. Tato oblast je ve vzdálenosti 125 až 290 kilometrů od pobřeží v hloubkách 18 až 63 metrů. Konsorcium zahrnuje skotskou společnost SSE plc, německou RWE, norský Statoil a také norský Statkraft. Licence zahrnuje instalovaný výkon 9 GW.\n\nPodle konsorcia má tato oblast potenciál pro výstavbu 4 GW instalovaného výkonu v hloubkách do 30 metrů a 8 GW v hloubkách do 35 metrů. V roce 2012 má konsorcium souhlas s připojením farem o výkonu 6 GW do distribuční sítě. Zatím plánuje výstavbu čtyř farem – Creyke Beck A a B, Teesside A a Teesside B. Každá z farem má mít instalovaný výkon 1,2 GW a jejich stavba má začít v roce 2016.\n"}
{"id": "855900", "url": "https://cs.wikipedia.org/wiki?curid=855900", "title": "Autosan", "text": "Autosan\n\nAUTOSAN S.A. je polský výrobce autobusů a dálkových autobusů, který sídlí u města Sanok. Její prodejní síť zahrnuje Evropu (i státy mimo EU), jakož i africké a asijské země. V současnosti vyrábí přibližně 300 autobusů ročně. Autosan je nejstarší výrobce autobusů v Polsku.\n\n\n"}
{"id": "855906", "url": "https://cs.wikipedia.org/wiki?curid=855906", "title": "Vladimír Čabaňa", "text": "Vladimír Čabaňa\n\nVladimír Čabaňa (* 13. listopadu 1914, Vyškov) je bývalý český fotbalista, útočník.\n\nV nejvyšší soutěži hrál za SK Židenice a SK Olomouc ASO. Nastoupil v 60 ligových utkáních a dal 16 gólů.\n\n"}
{"id": "855908", "url": "https://cs.wikipedia.org/wiki?curid=855908", "title": "Marie Vojtíšková", "text": "Marie Vojtíšková\n\nMarie Vojtíšková (30. ledna 1928 Praha – 15. ledna 2012 Česká Lípa) byla dlouholetá ředitelka Okresního archivu v České Lípě, autorka řady odborných publikací a čestná občanka města Česká Lípa.\n\nNarodila se v Praze, kde i vystudovala gymnázium a poté na Filozofické fakultě Karlovy univerzity český jazyk, literaturu a historii. Během studií se seznámila s Břetislavem Vojtíškem, za něhož se v Praze roku 1951 i vdala. Oba se pak přestěhovali do České Lípy, kde se Marie stala učitelkou, zatímco manžel přijal roku 1952 funkci ředitele českolipského muzea. Když musel narukovat k povinné základné vojenské službě, zastoupila ho v muzeu manželka a když se vrátil, přijala v roce 1955 místo první ředitelky nového českolipského a okresního archivu. Manželé v roce 1960 dokázali získat pro muzeum i archiv prostory někdejšího kláštera a později i zámek ve Stvolínkách. Marie Vojtíšková byla ředitelkou okresního archivu 30 let, do důchodu odešla v roce 1985.\n\nZ archivu dokázala vybudovat velmi kvalitní a čistou instituci, v jeho prostorách upravila řadu archivních expozic určených veřejnosti, z nichž \"Svět archiválií\" z roku 1980 a \"Pečetě - umění a historický pramen\" z roku 1984 byly hodně ceněny, protože přesáhly svým pojetím hranice města. Absolvovala stovky přednášek, exkurzí, napsala velké množství příspěvků do tiskovin a iniciovala i vydávání samostatných publikací archivu.\n\nHlavně její zásluhou (a také svých spolupracovníků, např. Miloslava Sovadiny, který ji po roce 1985 zastupoval) byly vydány dvě ediční řady, nevelká edice \"Inventář Okresního archivu Česká Lípa\" a hlavně dlouholetá kvalitní edice \"Českolipsko literární\". Přispívala do každé z vydaných publikací. Mnohé práce napsala společně se svým manželem, který byl autorem i řady samostatných prací.\n\n\nV roce 2000 byli oba manželé jmenováni čestnými občany města Česká Lípa.\n\nV roce 2008 jí ministr vnitra udělil medaili \"Za zásluhy o české archivnictví\".\n\n\n"}
{"id": "855910", "url": "https://cs.wikipedia.org/wiki?curid=855910", "title": "Lucie Chytrá", "text": "Lucie Chytrá\n\nLucie Chytrá (* 10. července 1987 Slaný) je česká judistka, trenérka, bývalá reprezentantka.\n\nS judem začínala v Kralupech nad Vltavou. S přestupem na Sportovní gymnázium Nad Štolou se připravovala v klubu Sokol Praha-Vršovice pod vedení Zdeňka Kasíka. V české seniorské reprezentaci se pohybovala od roku 2005 v pololehké váze do 52 kg. V roce 2008 se na olympijské hry v Pekingu nekvalifikovala.\n\nPo olympijských hrách v Pekingu začala pravidelně objíždět světový pohár, ve kterém v roce 2009 dosáhla v mongolském Ulánbátaru poprvé na stupně vítězů. V nižší soutěži, evropském poháru stála pravidelně na stupních vítězů. Jako studentka FTVS UK reprezentovala Česko na univerziádě v Bělehradě. Na podzim 2009 vybojovala třetí místo na mistrovství Evropy do 23 let. V roce 2010 pokračovala v úspěšném sbírání bodů pro kvalifikaci na olympijské hry v Londýně a vybojovala pěkné sedmé místo na mistrovství Evropy ve Vídni.\n\nV roce 2011 jí po třetím místu na světovém poháru v rakouském Oberwartu provázely zdravotní problémy. Na podzim při ligovém zápase utrpěla po nasazeném škrcení cévní mozkovou příhodu a musela předčasně zanechat vrcholové sportovní kariéry. Po rekonvalescenci se na tatami vrátila jako judistka, trenérka. Pravidelně startuje na mistrovství republiky v judu, kde získala v roce 2017 mezi seniorkami svůj jedenáctý titul.\n\nV současnosti se naplno věnuje trenérské činnosti. Trénuje mladé judisty v Kladně, na místním Sportovním gymnáziu Kladno a v mateřském oddíle v Kralupech nad Vltavou. \n\n\n\n\n\n"}
{"id": "855912", "url": "https://cs.wikipedia.org/wiki?curid=855912", "title": "Josef Čurda", "text": "Josef Čurda\n\nJosef Čurda (1916 – ?) je bývalý československý fotbalista, záložník.\n\nV nejvyšší soutěži hrál za SK Židenice. Nastoupil v 57 ligových utkáních. Dále hrál za SK Husovice a FC Sparta Brno.\n\nVe Středoevropském poháru 1938 odehrál obě utkání proti maďarskému klubu Ferencváros Budapešť.\n\n"}
{"id": "855913", "url": "https://cs.wikipedia.org/wiki?curid=855913", "title": "Švanda dudák (Weinberger)", "text": "Švanda dudák (Weinberger)\n\n\"Možná jste hledali Švanda dudák (časopis)\"\nŠvanda dudák je opera o dvou aktech (a pěti scénách). Byla napsána v roce 1926, hudbu složil Jaromír Weinberger na české libreto Miloše Kareše. Opera je založena na příběhu Švandy dudáka, který je známý z dramatu Josefa Kajetána Tyla \"Strakonický dudák aneb Hody divých žen\". \n\nPrvní představení se odehrálo v Praze 27. dubna 1927 v Národním divadle. Velmi úspěšnou premiéru v německém jazyce v překladu Maxe Broda měla opera ve Vratislavi 16. prosince 1928.\n\nDalší produkce rychle následovaly:\n\nPři premiéře v Metropolitní opeře zpívali Friedrich Schorr v roli Švandy a Maria Müller (narozená v Terezíně) v roli Dorotky.\n\nPro své využití témat z českých lidových pověstí opera ve své době zažívala značný úspěch a byla přeložena do 17 jazyků. Po roce 1932 se opera vytratila z repertoárů operních domů. V Německu to bylo způsobeno tím, že její skladatel Jaromír Weinberger byl židovského původu. \n\nV poslední době byla opera kvůli svému zajímavému tématu a hudebním kvalitám znovu objevena. Byla s velkým úspěchem uvedena v Semperoper v Drážďanech. V první polovině roku 2018 byla hrána v Městském divadle (\"Stadttheater\") v Gießenu v německé spolkové zemi Hesensko. Orchestrální vystoupení z této opery a záznamy \"polky\" a \"fugy\" tvoří společně koncertní dílo, které je možno často slyšet.\n\nUž je tomu týden, co se Švanda s Dorotkou vzali. Loupežník Babinský se ukryje v jejich domě a okamžitě se do Dorotky zamiluje. Snaží se proto Švandu přesvědčit o jednotvárnosti manželského života a nakonec se mu podaří dudáka přemluvit, aby spolu vyrazili za dobrodružstvím. Dorazí na dvůr královny, která je v moci zlého černokněžníka. Královna uzavřela dohodu s černokněžníkem, svolila se smrtí svého snoubence - prince a výměnou dostala srdce z ledu, které nezná lidský cit, a diamantové žezlo jako symbol své moci. Švanda zahraje na své dudy a tím kouzlo prolomí. Královna pak nabídne Švandovi svou ruku. Ten královninu nabídku k sňatku přijme a políbí ji, když v tom se objeví Dorotka, což královnu rozzuří. Královna, jejíž srdce se opět promění v led, Švandu s Dorotkou uvězní a dudáka odsoudí k smrti.\n\nBabinský zachrání Švandu tím, že vymění katovu sekyru za koště. Švanda znovu zahraje na své dudy, čímž očaruje dav, který se přišel podívat na jeho popravu, a jemu i Dorotce se podaří uprchnout. Dorotka je ale na Švandu rozzlobená a pochybuje o jeho věrnosti. Švanda jí na to odpovídá, že ať se na místě do pekla propadne, jestli kdy královnu políbil, zapomínaje, že to skutečně udělal. Okamžitě se proto do pekla propadne. Babinský nato řekne Dorotce, že ji má rád, ona si však na něm vymůže slib, že pomůže Švandovi.\n\nV pekle chce čert po Švandovi, aby mu zahrál na dudy. Nemá co dělat, protože s ním nikdo nechce hrát karty, vždycky totiž podvádí. Švanda nejdřív odmítne, ale pak se tam objeví Babinský a vyzve čerta, aby si s ním zahrál partičku karet. Babinský podvádí víc než čert, a tak vyhraje a zachrání Švandu. V této chvíli také zazní jedna ze Švandových melodií, je jí známá \"fuga\". Nakonec se Švanda s Dorotkou usmíří a Babinský smutně odchází hledat nová dobrodružství.\n\nGA 1979/80 (studiová). Dirigent: Heinz Wallberg; Hermann Prey (Švanda), Lucia Popp (Dorota), Siegfried Jerusalem (Babinský), Gwyndolyn Killebrew (královna), Alexander Malta (černokněžník), Siegmund Nimsgern (čert); Münchner Rundfunkorchester (CBS); nahrávka v němčině.\n\nGA 2003 (živě). Dirigent: Julian Reynolds; Matjaz Robavs (Švanda), Tatiana Monogarova (Dorota), Ivan Choupenitch (Babinský), Larisa Kostjuk (královna), Alexander Teliga (černokněžník, čert); Pražský komorní sbor; Národní filharmonický orchestr Běloruska (NAXOS); nahrávka v češtině.\n\nGA 2012 (živě). Dirigent: Constantin Trinks; Christoph Pohl (Švanda), Marjorie Owens (Dorota), Ladislav Elgr (Babinský), Tichina Vaughn (královna), Michael Eder (čert); Semperoper Drážďany (PROFIL/Haenssler); nahrávka v češtině.\n"}
{"id": "855920", "url": "https://cs.wikipedia.org/wiki?curid=855920", "title": "Vilém Stloukal", "text": "Vilém Stloukal\n\nVilém Stloukal (? Brno – květen 1943 Brno) byl český fotbalista, útočník. Zemřel v květnu 1943 po těžké chorobě. Ligu hráli i jeho bratr Jan Stloukal starší a synovci Jan Stloukal a Miloš Stloukal.\n\nV československé lize hrál za SK Židenice. V nejvyšší soutěži nastoupil v 19 utkáních a dal 9 gólů. Byl odchovancem Moravské Slavie Brno, později hrál v SK Žabovřesky.\n\n"}
{"id": "855923", "url": "https://cs.wikipedia.org/wiki?curid=855923", "title": "Karel Vít", "text": "Karel Vít\n\nKarel Vít byl český fotbalista.\n\nV československé lize hrál za SK Židenice. V nejvyšší soutěži nastoupil v 11 utkáních.\n\n"}
{"id": "855925", "url": "https://cs.wikipedia.org/wiki?curid=855925", "title": "Flexibilní hypotéka", "text": "Flexibilní hypotéka\n\nFlexibilní hypotéka je specifický hypoteční úvěr, jenž se vyznačuje flexibilitou ve výši měsíčních splátek. Poprvé se objevila v Austrálii na počátku 90. let (odsud pochází termín Australská hypotéka, používaný pro flexibilní hypotéku především v USA). Popularitu si flexibilní hypotéka získala především ve Spojených státech a Velké Británii v souvislosti s Americkou hypoteční krizí 2007. Klient má v případě zájmu možnost flexibilní hypotéku kdykoli předčasně splatit, změnit výši měsíčních splátek či požádat o jejich odklad. U standardních hypoték bývá naopak předčasné splacení či prodlení v platbách měsíčních splátek tvrdě sankcionováno.\n\nSpecifickým typem flexibilní hypotéky je offset hypotéka, oblíbená především ve Velké Británii. Klíčovým rysem offset hypotéky je možnost snižovat úrokové náklady hypotéky a výši měsíčních splátek dle výše úspor uložených na offsetovém spořícím účtu.\n\nTakzvanou Australskou hypotéku v České republice nabízí od 1. října do 30. listopadu 2012 Hypoteční banka. Noví klienti mají možnost získat slevu z úrokové sazby až 0,4 %. U hypotéky do 70 % zástavní hodnoty nemovitosti neplatí poplatek za zpracování úvěru a u hypotéky od 71 % do 85 % zástavní hodnoty nemovitosti je poplatek za zpracování úvěru 2 900 Kč.\n\nKlient má u flexibilní hypotéky v případě potřeby možnost:\n\n\n\n\n\nDíky těmto vlastnostem se flexibilní hypotéka přizpůsobí individuálním okolnostem klienta. To je výhodné především pro osoby samostatně výdělečně činné nebo pro ty s proměnlivými příjmy. Příkladem mohou být klienti, jejichž významnou, avšak nepravidelnou součást mzdy tvoří provize, kterou mohou využít buďto k dřívějšímu splacení hypotéky nebo je jim naopak umožněno splátky zaplatit později.\n\nSpecifickým typem flexibilní hypotéky je offset hypotéka, oblíbená především ve Velké Británii. Klíčovým rysem offset hypotéky je možnost snižovat výši úroků, jejichž výše se počítá z rozdílu nesplacené jistiny hypotečního úvěru a průměrného denního zůstatku offsetového spořicího účtu. Například pokud klient splácí hypotéku ve výši 2 000 000 korun a na spořicím účtu má uloženo 500 000 korun, úrok se počítá z částky 1 500 000 korun. Někteří klienti pro veškeré transakce využívají jediný účet, označovaný jako běžný hypoteční účet.\n\nVěřitelé většinou stanoví při zakládání hypotéky limit, do jehož výše umožní klientům půjčovat si zpět peníze, které již zaplatili na splátkách. Tento limit může být pravidelně přezkoumáván. Ke konci hypotečního období má věřitel možnost toto omezit s cílem zajistit splacení jistiny. Nicméně mnoho věřitelů umožňuje plné čerpání až do data ukončení hypotéky, kdy musí být půjčka splacena. To může způsobit značné problémy neukázněným dlužníkům či lidem v předdůchodovém věku, není-li následně věřitel ochoten prodloužit termín splátek.\n"}
{"id": "855929", "url": "https://cs.wikipedia.org/wiki?curid=855929", "title": "Giacomo Biffi", "text": "Giacomo Biffi\n\nGiacomo kardinál Biffi (13. června 1928, Miláno – 11. července 2015, Bologna) byl italský římskokatolický kněz, arcibiskup boloňský, kardinál.\n\nStudoval v semináři v Miláně, kněžské svěcení přijal 23. prosince 1950. Poté přednášel v mateřském semináři a působil jako duchovní v milánské arcidiecézi, byl mj. kanovníkem metropolitní kapituly. V prosinci 1975 ho papež Pavel VI. jmenoval pomocným biskupem Milána, biskupské svěcení přijal 11. ledna 1976.\n\nV dubnu 1984 ho Jan Pavel II. jmenoval arcibiskupem Boloni. O rok později, 25. května 1985, ho jmenoval kardinálem. Po dosažení kanonického věku 75 let na svoji funkci v prosinci 2003 rezignoval. V letech 1989 a 2007 dával postní duchovní cvičení ve Vatikánu.\n\nZemřel 11. července 2015 v Bologni.\n\n\n"}
{"id": "855934", "url": "https://cs.wikipedia.org/wiki?curid=855934", "title": "Registr odcizených vozidel", "text": "Registr odcizených vozidel\n\nRegistr odcizených vozidel je veřejně dostupná národní databáze odcizených vozidel \n\nKe vzniku registru vedly četné případy krádeží vozidel, obtížně zabezpečitelných proti zlodějům i navzdory pokrokům v zabezpečovacích technologiích. Tyto krádeže jsou často předmětem organizované trestné činnosti často mezinárodního charakteru; zvláštní roli mezi nimi hrají krádeže registračních značek. Ukradená značka pak bývá využita buď k prostému natankování pohonných hmot bez placení, nebo je využita k páchání jiné trestné činnosti.\n\nV České republice vede registr Policie ČR. Databáze obsahuje záznamy o odcizených vozidlech a registračních značkách z aktivní pátrací evidence Policie České republiky. Pro vyhledání v databázi je třeba znát buď kompletní registrační značku, nebo číslo VIN. Výsledek hledání na internetu je pouze informativního charakteru. Podobné databáze jsou vedené a veřejně přístupné ve většině evropských zemí a v některých neevropských státech.\n\nNa internetu jsou pak tyto databáze propojeny s množstvím dalších služeb. Jak neplacených, umožňujících uživateli například pohodlné vyhledávání údajů obsažených ve více národních databázích, tak i vysoce sofistikovaných placených, které pokrývají celosvětově většinu národních databází a nabízejí navíc např.:\nMezi nejznámější placené služby na nadnárodní úrovni patří CEBIA a Eurowatch\n\nTěchto služeb mohou využít buď fyzické osoby či společnosti, které se chystají pořídit ojeté vozidlo či naopak, pokud se takové vozidlo chystají prodat.\n\n"}
{"id": "855936", "url": "https://cs.wikipedia.org/wiki?curid=855936", "title": "František Zapletal (fotbalista)", "text": "František Zapletal (fotbalista)\n\nFrantišek Zapletal byl československý fotbalista, univerzál a fotbalový trenér.\n\nV československé lize hrál za SK Židenice. V nejvyšší soutěži nastoupil ve 150 utkáních a dal 20 gólů.\n\nByl členem slavného dorostu SK Židenice z konce 30. let 20. století. Dalších šest jeho tehdejších spoluhráčů si v dresu židenického A-mužstva zahrálo I. ligu (brankář Kosta, záložníci Res a M. Vaněk, útočníci J. Červený, Klimeš a Krejčíř).\n\nJako trenér vedl Spartak TOS Kuřim (1958-1960, hrající trenér), Zbrojovku Brno (1960-1962) a zbrojovácké B-mužstvo (1962-1964). Na jaře 1963 byl asistentem Alfréda Sezemského u A-mužstva, zároveň dokázal s brněnskou rezervou vyhrát druhou ligu. V ročníku 1963/64 dokonce chvíli vedl A-mužstvo místo Alfréda Sezemského.\n\n"}
{"id": "855937", "url": "https://cs.wikipedia.org/wiki?curid=855937", "title": "Duby v Přáslavicích", "text": "Duby v Přáslavicích\n\nDuby na hřbitově v Přáslavicích je dvojice památných stromů v obci Karlovice, která se nachází zhruba 5 km jihovýchodně od Turnova v okrese Semily. Duby letní (\"Quercus robur\") rostou na ohrazeném hřbitově, obklopujícím kostel sv. Jiří (pozůstatek někdejší středověké vsi Přáslavice). Stromy rámují kostel zleva i zprava – jeden z dubů se košatí podél severovýchodní strany kostela, koruna druhého se takřka dotýká severozápadního nároží. Celá lokalita, zčásti obklopená zástavbou a zčásti otevřeným prostranstvím, je situována v mírném severovýchodním sklonu na návrší nad soutokem Radvánovického a Karlovického potoka. \n\nDuby požívají ochrany od roku 2004 s poukazem na jejich vysokou estetickou, krajinotvornou i dendrologickou hodnotu. Měřený obvod kmene v době vyhlášení dosahoval u obou stromů 465 centimetrů; výška neuvedena.\n\nSoučasně s duby, nicméně nezávisle, jako samostatný objekt, je chráněn jírovec vně vstupu na hřbitov. \n\n"}
{"id": "855938", "url": "https://cs.wikipedia.org/wiki?curid=855938", "title": "Jírovec v Přáslavicích", "text": "Jírovec v Přáslavicích\n\nJírovec před hřbitovem v Přáslavicích je památný strom v obci Karlovice, která se nachází zhruba 5 km jihovýchodně od Turnova v okrese Semily. Jírovec maďal (\"Aesculus hippocastanum\") roste v jihozápadním sousedství kostela sv. Jiří (pozůstatku někdejší středověké vsi Přáslavice), na venkovní straně ohradní zdi hřbitova u vstupní brány, takřka naproti obecnímu úřadu Karlovice. Areál kostela je situován v mírném severovýchodním sklonu na návrší nad soutokem Radvánovického a Karlovického potoka. \n\nJírovec požívá ochrany od roku 2004 kvůli svému vzrůstu. Měřený obvod kmene v době vyhlášení dosahoval 280 centimetrů. \n\nSoučasně s jírovcem, nicméně nezávisle, jako samostatná položka, je chráněna i dvojice dubů na hřbitově.\n\n"}
{"id": "855949", "url": "https://cs.wikipedia.org/wiki?curid=855949", "title": "Rozhledna na Velké Sově", "text": "Rozhledna na Velké Sově\n\nRozhledna na Velké Sově (německý název \"Bismarckturm\", polský název \"Wieża Widokowa na Wielkiej Sowie\") se nachází na stejnojmenné nejvyšší hoře Sovích hor (polský název \"Góry Sowie\") v sudetském pohoří v jihozápadním Polsku, jejíž nejvyšší vrchol sahá do výše 1 015 m n. m. Nedaleko odtud pod vrcholem hory, se nachází horská chata Sova.\n\nDnešní kamenná rozhledna s kruhovým rozhledem, byla postavena poblíž původní dřevěné rozhledny, která zanikla v roce 1904. Základní kámen byl položen 1. června roku 1905. Patronem této kamenné věže byl Otto von Bismarck (\"Bismarckturm\"). Výběrové řízení na návrh této stavby vyhrál zedník Hennig z Walimi. Samotná výstavba byla svěřena společnosti Bestänier & George z Lipska, která se specializovala na výstavbu výškových budov. Stavební náklady činily přibližně 20 000 marek. Slavnostní otevření věže se konalo dne 24. května roku 1906. Samotný výstup na rozhlednu byl ve své době placený, v prvním roce bylo prodáno 21 000 vstupenek. Po druhé světové válce nesla rozhledna jméno generála Wladyslawa Sikorského a později okolo roku 1980 jméno Mieczysława Orłowicza. Žádné z těchto jmen do dnešní doby nepřežilo, dnes je věž oficiálně nazývaná Rozhledna na Velké Sově (polský název \"Wieża Widokowa na Wielkiej Sowie\"). V roce 2006 byla dokončena kompletní renovace věže a to za několik set tisíc złotých.\n\nZ vrcholu věže je za dobré viditelnosti kruhový rozhled počínaje od polské nížiny přes Králický Sněžník, Orlické hory, Javoří hory po Sněžku. Také je vidět Malá Sova (polský název \"Mała Sowa\") (972 m n. m.) a nedaleko Ruprechtický Špičák (880 m n. m.), kde se nachází rovněž rozhledna.\n\nRozhledna je otevřena v období od 1. května do 31. října v době od 9:30 do 19:00. V přízemí věže se nachází prodejna s občerstvením. Prostranství je celkově upraveno pro odpočinek turistů, nedílnou součástí jsou lavičky a stoly. Vstupné se platí v prvním patře (4,00 zł). Nejlepší přístup k rozhledně je po žluté turistické značce přes Malou Sovu (polský název \"Mała Sowa\") z Walimi.\n\n\n"}
{"id": "855952", "url": "https://cs.wikipedia.org/wiki?curid=855952", "title": "Miloslav Král", "text": "Miloslav Král\n\nMiloslav Král (5. dubna 1930, Starý Samechov – ) byl pracovník katedry filosofie vědy, docent speciální kybernetiky na VŠE v Praze.\n\nVystudoval Vysokou školu inženýrského stavitelství ČVUT v Praze, soukromě studoval filosofii a působil na Matematicko-fyzikální fakultě UK. Politicky se angažoval v období pražského jara, proto poté pracoval jako bagrista a technik Státního rybářství.\n\nIhned po revoluci (prosinec 1989) nastoupil zpět na VŠE a od roku 1990 působil v Kabinetu pro výzkum vědy, techniky a společnosti Akademie věd ČR. V té době prožil \"dva spontánní vstupy do nevědomí\", uvěřil v Boha a začal se pokoušet dokázat jeho existenci.\n\nV 21. století přednášel a psal knihy o svém vlastním poznání Boha.\n\n\n"}
{"id": "855953", "url": "https://cs.wikipedia.org/wiki?curid=855953", "title": "Jacobiho matice (třídiagonální)", "text": "Jacobiho matice (třídiagonální)\n\nJacobiho matice je reálná symetrická třídiagonální matice s kladnými prvky na vedlejších diagonálách.\n\nReálnou matici \nnazýváme Jacobiho maticí.\n\nKaždou reálnou symetrickou matici formula_2, formula_3 lze převést ortogonální transformací na Jacobiho matici. Tedy existuje ortogonální matice formula_4, formula_5 tak, že\nkde formula_7 je Jacobiho matice.\n\nKaždou hermitovskou matici formula_8, formula_9 lze převést unitární transformací na Jacobiho matici. Tedy existuje unitární matice formula_10, formula_11 tak, že\nkde formula_7 je (reálná) Jacobiho matice.\n\nJacobiho matice mají řadu specifických vlastností.\n\nVlastní čísla Jacobiho matic jsou jednoduchá (mají násobnost jedna). Stačí si uvědomit, že matice formula_14 má, pro libovolné číslo formula_15, nenulový poddeterminant\nřádu formula_17. Tedy formula_18. Protože matice je symetrická odpovídá její hodnost počtu nenulových vlastních čísel (včetně násobností). Je-li tedy formula_15 vlastní číslo, musí mít násobnost jedna. Protože matice je symetrická, vlastní čísla jsou navíc reálná a můžeme je seřadit \n\nVlastní čísla dvou po sobě jdoucích Jacobiho matic formula_21, formula_22 se \"striktně prokládají\"\nTedy charakteristické polynomy dvou po sobě jdoucích Jacobiho matic nemají stejný kořen (což lze znadno dokázat sporem; rozvojem determinantu formula_24 podle posledního řádku a indukcí podle rozměru matice).\nZ toho dále vyplývá, že dvě po sobě jdoucí Jacobiho matice nemohou být singulární.\n\nJe-li formula_25 vlastní číslo a vlastní vektor dané Jacobiho matice formula_22,\npak \nVšechna tři tvrzení lze opět snadno dokázat sporem, prostým porovnáním prvků vektorů na obou stranách rovnosti \nPokud např. předpokládáme formula_33 pak z porovnání prvních prvků \nplyne formula_35 (neboť formula_36). Indukcí dostaneme formula_37 což je ve sporu s formula_38.\n\nJacobiho matice hrají klíčovou v řadě teoretických i praktických aplikací\n\n"}
{"id": "855959", "url": "https://cs.wikipedia.org/wiki?curid=855959", "title": "Mary Lilian Baels", "text": "Mary Lilian Baels\n\nMary Lilian Baels (28. listopadu 1916 – 7. června 2002) byla druhá manželka krále Leopolda III. Belgického.\n\nLeopold III. se s Mary Lilian Baelsovou, dcerou guvernéra Západních Flander Henriho Louise Baelse (1878-1951) a jeho ženy Anne Marie de Visscher, oženil během svého domácího vězení v nacisty okupovaném Bruselu. Církevní sňatek se odehrál 11. září 1941, občanský až 6. prosince 1941. To odporovalo belgickému právo, které vyžadovalo, aby se občanský sňatek odehrál před sňatkem církevním. Manželé chtěli civilní sňatek odsunout až na dobu po konci války, ale Mary Lilian brzy otěhotněla. Lilian se po sňatku nestala královnou, ale pouze princeznou belgickou. Její titul zněl princezna de Réthy. Když byl v prosinci 1941 civilní sňatek Leopolda III. a Mary Lilian oznámen veřejnosti, vyvolalo to smíšené reakce, které pokračovaly i v poválečné době. Kritici namítali, že Leopold nejedná v souladu se svými statusem válečného zajatce a krále, který má vůli sdílet strasti svých poddaných. Také namítali, že porušil belgické právo, jak bylo výše uvedeno.\n\nZ jejich svazku vzešly tři děti, které však byly vyjmuty z následnictví trůnu:\n\n\nKrálovská rodina byla počátkem května 1945 osvobozena americkými vojáky, návrat do Belgie jim však nebyl umožněn. Exilová vláda vinila krále z kolaborace s nacisty, z níž byl roku 1946 sice očištěn, ale v zemi i nadále panovaly spory ohledně jeho opětovného návratu do vlasti. Leopold III. žil až do roku 1950 s rodinou v exilu v Ženevě, zatímco Belgii spravoval coby regent jeho mladší bratr princ Karel. Po návratu do Belgie Leopold abdikoval ve prospěch svého syna z prvního manželství Baudouina, který se stal králem 16. července 1951.\n\nLeopold III. zemřel roku 1983 v belgickém Woluwe-Saint-Lambert. Mary Lilian zemřela v roce 2002 v Domaine d'Argenteuil v belgickém Waterloo. Pohřbená je navzdory svému přání (chtěla být pohřbená v Argenteuil) stejně jako její manžel a jeho první manželka Astrid Švédská v chrámu Naší Paní na laekenském hřbitově v Bruselu.\n"}
{"id": "855962", "url": "https://cs.wikipedia.org/wiki?curid=855962", "title": "Karel III. ze Schwarzenbergu", "text": "Karel III. ze Schwarzenbergu\n\nKarel III. Schwarzenberg též Karel III. kníže ze Schwarzenbergu, plným jménem Karel Josef Adolf (německy \"Karl III. Fürst zu Schwarzenberg\", 8. července 1824, Praha – 29. března 1904, Praha), byl důstojník a císařské armády, český konzervativní politik, poslanec Českého zemského sněmu a Říšské rady, stoupenec českého státoprávního programu.\n\nVystudoval právo na Karlo-Ferdinandově univerzitě v Praze a na Padovské univerzitě. Nastoupil pak do armády Rakouského císařství, kde dosáhl roku 1848 hodnosti poručíka a roku 1847 nadporučíka. V revolučních letech 1848–1849 se účastnil tažení Josefa Radeckého z Radče v Itálii. Armádu opustil roku 1856 v hodnosti majora. Věnoval se pak správě rodového majetku a po smrti svého otce se stal hlavou rodu.\n\nDlouhodobě byl aktivní v politice. Po obnovení ústavního života v roce 1860 byl jedním z předáků Strany konzervativního velkostatku, která podporovala české státoprávní aspirace a měla blízko k Národní (staročeské) straně. Aliance mezi česky cítící šlechtou a českými liberály měla pro obě strany své výhody, šlechtě zaručovala dynamičtější sociální základnu, liberálům dodávalo spojenectví s aristokraty vážnosti pro jejich argumenty ohledně českého státního práva. V roce 1861 se Schwarzenberg stal místopředsedou muzejního výboru Českého muzea (předsedou se stal vůdce české konzervativní šlechty Jindřich Jaroslav Clam-Martinic), čímž se zapojil do českého veřejného života.\n\nOdmítal centralistické tendence v Předlitavsku po přijetí rakousko-uherského vyrovnání. Na protest proti dualistickému řešení, které opomíjelo české autonomistické požadavky, odmítl v roce 1867 jmenování do Panské sněmovny (horní, jmenovaná komora Říšské rady). V roce 1870, kdy inicioval předseda vlády Alfred Potocki rozhovory s českou opozicí a kdy se očekávala možnost dohody a naplnění českých požadavků, byla aliance mezi Národní stranou a šlechtici obnovena. Clam-Martinic a Schwarzenberg se vydali na jednání do Vídně. 16. května 1870 pak aristokraté a liberálové jednali v Praze. Stanoviska šlechty prezentoval právě Schwarzenberg. Prohlásil, že česká aristokracie nepotřebuje nové programy a že setrvává na svých postojích z roku 1861 a že základem pro státoprávní postavení Čech/českých zemí by měl být císařský patent (takzvaná česká charta) z roku 1848. S tímto konzervativním pojetím sice nesouhlasili někteří radikální demokraté, později mladočeské orientace, jako Karel Sladkovský, ale většinově bylo přijato. Jednání nakonec nicméně nebyla úspěšná. Stejně tak nebyl úspěšný pokus o česko-rakouské vyrovnání z roku 1871 (takzvané fundamentální články), po jejichž odmítnutí Vídní Schwarzenberg prezentoval opětovně českou státoprávní pozici na závěrečném zasedání zemského sněmu a prohlásil: „\"Osvědčujeme, pánové, že chceme hájiti práva tohoto a chrániti je budeme, seč nám síly stačí, nechť se stane cokoliv, až do těch hrdel a statků\".“\n\nOd roku 1861 zasedal na Českém zemském sněmu. Zemský sněm ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval velkostatkářskou kurii v Čechách. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil (sám v roce 1870 v projevu na zemském sněmu pronesl řeč, v níž doporučil bojkot Říšské rady). Jeho mandát tak byl 23. února 1872 prohlášen pro absenci za zaniklý. Totéž se opakovalo po prvních přímých volbách do Říšské rady roku 1873, kdy získal mandát poslance za kurii venkovských obcí, obvod Sedlčany, Milevsko, Benešov atd. Z politických důvodů se nedostavil do sněmovny, čím byl jeho mandát i přes opakované zvolení prohlášen za zaniklý. Ne volbách roku 1873 se česká historická šlechta odmítla zcela podílet (byť jen symbolickou kandidaturou) a Schwarzenberg tak byl nasazen přímo na kandidátku Národní (staročeské) strany.\n\nV roce 1879 se stal členem Panské sněmovny, kde se ihned po nástupu prezentoval společně s dalšími čtyřmi podobně orientovanými českými aristokraty státoprávním prohlášením na podporu českých požadavků.\n\nNa Českém zemském sněmu zasedal v období let 1861–1872 a opět 1878–1890 (podle jiného zdroje až od roku 1883). V mezidobí se práce sněmu neúčastnil, zejména poté, co zemské volby v Čechách 1872 (takzvané \"chabrusové volby\") na českém sněmu vytvořily většinu centralistických a německorakouských sil. Ve své podpoře pasivní rezistence byl dokonce radikálnější než samotní liberální politici. Roku 1878 odmítl rozhodnutí Národní (staročeské) strany vrátit se na zemský sněm se slovy: „\"Podrobením se zásadám, s kterýmiž souhlasiti nikdy nebudu, a vstoupením do sněmu dokázala staročeská strana, že se od nás odlučuje, a zmařivší práce a oběti tolika let, chce vésti politiku s blokem, který se úplně odchyluje od nastoupené dráhy. Nepokládejte mi to tedy za zlé, nemohu-li a nebudu-li za těchto poměrů vyhověti přání Vašemu, bych podporoval orgán naznačené strany, které jsem vší důvěrou oddaný byl\".“\n\nPozději ale byl opět jedním z hlavních sněmovních poslanců. V roce 1886 se na zemském sněmu postavil společně s českou politickou reprezentací proti změně hranic soudních okresů podle národnostní hranice tak, jak to navrhoval Ernst von Plener coby reprezentant německorakouských (českoněmeckých) liberálů, ve snaze připravit půdu pro administrativní rozdělení Čech na etnicky českou a německou oblast. Plenerův návrh byl českou a federalistickou většinou odmítnut, na což čeští Němci reagovali odchodem ze sněmu, takže pasivní rezistenci nyní začala praktikovat německá strana. Poté, co zemské volby v Čechách 1889 přinesly velké zisky Národní straně svobodomyslné (mladočeské), jeho vliv klesl a odešel ze zemské i celostátní politiky (v ní ale aktivně působil jeho syn Karel IV. kníže ze Schwarzenbergu). V závěru života se věnoval převážně správě rodového majetku.\n\nPatřil mezi největší pozemkové vlastníky. Historik Otto Urban ho řadí do páté či šesté desítky největších latifundistů.\n\nDo roku 1872 byl předsedou Vlastenecké hospodářské společnosti. V období let 1880–1890 zastával funkci v zemské školské radě. Od roku 1895 zasedal v České akademii věd a umění.\n\nByl členem vlivného rodu Schwarzenbergů, respektive jejich orlické větve. Dne 5. března 1853 vstoupil v Praze do svazku manželského s princeznou Vilemínou (Wilhelminou) z Oettingen-Wallersteinu (30. 12. 1833 Praha – 18. 12. 1910 Praha). Z tohoto svazku vzešli čtyři dcery a dva synové.\n\n\n\n"}
{"id": "855970", "url": "https://cs.wikipedia.org/wiki?curid=855970", "title": "Petar Stojanov", "text": "Petar Stojanov\n\nPetar Stefanov Stojanov, bulharsky Петър Стефанов Стоянов (* 25. května 1952) je bulharský politik. V letech 1997-2002 byl prezidentem Bulharska. V letech 2005-2007 byl předsedou strany Svaz demokratických sil (\"Съюз на демократичните сили\").\n\nZvolen prezidentem byl roku 1997 jako kandidát Svazu demokratických sil, když získal v přímé volbě 59,73% hlasů a porazil socialistického kandidáta Ivana Marazova. Ve volbě roku 2001 již neuspěl, když v 1. kole skončil druhý s 34,9% hlasů a postoupil do druhého, tam však prohrál s Georgim Parvanovem, získal jen 46,7% hlasů.\n\n"}
{"id": "855972", "url": "https://cs.wikipedia.org/wiki?curid=855972", "title": "Revize elektrických zařízení", "text": "Revize elektrických zařízení\n\nElektrická zařízení se před uvedením do provozu musí vyzkoušet a prověřit, během svého provozu pak nechat podrobit pravidelným kontrolám a revizím. Provozování elektrických zařízení upravuje norma ČSN 33 1500, která stanovuje lhůty revizí podle prostředí nebo druhu prostoru. Povinnost provádět revize určuje zákon č. 458/2000 Sb. tzv. energetický zákon.\n\nTuto činnost zajišťuje revizní technik na základě získaného oprávnění Technické inspekce České republiky. Prohlídkou, kontrolním měřením a přezkoušením celkového stavu ověřuje bezpečný a bezporuchový provoz elektrického zařízení. Ke každé revizi se vystaví \"revizní zpráva\", kde se zohlední veškeré provedené činnosti při revizi, zjištěné závady a závěrem takové zprávy je, že elektrické zařízení je způsobilé bezpečného provozu. V krajních případech se může stát, že vzniklé závady brání kladnému výsledku a proto v takových případech je potřeba tyto závady co nejdříve odstranit po domluvě s revizním technikem.\n\n\n"}
{"id": "855983", "url": "https://cs.wikipedia.org/wiki?curid=855983", "title": "John Robert Parsons", "text": "John Robert Parsons\n\nJohn Robert Parsons (Dublin, asi 1825 - Kensington, 1909) byl irský fotograf a umělec. Nejznámější je svou sérií portrétních fotografií modelky Jane Morrisové, které pořídil v roce 1865 pro malíře Danteho Gabriela Rossettiho.\n\nO jeho životě je toho známo velmi málo. Několik kusých informací bylo získáno od britského historika fotografie Colina Forda.\n\nVyrostl v irském hrabství Cork a v roce 1840 se odstěhoval do Londýna. Tam působil jako malíř a mezi lety 1850 a 1868 vystavoval několikrát v Royal Academy of Arts a Grosvenor Gallery. Od roku 1860 se mimo jiné zabýval fotografováním a otevřel vlastní studio na náměstí Portman Square. Vedle portrétů fotografoval také malované obrazy včetně děl Dante Gabriela Rossettiho a Jamese McNeilla Whistlera.\n\nParsons je především známý sérií snímků, o které jej v létě roku 1865 požádal Rossetti. Je na nich Rossettiho múza a modelka Jane Morris. Během fotografování v zahradě a domě Rossettiů vzniklo osmnáct známých portrétů. Rossetti v průběhu relace přísně kontroloval nad pózami Morrisové, stejně jako dohlížel na oblečení, které nosila a předměty a nábytek, které byly při snímání a kompozici použity.\n\nPodle Forda nelze říci, do jaké míry Rossetti později fotografie při malování použil. Jeho dílo \"Reverie\" z roku 1868 je nepochybně podobné jednomu z fotografovaných snímků, ale také na jeho dalších portrétech jsou vidět podobnosti, a nejen na Morrisové, ale také například na pozdějších Rossettiho portrétech Alexy Wildingové. Rossetti nepoužil fotografie jako přesné studie, ale pravděpodobně hlavně jako nástroje pro vizualizaci některých póz a jako připomínku na dobu, kdy nebude mít svou modelku k dispozici.\n\nNa začátku 70. let začal Parsons spolupracovat s Charlesem Augustinem Howellem, který prodával Rossettiova umělecká díla. Asi od roku 1870 do roku 1877 měl ateliér v londýnské ulici Wigmore Street, ale od roku 1878 již nefotografoval. Od roku 1888 pořádal pouze výstavy a vedl vysloužilý život. Byl známý jako klidný a introvertní člověk.\n\nParsons zbankrotoval v roce 1892. V roce 1909 zemřel v osamění ve svém bytě u Kensingtonu. Trvalo skoro měsíc než bylo jeho tělo objeveno. Magazín \"The Times\" poté zveřejnil oznámení o jeho smrti pod titulkem \"Smrt umělce\". O čtyři dny později, poté co bylo formálně zjištěno, že zemřel přirozenou smrtí, noviny publikovaly nekrolog, ve kterém byl chválen jako „obdivuhodný umělec v oleji a křídě“. Veřejnosti nicméně zůstal neznámý, částečně proto, že v posledních desetiletích svého života odmítal vystavovat.\n\nParsonsovy fotografické portréty Williama Morrise z roku 1870 jsou ve sbírách Victoria and Albert Museum. Jeho další snímky jsou v soukromých sbírkách a jsou veřejnosti málo známé. Sedm jeho děl bylo také vystaveno v Královské akademii, o nich však nemá Ford žádné stopy.\n\n\n"}
{"id": "855984", "url": "https://cs.wikipedia.org/wiki?curid=855984", "title": "Petar Mladenov", "text": "Petar Mladenov\n\nPetar Tošev Mladenov, bulharsky Петър Тошев Младенов (22. srpna 1936 – 31. května 2000) byl bulharský politik.\nByl posledním prezidentem (předsedou státní rady) socialistického Bulharska (1989–1990) a prvním prezidentem demokratické éry (1990). Předtím byl dlouho ministrem zahraničních věcí 1971–1989. Sehrál klíčovou úlohu při sesazování Todora Živkova z čela Bulharské komunistické strany roku 1989. Postavil se poté do čela strany místo něj a po roce 1990 ji ztransformoval do strany sociálnědemokratického typu – Bulharské socialistické strany.\n\n"}
{"id": "855986", "url": "https://cs.wikipedia.org/wiki?curid=855986", "title": "Martin Hroch", "text": "Martin Hroch\n\nMartin Hroch (* 1985 v Zábřehu na Moravě) je český cembalista a pianista.\n\nVystudoval Konzervatoř P. J. Vejvanovského v Kroměříži v klavírní třídě Vandy Jandové a cembalvé třídě Ivony Křivánkové. Ve studiích na Hudební fakultě brněnské JAMU, kde absolvoval v oborech klavír ve třídě Aleny Vlasákové a Jana Jiraského a cembalo u Barbary Maria Willi. \n\nSvé vzdělání si rozšířil v rámci řady mistrovských interpretačních kurzů a seminářů pod vedením významných umělců a pedagogů: A. Vlasákové, J. Jiraského, S. Speidel, B. Glemsera, A. Delage, J. B. Christensena, M. Spanyiho, E. M. Pollerus, M. Burgue. Zabývá se dobovou a tzv. historicky poučenou interpretací barokní hudby na oba nástroje. \n\nV letech 2007, 2009, 2011 získal opakovaně stipendium Společnosti J. Brahmse v Baden-Badenu a byl tak pozván k prestižnímu studiu hudby v Brahmshausu. Zde se rovněž podílel na natáčení dokumentu o J. Brahmsovi pro japonskou televizi. Pro francouzský film ztvárnil roli cembalisty ve snímku „Muž, který se směje\" a zahrál si tak po boku hereckých velikánů jako je Gérard Depardieu nebo E. Seigner. Stal se laureátem mezinárodní soutěže „International Forum - Musical Performance and Pedagogics\". \n\nJako sólista i jako komorní hráč vystupuje s řadou orchestrů a komorních souborů. Zabývá se sólovou i komorní koncertní činností. Nahrává pro rozhlas i televizi. Je členem londýnské The British Hapsichord Society. Na svém kontě má také účast na prestižní mezinárodní soutěži Pražského jara. \n\nMimo četné umělecké aktivity působí i jako pedagog a je vyhledávaným komorním hráčem a korepetitorem řady umělců. Je členem badatelského týmu mezinárodního projektu EUR-TEXT a dramaturgem vlastní koncertní řady „Bravo…“. V oblasti provozovací praxe staré hudby umělecky spolupracuje s Akademií staré hudby na Masarykově univerzitě v Brně. \n\nV roce 2010 se stal zakladatelem a ředitelem Mezinárodních interpretačních kurzů Zábřeh, \"Hudba ve městě J. E. Welzla\", kde mj. vede cembalovou třídu.\n\n"}
{"id": "855991", "url": "https://cs.wikipedia.org/wiki?curid=855991", "title": "Síň slávy Grammy", "text": "Síň slávy Grammy\n\nSíň slávy Grammy () je speciální kategorie cen Grammy udělovaná od roku 1973. Bylo sem uvedeno více než 900 alb nebo singlů z různých žánrů, od jazzových (John Coltrane), přes punková (The Clash) a rocková (The Mothers of Invention, The Beatles) po klasickou hudbu (Artur Schnabel).\n"}
{"id": "855993", "url": "https://cs.wikipedia.org/wiki?curid=855993", "title": "Sebevražedný bombový útok na centrálním autobusovém nádraží v Tel Avivu", "text": "Sebevražedný bombový útok na centrálním autobusovém nádraží v Tel Avivu\n\nSebevražedný bombový útok na centrálním autobusovém nádraží v Tel Avivu se odehrál 5. ledna 2003 na centrálním autobusovém nádraží v izraelském Tel Avivu. Dva palestinští sebevražední atentátníci se tehdy odpálili a zabili 23 civilistů a dalších více než 100 civilistů zranili. K útoku se přihlásila palestinská teroristická organizace Brigády mučedníků Al-Aksá.\n\nV neděli 5. ledna 2003 se dva palestinští sebevražední útočníci postupně odpálili na centrálním autobusovém nádraží v Tel Avivu. Poté, co se odpálil první z nich, se asi dvě stě metrů od něj o půl minuty později odpálil další. Při útoku v přeplněné oblasti zahynulo 23 civilistů a dalších více než sto bylo zraněno.\n\nK útoku se později přihlásila palestinská teroristická organizace Brigády mučedníků Al-Aksá, jak informovala arabská televizní stanice Al-Džazíra. Útočníky měli být Boraq Abdel Rahman Halfa a Saber al-Nour z města Nábulus na Západním břehu Jordánu.\n\n"}
{"id": "856000", "url": "https://cs.wikipedia.org/wiki?curid=856000", "title": "Rumunsko na Letních olympijských hrách 1968", "text": "Rumunsko na Letních olympijských hrách 1968\n\nRumunsko se účastnilo Letní olympiády 1968. Zastupovalo ho 82 sportovců (66 mužů a 16 žen) v 9 sportech.\n\n"}
{"id": "856005", "url": "https://cs.wikipedia.org/wiki?curid=856005", "title": "Kancelářské křeslo", "text": "Kancelářské křeslo\n\nKancelářské křeslo představuje standardní vybavení velké většiny kanceláří či jiných pracoven. \n\nKřeslo má být vyrobeno z kvalitního a příjemného materiálu. Nejčastěji se jedná o dva základní druhy křesel a to sice kancelářské křeslo kožené a kancelářské křeslo čalouněné neboli textilní. Kožené kancelářské křeslo působí velice komfortním dojmem, jeho drobnou nevýhodou může být pro někoho na dotyk nepohodlná a někdy chladivá kůže. Textilní kožené křeslo je však nabízeno v mnoha variacích, které se od sebe liší zejména konkrétní textilií a barvou. \n\nKancelářské křeslo se skládá z několika částí. Jedná se tak o podvozek s kolečky, dále potom o samotné tělo křesla a opěradlo. Opěradlo musí být dostatečně vysoké, jedině tak je zajištěno pohodlné sezení. Mnohé křesla jsou opatřena i opěrkou pro hlavu, ta má však diskutabilní efektivitu. Většina kancelářských křesel je polohovatelných, znamená to, že je možné je přesně nastavit výšku posezu a sklon opěradla. Nejvhodnější výšku je vhodné zvolit v závislosti na pracovní ploše, respektive podle výšky pracovní plochy stolu. Přihlížet je potřeba i k výšce sedící osoby. Křeslo by mělo být v takové poloze, aby při dlouhodobém sezení působilo ergonomicky na celé tělo. V ideálním případě je vhodné, aby se sedící osoba celými chodidly dotýkala země. \n\nHlavní rozdíl tkví v ukotvení opěrek pod ruce, tzv. područek. Kancelářská křesla mají tyto opěrky spojeny pevně s opěrákem na záda a podsedákem. Oproti tomu kancelářské židle mají opěrky volné. Tímto způsobem můžeme rozeznat kancelářské křeslo a kancelářskou židli již na první pohled. \n\nKancelářská křesla jsou obecně pohodlná pro četbu nebo dlouhodobé sezení. K psacímu stolu nebo k práci na počítači se ale obecně více hodí kancelářské židle. Jejich vlastnosti umožňují individuální nastavení, což kancelářská křesla neumožňují. Kancelářská židle je tedy pro každodenní práci vhodnější. Při užívání židle je vhodné dodržovat pravidla správného sezení. \n"}
{"id": "856018", "url": "https://cs.wikipedia.org/wiki?curid=856018", "title": "Rumunsko na Letních olympijských hrách 1972", "text": "Rumunsko na Letních olympijských hrách 1972\n\nRumunsko se účastnilo Letní olympiády 1972. Zastupovalo ho 159 sportovců (132 mužů a 27 žen) v 16 sportech.\n\n"}
{"id": "856028", "url": "https://cs.wikipedia.org/wiki?curid=856028", "title": "Gattendorf", "text": "Gattendorf\n\nGattendorf je název:\n\nNěmecko:\nRakousko:\n"}
{"id": "856031", "url": "https://cs.wikipedia.org/wiki?curid=856031", "title": "Kao-cung (Sung)", "text": "Kao-cung (Sung)\n\nKao-cung (; 12. června 1107 – 9. listopadu 1187), vlastním jménem Čao Kou (), z dynastie Sung v letech 1127–1162 vládl čínské říši Sung. Nastoupil po svém bratru, císaři Čchin-cungovi.\n\nJako devátý syn císaře Chuej-cunga se stal knížetem z Kchang. V letech 1125–1127 armády džürčenské říše Ťin dobyly severní Čínu a zajaly Chuej-cunga, který abdikoval roku 1126, i jeho syna a nástupce Čchin-cunga. Kníže z Kchang se postavil do čela odporu a stal se novým sungským císařem. Vládl 25 let, do roku 1162, kdy abdikoval ve prospěch svého adoptivního syna Siao-cunga.\n\nČao Kou byl devátý syn císaře Chuej-cunga, jeho matkou byla jedna z císařových žen příjmením Wej (), poté, co se její syn stal císařem, povýšená do hodnosti císařovny-vdovy a posmrtně známé jako císařovna Sien-žen (, 1080–1159).\n\nOd Chuej-cunga obdržel titul kníže z Kchang (, \"Kchang wang\"). Poté, co císař Čchin-cung a jeho otec Chuej-cung padli do ťinského zajetí, postavil se do čela odporu a stal se novým císařem říše Sung. Hlavní město říše Kchaj-feng obsadila ťinská armáda, proto zůstal na jihu a usídlil se v Lin-anu, dnešním Chang-čou. Jeho vládou proto začíná období Jižní Sung.\n\nUpevnění moci nového režimu v celé jižní Číně a boje s říší Ťin trvaly ještě řadu let. Sungská armáda vedená schopnými generály, jako byli Li Kang, Cung Ce, Jüe Fej, Chan Š'-čung a Jü Jün-wen, v nich postupně zesílila, odrazila ťinské útoky jižně od řeky Jang-c’-ťiang a stabilizovala hranici na řece Chuaj. Sebevědomí generálové v čele s Jüe Fejem požadovali pokračování války a znovudobytí severní Číny, ale císař se přiklonil k „mírové straně“, která chtěla především obnovu válkou poškozené země. Císaře motivovala i obava z propuštění a znovunastolení zajatého Čchin-cunga. Roku 1141 byl Jüe Fej uvězněn a zabit, Chan Š'-čung odvolán a podepsána mírová smlouva ze Šao-singu.\n\nKao-cung byl také pozoruhodný básník, který ovlivnil řadu dalších umělců.\n\nCísař abdikoval roku 1162 ve prospěch Čao Šena, v sedmé generaci potomka Tchaj-cua, zakladatele dynastie Sung. Žil ještě čtvrt století, do roku 1187, kdy jako osmdesátiletý zemřel.\n\nHodnost císařovny držela od roku 1127 první manželka Kao-cunga příjmením Sing (, 1106–1139), posmrtným jménem Sien-ťie (), po ní se císařovnou stala paní Wu (鄭), posmrtným jménem císařovna Sien-šeng cch'-li (). Kromě nich měl císař ještě tucet žen.\n\nKao-cung byl otcem pěti dcer a jediného syna:\n\nDalší syny neměl, nakonec náhradou adoptoval vzdáleného synovce:\n\n"}
{"id": "856036", "url": "https://cs.wikipedia.org/wiki?curid=856036", "title": "Kontinentální evropské právo", "text": "Kontinentální evropské právo\n\nEvropské (kontinentální) právo (ve světě označováno jako \"civil law\") nebo také kontinentální typ právní kultury je nejrozšířenější typ práva na světě. Kromě zemí kontinentální západní Evropy, kde se vyvinul, tvoří základ práva řady států na ostatních kontinentech, bývalých kolonií.\n\nVyvinul se v Evropě na přelomu 18. a 19. století pod vlivem římské právní tradice, dobového racionalismu a přirozenoprávní teorie s ohledem na tehdejší trendy.\n\nZákladním znakem kontinentálního práva je zákon jako prvotní právní pramen. V kontinentální kultuře je také výrazná tendence seskupovat zákony do kodexů – zákoníků. Oproti angloamerickému typu kultury se liší rovněž jinou právní terminologií a dělením práva na veřejné a soukromé.\n\nOd konce druhé světové války lze ale pozorovat postupné splývání obou kultur, respektive vzájemné přejímání specifických prvků. Angloamerická kultura pomalu zvyšuje význam zákona jako prvku, zatímco kontinentální typ význam soudcovského práva.\n\nKontinentální typ práva dělí různí autoři na různé okruhy, časté je například následující dělení:\n\nNěkteří autoři vydělují bývalé kolonie jako samostatný okruh, kde je právo prosazováno s ohledem k místním tradicím.\n\nČínské právo je kombinací evropského práva s právem socialistickým.\n\nSkotské právo je unikátní kombinací kultury kontinentální a práva angloamerického.\n\nZákladním znakem kontinentálních právních systémů je dualismus práva, které se dělí do odvětví práva veřejného a práva soukromého. Ve významné míře se toto členění vyskytuje pouze v kontinentálním právu.\n\nNejdůležitějším pramenem kontinentálního práva je právní předpis, který je právem psaným. Právní norma může býž měněna, rušena i vytvořena pouze pomocí tohoto normativního, obecně závazného, právního aktu. Původní základní právní normou se postupným vývojem stal v 19. století zákon. Postupně se z potřeby jejich existence vyvinuly i další normativní právní akty: ústavní zákony a ústavy, které jsou základními zákony států, a kodexy, které představují soupis všech norem daného právního odvětví, obecně se tedy jedná o zákoníky.\n\nVedlejším pramenem práva je v kontinentálním právu normativní smlouva. Ustanovení takové bilaterální smlouvy mají obecnou platnost na všechny případy stejného druhu.\n\nSoud v kontinentálním systému právo \"nalézá\", nikoliv \"vytváří\". Obyčejové právo se v případě své existence používá při výskytu mezery v zákoně jako sekundární právo.\n"}
{"id": "856037", "url": "https://cs.wikipedia.org/wiki?curid=856037", "title": "Kanton Pierrefort", "text": "Kanton Pierrefort\n\nKanton Pierrefort (fr. \"Canton de Pierrefort\") je francouzský kanton v departementu Cantal v regionu Auvergne. Tvoří ho 11 obcí.\n\n"}
{"id": "856044", "url": "https://cs.wikipedia.org/wiki?curid=856044", "title": "Karagözlü (dialekt Torki)", "text": "Karagözlü (dialekt Torki)\n\nKaragözlü (dialekt Torki) je turkický oghuzský jazyk, kterým se mluví v částech Íránu. Je považován za jeden z jižních dialektů ázerbájdžánštiny, pro rozlišení nazvaného – Torki . Mluví jím Karagözlüové rozptýleně v Íránu, v provincii Markazí, v regionu Teherán a provincii Fárs, a podstatnější skupina v provinciích Východní a Západní Ázerbájdžán, Ardabíl, Zandžán . Pro zápis používají perskou modifikaci arabského písma.\n\n"}
{"id": "856055", "url": "https://cs.wikipedia.org/wiki?curid=856055", "title": "Právo na odpor", "text": "Právo na odpor\n\nPrávo na odpor garantuje občanům legální možnost se postavit na odpor vůči každému, kdo by odstraňoval dané společenské a státní zřízení, jestliže činnost ústavních orgánů a účinné použití zákonných prostředků jsou znemožněny. Je vyjádřením principu svrchovanosti lidu.\n\nPrávo na odpor, občanská neposlušnost a řada příbuzných jevů spadají do právního, morálního i politického odvětví filozofie. U práva na odpor se se stručnými definicemi paradoxně nesetkáme. U historicky mladší občanské společnosti se ale v Blackově právnickém slovníku pod heslem \"Civil disobedience\" můžeme dozvědět, že jde o formu porušování práva, která má demonstrovat nespravedlnost a neadekvátnost určitého konkrétního zákona. V jiné definici se popisuje tento pojem rozsáhleji: \"Odpor může směřovat proti vnějšímu, jakož i proti vnitřnímu ohrožení politického společenství, proti vnitřnímu utlačovateli nebo proti instrukcím cizí vítězné moci, může být násilný resp. nenásilný, pasivní, nebo aktivní. Formy odporu sahají od atentátu po sabotáž, od občanské neposlušnosti po abdikaci ministrů nebo úředníků.\n\nV České republice je právo na odpor výslovně zakotveno v článku 23 Listiny základních práv a svobod a je podmíněno dvěma skutečnostmi, které musí být splněny současně:\n\nPojem právo na odpor se vyskytovalo již ve starověku, kde tvořilo tradiční součást právního a politického myšlení. Na jedné straně garantuje udržení řádu určité kvality, na straně druhé však hrozí každému řádu subverzí spontánní, tj. nereflektované poslušnosti.\n\nPrávo na odpor se výrazně rozvíjí až v období středověku a hlavní myšlenkou je omezení moci, která není sama sobě účelem a je někomu či něčemu podřízena. Takováto koncepce se pak stává vnějším prvkem legitimizace, protože předpokládá zdroj moci mimo ni samotnou. Právo na odpor také úzce souvisí s koncepcemi tzv. vyššího práva (přirozené, božské, ze společenské smlouvy vzešlé aj.), jež se může dostat do střetu s běžným, pozitivním právem lidí. Historicky etablované právo na odpor je obranného charakteru, protože se odporuje někomu, kdo ohrožuje či přímo ničí harmonický řád, staré svobody apod.\n\nPrávo na odpor je právem politickým, které slouží k ochraně práv v plné míře přiznaným občanům, tudíž zde vyvstává na povrch možnost vyloučení cizinců, což se považuje za adekvátní. Odpor nepřísluší právnickým osobám, protože vyžaduje jednání, jehož jsou schopni pouze lidé. Právo na odpor nepřísluší ani orgánům veřejné moci, nehledě na to, zda jsou monokratické, nebo kolegiální.\n\nPrávo na odpor je součástí středověké Magny Charty, která tvoří první chartu anglické (britské) ústavy. Oprávnění baronů postavit se Koruně na odpor přešla na parlament a stavovský základ tohoto práva je nesporný. V Británii je díky moderní éře právo odporu považováno spíše za anachronismus. Jelikož přestal být král ztělesněním státní moci, lze si jen těžko představit okolnosti, za nichž by v zemi s praktikovanou suverenitou parlamentu mohl tento lid volat na pomoc.\n\nDne 26. srpna 1789 vyhlásilo Národní shromáždění Deklaraci práv člověka a občana, kde se rozhodli vyložit ve slavnostním prohlášení přirozená, nezcizitelná a svatá práva člověka. Cílem bylo připomenutí všem členům společnosti jejich práva a povinnosti. Právo na odpor proti utlačování lze považovat za právo individuální. Oprávněným výkonem tohoto práva není odpor proti zákonnému postupu úřadů v konkrétním případě, i kdyby byl nespravedlivý. Pokud by nebylo ústavy, občané nemají povinnost poslouchat, tudíž mají právo na odpor. Stav bez ústavy však není stavem politické společnosti. Přestože je právo na odpor součástí francouzského právního řádu, není patrně institutem příliš frekventovaným ani hojně komentovaným.\n\nExistenci zemských ústav jednotlivých členských států v tomto případě předpokládal článek 13 Spolkových akt, základní právní a politický dokument Německého spolku z roku 1815. Jednotlivé spory tedy probíhaly o charakter ústav, nikoliv však o samu jejich existenci. Roku 1837 byla hannoverským králem Ernestem Augustem zrušena patentem ústava z roku 1833, která byla přijata právě v duchu článku Spolkových akt. V souvislosti s tímto článkem byly prokonstatovány protiústavní a neproveditelná králova rozhodnutí, kdy bylo přiznáno poddaným navíc právo na odpor, a to jak ve formě pasivní neposlušnosti, tak v podobě činného odporu – násilného jednání. Právo na odpor je nástrojem původce moci lidu a občanů v obraně normativně vymezeného hodnotového jádra státu, který je výrazem konsensu pojednávajícím o podmínkách zajištění maximální míry svobodného rozvoje jednotlivců a společnosti proti všem, kdo by jej ohrožovali. S výkonem práva na odpor se v SRN nesetkáme. V letech 1968, 1983, 1986-87 docházelo k aktům odporu v širokém slova smyslu – jinými slovy o akce občanské neposlušnosti.\n\nGeneze pozitivizace práva na odpor na Slovensku je totožná s Českou republikou. Čl. 32 Ústavy zní: \"Občané mají právo postavit se na odpor proti každému, kdo by odstraňoval demokratický řád základních lidských práv a svobod uvedených v této ústavě, pokud činnost ústavních orgánů a účinné použití zákonných prostředků jsou znemožněny.\" Právo na odpor přísluší státním občanům Slovenské republiky. Ochrana se poskytuje demokratickému řádu základních lidských práv a svobod uvedených v této ústavě. Chráněna jsou pouze práva, která jsou uvedena v článku 14-25, nikoliv také politická práva.\n\nPrávo na odpor na ochranu přirozených práv svobody je zakotveno v čl. 45 guatemalské ústavy. Ostatní práva jsou ta, která vyplývají z přirozené povahy lidské osoby, což se promítlo do širokého vymezení objektu práva na odpor. V jistém smyslu jde o antipod české úpravy, kde byla tatáž inspirace v maximální možné míře pozitivizována a svázána řadou jen obtížně splnitelných podmínek.\n\nOd práva na odpor je potřeba odlišovat občanskou neposlušnost, která může být uplatněna i ve fungujících demokratických státech, protože se netýká reakce na systémovou destrukci, ale spíše individuálních excesů. Občanská neposlušnost je založena na vědomém porušování zákonů a jiných veřejnoprávních aktů kvůli jejich tvrzené nespravedlnosti, případně na protest proti nespravedlivé politice vlády, a to s ambicí ovlivnit smýšlení většiny, respektive rozhodování veřejné moci. Za občanskou neposlušnost by mohlo být považováno i extenzivní využívání práv, což by cíleně paralyzovalo veřejnou moc.\n\n"}
{"id": "856059", "url": "https://cs.wikipedia.org/wiki?curid=856059", "title": "Vojtěch Mašek (zahradník)", "text": "Vojtěch Mašek (zahradník)\n\nVojtěch Mašek (23. dubna 1829 Dolní Lukavice – 14. listopadu 1902 Turnov) byl český zahradník.\n\nPo vyučení zahradníkem pracoval v Schönbrunnu, Veltrusech a od roku 1855 na Sychrově, kde působil čtyřicet let a dosáhl pozice ředitele zahrad. S jeho jménem je spojována největší sláva sychrovského parku, nicméně po smrti majitele zámku Kamila Rohana poklesl zájem o park, proto se Mašek zabýval svým zahradnickým závodem v Turnově (Maškova zahrada), který byl v provozu od roku 1873 pod jménem Korselt, od roku 1895 byl Mašek jediným vlastníkem. V podniku pokračoval syn MUDr. Karel Mašek.\n\n"}
{"id": "856074", "url": "https://cs.wikipedia.org/wiki?curid=856074", "title": "Kanton Pleaux", "text": "Kanton Pleaux\n\nKanton Pleaux (fr. \"Canton de Pleaux\") je francouzský kanton v departementu Cantal v regionu Auvergne. Tvoří ho osm obcí.\n\n"}
{"id": "856076", "url": "https://cs.wikipedia.org/wiki?curid=856076", "title": "Kanton Riom-ès-Montagnes", "text": "Kanton Riom-ès-Montagnes\n\nKanton Riom-ès-Montagnes (fr. \"Canton de Riom-ès-Montagnes\") je francouzský kanton v departementu Cantal v regionu Auvergne. Tvoří ho osm obcí.\n\n"}
{"id": "856078", "url": "https://cs.wikipedia.org/wiki?curid=856078", "title": "Kanton Ruynes-en-Margeride", "text": "Kanton Ruynes-en-Margeride\n\nKanton Ruynes-en-Margeride (fr. \"Canton de Ruynes-en-Margeride\") je francouzský kanton v departementu Cantal v regionu Auvergne. Tvoří ho 13 obcí.\n\n"}
{"id": "856087", "url": "https://cs.wikipedia.org/wiki?curid=856087", "title": "Polysulfidy", "text": "Polysulfidy\n\nPolysulfidy jsou soli obsahující polysulfidový aniont s obecným vzorcem S. Jedná se o soli polysulfanových kyselin. V aniontu je uspořádáno několik atomů síry za sebou, oba okrajové atomy mají oxidační číslo −I, ostatní mají oxidační číslo 0.\n\nPolysulfidy vznikají slučováním sulfidů se sírou, např:\n\n(NH)S + \"n\"−1 S → (NH)S.\n\nSulfid kobaltnatý CoS se používá k odsiřování, přičemž vznikají polysulfidy:\n\nCoS + \"n\"−1 S → CoS.\n\n\nPolysulfidy se při okyselení rozkládají na sulfidy a elementární síru:\n\nS → S + \"n\"−1 S.\n"}
{"id": "856092", "url": "https://cs.wikipedia.org/wiki?curid=856092", "title": "Přístřeší", "text": "Přístřeší\n\nPřístřeší je pouze dočasné a provizorní bydlení.\n\nV českém právu bylo výslovně upraveno až do konce roku 2013. Nešlo přitom o tzv. \"bytovou náhradu\" (náhradní byt nebo náhradní ubytování v samostatné místnosti), protože se jím rozumělo pouze dočasné ubytování, které musel zajistit pronajímatel do doby, než si nájemce po výpovědi z nájmu bytu, k níž nebylo potřeba získat přivolení soudu, sám opatřil řádné bydlení a prostor k uskladnění svých věcí. Tato povinnost zajistit dočasné bydlení byla zákonem omezena na dobu maximálně půl roku. Nucené vyklizení bytu bylo nicméně možné provést jen tehdy, když pronajímatel prokázal zajištění dostatečného přístřeší.\n\nPo rekodifikaci soukromého práva se přístřeší objevuje již jen v právu sociálního zabezpečení v pojmu „osoba bez přístřeší“ jakožto označení osoby bez domova.\n"}
{"id": "856101", "url": "https://cs.wikipedia.org/wiki?curid=856101", "title": "Fjodor Isidorovič Kuzněcov", "text": "Fjodor Isidorovič Kuzněcov\n\nGenerálplukovník Fjodor Isidorovič Kuzněcov ( ; 29. září 1898 Bałbieczyno – 22. března 1961 Moskva) byl sovětský vojevůdce, který ve druhé světové válce velel frontům a armádám, několikanásobný držitel Řádu rudého praporu, nositel Leninova řádu a mnohých dalších sovětských řádů a medailí.\n\nNarodil se ve vesnici Bałbieczyno v dnešním Bělorusku. Do ruské armády vstoupil v roce 1914 a v první světové válce bojoval na ruské západní frontě. V ruské občanské válce bojoval v Rudé armádě jako velitel roty, praporu a nakonec pluku.\n\nVe funkci velitele pluku zůstal i ve 20. letech, 30. léta strávil výukou na vojenských školách. K vojskům se vrátil v červenci 1938, když byl jmenován zástupcem velitele Běloruského zvláštního vojenského okruhu (BOVO). Ve stejné funkci (zástupce velitele) sloužil i v Běloruském frontu vytvořeném v září – listopadu z BOVO. V Bělorusku zůstal do července 1940, poté v rychlém sledu vystřídal několik funkcí, od prosince 1940 do začátku války velel Pobaltskému zvláštnímu vojenskému okruhu. \n\nS počátkem sovětsko-německé války byl jeho okruh reorganizován v Severozápadní front a z této funkce byl jedním z nejvýše postavených velitelů v Rudé armádě. Kvůli neúspěchům svěřených vojsk byl však po několika dnech, na konci června, nahrazen ve funkci velitele frontu generálmajorem Petrem Sobennikovem. Krátce velel armádě, poté převzal velení Středního frontu. Zde zůstal opět jenom měsíc – tři týdny před rozbitím tohoto frontu německou 2. armádou a 2. tankovou skupinou předal velení Michailu Jefremovovi. Ještě na konci roku 1941 velel měsíc 61. armádě, ale od roku 1942 byl opět nahrazen. Před Operací Barbarossa měl ale jenom malé zkušenosti s bojem. V roce 1942 velel v bitvě u Stalingradu 63. armádě, části Jihozápadního frontu, který vedl Nikolaj Fjodorovič Vatutin. \n\nOd dubna 1942 vedl něco přes rok Akademii generálního štábu, poté působil jako zástupce velitele frontů. Jeho poslední funkcí bylo velení Uralskému vojenskému okruhu, než roku 1948 odešel ze zdravotních důvodů (v první světové, občanské i druhé světové válce byl zraněn) do výslužby. Do konce svého života pak žil v Moskvě.\n\n\n\n\n\n\n\n"}
{"id": "856104", "url": "https://cs.wikipedia.org/wiki?curid=856104", "title": "Mordred", "text": "Mordred\n\nMordred či Modred je jedna z postav legendy o králi Artušovi. V průběhu legendy vystupuje jako věčný zrádce a jeho role vrcholí v bitvě u Camlannu (~537), v níž je sám zabit. Před svou smrtí dokáže však ještě Artuše smrtelně zranit. Vztah Mordreda a Artuše se liší v různých zpracováních legendy, dnes nejznámější verze jej charakterizují jako nemanželského syna Artuše a jeho polorodé sestry Morgause. V dřívější literatuře byl však považován za legitimního syna Morgause (známé také jako Anna), a jejího manžela, krále Lota z Orknejí. Jeho plnorodými a polorodými bratry jsou Gawain, Agravain, Gaheris a Gareth. Jeho jméno pochází buď ze starovelšského \"Medraut\", kornského \"Modred\", nebo bretonského \"Modrot\". Všechna tato jména jsou pak odvozena od latinského \"Moderātus\"\n"}
{"id": "856109", "url": "https://cs.wikipedia.org/wiki?curid=856109", "title": "DICOM", "text": "DICOM\n\nDICOM (z anglického názvu Digital Imaging and Communications in Medicine) je standard pro zobrazování, distribuci, skladování a tisk medicínských dat pořízených snímacími metodami jako jsou CT, MRI či ultrazvuk. Byl vytvořen v roce 1993 výborem \"DICOM Standard Committee\", autorská práva vlastní asociace \"National Electrical Manufacturers Association\" (\"NEMA\"), která má v tomto výboru své zastoupení. \n\nStandard je velmi rozsáhlý. Je rozdělen na části, které spolu souvisejí, jsou však zpracovány samostatně. Jasně definuje způsob manipulace (například mazání, sdílení po síti) a skladování medicínských dat. DICOM je široce uplatňován v nemocnicích. Umožňuje skenerům, serverům, tiskárnám a dalším zařízením integraci do systému PACS (\"Picture Archiving and Communication System\"). Různá medicínská zařízení jasně deklarují, které části DICOM formátu podporují (jedná se o takzvaný \"conformance statement\").\n\nStandard je znám pod označením \"NEMA PS3\" a ISO standard 12052:2006 \"\"Health informatics -- Digital imaging and communication in medicine (DICOM) including workflow and data management\"\".\n\n\nSe zavedením počítačové tomografie (CT) a dalších modalit digitálního diagnostického zobrazování v 70. letech vyvstala potřeba pro vytvoření standardní metody pro přenos snímků a přidružených informací mezi zařízeními vyrobenými různými dodavateli. Tato zařízení produkují škálu různých obrazových formátů. Instituce American College of Radiology a National Electrical Manufacturers Association (NEMA) se v roce 1983 rozhodly vytvořit společný výbor pro tvorbu standardu. Základními myšlenkami byly: \n\n\nJejich první standard, \"ACR/NEMA 300\", byl uvolněn v roce 1985. Brzy se však zjistilo, že text není úplně jasný a obsahuje určité vnitřní rozpory. Druhá verze \"ARC/NEMA 2.0\" nabídla navíc podporu příkazů pro zobrazovací zařízení, uvedla nové schéma k identifikaci obrazu a nové prvky pro zlepšení popisu obrazu.\n\nStandard v současné době známý jako DICOM je verzí 3.0 s novým pojmenováním. Poprvé byl zveřejněn výborem \"DICOM Standard Committee\" v roce 1993, od té doby je jak standard, tak výbor stále rozšiřován. Ve skutečnosti se jedná o verzi 3.0, avšak označení aktualizací se nyní řídí podle roku vydání, jako například \"DICOM Standard 2011\". Ztělesňuje řadu významných vylepšení předchozích verzí ACR-NEMA standardu:\n\n\nV DICOM souboru je kromě obrazových dat obsažena také hlavička s dodatečnými informacemi popisujícími nejenom samotný snímek (z hlediska grafiky), ale i informace o pacientovi, typu vyšetření atp. Díky tomuto způsobu nemohou být informace ohledně pacientů a jejich vyšetřeních omylem zaměněna. Podobný příklad můžeme nalézt třeba u známějšího formátu JPEG, jež může také uchovávat dodatečné popisné atributy.\n\nPrvních 128 bytů souboru je obvykle prázdných, další 4 obsahují DICOM prefix ‘\"DICM\"’. Pokračujeme hlavičkou s meta-informacemi uloženými podle následujícího schématu. Každá informace je charakterizována dvojicí hexadecimálních čísel (skupina, prvek), následuje dvoubytová VR (\"Value Representation\" – popisuje typ a formát dat), dále délka dat v bytech (informace zabírá taktéž 2 byty) a nakonec data. Příkladem lze uvést prvek (0028,0010) udávající počet řádků pixelů, typem se jedná o US (\"unsigned short\"), délka čísla jsou 2 byty a jeho hodnota záleží na velikosti obrázku. Podrobnější popis meta-informací nabízí část 3.5.7 DICOM standardu. \n\nV každém souboru existuje pouze jeden datový objekt (atribut pro data) obsahující samotné pixely, avšak je třeba si uvědomit, že tento objekt může odpovídat jednomu snímku nebo obsahovat celou sérii snímků jednoho pacienta. Obraz může být uložen bez komprese nebo pomocí formátů JPEG, JPEG Lossless, JPEG 2000 a Run-length encoding (RLE).\n\nSlouží k zaslání DICOM souborů (snímků nebo i strukturovaných zpráv) do skladovacího systému \"PACS\" a na pracovní stanici.\n\nPotvrzuje trvalé uskladnění souboru na pevný disk (CD a další). Klienti a jiná zařízení se tak mohou ujistit, že místní data lze smazat.\n\nPrvní služba postupně vyhledá určený snímek či seznamy snímků a druhá je načte z úložiště PACS.\n\nSnímací zařízení (modalita) s touto službou získává schopnost obdržet detaily o vyšetřeních pacienta a díky tomu plánovat další vyšetření. Přitom využívá již načtených informací a eliminuje možnost chyb vzniklých neustálým přepisováním stejných dat. Její doplňková služba je schopná odesílat průběžné zprávy již během probíhajícího vyšetření. \n\nObyčejně slouží pro tisk na způsob „rentgenových“ snímků. Pro tiskárny a monitory existuje standardní kalibrace (část DICOM 3.14) k zajištění správného zobrazení. \n\nOdpovídá části 3.10 standardu a popisuje způsob uložení souborů na vyměnitelných médiích.\n\nAsociace Internet Assigned Numbers Authority (IANA) vyhradila pro přenos přes TCP a UDP následující čísla portů:\nStandard doporučuje používání těchto portů, ale striktně jej nevyžaduje.\n\n\n"}
{"id": "856111", "url": "https://cs.wikipedia.org/wiki?curid=856111", "title": "Flaming Nights", "text": "Flaming Nights\n\nFlaming Nights je českým hudebně–žonglérským open-air festivalem. Program sestává z koncertů hudebních uskupení, žánrového ražení od blues po hard rock, proložených vystoupeními freestylových sportovců. Je zakončen slavnostní ohnivou galashow, která je sestavena z vystoupení žonglérů. V rámci programu také probíhá množství žonglérských workshopů a tréninků. Žonglérské tematiky se drží i program pro rodiny s dětmi, který probíhá v odpoledních hodinách.\n\nFestival se začal pořádat v roce 2012 a je mu věnováno období konce letních prázdnin. Místem konání je město Třebíč. Iniciátorem akce je místní \"Klub žonglování Magnis\" a produkční agentura \"HalUs\".\n\nPrvní ročník festivalu byl uspořádán v prostorách sokolského stadionu v Třebíči ve dnech 31. srpna a 1. září. Celou akci provázelo deštivé počasí, nicméně navzdory tomu byla účast návštěvníků slušná. V roce 2012 se návštěvníkům festivalu představily kapely Toxique, Prague Conspiracy a množství méně známých kapel, jako je bluesové Tom Bowling Trio, Acheron, nebo Let’s Roll. V doprovodném programu pak byly k vidění show mistra světa ve footbag Jana Webera, tanečníků High Edition, trial bikerů, nebo parkouristů Urban Sense. Festival byl ukončen několikahodinovou ohnivou galashow, ve které se kromě domácích žonglérů z Magnis představily například skupiny Pyroterra a Anta Agni, Konstantin Kosovec z Litvy a Thomas Johansson ze Švédska.\n\nPro druhý ročník se festival přesunul do areálu bývalé borovinské továrny BOPO. Návštěvníci si díky tomu mohli 30. a 31. srpna užít jedinečné industriální prostředí, které tyto prostory nabízí. Hudebními tahouny akce byly poslední prázdninový víkend známé kapely Vypsaná fiXa a Wohnout. Kromě nich svoji účast z roku 2012 zopakovala skupina Prague Conspiracy a zahrály i méně známá hudební seskupení Bagr, The Rest nebo Acheron. Celý festival kromě hudby bavilo návštěvníky také nepřeberné množství umělců. Do Třebíče přijeli tanečníci, parkouristé, řada akrobatů, ale v první řadě žongléři. Ti měli rovněž na starost zlatý hřeb akce v podobě závěrečné Galashow. Během čtyřhodinové přehlídky nejlepších českých, slovenských, ale i světových žonglérů vystoupila pořádající skupina Magnis, Pyroterra, Anta Agni, Švéd Thomas Johansson, Fin Antti Suniala, Řek Antonis Pasvantis, nebo litevská skupina Fire Circle. V pátek i v sobotu následovala po skončení programu taneční afterparty.\n\n"}
{"id": "856112", "url": "https://cs.wikipedia.org/wiki?curid=856112", "title": "Dům národních institucí", "text": "Dům národních institucí\n\nDům národních institucí (: , \"Bejt ha-mosadot ha-le'umijim\") je komplex budov nacházející se v ulici Krále Jiřího ve čtvrti Rechavja v Jeruzalémě, postavený v letech 1928 až 1936 podle návrhu architekta Jochanana Ratnera. Je sídlem tří židovských sionistických organizací, a to Židovského národního fondu, Židovské agentury a Keren ha-jesod, náležících v minulosti mezi tzv. národní instituce. Po vzniku Izraele v květnu 1948 se v budově konala vůbec první zasedání izraelského parlamentu a 16. února 1949 zde složil přísahu první izraelský prezident Chajim Weizmann.\n\nPřed samotnou výstavbou budovy byla v roce 1927 uspořádána architektonická soutěž, které se zúčastnilo 37 architektů, mimo jiné například Alexander Baerwald či Arje Šaron. Výstavba, která proběhla v letech 1928 až 1936, stála 30 tisíc liber a jejím výsledkem je dvoupatrová budova, rozdělená do tří částí.\n\n11. března 1948 se zde odehrál teroristický útok, při kterém zahynulo 13 lidí a dalších 44 bylo zraněno. Útok provedl arabský křesťan, který zaparkoval automobil plný výbušnin před budovou. Výbuch zničil celé druhé patro části budovy, kde sídlí Keren ha-jesod.\n\nV březnu 1950 bylo zdejší nádvoří ústředním místem jeruzalémské části státního pohřbu národní hrdinky, parašutistky Chany Senešové.\n\nV roce 2008 byl na nádvoří odhalen památník věnovaný obětem antisemitismu. Každoročně se u něj konají vzpomínkové akce k uctění obětí antisemitismu.\n\n"}
{"id": "856115", "url": "https://cs.wikipedia.org/wiki?curid=856115", "title": "Bret Hart", "text": "Bret Hart\n\nBret Sergeant Hart (* 2. července 1957) je kanadský spisovatel, herec a bývalý profesionální wrestler, který má v současné době podepsaný kontrakt legend ve WWE. Stejně jako i další členové rodiny Hartových, Bret začínal v amatérském wrestlingu na Ernest Manning High School a Mount Royal College. Je znám pod přezdívkou \"Hitman\", ale také jako \"Dokonale provedený\", \"Ten nejlepší co je, co kdy byl a co kdy bude\" a \"Černo-růžový útok\" – tato přezdívka popisuje jeho ringové oblečení, které nosil společně se slunečními brýlemi, které při svém vstupu do ringu vždy rozdával mladým divákům.\n\nV roce 1976 začal navštěvovat wrestlingovou školu Stu Harta, Stampede Wrestling, kde ale nepracoval jako wrestler. Svůj ringový debut udělal v roce 1978. Pozornost si získal až mezi lety 1980 a 1990 ve World Wrestling Federation (WWF – později WWE), kde byl vůdcem The Hart Foundation. V listopadu 1997 vystupoval ve World Championship Wrestling (WCW), tam držel mnoho wrestlingových titulů. 10. ledna 2000 oznámil, že končí s wrestlingem. Důvodem bylo údajně zranění, které si způsobil při zápasu s Goldbergem v prosinci 1999 na show \"Starrcade\". V roce 2004 a 2006 se párkrát do ringu vrátil, v roce 2010 získal ve WWE, přesněji na show \"SummerSlam\", svůj poslední titul a sloužil jako generální ředitel show \"Raw\". Ve WWE se příležitostně objevuje, tam ho nazývají jako \"pravděpodobně nejlepšího odborného wrestlera ve WWE historii.\" Dále je nazýván jako největší wrestler v historii tohoto byznysu a možná nejvíce populární světovou hvězdou 90. let.\n\nZa svou kariéru držel celkem 32 wrestlingových titulů a dalších 17 jen ve WWF/WWE a WCW. Je sedminásobný světový šampion, pětinásobný WWF šampion a dvounásobný WCW Šampion v těžké váze. V 90. letech držel WWF titul 654 dnů a stal se prvním WCW Šampionem v těžké váze, který nebyl narozen ve Spojených státech.\n\nHart od června 1991 až do října 2004 psal týdenní články pro \"Calgary Sun\".\n\n16. října 2007 vydal svou autobiografii s názvem \"Hitman: My Real Life in the Cartoon World of Wrestling\". Knihu začal psát v červenci 1999 společně s Marcym Engelsteinem, což je jeho dlouholetý přítel a obchodní partner. Knihu nedokončili ani za osm let kvůli Hartově mozkové mrtvici a dalším tragédiím, které se během psaní knihy staly.\n\nV roce 1994 si zahrál vězně ve filmu od Olivera Stonea, \"Takoví normální zabijáci\"; nicméně scéna, kde hrál, byla následně vymazána.\nOd roku 1994 do roku 1995 působil v televizním seriálu \"Osamělá holubice\". Mimoto v roce 1997 nadaboval sebe samého v animovaném seriálu \"Simpsonovi\" v díle \"Stařec a Líza\" a dále v seriálech \"Sindibádova dobrodružství\", \"Big Sound\" a \"The Immortal\". Zapůjčil také hlas postavě ztvárňující profesionálního wrestlera v seriálu \"Jacob Two-Two\".\n\n\n\n"}
{"id": "856123", "url": "https://cs.wikipedia.org/wiki?curid=856123", "title": "Svatomír Recman", "text": "Svatomír Recman\n\nSvatomír Recman (* 29. prosince 1952 Karviná) je český politik a systémový inženýr, v letech 1992 až 2006 poslanec České národní rady a následně Poslanecké sněmovny PČR, od roku 2008 zastupitel Moravskoslezského kraje (z toho v letech 2008 až 2016 náměstek hejtmana), v letech 1990 až 2014 zastupitel města Frýdek-Místek, člen KSČM.\n\nAbsolvoval obor systémové inženýrství na Ekonomické fakultě Vysoké školy báňské v Ostravě. Byl pak zaměstnán jako programátor, později pracoval coby matematik-analytik a systémový inženýr. Za normalizace od počátku 80. let 20. století působil v krajském i celostátním aparátu KSČ na úseku ekonomiky a národohospodářské politiky, přičemž členem KSČ byl od roku 1974. Je rozvedený, má syna.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Severomoravský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V únoru roku 1994 přešel do samostatného poslaneckého klubu KSČM poté, co se koalice Levý blok rozpadla na několik levicových frakcí. Mandát ve sněmovně obhájil ve volbách v roce 1996, volbách v roce 1998 a volbách v roce 2002. Po celé období let 1992–2006 byl členem rozpočtového výboru, v letech 2002–2006 i jeho místopředsedou.\n\nDlouhodobě je aktivní v komunální politice. V komunálních volbách roku 1990 a opětovně v komunálních volbách v roce 1994, komunálních volbách v roce 1998, komunálních volbách v roce 2002, komunálních volbách v roce 2006 a komunálních volbách v roce 2010 byl za komunisty zvolen do zastupitelstva města Frýdek-Místek. Ve volbách v roce 2014 však mandát neobhájil. V senátních volbách v roce 2008 kandidoval do horní komory parlamentu za senátní obvod č. 69 - Frýdek-Místek jako kandidát KSČM. Získal ale jen 16 % hlasů a nepostoupil do 2. kola.\n\nUspěl ale v regionální politice. V krajských volbách roku 2008 a opětovně v krajských volbách roku 2012 byl zvolen do Zastupitelstva Moravskoslezského kraje za KSČM. Po volbách v roce 2008 se navíc stal v rámci koalice ČSSD a KSČM náměstkem hejtmana pro sociální věci a kulturu. Tento post si podržel i po volbách v roce 2012. V krajských volbách v roce 2016 obhájil za KSČM post zastupitele Moravskoslezského kraje. Skončil však v pozici náměstka hejtmana.\n\n"}
{"id": "856124", "url": "https://cs.wikipedia.org/wiki?curid=856124", "title": "AJ Styles", "text": "AJ Styles\n\nAllen Neal Jones (* 2. června 1977), lépe znám pod svým ringovým jménem A.J. Styles, je americký profesionální wrestler v současné době působící v největší wrestlingové společnosti světa, WWE (za zmínku stojí to, že AJ Styles je první člověk, který držel TNA World Heavyweight Championship a zároveň WWE Championship).\n\nDo roku 2013 působil v Total Nonstop Action Wrestling (TNA). Společně s Jamesem Stormem a Jeffem Jarrettem byl jediným wrestlerem, který v TNA působil již od prvního vysílání 19. června 2002. Předtím, než vstoupil do WWE, byl čtyřnásobný Světový šampion v těžké váze, třínásobný NWA Světový šampion v těžké váze a jednou držel TNA Světový šampionát v těžké váze, stal se zcela prvním TNA X Division šampionem a šestkrát držel Světový titul mezi týmy. Celkem v TNA držel 18 titulů. Stal se první wrestlerem z TNA, který se umístil na 1. místě v žebříčku od časopisu Pro Wrestling Illustrated, PWI 500.Jeho debut ve WWE začala dne 24.1. 2016, kde jako 3 účastník Royal Rumble, kde tehdy šlo o World Heavyweight Championship title, jehož držitel byl Roman Reigns, všechny překvapil svým naprosto nečekaným návratem a počátkem jeho kariéry ve WWE, která přetrvává dodnes.\n\nV současné době je jeho jméno skloňováno kvůli jinému tématu, než jsou jeho nadčasové výkony v ringu. To téma je kontroverze kvůli jeho finisheru Styles Clash, kterým přivodil vážné zranění několika jeho soupeřům, kvůli špatné aplikaci tohoto chvatu. Jeden z terčem zanedbání pořádné přípravy k tomuto zakončovacímu chvatu byl bývalý wrestler WWE, Yoshi Tatsu, který když při této chybě dopadl na hlavu, byl minimálně na rok vyřazen z wrestlingového byznysu, kvůli vážnemu zranění. AJ Styles místo toho aby se obětím svého zanedbání omluvil, tak si radši nechal vyrobit tričko, které je k prodeji a má titulek \"„Cashing Checks and Breaking Necks“\"\n\n\n\n\n"}
{"id": "856132", "url": "https://cs.wikipedia.org/wiki?curid=856132", "title": "Anna Röschová", "text": "Anna Röschová\n\nAnna Röschová (* 26. května 1951 Strakonice) je bývalá česká politička, v 90. letech 20. století poslankyně České národní rady a Poslanecké sněmovny za Občanské fórum, později za ODS a Unii svobody.\n\nV roce 1978 dostudovala Právnickou fakultu Univerzity Karlovy. Do roku 1990 působila jako státní notářka.\n\nV únoru 1990 se stala poslankyní České národní rady v rámci procesu kooptací do ČNR. Mandát pak krátce poté obhájila v řádných volbách v roce 1990 za Občanské fórum. Na ustavující schůzi ČNR v červnu 1990 se stala předsedkyní mandátového a imunitního výboru. Opětovně byla do České národní rady zvolena ve volbách v roce 1992, nyní již za ODS (volební obvod Západočeský kraj). Zasedala v ústavněprávním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájila v sněmovních volbách v roce 1996. V lednu 1998 přestoupila do poslaneckého klubu nově utvořené Unie svobody. V letech 1992-1996 byla členkou a místopředsedkyní ústavněprávního výboru, zároveň byla členkou výboru mandátového a imunitního a v letech 1995-1996 i výboru organizačního. V letech 1996-1998 zastávala pozici předsedkyně výboru mandátového a imunitního a členky ústavněprávního výboru. V roce 1995 podala rezignaci na předsednictví mandátového a imunitního výboru poté, co se stala aktérkou kauzy, kdy po dopravní nehodě odmítla dechovou zkoušku s odvoláním na poslaneckou imunitu. Později to hodnotila jako politickou chybu, ačkoliv právně prý neudělala nic nepatřičného.\n\nV roce 1993 se podílela na iniciativě vedoucí k založení Fakulty právnické Západočeské univerzity v Plzni.\n\nDo rozkolu v ODS na přelomu let 1997-1998 byla předsedkyní krajské organizace ODS v Západočeském kraji. Po přestupu do Unie svobody se angažovala v této straně, ale ve sněmovních volbách v roce 1998 nekandidovala s odkazem na to, že je „\"stará struktura\".“ Byla ovšem nadále členkou Republikového výboru Unie svobody.\n\nV komunálních volbách v roce 2006 jako bezpartijní neúspěšně kandidovala do zastupitelstva městské části Plzeň 1. Profesně uváděna jako notářka. V sněmovních volbách v roce 2010 se pokusila o návrat do vrcholové politiky, když kandidovala do sněmovny jako bezpartijní za TOP 09. Nebyla ale zvolena.\n\n"}
{"id": "856136", "url": "https://cs.wikipedia.org/wiki?curid=856136", "title": "Rumunsko na Letních olympijských hrách 1976", "text": "Rumunsko na Letních olympijských hrách 1976\n\nRumunsko se účastnilo Letní olympiády 1976. Zastupovalo ho 157 sportovců (103 mužů a 54 žen) v 11 sportech.\n\n"}
{"id": "856143", "url": "https://cs.wikipedia.org/wiki?curid=856143", "title": "Barvy života", "text": "Barvy života\n\nBarvy života (někdy též CA method, případně Color Association method) je neověřená psychodiagnostická metoda realizovaná přes internet, kterou vyvinula společnost DAP Services a jejímž autorem je Jiří Šimonek. Podle autorů dokáže metoda objasňovat strukturu i průběh individuálního i skupinového myšlení, cítění, prožívání i seberealizačního chování. Metoda je však zpochybněna některými odborníky a varuje před ní Unie psychologických asociací ČR, která na základě analýzy řady dokumentů v „žádném případě“ metodu nedoporučuje a naopak se s odkazem na vlastní Stanovisko obává, že „používání této metody v praxi může vést k poškození klientů“. K tomuto stanovisku se dnes kloní i ministerstvo školství. Firmě DAP Services byl také Českým klubem skeptiků Sisyfos udělen také Bludný balvan za rok 2013 v kategorii družstev za \"„iracionální psychodiagnostiku Barvy života“\".\n\nZpochybnění metody je důležité i kvůli tomu, že výzkum, šíření a podpora používání Barev života byly opakovaně podpořeny z veřejných zdrojů. Česká republika prostřednictvím agentury CzechInvest v rámci programu CzechAccelerator schválila 1,2 milionu Kč na rozvoj metody v Izraeli, metoda byla podpořena také Evropskou unií či Visegradským fondem. Skupinovým šetřením Barvami života (Vlastní evaluace školy) navíc prošli v rámci evaluace výuky (zavedené vyhláškou 15/2005 Sb.). studenti a žáci velkého množství škol a jejím použitím se při nálezu během namátkové kontroly dětského domova zabývala Kancelář Veřejného ochránce práv.\n\nPodle autorů metody jde o zcela odlišný přístup k diagnostice a intervencím, než jaký je znám z klasického pojetí psychologie či psychiatrie. Uvádějí, že jde o diagnosticko-intervenční systém využívající vlastní techniku BSA (barvově-slovních asociací) a metodu OKAV (objektově-komunikační analýzu vědomí), který pracuje se soubory slov, takzvanými slovními moduly, paletou osmi barev a asociacemi těchto podnětů (slovních, obrazových i zvukových). \nAutoři podle UPA ČR bez dalšího vysvětlení odkazují například na principy čínských a sumerských myslitelů či díla Maxe Plancka či J. W. Goetha a zejména pak Maxe Lüschera, autora tzv. Lüscherova barvového testu.\n\nSpolečnost DAP Services nabízí klientům na řadě webových portálů různé diagnostické nástroje využívající základy metody k zjišťování rozdílných individuálních i skupinových symptomů a charakteristik: od osobnostního profilu respondentů, přes marketingové analýzy a personalistiku až po šikanu, rizikové jevy ve školách a zdravotní potíže respondentů (potíže pohybového, trávicího, oběhového i dýchacího systému).\n\nOdborným, firmou zaškoleným, následně certifikovaným a pravidelně prověřovaným psychologům je pro podporu intervenční práce u klientů do 18 let věku poskytována hloubková verze testu zcela zdarma.\n\nSkupinovou a individuální diagnostikou prošlo mezi lety 2005 a 2012 přes 350.000 jednotlivců.\n\nPodle autorů metody byla 6. září 2012 americkým patentovým úřadem přijata žádost o patentování číslo 13605457. Nyní je stav žádosti „Patent pending“. Existenci patentu zpochybňoval Jan Wagner na serveru Česká škola, a to s odkazem na patentovou databázi a vyjádření pracovnice DAP Services. Dodatečně předložila DAP Services dokument o patentové přihlášce s názvem System and Method for Computerized Market Research Analysis, tedy Systém a metoda pro automatizovanou analýzu průzkumu trhu.\n\nAutoři metody se odvolávají na to, že metoda vychází z blíže nespecifikovaných myšlenek Maxe Lüschera a je založena na metodě Lüscherova barvového testu. Ten je sice v České republice stále rozšířený, podle Mojmíra Svobody za to však může jeho rychlost a atraktivita pro klienty.\n\nLüscherův test osobnosti se opakovaně už od sedmdesátých let ukazuje jako méně validní nejen ve srovnávacích výzkumech s běžnými metodami, ale i sám o sobě (nejednotnost a nízká stabilita interpretace). Samotná percepce barev je na rozdíl od tvrzení autorů metody kulturně i rasově závislá.\n\nNapříklad ve srovnávacím výzkumu oproti MMPI se ukázalo, že Lüscherův barvový test ukazuje nízkou kriteriální validitu a autoři výzkumu doporučili obezřetnost při jeho využívání. Také při ověřování Lüscherova barvového testu osobnosti v Kanadě se ukázaly výsledky diagnostiky pomocí barev jako závislé na kulturním pozadí a dalších situačních proměnných, nikoliv na osobnostních vlastnostech respondentů. Výhrady oproti Lüscherovu barvovému testu osobnosti ukazují také na malou schopnost diagnostické predikce u tohoto testu. Podle průzkumu, kterou mezi 101 členy Americké psychologické asociace provedl John Norcross a kol., jej odborníci považují za pravděpodobně zpochybněnou metodu („probably discredited“). Toto hodnocení však bylo závislé na teoretické orientaci respondentů a sami autoři studie uvádějí, že výběr těchto expertů převážně z řad editorů psychologických časopisů nemusel být reprezentativní a v příštích výzkumech by bylo lepší začlenit více expertů i z praxe. \n\nDalší výzkum pak studuje tzv. „zdánlivou validitu“ Lüscherova testu (tedy pouhé zdání, že test měří to, co měřit má). Test podle autorů podléhá Barnumovu efektu: jeho závěry jsou totiž tak obecné, že je nelze jednoznačně vyvrátit ani přijmout.\n\nPřímo proti samotnému testu Barvy života se postavila Unie psychologických asociací ČR. Ta provedla podrobnou analýzu rozsáhlých materiálů dostupných na internetu i dokumentů dodaných speciálně společností DAP Services, které podle autorů metody popisují její reliabilitu a validitu, na jejichž základě pak vydala níže uvedené stanovisko. Její předseda, profesor Pedagogické fakulty UK Stanislav Štech o testu následně prohlásil:\n\"Je to ještě horší, než jsme si mysleli. Aniž byste studovala psychologii, tak po přečtení jejich materiálů byste sama přišla na to, že je to celé špatně. Nechápu, jak to mohlo v tolika pedagogicko-psychologických poradnách najít zastánce.\"\n\nStanovisko UPA z 19. listopadu 2012, které doporučuje také ministerstvo školství České republiky, metodě vytýká například:\n\nAutoři metody argumentují, že stanovisko UPA bylo vydané na základě nepochopení dodaných materiálů a nepodložených tvrzení, a odkazují zpět na své vlastní materiály potvrzující validitu metody.\nDále a podrobněji upozorňují na podle nich neobvyklou koncentraci odporu vůči své metodě také prostřednictvím webu www.ocotadyjde.cz.\n\nNaopak pracovníci Výskumného ústavu detskej psychológie a patopsychológie na Slovensku mají zájem o ověření validity a standardizaci celé metody: \"V záujme inovácie palety psychodiagnostických metodík využívaných v praxi zariadení výchovného poradenstva a prevencie má VÚDPaP záujem uskutočniť štandardizáciu, validizáciu metodiky „Barvy života“ na slovenskej populácii v rámci pripravovaného Národného projektu „Komplexný poradenský systém prevencie a ovplyvňovania sociálno-patologických javov v školskom prostredí.\" Ke konci roku 2018 však nebylo možné dohledat žádný výzkumné výsledky ani validizační studie této metody.\n\nMartin Zvěřina kromě výše uvedených výhrad k validitě a reliabilitě kritizuje také pojetí Barev života jako výdělečného zájmu, když tvrdí: \"...lze stěží přehlédnout, že cílem podnikání je vyrazit peníze z důvěřivců a že se solidními diagnostickými metodami firma mnoho společného nemá.\" Podle něj se psychologové v metodě angažovaní dělí jako v \"multilevelovém marketingu – zlaté, stříbrné a bronzové partnerství\".\n\n"}
{"id": "856152", "url": "https://cs.wikipedia.org/wiki?curid=856152", "title": "8bitpeoples", "text": "8bitpeoples\n\nMnozí umělci, kteří se objevili na 8bitpeoples, se také objevili v kompilacích v ostatních vydavatelstvích, především kompilace od vydavatelství Astralwerks, kolekce písniček od německé skupiny Kraftwerk přetvořené do 8-bitového stylu. 8bitpeoples se také podílejí na organizaci Blip Festivalu, který představuje 8-bitové hudebníky, často včetně těch, jenž se už na 8bitpeoples objevili. \n\nVětšinu svých alb vydávají zdarma prostřednictvím svých stránek, a to včetně tisknutelných přebalů, takže si každý může vytvořit vlastní kopii jejich alb.\n\n\n\n\n\n"}
{"id": "856156", "url": "https://cs.wikipedia.org/wiki?curid=856156", "title": "Steve Biddulph", "text": "Steve Biddulph\n\nSteve Biddulph (* 1953 Saltburn-by-the-Sea, Velká Británie) je australský psycholog, rodinný terapeut a spisovatel, který napsal řadu knih na téma výchovy, a to zejména chlapců. Jeho díla se však také zaměřují na dnešní roli muže v západní společnosti. K jeho tématům tedy patří vztah syna k otci, přerod chlapce v muže, partnerství se ženou i vlastní otcovství, ale také práce nebo hledání smyslu v životě.\n\nVe svých knihách se zasazuje o laskavý rodičovský přístup a zdůrazňuje význam, jaký pro děti mají dospělé vzory. Upozorňuje také na nebezpečí, jaká hrozí dětem, které rodiče předávají do péče institucí dříve než dosáhnou dvou let. \n\nZa svou práci, v níž vybízí otce k tomu, aby v životech svých dětí zastávali aktivnější rodičovskou roli, získal v roce 2000 v Austrálii ocenění Otec roku \"(Father of the Year)\". \n\nJe také ekologickým aktivistou, angažuje se i na poli lidských práv.\n\n\n"}
{"id": "856157", "url": "https://cs.wikipedia.org/wiki?curid=856157", "title": "Mít tak s sebou prachovku…", "text": "Mít tak s sebou prachovku…\n\nMít tak s sebou prachovku... (v anglickém originále „Dust Rag“) je vědeckofantastická povídka amerického spisovatele Hala Clementa, která vyšla poprvé v roce 1956 v časopise \"Astounding Science Fiction\". Česky vyšla ve sbírce \"Těžká planeta\" (Triton, 2005).\n\nPojednává o měsíčním prachu, který způsobí dvěma vědcům značné problémy při jejich vědecké misi. Hal Clement vyšel z předpokladu, že Měsíc má regulérní magnetické pole (ve skutečnosti je jen velmi slabé), které by v okolí pólů nabíjelo prachové částice. Druhým chybným prvkem z povídky, který ve skutečnosti neobstojí, je tvrzení, že kosmické záření proniká lidským tělem bez následků. Opak je pravdou, skafandry kosmonautů musí být před ním odstíněny. Ve vyšších polohách Země se vliv kosmického záření projevuje mutacemi. Clement však správně předpokládal, že sluneční vítr bombarduje povrch Měsíce.\n\n\nDvojice vědců Ridging a Čandara odjíždí turbotraktorem ze stanoviště blízko měsíčního kráteru Harpalus na expedici. Projíždějí přes Mare Frigoris (Moře chladu) ke kráteru Plato, poblíž něj se nachází magnetická osa Měsíce. Na jeho okrajích instalují vědecké přístroje. Cestou k němu Ridging podotkl, že se zřejmě přehnala magnetická bouře, přístroje vykazovaly odchylky. Selenograf Čandara chce sejít na dno kráteru a odebrat vzorky. Na dně zaregistrují zhoršenou viditelnost a spekulují, co ji může způsobovat. Snad meteorický déšť či výrony plynů. Nakonec zjistí, že jde o elektricky nabité částice prachu, které udržuje v pohybu magnetické pole. Zelektrizovaný prach se nalepí na přilby obou vědců, kteří tak ztratí orientaci. Ridging dostane nápad využít vlhkost z regenerátorů skafandru jako prachovku, ale tato metoda funguje pouze krátce a vědci nestačí dojít k turbotraktoru. Nakonec se musí oba vědci třít navzájem, aby se jeden z nich nabil a přitáhl prachové čátice z kolegy. Podařilo se to Čandarovi, kterého pak Ridging vyvedl z kráteru.\nDalším literárním dílem, kde prach na Měsíci způsobí lidem komplikace je román britského spisovatele Arthura C. Clarka \"Měsíční prach\".\n\n"}
{"id": "856158", "url": "https://cs.wikipedia.org/wiki?curid=856158", "title": "Tatra T.101", "text": "Tatra T.101\n\nTatra T.101 byl československý jednomotorový dvojsedadlový víceúčelový jednoplošník postavený v roce 1937 firmou Tatra. Byl vyroben pouze jeden kus, přesto s Jánem Ambrušem v kokpitu překonal několik rekordů. V roce 2008 postavili bratři Ivo a Jiří Sklenářovi repliku tohoto letounu. Ta poprvé vzlétla v září 2008.\n\nFirma Tatra začala s výrobou letadel v roce 1935. Nejprve stavěla v licenční výrobě stroje Avro 626 Avian a Bücker Bü 131 Jungmann. V roce 1937 pak jako první stroj navržený a vyrobený výhradně Tatrou vznikla Tatra T.001. T.101 vycházela z tohoto návrhu, měla ovšem zvětšené rozpětí křídla a větší vodorovné ocasní plochy.\n\nNakonec Tatra vyrobila pouze jeden stroj tohoto typu, nesoucí odpovídající sériové číslo 01 a imatrikulaci OK-TAO.\n\nTatra T.101 dosáhla řady rekordů. V roce 1937 byla nabídnuta cena za nejdelší let letadlem československé výroby. Tu získali v roce 1938 Ján Ambruš a Vojtěch Matěna za svůj let z Letiště Ruzyně v Praze na letiště v súdánském Chartúmu, čímž překonali vzdálenost 4330 km. Letadlo také vytvořilo výškový rekord 7113 m v kategorii dvousedadlových letadel s objemem motoru menším než 4 litry. Později Tatra T.101 tento rekord sama překonal vystoupáním do výšky 7470 m.\n\nPo roce 2000 začali bratři Ivo a Jiří Sklenářovi výzkum ohledně Tatry T.101. Zjistili, že původní plány nebyly zničeny, nýbrž uloženy ve státním archivu v Opavě. S pomoci firmy Tatra a Výzkumného a zkušebního ústavu získali motory Tatra HM-504 a Tatra T100. Za podpory Tatry a Národního technického muzea se jim podařilo zrekonstruovat motor T100 do funkčního stavu. Pro repliku také vyrobili novou dřevěnou dvojlistou vrtuli. Od původních plánů se bratři Sklenářovi odchýlili pouze bylo-li to nutné pro splnění současných technických předpisů.\n\nKřídlo o rozpětí 13 m je vyrobeno z jednoho kusu Janem Tobkem, výrobcem ultralehkých letadel a jedná se o největší dřevěné křídlo vyrobené na území České republiky od konce druhé světové války. Letadlo bylo zkompletováno v hangáru firmy Let Kunovice. Práce byly dokončeny 29. září 2008 záletem repliky, přičemž již 25. září 2008 bylo Úřadem civilního letectví vydáno Osvědčení o letové způsobilosti. Stroj je označen sériovým číslem 02.\n\nZdroje:\n\n\n\n\n"}
{"id": "856165", "url": "https://cs.wikipedia.org/wiki?curid=856165", "title": "Sport v České Lípě", "text": "Sport v České Lípě\n\nV České Lípě se daří rozličným sportům, z tohoto města pochází mnoho úspěšných sportovců. Ve městě i jeho připojených částech se nachází několik sportovišť a pracuje zde řada sportovních klubů.\n\nPrvní fotbalový klub ČsSK Česká Lípa byl založen v roce 1927 a zanikl roku 1939. Po válce ve městě působily dva větší fotbalové kluby, z nichž se vyvinuly dnešní FK Arsenal a TJ Lokomotiva. Počátky lehké atletiky jsou spojeny s předválečnými úspěchy studentů gymnázia, český atletický oddíl Athletic club Česká Lípa byl založen v roce 1947.\nPrvní ligu hraje volejbalový klub Lokomotivy Česká Lípa, do první ligy se probojovali i futsalisté FC Demoni. Mistrovské tituly jednotlivců získávají plavci (Chocová), a karatisté. Ve 2. lize futsalu působí tým F. A. Zole. Velký rozvoj v poslední době zaznamenává florbal. Od roku 2017 hraje českolipský tým FBC Česká Lípa nejvyšší mužskou soutěž – Superligu florbalu.\n\nMěsto si vytvořilo příspěvkovou organizaci Sport Česká Lípa, která pečuje o tato sportoviště:\nDalšími sportovišti, která město přímo neohospodařuje, jsou\nZastřešujícím orgánem byl OV ČSTV, který se změnil na Sportovní unii Českolipska.\n\n\n\n\n\n\n\n\n\n\n\n\n\n\n\n\n"}
{"id": "856177", "url": "https://cs.wikipedia.org/wiki?curid=856177", "title": "Jindřich III. z Kuenringu", "text": "Jindřich III. z Kuenringu\n\nJindřich III. z Kuenringu (kolem 1185 – kolem 1233) byl rakouský šlechtic z rodu Kuenringů.\n\nByl synem Hadmara II. z Kuenringu († 1217) a Eufemie z Mistelbachu. První písemná zmínka o něm a jeho starším bratru Hadmarovi pochází z roku 1204. Heinrich se oženil s Adelheid z Neuburgu a Falkensteinu, jejíž rod patřil k nejvýznamnějším v Rakousku. Jindřich byl spojencem štýrského a rakouského vévody Leopolda VI. Babenberského. Od roku 1228 byl Jindřich maršálkem a když v letech 1229–1230 Leopold VI. pobýval v Itálii byl pověřen zastupováním vévody. Po Leopoldově nečekané smrti v roce 1230 vystoupil Jindřich spolu se svým bratrem proti mladému nástupci Fridrichu II. Bojovnému. Kuenringové podpořili českého krále Václava I. při jeho vpádu na sever Rakouska. Kuenringové se zmocnili majetku Babenberků ve snaze donutit vévodu k uznání jejich práv ministeriálů. Fridrich II. nakonec odpor Kuenringů zlomil, ale v rámci usmíření Jindřicha v roce 1232 znovu jmenoval do funkce maršálka.\n\nPodle historika Vratislava Vaníčka měl Jindřich III. dceru Giselu z Kuenringu, která se provdala za Čéče z Budivojovic a dva syny: Albera V. – linie dürnsteinská (potomci Leutold, Albero VI., Jindřich VI.) a Jindřicha IV. \"Suppanus\" – linie vitorazská (byl maršálek, manželka Kunhuta z Dobry a děti Marie – manžel Eberhard z Walsee, Hadmar V., Jindřich V. z Kuenringu, capitaneus Rakouska, zeť Přemysla Otakara II.) \n"}
{"id": "856188", "url": "https://cs.wikipedia.org/wiki?curid=856188", "title": "Josef Sulkovský", "text": "Josef Sulkovský\n\nJosef Sulkovský (10. května 1912 – 13. března 2009) byl český fotbalista, útočník.\n\nV nejvyšší soutěži nastoupil za SK Slezská Ostrava ve 32 utkáních a dal 7 gólů.\n\n"}
{"id": "856192", "url": "https://cs.wikipedia.org/wiki?curid=856192", "title": "Karel Zeissberger", "text": "Karel Zeissberger\n\nKarel Zeissberger je bývalý český fotbalista, útočník.\n\nHrál za SK Slezská Ostrava a ŠK Baťa Zlín. V nejvyšší soutěži nastoupoval v letech 1937–1947.\n\n\n"}
{"id": "856197", "url": "https://cs.wikipedia.org/wiki?curid=856197", "title": "Uzené maso", "text": "Uzené maso\n\nUzené maso je masný výrobek. Vyrábí se uzením v udírnách. \n\nHistorie uzení spadá dle některých zdrojů až do období pravěku – je zřejmé, že podobným způsobem upravovali lidé maso před více než 80 000 léty. \nUzené, zejména vepřové maso, bylo známé i na našem území. Vzhledem k tomu, že maso jedli prostí lidé zpravidla pouze v neděli, bylo uzení jediným způsobem, jak uchovat maso ze zabíjaček po delší dobu. \n\nVýroba tohoto masa je jednoduchá. Maso se musí nejprve nasolit buď klasickou solí, sanytrem nebo dusitanovou směsí, přičemž možnosti nasolení jsou tři: nakládání do láku, suché nasolení a solení injekční stříkačkou.\n\nV českých podmínkách se nejčastěji užívá nakládání do láku. Kromě soli (rychlosoli) se do masa vetře či mezi jednotlivé vrstvy vloží různé další ingredience, jako např. česnek, cibule, jalovcové bobule, pepř, cukr apod. V láku se maso nechá odležet určitou dobu, která je odvislá na použitém způsobu solení. Po tuto dobu je třeba maso průběžně kontrolovat. Takto připravené maso se vkládá do udírny, kde se vyudí.\n\nZpůsob průmyslového uzení, uplatňovaný v současné době, je odlišný. To má na rozdíl od domácích udíren za účel výrobky pouze vybarvit, ochutit a aromatizovat. Na maso se aplikuje tzv. tekutý udírenský kouř, doba skutečného uzení je pak příliš krátká. Výhoda tohoto uzení spočívá v tom, že takto upravené maso neobsahuje karcinogeny, které při běžném uzení v kouři vznikají. Nevýhodou je odlišná chuť. \n\nPo zrušení závazných norem na výrobu potravin počátkem 90. let 20. století začali mnozí výrobci za účelem zlevnění masa či většího zisku do uzeného masa injekčně vpravovat vodu s polyfosfáty, zvýrazňovači chuti a dalšími éčky. Některá uzená masa obsahují pouze 70% masa (resp. masné části). \n\nDalším způsobem šizení uzeného masa je jeho nastavování práškem ze sušené krve.\nProto je dnes průmyslově vyráběné uzené maso velmi rozdílné kvality.\n\n"}
{"id": "856202", "url": "https://cs.wikipedia.org/wiki?curid=856202", "title": "R Doradus", "text": "R Doradus\n\nR Doradus (též HD 29712) je červený obr a mirida v souhvězdí Mečouna. Vzdálenost od Země je 178 ± 10 světelných let (55 ± 3,1 parseků). Kvůli úhlové velikosti 0,057 ± 0,005 arcsec a vzdálenosti se v současné době věří, že by mohl mít druhý největší zdánlivý průměr pozorovaný ze Země (hned po Slunci). Odhadovaný průměr R Doradus je 515 ± 70 milionů km (3,46 AU) či 370 ± 50 průměrů Slunce. Pokud by byl umístěn ve středu sluneční soustavy, uvnitř hvězdy by byla většina pásu planetek a oběžná dráha Marsu.\n\nViditelná velikost R Doradus se pohybuje mezi 4,8 a 6,6, takže je obvykle sotva viditelný pouhým okem, ale v infračervené oblasti se jedná o jednu z nejjasnějších hvězd na obloze, jejíž celková svítivost je 6 500 ± 1 400krát vyšší než u Slunce. Na infračerveném pásmu J má velikost -2,6 a jasnější je zde pouze Betelgeuze (-2,9).\n"}
{"id": "856211", "url": "https://cs.wikipedia.org/wiki?curid=856211", "title": "Kaple svatého Floriána (Kocbeře)", "text": "Kaple svatého Floriána (Kocbeře)\n\nKaple svatého Floriána, někdy uváděná jako filiální kostel, je římskokatolická novorománská kaple v Kocbeři.\n\nKaple byla vystavěna v letech 1852-1854 v novorománském slohu.\n\nV roce 2012 probíhala v interiéru kaple rekonstrukce.\n\nVarhany z roku 1855 jsou od varhanáře Johanna Bartha z Dolní Olešnice.\n\nBohoslužby se nekonají vzhledem k rekonstrukci.\n\n"}
{"id": "856216", "url": "https://cs.wikipedia.org/wiki?curid=856216", "title": "Rumunsko na Letních olympijských hrách 1980", "text": "Rumunsko na Letních olympijských hrách 1980\n\nRumunsko se účastnilo Letní olympiády 1980. Zastupovalo ho 228 sportovců (154 mužů a 74 žen) v 20 sportech.\n\n"}
{"id": "856218", "url": "https://cs.wikipedia.org/wiki?curid=856218", "title": "Valduggia", "text": "Valduggia\n\nValduggia je italská obec v provincii Vercelli v oblasti Piemont.\n\nK 31. prosinci 2011 zde žilo 2 127 obyvatel.\n\nBoca (NO), Borgosesia, Cellio, Gargallo (NO), Grignasco (NO), Madonna del Sasso (VB), Maggiora (NO), Pogno (NO), Soriso (NO)\n"}
{"id": "856220", "url": "https://cs.wikipedia.org/wiki?curid=856220", "title": "Český člověk", "text": "Český člověk\n\nČeský člověk je časosběrný fotografický cyklus dokumentující portréty Čechů a Češek od roku 1982 až dodnes. Autory cyklu jsou Jan Malý, Jiří Poláček a Ivan Lutterer.\n\nRok 1982 znamenal pro fotografický cyklus \"Český člověk\" začátek tvorby nekončícího souboru portrétů českých lidí. Autorská trojice – Jan Malý, Jiří Poláček a Ivan Lutterer (absolventi umělecké fotografie FAMU v letech 1978–1979) pořídili od roku 1982 až dodnes tisíce snímků českých lidí. K nápadu fotografovat českého člověka autory přivedl nenápadný, alkoholem posilněný muž, s lahví a v montérkách, který při fotografování moravských krojů v Lanžhotě vstoupil do polního fotografického ateliéru (odtud Czech Field Studio po vzoru mobilního ateliéru Irvinga Penna) se žádostí o fotografii. Obdržel polaroidový obrázek a autorům zůstal černobílý planfilm 9x12. Tento moment dal vzniknout souboru portrétů českých lidí.\n\nNásledovalo fotografování na divadelní pouti v Praze v roce 1985, dále fotografování trempů, místních indiánů a kovbojů. Z Amsterodamu, kam byli pozváni na fotofestival v roce 1989, si autoři odvezli soubor Nizozemců. V roce 1990 se po světové fotografické výstavě v Houstonu v Texasu zapisuje Czech Field Studio do análů světové portrétní fotografie. Autoři se ve stejném roce zúčastnili s polním ateliérem mezinárodního fotografického festivalu v Lausanne a českých kulturních dnů v Bretani v Rennes. Na domácí půdě pořídili fotografie českého člověka v železárnách ve Vítkovicích a v Ostravě. Etapu fotografování do roku 1997 symbolicky uzavřela kniha z nakladatelství Studia JB, která byla následně oceněna 2. místem v soutěži Nejkrásnější česká kniha 1997 v kategorii Kniha o výtvarném umění a obrazové publikace.\n\nPo tragické smrti Ivana Lutterera v Rochesteru v USA v roce 2001 pokračovali autoři představením své práce českému kulturnímu centru v Paříži v rámci kulturních dní. Z této akce vznikla série fotografií Pařížanů zakončené výstavou \"Pražané a Pařížané\". Na pozvání pražské výstavní síně Langhans vznikla v roce 2010 zatím poslední série Českého člověka.\n\nPodle zdroje:\n\n\n\n\n"}
{"id": "856222", "url": "https://cs.wikipedia.org/wiki?curid=856222", "title": "Petar Stambolić", "text": "Petar Stambolić\n\nPetar Stambolić (v srbské cyrilici Петар Стамболић; 12. července 1912, Brezova nedaleko Ivanjice - 21. září 2007, Bělehrad) byl jugoslávský partyzán a později komunistický politik. Jeho synovec, Ivan Stambolić, byl rovněž úspěšným jugoslávským politikem.\n\nV Brezové se učil na základní škole, v Ivanjici studoval gymnázium. Na Bělehradské univerzitě vystudoval zemědělský obor. V roce 1933 vstoupil do komunistické mládeže, a o dva roky později i do komunistické strany. Byl členem nejvlivnější bělehradské organizace. Vzhledem k tomu, že se angažoval v politické straně, která byla v královské Jugoslávii nelegální, byl několikrát zatčen a vyslýchán policií. Na páté regionální konferenci KSJ v Záhřebu v roce 1940 vstoupil do nejvyšších funkcí komunistické strany.\n\nV partyzánském hnutí patřil za vůdčí osobnost, za své činy byl vyznamenán také i řádem Hrdiny Jugoslávie. Během druhého zasedání AVNOJe v Jajcích 29. listopadu 1943 byl zvolen za člena předsednictva.\n\nV poválečných letech zastával celou řadu klíčových funkcí zařadil se k nejvlivnějším domácím politikům.V letech 1948 - 1957 byl předsedou Svazu komunistů Srbska. V této době také zastával úřad předsedy srbské vlády. V letech 1953 - 1957 byl předsedou srbského parlamentu, od roku 1957 až 1963 pak zastával funkci předsedy svazové skupštiny. V letech 1963 - 1967 byl předsedou svazové vlády, tento post získal jako první po Titovi. Mezi lety 1982 a 1983 zastával pozici předsedy prezídia SFRJ (hlavy státu). O rok později se z veřejného života stáhl.\n"}
{"id": "856223", "url": "https://cs.wikipedia.org/wiki?curid=856223", "title": "Pěnička", "text": "Pěnička\n\nExistuje více nositelů příjmení Pěnička:\n\n\n"}
{"id": "856227", "url": "https://cs.wikipedia.org/wiki?curid=856227", "title": "Palác U Stýblů", "text": "Palác U Stýblů\n\nPalác U Stýblů, zvaný též palác Alfa, se nachází v Praze na Václavském náměstí. Jedná se o jeden z nejrozsáhlejších paláců na Václavském náměstí – sedmipatrovou funkcionalistickou budovu, která je chráněná jako kulturní památka.\n\nSvůj název má podle původního majitele z období první republiky. Vybudován byl jako železobetonový skelet v letech 1928 a 1929 architekty Ludvíkem Kyselou a Janem Jarolímem. Na jeho místě se nacházely dva nízké domy, ne nepodobné těm, které na palác U Stýblů navazují. V rámci multifunkčního objektu fungovala taneční kavárna \"Boulevard\", později \"Alfa\", kterou vedl Jan Machálek, nacházela se tam obchodní pasáž a horní patra sloužila jako kanceláře.\n\nV 60. letech prošla budova první rekonstrukcí; v roce 2012 probíhala již druhá.\n\n"}
{"id": "856231", "url": "https://cs.wikipedia.org/wiki?curid=856231", "title": "Lyons-la-Forêt", "text": "Lyons-la-Forêt\n\nLyons-la-Forêt je francouzská obec v departementu Eure v regionu Normandie. V roce 2009 zde žilo 751 obyvatel. Je centrem kantonu Lyons-la-Forêt.\n\n"}
{"id": "856239", "url": "https://cs.wikipedia.org/wiki?curid=856239", "title": "Oscar Luigi Scalfaro", "text": "Oscar Luigi Scalfaro\n\nOscar Luigi Scalfaro (9. září 1918, Novara – 29. ledna 2012, Řím) byl italský politik. V letech 1992–1999 byl prezidentem Itálie. Roku 1992 byl krátce předsedou dolní komory parlamentu. Zastával též funkce ministra školství (1972–1973), dopravy (1966–1968, 1972) a vnitra (1983–1987). Roku 1987 byl pověřen sestavením vlády, ale neuspěl. Dlouho byl členem pravicové Křesťanskodemokratické strany (\"Democrazia Cristiana\"), po velkých zvratech v italské politice 90. let však nakonec zakotvil v sociálnědemokratické Demokratické straně (\"Partito Democratico\"). Prvně byl zvolen poslancem ze křesťanské demokraty roku 1948 a tento post držel více jak 40 let. Po konci prezidentského mandátu se automaticky stal doživotním senátorem.\n\n"}
{"id": "856242", "url": "https://cs.wikipedia.org/wiki?curid=856242", "title": "Michal Hamršmíd", "text": "Michal Hamršmíd\n\nMichal \"Háša\" Hamršmíd (* 30. dubna 1980 Jihlava) je bývalý český bojovník smíšených bojových umění (MMA) bantamové váhy, šampion organizace WUFC a jeden z majitelů české MMA organizace Gladiator Championship Fighting. Úspěchy zaznamenal i v judu, ve kterém se stal 5× Mistrem ČR v mládežnických kategoriích. Po posledním boji v roce 2017 definitivně ukončil kariéru MMA bojovníka. Od roku 2011 do roku 2015 pracoval jako kondiční trenér hokejového týmu HC Sparta Praha a od roku 2015 je kondičním trenérem České hokejové reprezentace.\n\nZačínal s judem, které trénoval jeho otec a zároveň hrál aktivně fotbal. Ve 14 letech se rozhodl provozovat závodně judo, kde se v letech 1994 – 1998 stal v kategoriích žáků, dorostu a juniorů ve své váhové kategorii 5× Mistrem ČR. Závodní kariéru v judu ukončil v roce 1999.\n\n\n\n"}
{"id": "856247", "url": "https://cs.wikipedia.org/wiki?curid=856247", "title": "Jü Čeng-šeng", "text": "Jü Čeng-šeng\n\nJü Čeng-šeng (, narozen v dubnu 1945 v Šao-singu) je politik v Čínské lidové republice, v současnosti tajemník Komunistické strany Číny v Šanghaji a od roku 2012 člen Stálého výboru Politbyra Komunistické strany Číny. Členem politbyra je přitom už od roku 2002. Dříve byl tajemníkem strany v Chu-peji.\n\nJü Čeng-šeng se narodil v Šao-singu v provincii Če-ťiang. Vystudoval navrhování raketových střel na Charbinském institutu vojenského inženýrství. V prosinci 1968 byl poslán pracovat do Čang-ťia-kchou a až do poloviny osmdesátých let pak pracoval v oboru elektrotechnického inženýrství.\n\nJü se stal starostou Čching-taa a Jen-tchaja. Pak byl v Čching-tau tajemníkem strany. Pak byl v roce 1997 jmenován náměstkem ministra stavebnictví a potom se stal přímo ministrem stavebnictví. V letech 1998 až 2001 ve vládě Čua Žung-ťiho ve funkci zůstal. V listopadu 2002 se stal členem politbyra a pak nahradil v roli tajemníka strany v Šanghaji Si Ťin-pchinga.\n\nDíky tomu, že měl dobré vztahy s Tengem Pchu-fangem, synem Tenga Siao-pchinga, udržel se v politice i poté, co jeho bratr Jü Čchiang-šeng v roce 1985 emigroval do Spojených států amerických. Jeho kariéru to ovšem zpomalilo. \n\nJuovým tchánem byl až do své smrti Čang Čen-chuan, generál Čínské lidové osvobozenecké armády.\n"}
{"id": "856261", "url": "https://cs.wikipedia.org/wiki?curid=856261", "title": "Chameleon kobercový", "text": "Chameleon kobercový\n\nChameleon kobercový, \"Furcifer lateralis\", je středně velký madagaskarský druh chameleona. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento chameleon má velkou hlavu s lehce vyklenutou přilbou. Jako všichni chameleoni má i chameleon kobercový oční víčka srostlá, zůstává jen malý otvor na zornici, a velké oči se mohou pohybovat do všech stran a nezávisle na sobě. Tělo je bočně zploštělé a hřbetní a hrdelní hřeben je tvořený jemnými šupinami. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Ocas je dlouhý a ovíjivý. Samci dorůstají 18–28 cm, samice maximálně 25 cm. Samci starší dvou měsíců mají viditelné váčky, ve kterých jsou ukryté hemipenisy, a na pánevních končetinách mají ostruhy. Barvoměna je u tohoto druhu velice výrazná: v klidu jsou chameleoni zbarveni poměrně nevýrazně, samci bývají nejčastěji zelení s černou kresbou s bílým laterálním pruhem táhnoucím se podél boků. Kresba je tvořena třemi až čtyřmi oválnými skvrnami na bocích, tlama, hrdlo a ocas jsou tygrované. Při slunění jsou spíše černí, aby přijali co nejvíc slunečního záření, při vzrušení se chameleoni vybarvují, nejpestřeji jsou zbarvené březí samice a samice připravené k páření, jejich základní barva je hnědooranžové, a po obvodu tmavé boční skvrny jsou uvnitř bíložluté.\n\nChameleon kobercový je endemit Madagaskaru, zde je hojný a vyskytuje se prakticky na celém ostrově až do nadmořské výšky téměř 2000 m n. m. Je to stromový živočich, obývá především okraje lesů, kde šplhá po nízkých stromech a keřích, ale nalézá se též přímo v lesích, včetně suchých trnitých lesů jihozápadního Madagaskaru, a nevyhýbá se ani parkům a zahradám.\n\nJe to samotářské zvíře, vůči jiným jedincům svého druhu je agresivní. Samice dává svolnost k páření najevo pestrým zbarvením. Samec svolnou samici neodežene, ale začne se k ní přibližovat trhavými pohyby a dvořit se jí kýváním hlavou. Samice nejprve před samcem uniká, ale nakonec ho nechá se přiblížit. Kopulace trvá 5-30 minut a okamžitě po skončení páření jsou vůči sobě partneři opět nepřátelští. Chameleon kobercový je vejcorodý, březost trvá 25-50 dní. Samice klade vejce v několika snůškách po 4-23 kusech do mělké jamky v půdě a už za 10-30 dní po poslední snůšce je připravena k dalšímu páření.\n\nInkubace vajec trvá 160-350 dní. Mladí chameleoni jsou ihned samostatní a agresivní i vůči svým sourozencům. Pohlavně dospívají velice brzy, již po čtyřech až šesti měsících. V přírodě se dožívají maximálně jednoho roku života, v zajetí dvou až tří let.\n\nAktivní je ve dne. Chameleon kobercový je hmyzožravec, živí se mouchami, sarančaty a larvami hmyzu, které lapá vystřelovacím jazykem, ten svou délkou odpovídá délce těla ještěra.\n\nChameleona kobercového lze chovat pouze jednotlivě ve větším teráriu o rozměrech aspoň 40x40x60 cm, terárium musí poskytovat spoustu možností ke šplhání, větve a vhodné živé rostliny. Délka světelného dne je 12-14 hodin, přes den se terárium vytápí na 24-38 °C, v noci na 16-20 °C, pod žárovkou by mělo být až 32 °C. Relativní vlhkost vzduchu by se měla pohybovat mezi 60-100 %, proto je důležité rosení minimálně 2x denně. Kapky vody z listů chameleoni také pijí. Mláďata se odchovávají jednotlivě v teráriích 15x25x20 cm velkých.\n\nV zajetí se chameleon kobercový krmí především cvrčky vhodné velikosti, dále přijímá zavíječe, sarančata, rybenky, mouchy a jiný přiměřeně velký hmyz. Nabízená potrava by měla být co nejpestřejší.\n\n"}
{"id": "856277", "url": "https://cs.wikipedia.org/wiki?curid=856277", "title": "Míle (římská)", "text": "Míle (římská)\n\nŘímská míle je označení starověké jednotky délky. Měří 1483 metrů a byla používána v celé Římské říši. Postupem času se přizpůsobovala místním systémům měření, proto dnes výraz míle představuje různé vzdálenosti. Anglická statutární míle o 5280 stopách tedy měří 1 609,4 m, zeměpisná míle potom 7 420 m, námořní míle má 1 852 m a tak dále. \nNázev jednotky je odvozen z latinského \"mille passus\", což znamená \"tisíc dvoukroků\". \nNižší jednotka, dvojkrok (\"passus\"), se skládá z pěti římských stop a je dlouhý 1,483 metru. Římská míle je typickou ukázkou jednotky měření, která má vztah ke každodennímu životu. V posloupnosti: palec, stopa, dvojkrok, míle.\n\nÚdaje o délce této jednotky se v současné literatuře liší. Je uváděno též 1472 m nebo 1479 m. Rozdíly vznikají při zaokrouhlování v řádech setin a tisícin mm při určování velikosti římského palce (\"digitus\"). V období starověku nebylo v možnostech edilů a později praefecta urbi dosáhnout takové přesnosti měření.\n\n\n"}
{"id": "856284", "url": "https://cs.wikipedia.org/wiki?curid=856284", "title": "Rumunsko na Letních olympijských hrách 1988", "text": "Rumunsko na Letních olympijských hrách 1988\n\nRumunsko se účastnilo Letní olympiády 1988. Zastupovalo ho 68 sportovců (32 mužů a 36 žen) v 10 sportech.\n\n"}
{"id": "856298", "url": "https://cs.wikipedia.org/wiki?curid=856298", "title": "Borgosesia", "text": "Borgosesia\n\nBorgosesia je italská obec v provincii Vercelli v oblasti Piemont.\n\nK 31. prosinci 2011 zde žilo 13 293 obyvatel.\n\nBreia, Cellio, Grignasco (NO), Guardabosone, Postua, Quarona, Serravalle Sesia, Valduggia, Varallo\n"}
{"id": "856302", "url": "https://cs.wikipedia.org/wiki?curid=856302", "title": "Leoš Mitas", "text": "Leoš Mitas\n\nLeoš Mitas (* 6. června 1973) je bývalý český fotbalista, obránce. Po skončení aktivní sezóny trénuje na regionální úrovni.\n\nHrál za SK Slavia Praha, 1. FK Příbram, FC Vítkovice, SK Dynamo České Budějovice, Fotbal Třinec a Tatran Prešov. Se Slávií získal v roce 1996 ligový titul. V naší nejvyšší soutěži nastoupil v 18 utkáních, ve slovenské lize nastoupil ve 27 utkáních a dal 1 gól.\n\n"}
{"id": "856306", "url": "https://cs.wikipedia.org/wiki?curid=856306", "title": "Václav Spal", "text": "Václav Spal\n\nVáclav Spal (* 12. května 1976) je bývalý český fotbalista, obránce. Po skončení fotbalové kariéry hraje na ligové a reprezentační úrovni futsal.\n\nHrál za SK Slavia Praha, FK Baník Most a FK AS Trenčín. Se Slávií získal v roce 1996 ligový titul. V české nejvyšší soutěži nastoupil v 1 utkání, ve slovenské lize nastoupil ve 29 utkáních a dal 4 góly.\n\n"}
{"id": "856307", "url": "https://cs.wikipedia.org/wiki?curid=856307", "title": "Čolák &amp; Doláč", "text": "Čolák &amp; Doláč\n\nČolák & Doláč je český humoristický komiks, který vymyslela dvojice Zdenek Sedlacek a Jan Tatarka. Později jej již kreslil a opatřil texty kreslíř Jan Tatarka. Pojednává a o dvojici soukromých detektivů. \nPrvní sešit s názvem Čolák & Doláč: Král podzemí vyšel roku 1990 v nakladatelství Talent, napsal jej Zdenek Sedlacek a nakreslil Jan Tatarka. Druhý sešit se jmenuje Čolák & Doláč: Na stopě a vyšel roku 1993 ve vydavatelství Trnky-brnky. Ten již byl ztvárněn pouze Janem Tatarkou (mimo hlavního příběhu obsahuje ještě jeden kratší o mimozemšťanovi Ufinovi, který se hlásí na konkurs do filmu). Komiksy nemají náročnou zápletku a obsahují mnoho humorných gagů.\n\n\nSešit Čolák & Doláč: Na stopě s podtitulem „bláznivá gagová groteska pro čtenáře od 10-100 let“ začíná sérií podivných krádeží, které mají společné provedení, pachatel je uskuteční zdánlivě nemožným způsobem (např. přímo přes zeď). Když jsou z krádeže obviněni oba detektivové (mužem, kterému byl ukraden kufr s prachem), rozhodnou se případu ujmout. Pokusí se nalákat na sebe pozornost tím, že se na ulici netají, kolik mají u sebe peněz a šperků. Nicméně tato metoda k úspěchu nevede. Za loupežemi je teleportovací přístroj, který vynalezl zneuznaný profesor z blázince dr. Děsíka. Jeho přístroj využívá mazaný chmaták, který se profesora zbavil. Nakopl jej, profesor proletěl teleportem a spadl na Čoláka. Pak byl polapen saniťáky dr. Děsíka a odvezen zpět do jeho blázince. Detektivové z novin zjistí, že to byl profesor, který má zřejmě něco společného s krádežemi. Pokusí se v převlečení za údržbáře dostat do blázince, aby ho vyzpovídali. V psychiatrickém ústavu nemají štěstí, práci jim navíc komplikují „hukani“ (pacienti, kteří rádi lekají personál a návštěvníky) a také lékaři, kteří je neustále úkolují. Mimozemšťan Ufín jim pak v kanceláři prozradí, že telefonicky zjistil, na kterém pokoji se profesor nachází.\n\nNa generálním štábu špionáže přikazuje supergenerál nejlepšímu agentovi v dějinách dostat profesora z blázince, aby mohla armáda využít jeho přístroj. Agent 0007 se tajného rozkazu ujme svérázně, supergenerála pošle raketou do vesmíru, aby o akci vědělo co nejméně lidí. Sám se chce totiž vynálezu zmocnit, aby nemusel vstávat do práce. Čolákovi s Doláčem nevyjde ani druhý pokus kontaktovat profesora v ústavu, překazí jim ho samotný dr. Děsík. Situaci zachraňuje opět Ufín, který zatelefonoval do blázince a představil se jako ministr duševního rozvoje. Řekl personálu, že si profesora vyzvednou jeho dva lidé. Čolák s Doláčem se tak konečně profesora dočkají. Odvezou ho k sobě. Stejná finta mezitím napadne i agenta 0007, ale to už personál psychiatrické léčebny ví, že šlo o lest. Agent 0007 je vyhozen. Profesor dá detektivům pár tipů, kde by se mohl zloděj ukrývat. Celou dobu se jim snaží překazit plány agent 0007. S informací o zloději přijde zase Ufín, v novinách totiž píší, že zloděj se sám přihlásil v nemocnici, jeho tělo se působením paprsků záhadného přístroje pomalu rozplývá. Čolák s Doláčem zuří, že jim to profesor neřekl a ženou ho ulicí s bombou a řemdihem v rukou.\n\n\n"}
{"id": "856310", "url": "https://cs.wikipedia.org/wiki?curid=856310", "title": "Lehmerův generátor pseudonáhodných čísel", "text": "Lehmerův generátor pseudonáhodných čísel\n\nLehmerův generátor pseudonáhodných čísel neboli Parkův-Millerův generátor pseudonáhodných čísel je typ lineárního kongruentního generátoru, který počítá v multiplikativní grupě modulo n. Obecný rekurentní vzorec pro prvky jeho posloupnosti má podobu:\nkde modul \"n\" je buď prvočíslo nebo mocnina prvočísla, násobicí konstanta \"g\" je prvek s vysokým multiplikativním řádem a semínko \"X\" je zvolená počáteční hodnota nesoudělná s \"n\".\n\nPříkladem nepříliš vhodně nastaveného Lehmerova generátoru pseudonáhodných čísel je RANDU.\n\nNásledující příklad v ISO C představuje jednoduchou implementaci Lehmerova generátoru s pevně danými hodnotami (součin může vést k přetečení, proto je nutné přetypování):\n"}
{"id": "856312", "url": "https://cs.wikipedia.org/wiki?curid=856312", "title": "Lubáň", "text": "Lubáň\n\nLubáň (, , ) je polské město v Dolnoslezském vojvodství. Se svými přibližně 21 000 obyvateli tvoří samostatnou městskou gminu a zároveň je sídlem správy okresu Lubań. Město se nachází v údolí řeky Kwisy na pomezí dvou historických zemí: Horní Lužice a Dolního Slezska. Jako nejvýchodnější člen Hornolužického šestiměstí zažila Lubáň svůj rozkvět v 16. století, počátkem 20. století proslula mimo jiné výrobou kapesníků, která představovala 95% německé produkce. Na konci druhé světové války bylo město ze dvou třetin zničeno. Po stanovení nové hranice se stalo součástí Polska, původní německé obyvatelstvo bylo vysídleno. Ve druhé polovině 20. století byla obnovena infrastruktura, město bylo dostavěno a z části rekonstruováno. Mezi nejvýznamnější pamětihodnosti patří renesanční radnice, pozůstatky gotického opevnění, solnice nebo kostel Panny Marie.\n\nMěsto Lubáň leží v severozápadní části Krkonošsko-jesenické subprovincie, která se v polštině a němčině označuje jako \"Sudety\", uprostřed kopcovité krajiny předhůří Jizerských hor. Toto krajina se rozkládá na východě od Jelenohorské kotliny (\"Kotlina Jeleniogórska\") a údolí řeky Bobru (\"Dolina Bobru\") na západě od údolí Lužické Nisy. Hlavní řekou regionu je Kwisa (něm. \"Queis\"), v jejímž údolí se Lubáň nachází. Město zaujímá plochu 1613 ha, z nichž tvoří asi 640 ha souvislá zástavba. Nejvyšším bodem je stráň na svahu bezejmenného 321 m vysokého kopce asi 1 km jihozápadně od lubáňské myslivny, tato ke kopci směřující trasa mezi obcemi Zaręba a Kościelnik má na hranicích katastru nadmořskou výšku ca. 282 m n. m. Nejnižším bodem (205 m n. m.) je místo, kde se do Kwisy vlévá potok Łazek, na severním okraji města.\nGeologické podloží této části předhůří Jizerských hor je složeno z metamorfovaných hornin, zejména z fylitů vzniklých ze sedimentů v období ordoviku, tedy před 443–485 miliony let. V oblasti těchto hornin se vyskytují také některé mladší jílovité břidlice a kvarcity ze siluru (419–443 miliony let). Teprve relativně nedávno, před 15–20 miliony let, docházelo v této oblasti k sopečné činnosti, která vytvořila četné kuželovité kopce. Z vodní plochy, která se později utvořila v údolí, pocházejí usazené hlíny těžené ve středověku v cihelně Księginki (\"Kerzdorf\"). Z vulkanické činnosti se zachovaly zbytky sopečných komínů a široká čedičová vrstva v lese u Lubáně. Interiér sopky je dosud patrný v některých kamenolomech, například Kamienna Góra v obci Księginki nebo Harcerska Góra a Ostróżek (275 m n. m.). Štěrkové a pískové vrstvy v oblasti Lubáně pocházejí z více než 100 m silného ledovce, který za doby ledové překrýval údolí Kwisy.\n\nStaletí lidské činnosti projevující se rozvojem sídel, těžbou čediče a regulací Kwisy změnila přírodní poměry v Lubáni a okolí. V okrajových oblastech města je dosud 55 ha smrkových, borovicových a smíšených lesů, jejichž společným znakem je nízký věk stromů. Zde rostou převážně kapradiny, ale také některé z části ohrožené rostliny například tři druhy orchidejí: vemeník dvoulistý, prstnatec májový a kruštík širolistý pravý. Z chráněných rostlin mimo jiné bledule jarní, osladič obecný a pravá zeměžluč okolíkatá. Na území města roste 61 stromů, které jsou chráněny jako přírodní památky. K nejstarším v Lubáni patří dva 250leté duby. Status přírodní památky má rovněž bývalý kamenolom Kamienna Góra. Zdejší fauna je zastoupena poměrně hojně, zahrnuje např. 37 druhů savců, z toho 7 druhů netopýrů. K chráněným druhům patří lasice hranostaj, lasice kolčava, veverka obecná, ježek západní, rejsek obecný, rejsek malý, rejsec vodní stejně jako netopýr velký, netopýr vodní, netopýr večerní a netopýr rezavý. Vedle srnčí zvěře se tu vyskytují četná zvířata z čeledi psovitých a lasicovitých. V městské oblasti hnízdí více než 75 druhů ptáků, např. ohrožený dravec luňák červený nebo krkavec velký, který v regionu vyhynul v 19. století a v sedmdesátých letech 20. století se opět usadil na východě Lužice. V bývalém čedičovém lomu potom žijí dva vzácné druhy: skřivan lesní a kulík říční.\nMěsto Lubáň je samostatnou městskou gminou, která je od roku 1999 zároveň sídlem Lubáňského okresu (\"Powiat lubański\"). Uvnitř města nejsou žádné další samostatné správní obvody. Historické jádro se označuje jako Staré město (\"Stare Miasto\"), zbylou část centra (\"Śródmieście\") tvoří tři předměstí: Przedmieścia Brackie, Mikołajskie, Zgorzeleckie. Kolem těchto předměstí se rozkládají sídliště: Osiedle Piastów, Osiedle Waryńskiego, Osiedle Zodiak, Osiedle Fabryczna a Osiedle Kolejowa. Neoficiálními místními částmi jsou obce Księginki a Uniegoszcz.\nVzhledem ke svému umístění v západní části Polska, kde jsou vlivy Atlantiku zřetelné, patří podnebí v Lubáni mezi nejmírnější v zemi. Pouze v nížinách, ve kterých leží Lehnice, Vratislav nebo Štětín, je ještě tepleji. Průměrná roční teplota vzduchu zde činí asi 7,5 °C, vegetační období 222 dní v roce. V kombinaci s relativně vysokými hodnotami srážek (800 mm/rok) to vytváří příznivé podmínky pro využití zemědělské půdy. Městské mikroklima je diferencované. V údolí Kwisy je tepleji jak vzhledem k nižší poloze, tak k okolním kopcům, které chrání před západním větrem. Po severních svazích pak proudí nárazy teplého suchého větru, který je v Lubáni citelný.\n\nV oblasti dnešní Lubáně pravděpodobně existovalo slovanské osídlení. Připomíná je samotný název „Lubáň“, který má stejný základ jako \"Lubij\" (Löbau), \"Lubata\" (Löbauer Wasser) a celá řada dalších místních názvů např. Lublin, Lublaň nebo osobní jméno Lubomír, jež jsou odvozeny od praslovanského slovesa \"ljubiti\", které vychází z praindoevropského kořene \"lewbʰ-\". Toto osídlení se patrně nacházelo v místě dříve nazývaném \"Alt Lauban\" mezi Kwisou a Starolubáňským potokem (\"Alt Laubanbach / Potok Starolubański\"), kde jsou dnes ulice Łużycka a Starolubańska. Vedle onoho sídliště vzniklo kolem roku 1220 město s převažujícím německým obyvatelstvem, které v první polovině 13. století obdrželo městská práva, snad na základě práva magdeburského. V té době již měla Lubáň městskou radu a purkmistra, pro rozvoj obchodu pak byla důležitá příznivá poloha při Via regia. Území města patřilo s celou pozdější Horní Lužicí již od 1076 jako říšské léno českému království. Roku 1231 je však Václav I. daroval jako věno svému zeti Otovi III. Braniborskému. Ten před svou smrtí mezi své dědice rozdělil zemi na Budyšínsko a Zhořelecko podle přírodní hranice, kterou tvoří říčka Lubata (Löbauer Wasser). V dochovaném textu této závěti z roku 1268 je poprvé zmíněno „město Lubáň“, respektive: \"ciuitatem Luban\". V roce 1273 zde byl založen klášter minoritů. Brzy po té, co v roce 1319 zemřel bez mužských potomků braniborský markrabě Waldemar, vznesl na toto území nárok český král Jan Lucemburský.\n\nUchazečů o toto dědictví však bylo více, proto Jan přistoupil 22. září 1319 k dohodě a ponechal Zhořelecko na doživotí knížeti Jindřichu I. Javorskému. Jindřich v Lubáni roku 1320 založil klášter magdalenitek, za jeho správy vznikla díky jedné bohaté vdově nemocnice sv. Jakuba. Konečně roku 1344 propůjčil městu znak se dvěma klíči za to, že stálo při něm ve sporu s tzv. falešným Waldemarem. Ačkoliv Jindřich musel již v roce 1329 postoupit město Zhořelec českému králi, Lubáň a okolí Kwisy přešly jako uprázdněné léno na Jana Lucemburského teprve po Jindřichově smrti v roce 1346. V témže roce vstoupila Lubáň do Hornolužického šestiměstí. V roce 1347 pak Karel IV. potvrdil městu všechna privilegia. Z této doby pochází nejstarší zachovaný městský kostel Panny Marie (\"Frauenkirche / Kościół ewangelicki Maryi Panny\"). Výhody členství v městském svazu se v Lubáni již ve 14. století projevily hospodářskou stabilizací, rozvíjela se výroba sukna, pivovarnictví a obchod. Roku 1402 si měšťané koupili lubáňské fojtství, které založil Jindřich I. Javorský. V roce 1415 město upadlo do církevní klatby, když se jeden kněz v kostele zmocnil části stříbrné monstrance a městská rada ho za to nechala oběsit. Trest za svatokrádež totiž spadal do pravomoci církevního soudu, proto byl na Lubáň uvržen tříletý církevní interdikt a celá záležitost se řešila i na kostnickém koncilu. V roce 1420 propůjčil Zikmund Lucemburský městu právo svobodných voleb.\n\nObyvatelé Horní Lužice byli odpůrci husitství, což souvisí mimo jiné s tím, že jejich země byla za husitských válek opakovaně vystavena vojenským střetům. Zvlášť těžce byla postižena Lubáň, která byla dobyta hned dvakrát. Při prvním nájezdu v květnu 1427, kterému velel Prokop Holý a Velek Koudelník, se během obléhání pokoušel purkmistr Konrad Zeidler klást organizovaný odpor. 16. května se však husité dostali poškozenou hradbou do města a podle zprávy zhořelecké městské rady z června 1427 začali vraždit obyvatele Lubáně včetně kněží, mnichů, jeptišek, žen a dětí. O život přišli také uprchlí stoupenci pražské univerzity a kapituly sv. Víta, kteří zde našli útočiště. Město bylo obklíčeno, lidé se za zpěvu Salve Regina snažili zachránit v kostele. Počet zabitých mužů se při tehdejších pěti tisících obyvatel odhaduje na 1000. Vypálen byl klášter magdalenitek. Po dobytí, vyplenění a vypálení Lubáně se husité vydali dále do slezského vnitrozemí. V květnu 1431 se potom situace opakovala. Za oběť bojům padl mimo jiné lubáňský klášter minoritů i jeho obyvatelé. Po těchto útocích se město dostalo do finačních problémů, císař Zikmund je ale na 15 let osvobodil od všech plateb. V 15. století byla Lubáň vystavena četným epidemiím a požárům. V letech 1497–1498 zemřelo na mor až 3000 obyvatel.\nOd začátku 16. století zavládl v Lubáni čilý stavební ruch, město se proměnilo v malou pevnost, vznikla solnice i nová radnice. Za vlády Matyáše Korvína a za Jagellonců vzrostlo pozemkové vlastnictví, přibyly vesnice Geibsdorf (1489), Tschirne (1501), Sächsisch Haugsdorf (1503), Lipschau-Dohms (1507) a část vesnice Gersdorf a/Queis (1518–1519 a 1543). V prvních letech vlády Ferdinanda I. Habsburského Lubánští získali ještě Waldau (1531) a Siegesdorf (1542). Od Vladislava Jagellonského dostalo město důležitá práva například povolení k velkému osmidennímu trhu („Johann-Jahrmarkt“), Ferdinand I. Habsburský zase Lubáni umožnil používání červeného pečetního vosku (1541). Již na přelomu 15. a 16. století se těšilo výborné pověsti lubáňské pivo a to nejen v Horní Lužici, ale také daleko za hranicemi markrabství. V roce 1500 se ve Svídnické pivnici ve Vratislavi podávalo pivo z Lubáně jako „obzvláště oblíbený nápoj“. Když přijel lubáňský právník a spisovatel Joachim Hosemann (1506–1668) do Wittenberka, vzal s sebou Lutherovi a Melanchthonovi soudek lubáňského piva, které si oba velmi cenili. V roce 1525 začal ve městě v luterském duchu kázat zhořelecký duchovní Georg Heu. Po tomto relativně pozdním přechodu k reformaci však ve městě nadále fungoval obnovený klášter magdalenitek a od 20. let 16. století až do třicetileté války se ve zdejším kostele Nejsvětější Trojice konaly jak protestantské, tak katolické bohoslužby.\n\nPo trestu za nedostatečnou podporu císaře za šmalkaldské války (tzv. \"Pönfall\") v roce 1547 přišla Lubáň jako ostatní členové Šestiměstí o svá privilegia a celý pozemkový majetek. Většinu vesnic, které město vlastnilo v období svého rozkvětu, se již nepodařilo získat zpět. Pouze obce Geibsdorf a Laubaner Hohwald mohly zůstat v majetku města po několik století. Finanční situaci Lubáně nezhoršila jen tato opatření, ale také povodně (1550, 1556), mor a městský požár (1554). K hospodářskému oživení došlo až ve druhé polovině 16. století. V 70. letech se ustavila obchodní komora výrobců plátna, jejíž stanovy byly potvrzeny městskou radou v roce 1577. Na přelomu 16. a 17. století se navzdory své okrajové poloze stala Lubáň krátce důležitým kulturním centrem Horní Lužice. Pozitivní vývoj ale přerušila třicetiletá válka a několikeré plenění města. Ve 20. až 30. letech 17. století v Lubáni několikrát přenocoval Albrecht z Valdštejna. V posledních letech války městská populace trpěla zejména pod útoky švédské armády. Jedním z následků války potom bylo předání markrabství Horní Lužice do správy saského kurfiřta Jana Jiřího I. po té, co byl uzavřen tzv. Pražský mír (1635).\n\nNedlouho po skončení války, postihly město rozsáhlé požáry (1659, 1670 a 1696). K postupné obnově města přispěli i protestantští tkalci z Čech, kteří tu nalezli útočiště před náboženským pronásledováním. Nevytvořili zde však významnou komunitu, jako v Žitavě nebo v Budyšíně. Teprve na konci 17. století přišly dobré časy pro zdejší plátenictví a soukenictví. V dobách sasko-polské unie (1697–1763) profitovala Lubáň také z obchodu s hovězím dobytkem, který se dovážel z Polska. Na přelomu 17. a 18. století vznikly mimo jiné stavby jako kostel sv. Kříže a Dům \"Pod Lodí\". V srpnu 1707 ve městě několik dní pobýval švédský král Karel XII. se svým vojskem, u nedalekého Henrykowa Lubańského (\"Katholisch Hennersdorf\") pak byla svedena jedna z důležitých bitev slezských válek (1745). Za sedmileté války v roce 1757 město obléhala Pruská armáda. Bylo vypočítáno, že válečné ztráty města tehdy činily 422 000 tolarů, neboť Prusové od obyvatel Lubáně několikrát požadovali vysokou válečnou daň. Velkou zátěží byly rovněž náklady za průchod a ubytování vojska během napoleonských válek. V dubnu a květnu 1813 ve městě dvakrát přenocoval ruský car Alexandr I. Noc z 20. na 21. srpna téhož roku tu strávil Napoleon Bonaparte se svou armádou. Po vídeňském kongresu v roce 1815 připadla Lubáň po 180 letech v Saském státě Prusku a byla přiřazena k provincii Slezsko.\n\nV roce 1832 bylo v Lubáni zavedeno pruské městské uspořádání. O rok později si shromáždění místních reprezentantů zvolilo městské zastupitelstvo, které se skládalo ze starosty, syndika, pokladního a osmi radních. Po této reorganizaci mohlo město vést samostatnou hospodářskou politiku. V první polovině 19. století ovšem měšťané ztratili mnohá ze svých privilegií, která měla často původ ještě ve středověku. Na jaře roku 1848 došlo i zde ke společenským nepokojům. Ve 2. polovině 19. století začala pro město éra industrializace, což bylo umožněno zvláště se zavedením železnice. V letech 1865–1866 získala Lubáň spojení s Kohlfurtem (Węgliniec), Zhořelcem a Hirschbergem (Jelenia Góra). Ještě v roce 1896 byla vybudována trať do města Marklissa (Leśna). Roku 1854 založil zednický mistr Albert Augustin keramický podnik, který používal hlínu z nalezišť u obce Holzkirch (Kościelnik). Tato firma se specializovala na výrobu vysoce ceněných červených fasádových cihel stejně jako architektonických detailů z terakoty. V průběhu 2. poloviny 19. století byla zbořena větší část hradeb včetně věží a bran. Vodní příkopy byly zasypány a místo nich vznikly pěší zóny. Některé ulice, jež byly v rámci opevnění slepé, byly prodlouženy. Mnohé další byly rozšířeny a nově vydlážděny. V roce 1863 byla vybudována městská plynárna, z níž bylo v 90. letech zásobováno přes 200 pouličních lamp. V roce 1894 začala instalce elektrického pouličního osvětlení. Po roce 1867 vznikla nová vodovodní síť a kanalizace (1870). Rozvoj průmyslu, především v oblasti textilní výroby, potravinářství, keramické a kovodělné produkce, vedl k nárůstu počtu obyvatel. Roku 1801 mělo město 5 000 obyvatel, v roce 1817 – 4363, 1828 – 5435, 1843 – 5832, 1861 – 6603, 1875 – 10 087, 1885 – 11 336, 1895 – 12 235.\n\nSpecializovanou oblastí lubáňské textilní produkce byla výroba kapesníků. Kolem roku 1928 jich zde bylo za týden vyrobeno 3 miliony kusů, což celkově představovalo 95% německé produkce. Tehdejší reklamní slogan bez velkého přehánění tvrdil, že „Lubáň čistí světu nos“. Z celé řady textilních továren lze jmenovat firmy: \"J.G. Weiner & Söhne\", \"J.G. Queisser\", \"August Lassmann\" a \"Gustav Winkler Werke\" s nimiž spolupracovaly mnozí menší výrobci a dodavatelé. Na počátku 20. století se ve městě rozvíjelo odborné školství, např. známá cihlářská odborná škola, která se však po první světové válce přestěhovala do Frankfurtu nad Odrou.\n\nBěhem první světové války byl v Lubáni zajatecký tábor pro ruské vojáky zajaté po bitvě u Tannenbergu. Za druhé světové války zde vzniklo několik táborů nucených prací. K největším patřil tábor „Wohnheimlager Gema” založený roku 1943. V něm držené Rusky a Polky vykonávaly nucené práce v podniku „Gema”. Další ženský tábor nazývaný „Lager Rübezahl” stál tam, kde je dnes hypermarket Lidl. V nynější ulici Robotnicza (tehdy Weidenstrasse) se nacházely dva pracovní tábory: \"Umsiedlungslager 108\" pro přesídlence z Ukrajiny a Maďarska a další ženský pracovní tábor. V dnešních ulicích Włókiennicza a Słowackiego dále vznikly dva tábory pro zajatce ze Sovětského svazu. Zvláštní úlohu v obou světových válkách plnila Lubáň jako posádkové město. Již v letech 1897–1898 zde byl na přání pruského generálního štábu vystavěn na ploše 4 ha v ulici Courbierstraße (dnes ulice Wojska Polskiego) areál kasáren pro 2. batalión 19. pěšího regimentu „von Courbière“. Náklady ve výši 900 000 marek zaplatilo město. Po prohrané válce byl na základě Versailleské smlouvy snížen početní stav vojska a kasárny byly v roce 1919 zrušeny. Po nástupu Hitlera se potom v roce 1935 Lubáň stala sídlem 3. bataliónu 30. pěšího regimentu. 1. října 1938 se tato jednotka účastnila obsazení Československa. 1. září 1939 se batalión podílel na útoku proti Polsku, 27. září 1939 na dobytí Varšavy. Po taženích na východní frontě bojovali tito vojáci v rámci nově zformované divize v Berlíně až do posledních dnů Třetí říše.\n12. ledna 1945 zahájil 1. ukrajinský front Rudé armády ofenzívu na západ od sandoměřského předmostí. Již 19. ledna překročila sovětská vojska bývalou německo-polskou hranici, aby tak zahájila boje o Slezsko. Mezitím se v Lubáni konaly přípravy na ruský útok: na předpolí města vznikly příkopy, bariéry, minová pole a kulometné pozice, na důležitých silnicích a mostech byly nataženy ostnaté dráty. Velitel města Major Tschuschke měl k dispozici 900 mužů, převážně rekonvalescentů a mladých rekrutů. Výzbroj byla nedostačující. 10. února vznikl druhý prapor lubáňského Volkssturmu, čímž se počet obránců zvýšil na 1100 mužů. 13. února nastal čas pro evakuaci okolních vesnic, 17. února v 8 hodin z města odjel poslední evakuační vlak ve směru Görlitz. Přes příkaz město opustit zůstala velká část civilního obyvatelstva v Lubáni. 16. února obsadila 54. a 55. tanková armáda pod vedením Ivana Čugunova a Davida Dragunského místní část Bertelsdorf (Uniegoszcz). Tam se rozmístilo dělostřelectvo, které od rána 17. února ostřelovalo centrum Lubáně. Mnoho známých budov a památek bylo již v tento den více či méně zničeno. Když se Rusové přiblížili ke Kwise, byly mosty vyhozeny do povětří. Po 17. únoru se však přemístila také 8. tanková divize Wehrmachtu pod velením plukovníka Haxe. 24. února probíhaly urputné boje na lubáňském předměstí. Když už se situace Němců zdála beznadějná, rozhodl generální štáb přemístit k Lubáni 17. tankovou divizi a 6. pěší divizi. Obtížná pozice sovětských tankových armád pak přiměla maršála Koněva k jejich stažení. 6. března opustila Lubáň poslední sovětská vojska. Jednotky Wehrmachtu však krátce po osvobození města ztratily iniciativu. To byl vhodný okamžik pro nacistickou propagandu: 8. března přijel do Lubáně ministr propagandy Goebbels, aby v obklopení novinářů pronesl před vojáky svou řeč. Krátce před dalším příchodem vojsk Rudé armády vydal Hitler 19. března rozkaz, aby bylo zničeno veškeré vybavení a zařízení, které by Rusové mohli použít. 9. května 1945 Lubáň obsadila Rudá armáda. Výsledkem týdnů bojů bylo to, že podstatná část města ležela v troskách. Zničeno bylo asi 60% veškeré zástavby, konkrétně 1850 domů. Nejvíce ze všeho utrpělo historické centrum, zejména oblast mezi hlavním náměstím a kostelem Nejsvětější Trojice.\n\nV květnu 1945 zbylo v Lubáni pouze asi 3000 z původních 17 353 obyvatel. Podle ustanovení Postupimské dohody již bylo brzy zřejmé, že toto území bude zařazeno mezi tzv. \"Ziemie Odzyskane\" (tj. znovunabytá území) a že tudíž připadne Polské republice. Ještě za sovětské správy Lubáně zde vznikl úřad kanceláře zplnomocněnce polské vlády. Mezi 86 osobami, které zde pracovaly, bylo i 26 Němců. Prvním polským starostou se stal Antoni Stawiarski. 15. září 1945 odjeli poslední rudoarmějci. V počátcích tu docházelo k četným krádežím na majetku původních obyvatel, což vedlo 22. listopadu 1945 k zvláštnímu výnosu Ministerstva pro znovunabytá území (\"Ministerstwo Ziem Odzyskanych\"). Návratovou vlnu polské populace z Německa a Západní Evropy organizoval Státní repatriační úřad (\"Państwowy Urząd Repatriacyjny\"). S příchodem nových polských obyvatel pak úzce souvisela otázka vysídlení Němců. 30. března 1946 žilo ve městě 4869 Poláků a 1617 Němců. V prosinci 1946 počet Němců klesl na 869 a do prosince 1948 asi na 200. Nejdéle zde zůstali průmysloví specialisté, na něž se odsun nevztahoval. Polští občané, kteří se usadili ve městě, přišli z různých zemí a pocházeli z různých etnických, kulturních a společenských skupin. 54,6% z nich tvořili tzv. „repatrianti“, jak byli oficiálně nazýváni vystěhovalci z bývalého východního Polska, které obsadil Sovětský svaz. V lubáňském okrese to byli v roce 1947 zejména ti z vojvodství Tarnopol (4263), Wilno (3707), Lwów (3421), Stanisławów (1996), Wołyń (1795) a Nowogródek (1374). Po druhé světové válce bylo nezbytné znovu vybudovat celou průmyslovou infrastrukturu, což se týkalo obzvláště železnice a textilních továren. V období komunistického režimu vznikl mimo jiné podnik \"Lubańskie Zakłady Przemysłu Bawełnianego\" (LZPB). Významným lubáňským výrobcem je již od roku 1945 AGROMET ZEHS, což je závod na výrobu sestav pro hydraulické systémy např. hydraulické motory užívané v zemědělství či stavebnictví. Z oblasti kultury lze jmenovat osobnosti místního divadelního života, jako byl Włodzimierz Boruński (1906–1988) nebo Adam Krotochwila (1879–1957). Ve městě se rozvinulo školství, které v rámci okresu dodnes poskytuje střední vzdělání například v oblasti ekonomie. Bylo zde založeno muzeum, obnovila se také tradice posádkového města, neboť v Lubáni sídlila vojenská pohraniční brigáda \"Wojska Ochrony Pogranicza\" (WOP). V padesátých letech žilo ve městě a okolí asi 300 Makedonců a Řeků. V roce 2008 se Miss Polska stala Angelika Jakubowska z Lubáně.\n\nU současné polské populace města Lubáň je konstatováno stárnutí. V roce 2006 byl přirozený přírůstek -54. Dospělé obyvatelstvo ve věku 18–39 let zaujímá 23,8%, věková skupina od 50 do 59 let 33,3%, nejpočetnější jsou občané od 60 let a výše, kterých je 42,9%. Nelze se divit, že také prognóza dalšího vývoje nevyznívá příliš optimisticky. Na období let 2013–2020 se předpovídá pokles -4,48%, počet obyvatel Lubáně tedy v roce 2020 klesne na 20 940. V letech 2020–2035 ubude -4,48% obyvatel, kterých roku 2035 bude podle této prognózy 17 804.\n\nMěstská rada je řídícím a kontrolním orgánem, který určuje veřejné záležitosti místního významu, pokud nejsou zákonem vyhrazeny pro jiné subjekty. Konkrétní kompetence předepisuje \"Zákon o městské samosprávě\" (\"Ustawa o samorządzie gminnym, Rozdział 3., Art. 18.\"). Rada Lubáně má 21 členů, kteří zastupují příslušné volební okrsky. Součástí lubáňské městské rady je 6 komisí pro rozpočet; bytové hospodářství; vzdělávání, kulturu, sport a rekreaci; zdravotnictví a sociální služby; bydlení; audit.\nHlavním představitelem gminy je starosta (\"burmistrz\"). Od roku 2010 je starostou Arkadiusz Słowiński, kterého ve druhém kole voleb zvolilo 58% lubáňských občanů. V roce 2013 byla kritizována výše jeho platu, která byla srovnatelná s platem primátora Vratislavi (ca. 638 000 obyvatel).\n\nMěstský znak je vedle vlajky a pečeti jedním ze tří symbolů města. Rozlišuje se znak historický a zjednodušený. Historický znak Lubáně tvoří velký štít s hradbou a bránou a dvěma špičatými obrannými věžemi na čtverovém půdoryse. Hradba i věže jsou zakončeny cimbuřím. Ve věžích jsou zamřížovaná okna, částečně spuštěná mříž je i v bráně uprostřed hradby. Mezi věžemi je nejstarší část znaku: štít rozdělený na červené a zlaté pole, na jejichž středu jsou dva zkřížené stříbrné klíče. Štít je završen zlatou přilbou s trojitou korunou a černým a červeným křídlem. Mezi křídly je stříbrný dvouocasý český lev se zlatou korunou. Zjednodušený znak pak tvoří dva zkřížené stříbrné (bílé) klíče v červeno-černém poli. Jádro znaku se zkříženými klíči pochází z roku 1344, kdy se před Lubání utábořil tzv. falešný Waldemar, uzurpátor, který se vydával za zemřelého braniborského markraběte. Loajální občané okamžitě uvědomili svého pána Jindřicha I. Javorského. Když přijel do města, vyšli mu radní a měšťané vstříc a předali mu klíče od městské brány. V kostele Nejsvětější Trojice tuto událost připomínal nápis: \"Illustris Princeps Henricus respice quondam / Ob fidei meritum Clavia Insigna donat\". (\"Osvícený kníže Jindřich, ohlédni se, kdysi daroval za věrné zásluhy klíče jako erb\").\n\n\nVe městě existuje 13 sportovních klubů, které se věnují lehké atletice, fotbalu, basketbalu nebo bojovým sportům. K dispozici jsou četná sportoviště např. Hala sportowa MOSiR, Stadion Kartingi a Stadion sportowy. Sportovní aktivity zaštiťuje Městské sportovní a rekreační středisko (\"Miejski Ośrodek Sportu i Rekreacji\").\n\nJako správní město je Lubáň střediskem služeb a zásobování pro lubáňský okres. Největší počet hospodářských subjektů se soustřeďuje ve zvláštní ekonomické zóně Kamienna Góra (\"Kamiennogórska Specjalna Strefa Ekonomiczna\") o rozloze 15,24 ha. Dalším významným zaměstnavatelem je státní správa a městem provozované společnosti, jako je Středisko pro školení pohraniční stráže, Lužické lékařské centrum, Městský a Okresní úřad, policie, hasičský záchranný sbor, vzdělávací instituce a městské servisní společnosti. Díky rozvinutému školství má Lubáň dostatek studentů a absolventů. Podíl firem však činil v roce 2013 pouze 30 právnických osob na 1000 obyvatel, což je jednou z příčin nezaměstanosti, která roku 2016 v lubáňském okrese dosahovala 11,3%. Ekonomický potenciál města je do jisté míry blokován malou plochou pozemků, které by byly vhodné pro velké průmyslové investice a jejich nízkou dopravní dostupností a atraktivitou.\nŽelezniční doprava spojuje Lubáň s městy Jelenia Góra, Leśna, Węgliniec a Zgorzelec. Železniční trať 279 zajišťuje dopravu mezi stanicemi Węgliniec–Lubań, trať 247 pro trasu Jelenia Góra–Lubań–Zgorzelec byla v roce 2011 reaktivována pro osobní dopravu, trať mezi městy Lubań–Leśna funguje od roku 1991 jen pro nákladní dopravu.\n\nLubáň se nachází v dosahu 11 km vzdálené polské dálnice A4, respektive evropské silnice E40 (vjezd z vojvodské silnice 296). Trasa Zgorzelec–Lubań–Gryfów Sląski–Jelenia Góra vede po krajské silnici 30, která se částečně překrývá s evropskou silnicí E65. Města Kożuchów, Żagań, Iłowa, Ruszów a Węgliniec jsou z Lubáně dostupná po vojvodské silnici 296. Silnice 357 vede do měst Sulików, Nowogrodziec a Osiecznica. Po silnici 397 je dostupná města Kościelnik a Leśna.\n\nPrvní plány na zavedení poválečné veřejné dopravy byly vytvořeny v sedmdesátých letech, první autobusy se však dostaly do městských ulic v červnu 1989. Jednalo se o běžné autobusy PKS, které nejsou vhodné pro provoz ve městě. Společnost PKS Voyager, která převzala městskou dopravu v Lubáni po úpadku Pekaes Lubań, plánuje zavedení vozidel vhodnějších pro městskou dopravu. Od roku 2011 jsou v provozu čtyři linky veřejné autobusové dopravy. Dálkovou autobusovou dopravu zajišťují společnosti PKS Voyager a Bieleccy.\nVe městě jsou 3 státní a 2 soukromé mateřské školy, 5 základních škol, z nichž 1 je soukromá, a 3 školy střední. Vedle nich zde působí ještě Hudební škola Oskara Kolberga. Vzhledem ke klesajícímu počtu žáků se od roku 2016 uvažuje o reformě, která má vést mimo jiné k sloučení některých stávajích škol do osmiletých gymnázií. Nezbytná je také modernizace tělocvičen a výukových laboratoří.\n\n"}
{"id": "856318", "url": "https://cs.wikipedia.org/wiki?curid=856318", "title": "Smrt v přímém přenosu", "text": "Smrt v přímém přenosu\n\nSmrt v přímém přenosu ( ) je sci-fi drama z roku 1980 režírované Bertrandem Taverniem v francouzsko-západoněmecké koprodukci. Předlohou se stal román \"The Unsleeping Eye\" (česky \"Bdělé oko\") autora Davida G. Comptona.\n\nHlavní postavy ztvárnili Romy Schneiderová jako domněle umírající žena, která se stane hlavní postavou reality show, a kameraman, jehož hrál Harvey Keitel.\n\nFilm byl promítán na 30. ročníku Berlínského mezinárodního filmového festivalu. Ve francouzských kinech jej zhlédlo 1 013 842 diváků, což z něj činí 35. nejsledovanější snímek roku v této zemi.\n\nDěj se odehrává v roce 2021. Poté, co je ženě ve středním věku Katherine Mortenhoeové (Romy Schneider) diagnostikovaná nevyléčitelná nemoc s prognózou úmrtí v řádu týdnů, stane se předmětem zájmu televizní společnosti NTV. Šéf televize Vincent Ferriman (Harry Dean Stanton) inzeruje novou reality show „Smrt v přímém přenosu“, která zachycuje poslední dny umírajícího, a usiluje o získání Katherine. Jeho jediným cílem je dosáhnout co nejvyšší míry sledovanosti. Žena se stává mediálně známou a po prvotním odporu podepisuje smlouvu na několik set tisíc, aby zabezpečila manžela.\n\nPřesto následně utíká a ukrývá se v katolickém domově pro bezdomovce. Tam je objevena a televize na ni nasazuje svého kameramana Roddyho (Harvey Keitel), který s ní naváže přátelský poměr. Roddy má v levém oku implantovanou kameru, pomocí níž je živě snímán obraz zorného pole. Tak se nic netušící Katherine stává hvězdou sledovaného pořadu. Spolu s Rodym putují krajinou, až dojdou na západní pobřeží. Žena na toto místo jezdila již jako malá, a kdysi se zde provdala za staršího muže (Max von Sydow). Když kameraman navštíví vesnickou hospodu, v níž štamgasti sledují reality-show, přepadají ho výčitky svědomí. Na noční cestě zpět za Katherine odhazuje baterku, kterou si musí svítit do oka, aby neoslepl. Ztrácí zrak. \n\nKatherine zjišťuje pravdu a spolu s Roddym se uchyluje do domu bývalého muže. Žena smrtelnou nemocí ve skutečnosti netrpí a diagnóza byla jen dohodou filmařů a lékaře. Šéf NTV přilétá na místo a má v plánu výnosný pořad zachránit. Katherine se jej však rozhoduje porazit a spáchá sebevraždu. To je Ferrimanův konec. \n\nNatáčení probíhalo především ve skotském Glasgowě a jeho okolí, včetně glasgowského hřbitova, katedrály, bývalých královských doků na řece Clyde a městského zastupitelstva.\n\n"}
{"id": "856320", "url": "https://cs.wikipedia.org/wiki?curid=856320", "title": "Douglas County (Colorado)", "text": "Douglas County (Colorado)\n\nDouglas County je okres ve státě Colorado v USA. K roku 2010 zde žilo 285 465 obyvatel. Správním městem okresu je Castle Rock, největším pak Highlands Ranch. Celková rozloha okresu činí 2 183 km². Byl pojmenován podle politika Stephena A. Douglase.\n"}
{"id": "856321", "url": "https://cs.wikipedia.org/wiki?curid=856321", "title": "Eagle County", "text": "Eagle County\n\nEagle County je okres ve státě Colorado v USA. K roku 2010 zde žilo 52 197 obyvatel. Správním městem okresu je Eagle. Celková rozloha okresu činí 4 382 km². Byl pojmenován podle řeky Eagle River.\n"}
{"id": "856322", "url": "https://cs.wikipedia.org/wiki?curid=856322", "title": "Elbert County", "text": "Elbert County\n\nElbert County je název dvou okresů ve Spojených státech amerických:\n\n"}
{"id": "856323", "url": "https://cs.wikipedia.org/wiki?curid=856323", "title": "Elbert County (Colorado)", "text": "Elbert County (Colorado)\n\nElbert County je okres ve státě Colorado v USA. K roku 2000 zde žilo 19 872 obyvatel. Správním městem okresu je Kiowa. Celková rozloha okresu činí 4 794 km².\n"}
{"id": "856324", "url": "https://cs.wikipedia.org/wiki?curid=856324", "title": "Fremont County (Colorado)", "text": "Fremont County (Colorado)\n\nFremont County je okres ve státě Colorado v USA. K roku 2010 zde žilo 46 824 obyvatel. Správním městem okresu je Cañon City. Celková rozloha okresu činí 3 973 km². Byl pojmenován podle Johna C. Frémonta.\n"}
{"id": "856325", "url": "https://cs.wikipedia.org/wiki?curid=856325", "title": "Garfield County (Colorado)", "text": "Garfield County (Colorado)\n\nGarfield County je okres ve státě Colorado v USA. K roku 2010 zde žilo 56 389 obyvatel. Správním městem okresu je Glenwood Springs. Celková rozloha okresu činí 7 655 km². Byl pojmenován podle prezidenta Jamese A. Garfielda.\n"}
{"id": "856326", "url": "https://cs.wikipedia.org/wiki?curid=856326", "title": "Gilpin County", "text": "Gilpin County\n\nGilpin County je okres ve státě Colorado v USA. K roku 2000 zde žilo 4 757 obyvatel. Správním městem okresu je Central City. Celková rozloha okresu činí 389 km². Byl pojmenován podle politika Williama Gilpina.\n"}
{"id": "856327", "url": "https://cs.wikipedia.org/wiki?curid=856327", "title": "Golog", "text": "Golog\n\nGolog, plným názvem Tibetská autonomní prefektura Golog (tibetsky: མགོ་ལོག་བོད་རིགས་རང་སྐྱོང་ཁུལ་, Wylie: Mgo-log Bod-rigs rang-skyong-khul; ), je autonomní prefektura v provincii Čching-chaj v Čínské lidové republice. Je obydlena zejména Tibeťany, má rozlohu 76 312 km² a její hlavní město Tawo se nachází v okrese Mačhen, prefektura se skládá ze šesti okresů.\n\nGolog náleží k historickému tibetskému regionu Amdo.\n\nPrefektura Golog se nachází na jihovýchodě provincie Čching-chaj. Na severu prefektura sousedí s autonomní prefekturou Chaj-nan, na severozápadě s autonomní prefekturou Chaj-si, na západě s autonomní prefekturou Jü-šu, na jihu s autonomní prefekturou Ngawa a na východě s autonomními prefekturami Chuang-nan a Kanlho.\nPrůměrná nadmořská výška se pohybuje okolo 4 200 metrů nad mořem, nejvyšší hora Amňi Mačhen (ཨ་མྱིས་རྨ་ཆེན།) dosahuje výšky 6 282 metrů. Severozápad prefektury má vyšší nadmořskou výšku a je spíše rovinatý. Jihovýchodní část leží níže, je zde však množství vysokých hor.\nVětšina území Gologu je součást čínské největší chráněné oblasti Pramene tří řek.\n\nPrůměrná roční teplota v oblasti se pohybuje okolo -4 °C.\n\nOblast je velmi bohatá na nerostné suroviny. V posledních letech se zde těží například zlato, stříbro, měď, kobalt, zinek, uhlí a síra.\n\nV Gologu se nachází velké množství vodních zdrojů, pramení zde 36 toků, celkově povodí zabírá 3300 km². Tyto prameny jsou přítoky Žluté řeky nebo Dlouhé řeky. Tok Žluté řeky protéká na svých 760 kilometrech právě Gologem.\nV Gologu se nachází 21 velkých jezer, celkovou plochou zaujímají až 1673 km². Největšími z nich jsou jezera Gyaring a Ngoring ležící na západě prefektury, protéká jimi i Žlutá řeka na svém nejhornějším toku. Řeky i jezera jsou velmi bohatá na ryby. Celá oblast je bohatá na ledovce.\n\nÚzemí Gologu je součást chráněného území Pramene tří řek. Žije zde mnoho zvířat, většinou se jedná o ohrožené druhy. Žijí zde například jelen bělohubý, Irbis neboli levhart sněžný.\nNa pastvinách roste množství bylin používaných v tradiční tibetské medicíně, například Reveň, Řebčík a především Housenice čínská (Ophiocordyceps sinensis; དབྱར་རྩྭ་དགུན་འབུ་ dbyar rtswa dgun 'bu; \"Jarca Gunbu\" – \"v létě tráva, v zimě červ\"), jejímž sběrem a prodejem se v létě živí velké množství obyvatel.\n\nGolog je známý rozsáhlými pastvinami, které zabírají 71% území (60 000 km²), jako domácí zvířata se chovají jaci, krávy, ovce, kozy a další místní druhy. V Gologu se také nachází rozsáhlé lesní porosty, rostou zde převážně borovice a smrky. Ze zemědělských plodin se nejčastěji pěstuje ječmen, hrách, brambory a řepka.\n\nV prefektuře žije 181 682 obyvatel (2010), Tibeťané tvoří 91,86% obyvatel. Mimo města, převážně v nomádských oblastech, žije 132 710 obyvatel. Žijí zde Číňané (6,5%), Chuejové (0,9%) a další národnosti (0,6%).\n\nGologem prochází dálnice G214, která vede z provinčního města Si-ning skrz Jü-šu a Tibet na jih provincie Jün-nan (Meng-chaj).\nV roce 2012 začala výstavba letiště, otevření se plánuje na rok 2016.\n\n\n"}
{"id": "856328", "url": "https://cs.wikipedia.org/wiki?curid=856328", "title": "Grand County (Colorado)", "text": "Grand County (Colorado)\n\nGrand County je okres ve státě Colorado v USA. K roku 2000 zde žilo 12 442 obyvatel. Správním městem okresu je Hot Sulphur Springs. Celková rozloha okresu činí 4 842 km².\n"}
{"id": "856378", "url": "https://cs.wikipedia.org/wiki?curid=856378", "title": "Schrattenbachové", "text": "Schrattenbachové\n\nSchrattenbach, dříve také Schrottenbach, je jméno původně franckého rodu, který koncem 15. století přesídlil do Štýrska, kde povýšil do šlechtického stavu.\n\nSchrattenbachové byli od roku 1596 svobodnými pány (něm. \"Freiherr von Heggenberg und Osterwitz\") a od roku 1649 hrabaty (něm. \"Graf von Schrattenbach, Freiherr von Heggenberg und Osterwitz\"). V polovině 17. století se rozdělili na dvě rodové linie - štýrskou a moravskou.\n\nJejich majetkem byla štýrská panství (dnes na území Slovinska) Heggenberg (Stopnik pri Vranskem), Osterwitz (Ojstrica), Lemberg (Lemberg pri Novi Cerkvi), Pragwald (Prebold), Sallach (Zalog pri Šempetru), Helfenberg (Soteska) a Burgsthall (Podgrad pri Vranskem). V dnešním Rakousku drželi panství a zámek Eibiswald a ve Slezsku jim patřily Velké Petrovice, dnes Pietrowice Wielkie v Polsku. Na Moravě vlastnili panství a zámek Brodek u Prostějova, Otaslavice, Želeč a palác v Brně.\nOd konce 16. století působili v zemských správách ve Štýrsku a Dolních Rakousích. Vrcholu rodové slávy a moci dosáhli Schrattenbachové v 18. století v pozicích vysoce postavených církevních hodnostářů.\nDědičně jim náležel úřad a titul nejvyšších zemských kráječů ve Štýrském vévodství.\n\nRod vymřel po meči v roce 1820, po přeslici v roce 1875.\n\n\nSňatky byli spřízněni mimo jiné s Ditrichštejny, Colloredo-Mannsfeldy, Herbersteiny, Nostici, Kolovraty, Haugvici, Vrbny a Žerotíny.\n\n"}
{"id": "856387", "url": "https://cs.wikipedia.org/wiki?curid=856387", "title": "Siemens Česká republika", "text": "Siemens Česká republika\n\nSiemens Česká republika patří mezi největší elektrotechnické firmy v Česku. Firma Siemens na Českém území působila již koncem 19. století, po pádu komunismu se vrátila roku 1990. K roku 2016 vytváří více než 9 tisíc pracovních míst, což jej řadí mezi největší zaměstnavatele v Česku. Své technologie, produkty a služby dodává zákazníkům ze soukromého i státního sektoru v oblasti energetiky, zdravotnictví, průmyslové a veřejné infrastruktury. Skupina podniků Siemens v České republice vykázala v obchodním roce 2015(říjen-září) přes 30 miliard Kč . \n\nSkupina Siemens ČR je součástí globálního elektrotechnického koncernu Siemens AG.\n\nAktivity skupiny Siemens ČR mají v českých zemích dlouholetou tradici. První zastoupení bylo otevřeno v Praze a Brně na podzim roku 1890. Již před tím, v roce 1881, Siemens dokončil osvětlení v Rustonově libeňské strojírně a v roce 1885 dodal osvětlení do Stavovského divadla. Na přelomu století Siemens postavil řadu městských elektráren, v několika městech zprovoznil veřejné osvětlení, v Praze a Olomouci vybudoval tramvajový provoz a v Ostravě elektrifikoval parní dráhu. Po vzniku Československa zde Siemens zřídil několik velkých závodů, ve kterých vyráběl jak silnoproudá zařízení pro elektrárny, průmyslové závody, doly, hutě a elektrické dráhy, tak elektromotory a generátory, telefony a ústředny, lékařské přístroje, hradlová zařízení pro dráhy, měřicí přístroje, elektrické nářadí a spotřebiče pro domácnost. V roce 1945 bylo zastoupení firmy včetně výrobních závodů znárodněno. K oživení došlo koncem šedesátých let. V roce 1971 Siemens otevřel technicko-poradenskou kancelář a obnovil dodávky moderních technologií. Do Československa se Siemens naplno vrátil v prosinci 1990 a rozrostl se ve skupinu sdružující řadu obchodních a servisních firem a výrobních závodů.\n\nSiemens Česká republika je dceřinou společností Siemens AG, která má sídlo v Německu. Společnost vyrábí a prodává na českém území elektrotechnické produkty a s nimi spojené služby. V České republice provozuje také tři centra sdílených služeb. \n\nSoučástí je následující divize: Digital Factory & Process Industries and Drives. Součástí jsou následující odštěpné závody: Industry Automation Services, Maintenance Technology, Busbar Trunking Systems, Elektromotory Mohelnice, Elektromotory Frenštát, Nízkonapěťová spínací technika.\n\nSoučástí jsou následující přidružené společnosti: Siemens Product Lifecycle Management Software, Siemens Electric Machines, OEZ.\nSoučástí jsou následující divize: Power and Gas, Energy Management, Wind Power and Renewables a Power Generation Services. Součástí jsou následující odštěpné závody: Industrial Turbomachinery.\n\nV roce 1990 byla založena společnost Siemens Medicinská technika ČSFR, spol. s.r.o., později přejmenována na Siemens, s.r.o. V současné době je divize Healthcare samostatnou právní jednotkou a vystupuje od 1. 10. 2015 pod názvem Siemens Healthcare, s.r.o. Jejím hlavním zájmem je prodej medicínských přístrojů pro diagnostiku, terapii a laboratorní diagnostiku, specializovaných technologií pro zpracování a distribuci obrazových dat, které nesou název Siemens Healthineers. Poskytuje také služby medicínského servisu.\nSoučástí jsou následující divize: Building Technologies a Mobility.\n\nProduktová oblast domácích spotřebičů a ostatních výrobků pro koncové zákazníky je vedena pod organizační jednotkou BSH domácí spotřebiče s.r.o. Společnost je dceřinou společností BSH Bosch und Siemens Hausgeräte GmbH se sídlem v Německu.\n\nV ČR buduje Siemens vývojovou základnu intenzívnějším tempem od roku 2010, kdy po uzavření továrny ve Zličíně (2009) začalo rozšiřování projekce a konstrukce kolejových vozidel. V současnosti pracuje v ČR několik stovek vývojářů i v oblasti software, řídících systémů, nn přístrojů a regulovaných pohonů.\n\n"}
{"id": "856395", "url": "https://cs.wikipedia.org/wiki?curid=856395", "title": "Svědek (film, 1981)", "text": "Svědek (film, 1981)\n\nSvědek ( ) je kriminální filmové drama z roku 1981 režírované Claudem Millerem. Předlohou se stal román \"Brainwash\" (Vymytí mozku) britského spisovatele Johna Wainwrighta.\n\nHlavní postavy komorního konverzačního dramatu ztvárnili Lino Ventura a Guy Marchand jako vyšetřovatelé, Michel Serrault, který hrál podezřelého notáře, a jeho ženu představovala Romy Schneiderová.\n\nSnímek byl oceněn čtyřmi Césary za nejlepší scénář, mužský herecký výkon, mužský herecký výkon ve vedlejší roli a střih. Ve francouzských kinech snímek zhlédlo 2 098 038 diváků, což jej zařadilo na 17. místo návštěvnosti v roce 1981.\n\nV roce 2000 vznikl remake filmu nazvaný \"Podezření\".\n\nJerome Martinaud (Michel Serrault) je bohatý a vlivný notář v malém francouzském městečku. Na silvestrovský večer je předvolán k podání vysvětlení na policii, a to ve věci jím objevené znásilněné a zavražděné malé holčičky. Jednalo se již o druhou oběť, když první stejným způsobem zavražděná dívka, byla nalezena na pláži v blízkosti domu jeho sestry. Podle svědectví se notář v době vraždy vyskytoval v blízkosti mordu, když bylo jeho auto spatřeno zaparkované před tamní hospodou.\n\nZ pozice svědka se ve výslechu vedeném zkušeným inspektorem Antoinem Gallienem (Lino Ventura) dostává do role hlavního podezřelého. Noční přítomnost u moře zdůvodňuje návštěvou sestry a sexem s prostitutkou. Se svou ženou Chantal (Romy Schneider) intimně nežije již od svatby a společný život fakticky nevedou. Přítomen výslechu je i mladší policista Marcel Belmont (Guy Marchand), který v Gallienově nepřítomnosti, podezřelého fyzicky napadne se snahou vymlátit z něj doznání.\n\nBěhem interpretace důkazů na policii zavítá také notářova manželka Chantal, která v rozhovoru s inspektorem podává svědectví, že byla přítomna scéně, která měla dokazovat lásku jejího muže k osmileté neteři Camille. Měl se k ní chovat jako k dospělé ženě a otevřeně s ní rozmlouvat. Objevuje se také lístek z čístirny, který je datován z následujícího dne, kdy objevil druhé tělo. Má být důkazem snahy zamaskovat stopy od krve na notářově plášti, který si nechal vyčistit. Policii proto poskytl náhradní čistý plášť.\n\nPo dalším tlaku na podezřelého, se nad ránem právník doznává k dvojnásobné vraždě. Gallien se před budovou loučí s Chantal. Odtahová služba nakládá v noci ukradené auto, z jehož kufru vytéká krev. Inspektor zjišťuje, že obsahuje tělo další holčičky. Vrahem tedy je někdo jiný. Majitel auta, který přišel nahlásit jeho zmizení, již sedí na vyšetřovně. Notář vychází volný z budovy a nasedá do auta ke své ženě. Nalézá ji však již mrtvou. Prostřelila si hlavu.\n\n\n\n\n\n"}
{"id": "856403", "url": "https://cs.wikipedia.org/wiki?curid=856403", "title": "Perpetuatio fori", "text": "Perpetuatio fori\n\nPerpetuatio fori (lat.) je trvání příslušnosti toho soudu, u něhož bylo řízení zahájeno. Tento soud je příslušný pro projednání věci a rozhodnutí až do pravomocného skončení řízení, a to i když se v jeho průběhu změní okolnosti, které jsou pro určení příslušného soudu rozhodné. \n\nV českém civilním procesu je tato zásada zakotvena v § 11 občanského soudního řádu. Výjimkou je ovšem přikázání věci jinému soudu např. z důvodu podjatosti všech jeho soudců nebo přenesení příslušnosti z důvodu zájmu nezletilého. Podle judikatury Nejvyššího správního soudu se však vztahuje i na správní soudnictví.\n"}
{"id": "856404", "url": "https://cs.wikipedia.org/wiki?curid=856404", "title": "Lex Luger", "text": "Lex Luger\n\nLawrence Wendell \"Larry\" Pfohl (* 2. června 1958), lépe znám pod svým ringovým jménem Lex Luger, je americký bývalý profesionální wrestler, producent a fotbalista, v současné době působící ve WWE jako wellness trenér. Nejvíce znám je pro své působení v National Wrestling Alliance (NWA), World Championship Wrestling (WCW) a World Wrestling Federation (WWF).\n\nCo se týče šampionátů ve wrestlingu, je Luger třínásobný světový šampion, dvounásobný WCW šampion v těžké váze, jednou držel WWA Světový titul v těžké váze a je pětinásobný NWA/WCW šampion Spojených států v těžké váze, což je rekordní počet v držení tohoto titulu. V roce 1994 vyhrál společně s Bretem Hartem WWF Royal Rumble. Ačkoli ve WWF nikdy žádný titul nedržel, stal se několikrát událostí večera v shows od této organizace. Časopis \"Pro Wrestling Illustrated\" ho jmenoval Nejvíce populárním wrestlerem roku 1993.\n\n\n\n"}
{"id": "856407", "url": "https://cs.wikipedia.org/wiki?curid=856407", "title": "Zpětná vazba v komunikaci", "text": "Zpětná vazba v komunikaci\n\nZpětná vazba je proces v komunikaci, při kterém příjemce sdělení shromažďuje informace a následně je vyhodnotí. Obecně řečeno se jedná o výměnu informací. Zpětná vazba může vést k posílení činnosti jednotlivce i týmu a zvyšuje produktivitu práce.\n\nPři poskytování zpětné vazby je nutné se vyvarovat chyb jako vágnosti sdělení, přerušení toku komunikace (nejenom během komunikačního aktu, ale také po sdílení samém, je vhodné rozvést dialog) nebo předjímání reakce příjemce (může způsobit pocit manipulace s příjemcem).\n\nPři přijímání zpětné vazby je nutné se vyvarovat špatných komunikačních návyků jako pesimistických očekávání (defenzivní chování příjemce zpětné vazby, který očekává kritiku), protiútoku (negativní reakce na nepříjemnou zpětnou vazbu, která vede k defenzivnímu postoji obou stran), pasivitě (pasivní příjem zpětné vazby vede k přehlížení aktivního vyhledávání zpětné vazby).\n\n\nPři poskytování zpětné vazby je vhodné najít komunikační rovnováhu. Není vhodná nadměrná snaha o porozumění pocitů, která může omezovat poskytovatele zpětné vazby v jeho vyjádření, naopak nerespektování pocitů může u příjemce vyvolat negativní reakci. Je nutné:\n\n\nZpětná vazba se dělí na vstupy a výstupy, tedy na informace, které do komunikačního procesu vstupují a vystupují. Příjemce zpětné vazby by měl získat konkrétní informace, komentář a odpovídající závěry. Poskytovatel zpětné vazby se tedy musí soustředit na popis situace a tyto závěry. Obě strany se musí soustředit na informace, nikoliv zatěžovat zpětnou vazbu emocemi.\n\nPokud chceme poskytnout zpětnou vazbu, je vhodné postupovat podle následujících kroků: pozorování – význam – cíl. Všechny tyto jednotky nesmí ve zpětné vazbě chybět, avšak na pořadí nezáleží. Při poskytování zpětné vazby je nutné si ujasnit, co nás přimělo k tomu, poskytnout zpětnou vazbu a jakým tématem se chceme zabývat. Dále je potřeba si uvědomit, co je na tématu pro příjemce důležité nebo co se ho může dotknout. V neposlední řadě je nutné si uvědomit, co je naším cílem a jaké mohou být výsledky zpětné vazby.\n\nPro zlepšení komunikace je vhodné o zpětnou vazbu požádat. To je výhoda pro poskytovatele zpětné vazby, který bude vědět, že příjemce nebude reagovat defenzívně. Poskytovatel také může přiměřeně vyslovit své sdělení a zároveň obě strany přispívají ke společné odpovědnosti a komunikaci na úrovni.\n\nPokud nám chce někdo poskytnout zpětnou vazbu, snažíme se zjistit, co nám chce poskytovatel sdělit, jaký význam to pro něj má a čeho chce dosáhnout. Proto poskytovateli pokládáme otázky, díky kterým získáme informace o pozorováních, významu a cílech. Tyto otázky pomohou příjemci ujasnit si, co chce poskytovatel sdělit.\n\nZpětná vazba se týká dvou lidí, a proto je nutné, aby probíhala osobně. Formuláře či dotazníky mohou sloužit pouze jako podklad.\n\nV diskuzi je potřeba se zaměřit na výstupy, odborné předpoklady a styl. V rámci výstupu je vhodné posoudit dosažené výsledky. V rámci odborných předpokladů je vhodné definovat chyby a porovnat je s dovednostmi příjemce zpětné vazby. V rámci stylu se soustřeďujeme na to, jak příjemce realizoval své úkoly.\n\n"}
{"id": "856416", "url": "https://cs.wikipedia.org/wiki?curid=856416", "title": "Markéta Lucemburská (1337)", "text": "Markéta Lucemburská (1337)\n\nMarkéta Lucemburská († 14. února 1337) byla převorka dominikánského kláštera Marienthal ve městě Lucemburk.\n\nNarodila se jako dcera lucemburského hraběte Jindřicha VI. a Beatrix, dcery Balduina z Avesnes. Prvním působištěm v dominikánském řádu se stal klášter v Lille a později se Markéta přesunula do kláštera Marienthal, v jehož opatrování byla i její neteř Marie a příslušníci lucemburské vládnoucí dynastie byli jeho štědrými donátory. V rozmezí let 1311 až 1314 se Markéta stala místní převorkou a ve funkci zůstala až do svého skonu roku 1337. Byla pohřbena v chóru klášterního kostela, z náhrobku se vzhledem k demolici kláštera v 19. století zachoval pouze nákres.\n"}
{"id": "856426", "url": "https://cs.wikipedia.org/wiki?curid=856426", "title": "Highline Community College", "text": "Highline Community College\n\nHighline Community College je městská vysoká škola v Des Moines v americkém státě Washington, jižně od Seattlu. Byla založena roku 1961 jako první městská vysoká škola v okrese King. Její kampus má rozlohu 320 000 m² a nachází se na kopci, jenž nabízí výhledy na Pugetův záliv a Olympijské pohoří.\n\nŠkola byla založena jako první svého druhu v okrese King roku 1961. Její nynější kampus v Des Moines byl postaven roku 1964, další budovy byly přidány v následujících letech. Mimo kampus je studium nabízeno v Centru námořních věd a technologií v nedaleké Redondo Beach a na satelitních kampusech v Burienu a ve White Centru.\n\nDíky přijímání mezinárodních studentů je zdejší studentstvo velice pestré, co se rasy, etnika a národnosti týče. V roce 2007 tvořili 52 % studentů běloši, 18 % Asiaté, 16 % Afro-Američané, 13 % Hispánci a 1 % původní obyvatelé. 62 % studentů byly ženy.\n\nCentrum námořních věd a technologií se nachází zhruba 16 kilometrů jižně od hlavního kampusu školy ve čtvrti Redondo Beach. Jeho cílem je podpora porozumění, ocenění a ochrany mořského životního prostředí prostřednictvím výzkumů, vzdělávání a komunitních aktivit, které zdůrazňují krásu, komplexitu a důležitost ekosystému jižního Pugetova zálivu. Jedná se o poměrně unikátní instituci, která pomáhá jak svému okolí, tak studentům. Zhruba 400 studentů spolupracují každý rok na pozorování kvality vody v zálivu, na místě se rovněž nachází meteorologická stanice.\n\nBudova prošla dvouletou renovací, po které byla v létě 2008 slavnostně znovuotevřena, při čemž byli na místě i reprezentant Adam Smith a starosta Des Moines Bob Sheckler. Nyní má budova rozlohu 230 m² a nachází se na 79metrovém molu.\n\nCentrum dále nabízí možnost kontaktu s mořským životem prostřednictvím jedenácti obřích nádrží, pro veřejnost je otevřeno každou sobotu. Také pořádá vzdělávací letní tábory pro děti ze základních škol.\n\nŠkola má svou vlastní knihovnu, jejíž kolekce zahrnuje přes 145 tisíc tištěných či elektronických zpravodajských zdrojů.\n\nCentral Washington University provozuje na hlavním kampusu školy pobočku. Mezi univerzitou a městskou vysokou školou pak existuje spolupráce umožňující studentům navštěvovat přednášky obou škol najednou. K dispozici jsou magisterské nebo bakalářské programy.\n"}
{"id": "856434", "url": "https://cs.wikipedia.org/wiki?curid=856434", "title": "Ric Flair", "text": "Ric Flair\n\nRichard Morgan Fliehr (* 25. února 1949) je americký bývalý profesionální wrestler lépe znám pod svým ringovým jménem Ric Flair. Je také znám jako \"Přírodní kluk\" a je uváděn jako jeden z nejlepších profesionálních wrestlerů, zápasil přes 40 let. Mezi jeho působiště patří zejména National Wrestling Alliance (NWA), World Championship Wrestling (WCW) a World Wrestling Federation/Entertainment (nyní známé jako WWE), krátký čas strávil i v Total Nonstop Action Wrestling (TNA). V současnosti se objevuje jako manažer své dcery a současné držitelky Womens titulu Charlotte\n\n\n"}
{"id": "856442", "url": "https://cs.wikipedia.org/wiki?curid=856442", "title": "Funkce komunikace", "text": "Funkce komunikace\n\nKomunikace(komunikační výměna) je proudění informací ze zdroje k příjemci. \n\nKomunikace plní vždy aktuálně relevantní funkci. Pokud dojde k její úspěšné realizaci, komunikační výměna dostane smysl. Zároveň je každý komunikant určitým způsobem motivován ke komunikaci, zde hovoříme o motivaci ke komunikaci. Psycholog Zbyněk Vybíral vymezuje 4 základní funkce komunikace.\n\n\nPozorovatelná je i funkce exhibicionistická - kdy se člověk v rámci komunikace zaměřuje více na formu než na obsah. Pak jde spíše o exhibicionismus, neboli upoutání pozornosti. Srovnejme koncepty pábitelství a jiné. \n\nPrakticky se nesetkáváme s uplatněním pouze jedné funkce, víceméně vždy koexistují. \n\nDůležité je také připomenout, že hledisko funkčnosti v komunikaci bylo jedním z nejdůležitějších v tezích Pražského lingvistického kroužku. Typicky se zde vydělují například komunikační funkce sdělovací, apelová, metajazyková, poetická...\n\n"}
{"id": "856454", "url": "https://cs.wikipedia.org/wiki?curid=856454", "title": "Bankéřka", "text": "Bankéřka\n\nBankéřka může být:\n\n"}
{"id": "856456", "url": "https://cs.wikipedia.org/wiki?curid=856456", "title": "Bankéřka (film)", "text": "Bankéřka (film)\n\nBankéřka ( ) je francouzské filmové drama z roku 1980 režírované Francisem Girodem, které bylo volně inspirováno životem Marthy Hanauové, francouzské defraudantky obchodující na finančních trzích. Hudbu zkomponoval italský skladatel Ennio Morricone. \n\nHlavní postavu energické bankéřky ztvárnila Romy Schneider.\n\nNa přelomu dvacátých a třicátých let 20. století sílí na evropském kontinentu fašismus a ve Francii o moc soupeří konzervativní pravice s levicovou Národní frontou. \n\nFrancouzskou celebritou tohoto období je atraktivní a charismatická majitelka bankovního domu Emma Eckhertová, která vzešla ze středostavovských poměrů a zázračně zbohatla spekulacemi na burze. Přes pochybné nabytí majetku však sama hlásá morální zásady a získává sympatie lidu na svou stranu, když mu nabízí výhodnější podmínky investování a úročení vkladů, než tradiční konkurence. Dokonce uzavírá kontrakt s italským vůdcem Benitem Mussolinim. To však naráží na odpor a strach konzervativních bankéřů, kteří se ji snaží pomocí intrik a s podporou nejvyšších politických kruhů v čele s premiérem zlikvidovat. V novinách se propírá její možná lesbická orientace, poměr s mladým levicovým aktivistou Lecoudrayem či pochybnosti o biologickém mateřství jejího syna.\nPoté, co je uvězněna, dokáže z nemocnice uprchnout, ale znovu se vrací za mříže. Policie jí znemožňuje vyplatit vkladatele, přestože se banka nenachází v insolvenci. Stoupenci bankéřky zakládají městské výbory na její podporu. Opět svobodná k nim promlouvá na shromáždění. Najatý atentátník však uprostřed projevu ukončuje její život.\n \n\n"}
{"id": "856470", "url": "https://cs.wikipedia.org/wiki?curid=856470", "title": "Plato (kráter)", "text": "Plato (kráter)\n\nPlato (někdy nazývaný Platón) je měsíční impaktní kráter s velmi tmavým dnem nacházející se na severovýchodním okraji Mare Imbrium (Moře dešťů) a jižně od Mare Frigoris (Moře chladu). Má průměr 101 kilometrů a je hluboký 1 000 metrů . Vznikl před více než třemi miliardami let při srážce s kosmickým tělesem. O přibližně miliardu let později kráter vyplnila čedičová láva, díky níž se Plato dosti odlišuje od přibližně stejně velkého, ale výrazně mladšího kráteru Koperník. Proto zde není vidět jeho původní dno, nad nímž by se jinak tyčil středový vrchol do výšky cca 2 000 m. Západní okraj kráteru je poznamenán sesuvem. U Plata byly zaznamenány tzv. měsíční přechodné jevy.\n\nCharles Wood ve své knize \"The Modern Moon\" uvádí, že kráter Plato byl nejprve pojmenován Michaelem van Langrenem v roce 1645 jako Lacus Pancirolli, poté Johannem Heveliem v roce 1647 jako Lacus Niger Major (Velké černé jezero).\n\nV roce 1651 jej italský astronom Giovanni Battista Riccioli přejmenoval podle významného řeckého matematika a filozofa Platóna.\n\nV okolí kráteru se nachází síť sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy. Jeden kráter byl Mezinárodní astronomickou unií přejmenován. Je to Plato A (dnes kráter Bliss, průměr 23 km).\n\n"}
{"id": "856474", "url": "https://cs.wikipedia.org/wiki?curid=856474", "title": "Sherri Martelová", "text": "Sherri Martelová\n\nSherri Schrullová (* Sherri Russellová; 8. února 1958 - 15. června 2007) byla americká profesionální wrestlerka a manažerka, lépe známa pod svým ringovým jménem Sherri Martelová nebo Senstational Sherri. V roce 2006 byla uvedena do WWE Síně slávy.\n\nOd roku 2003 žila se svým manželem Robertem v Tennessee, kde mu pomáhala renovovat domy. Během svého života byla dvakrát rozvedená i vdaná a Booker Huffman ji utekl od oltáře. Měla jednoho syna.\n\nRáno dne 15. června 2007 zemřela v rezidenci své matky v McCalle v Alabamě, blízko Birminghamu. 11. září 2007 vyšetřovatelé zjistili, že příčinou smrti bylo náhodné předávkování více drogami najednou, včetně velkého množstí oxykodonemu.\n\n\n\n"}
{"id": "856497", "url": "https://cs.wikipedia.org/wiki?curid=856497", "title": "Sauroniops", "text": "Sauroniops\n\nSauronips („Sauronova tvář“) byl velký dravý dinosaurus, který žil na území dnešní severní Afriky v období svrchní křídy (asi před 95 – 100 miliony let).\n\nZkameněliny tohoto velkého karcharodontosaurida byly poprvé objeveny v Maroku v roce 2007. Jedná se o část lebeční kosti obřího teropoda, který zřejmě dosahoval velikostní kategorie proslulého tyranosaura (asi 12 metrů délky). Na hlavě měl výrazný hrbol, jehož účel není zatím známý. Mohl snad představovat rozeznávací znak nebo sloužil k vnitrodruhovým soubojům. Sauroniops nepochybně patřil k dominantním predátorům ve svých ekosystémech (ačkoliv je sdílel s dalšími obřími rody \"Carcharodontosaurus\" a \"Spinosaurus\").\n\n\"Sauroniops pachytholus\" (v překladu \"Sauroní oko s tlustou lebkou\") byl vědecky popsán roku 2012. Jeho rodové jméno odkazuje k literární postavě \"Pána temnoty\" Saurona z knižní a filmové trilogie Pán prstenů. Důvodem pojmenování je fakt, že také dinosaurus měl dle zachovaných lebečních kostí velké očnice. Druhové jméno odkazuje k silným lebečním kostem a lebečním hrbolům.\n\n\n"}
{"id": "856524", "url": "https://cs.wikipedia.org/wiki?curid=856524", "title": "Interpersonální komunikace", "text": "Interpersonální komunikace\n\nInterpersonální komunikace je vzájemná komunikace mezi dvěma nebo více jedinci. Současná sémiotika připouští i komunikaci ne-lidskou (komunikaci na úrovni říše zvířecí a rostlinné, jistě i v interakci s říší lidskou – těmito specifiky se pak zabývají obory jako biosémiotika, zoosémiotika a další). Motivace ke komunikaci je v zásadě skrytá (latentní) funkce.\n\nPotřeba komunikovat je přirozená. Každý komunikant má však jiné potřeby, týkající též intenzity komunikace. Někteří lidé potřebují častý a pravidelný kontakt, jiní komunikaci nevyhledávají tak často. Potřeba komunikovat je ovlivněna také zaměstnáním. Lidé, kteří ve své práci po celý den komunikují, si od komunikace potřebují odpočinout a věnovat se takzvané aktivní relaxaci. Záměrné a dlouhodobé vyhýbání se komunikaci může být ale příznakem psychické dysbalance.\n\nČeský psycholog Zbyněk Vybíral klasifikuje druhy motivací následovně:\n\n"}
{"id": "856531", "url": "https://cs.wikipedia.org/wiki?curid=856531", "title": "Randy Savage", "text": "Randy Savage\n\nRandy Mario Poffo (15. listopadu 1952 - 20. května 2011), lépe znám pod svým ringovým jménem \"Macho Man\" Randy Savage, byl americký profesionální wrestler a příležitostný komentátor nejlépe znám pro své působení ve World Wrestling Federation (WWE) a World Championship Wrestling (WCW). Celkem za svou wrestlingovou kariéru držel 20 titulů. Ve WWF a WCW držel šest světových titulů, dva WWF šampionáty a čtyři WCW šampionáty v těžké váze. Držel také třikrát ICW Světový šampionát v těžké váze a jednou USWA Sjednocený světový šampionát v těžké váze. Byl také WWF Mezinárodním šampionem a WWE ho jmenovala jedním z nejlepších šampionů všech dob. V roce 1987 se Savage vyhrál WWF King of the Ring a v roce 1995 WCW World War 3.\n\nVe WWF i WCW mu byla manažerkou jeho manželka v reálném životě, \"Miss Elizabeth\" Huletteová. Mezi fanoušky byl poznatelný výrazným, hlubokým a chraplavým hlasem, svým ringovým oblečením, vystavovanou intenzitou v ringu i mimo něj a svou frází \"Ooh yeah!\". Savage zemřel na srdeční arytmii zatímco jel autem se svou druhou ženou Barbarou Lynn Payeovou do Seminole na Floridě, ráno dne 20. května 2011.\n\nRoku 2015 byl uveden do WWE/WWF Hall of Fame.\n\n\n"}
{"id": "856536", "url": "https://cs.wikipedia.org/wiki?curid=856536", "title": "Battenbergové", "text": "Battenbergové\n\nBattenbergové či Battenberkové jsou původně německý a později britský šlechtický rod.\n\nPřísně vzato se jedná o morganatickou větev darmstadtské větve Hesenské dynastie (sama větev Reginarovců), vzniklé ze sňatku prince Alexandra Hesensko-Darmstadtského (syna velkovévody Ludvíka II. Hesensko-Darmstadtského) a hraběnky Julie von Hauke. Julie byla později švargrem jmenována hraběnkou z Battenbergu, podle jména malého města na severu Hesenska, kde manželé v první době svého pobytu žili, ale jejich děti byly jako morganatičtí potomci definitivně vyloučeny z nástupnické linie na hesenský trůn. Později byla Julie povýšena na princeznu a pár se mohl rovněž vrátit do Darmstadtu, hlavního města velkovévodství.\n\nV roce 1917 se členové rodu, žijící ve Spojeném království z politických důvodů vzdali svých německých titulů a přijali příjmení Mountbatten spolu s britskými šlechtickými tituly. Jméno Mountbatten vzniklo částečným překladem z němčiny do angličtiny (batten=prkno, berg=hora=mount). Současní členové rodu se tedy nazývají Mountbattenové, respektive Mountbatten-Windsorové.\n\n"}
{"id": "856565", "url": "https://cs.wikipedia.org/wiki?curid=856565", "title": "Nevinní se špinavýma rukama", "text": "Nevinní se špinavýma rukama\n\nNevinní se špinavýma rukama ( ) je kriminální filmové drama z roku 1975 režírované Claudem Chabrolem. Předlohou snímku ve francouzsko-italsko-západoněmecké koprodukci se stal román \"The Damned Innocents\" (Zcela nevinní), jehož autorem je Richard Neely.\n\nHlavní postavy manželského páru ztvárnili Romy Schneiderová a americký herec Rod Steiger. Ve francouzských kinech film zhlédlo 553 910 diváků.\n\nAtraktivní Julie Wormserová (Romy Schneider) žije se svým starším americkým manželem Louisem (Rod Steiger) v saint-tropezké vile na pobřeží Francouzské riviéry. Její muž má problémy s alkoholem a jako důvod absence intimního života se ženou udává prodělaný infarkt myokardu. Když Julie naváže milostný románek s chudým spisovatelem Jeffem Marlem (Paolo Giusti) ze sousedství, naplánují Lousiovo odstranění a následný společný život.\n\nManžel tak jednoho večera vypije s alkoholem i léky na spaní a žena jej poté v ložnici omráčí úderem do hlavy. Připravený Jeff přenese bezvládné tělo na loď, kde se ho má zbavit vyhozením přes palubu. Milenec ráno ujíždí do Itálie, kde se bude příští dny skrývat. Oba spiklenci udržují kontakt skrze dopisy. Na palubě lodi policie nalézá stopy krevní skupiny 0, kterou měl také Jeff.\n\nVyšetřování se ujímá komisař Lamy (François Maistre) společně s pařížským kolegou Villonem (Pierre Santini), který na riviéře tráví dovolenou. Jejich pozornosti neujde podezřelé načasování činů Louise těsně před jeho zmizením, kdy vybral celý bankovní účet a vilu dal do prodeje. Julie se tak ocitá bez prostředků a v zoufalství se obrací na rodinného právníka Thorenta (François Perrot). V Itálii je nalezeno zdemolované vypůjčené auto spisovatele, které sjelo ze srázu do moře. Georgovo tělo se pohřešuje. Vlny ho asi odnesly na otevřené moře. Policie objevuje v jeho saku obálku od Julie, která je datovaná až po zmizení manžela. Na scénu tak přichází výřečný obhájce Albert Légal (Jean Rochefort), právní zástupce Julie, která se nyní stala hlavní podezřelou. Vyšetřovatelům začíná docházet pravděpodobný řetěz událostí.\n\nJednoho večera Julii doma překvapí stále živý manžel. Vypráví příběh, v němž každou noc špehoval milence a vyslechl také plán na jeho zavraždění. On to byl, kdo inkriminovaný večer omráčil spisovatele, položil jej do postele místo sebe, ale protože neměl dost odvahy na zavraždění člověka, přinutil jej na lodi pouze k sepsání doznání. Skutečnou příčinou neschopnosti vykonat pohlavní styk byla impotence, která však při sledování hrátek své ženy se spisovatelem zmizela.\n\nLouis v napjaté atmosféře několikadenního skrývání po manželce žádá vzájemné odpuštění a začátek nového života na Martiniku. Julie souhlasí a oba zamíří k rodinnému právníkovi pro uložené peníze. Ten starému příteli rozhodnutí rozmlouvá a snaží se jej přesvědčit, že je Julie chladná a vypočítavá. Objevuje se však spisovatel se zbraní v ruce. Louisovi se přitíží a nutně potřebuje první pomoc. Jeff přemlouvá Julii, aby s ním odjela, jak si na začátku pokaženého plánu slibovali. Ta již ale nehodlá opustit manžela. Následně ji venku napadá a policie, která celý poslední vývoj sledovala, ho zadržuje.\n\nOvdovělá a bohatá žena začíná nový život. V tichu noční vily jakoby však zaslechla své jméno zvolat manželovým hlasem…\n\n"}
{"id": "856567", "url": "https://cs.wikipedia.org/wiki?curid=856567", "title": "Siao-cung (Sung)", "text": "Siao-cung (Sung)\n\nSiao-cung (; 27. listopadu 1127 – 28. června 1194), vlastním jménem zprvu Čao Po-cchung (), po několika změnách nakonec Čao Šen (), z dynastie Sung v letech 1162–1189 vládl čínské říši Sung. Nastoupil po svém adoptivním otci, císaři Kao-cungovi. Vládl 27 let, do roku 1189, kdy abdikoval ve prospěch svého syna Kuang-cunga.\n\nSiao-cung se narodil jako Čao Po-cchung roku 1127 Čao C'-čchengovi, v šesté generaci potomkovi Tchaj-cua, zakladatele dynastie Sung. Téhož roku sungská říše ztratila severní Čínu a na zbylém území převzal vládu císař Kao-cung. Kao-cungův jediný syn zemřel v dětském věku roku 1130 a více synů císař neměl. Povolal proto roku 1133 do paláce svého vzdáleného příbuzného malého Čao Po-cchunga, kterému změnil jméno na Čao Jüan. Po mnohaletém váhání a marném očekávání vlastního syna v dubnu 1160 Čao Jüana adoptoval, přičemž mu změnil jméno na Čao Wej. Nakonec ho v červenci 1162 opět přejmenoval na Čao Šena a jmenoval korunním princem. O dvanáct dní později abdikoval a Čao Šen se stal císařem.\n\nJako císař roku 1165 uzavřel mír s říší Ťin na severu a rehabilitoval generála Jüe Feje. Následovala klidná vláda, která říši Sung přinesla mír a prosperitu, nejlepší čtvrtstoletí za celé období Jižní Sung. Od ostatních jihosungských vládců se Siao-cung lišil také tím, že nepřipustil existenci silného a všemocného císařského rádce (\"caj-siang\") a osobně stál v čele vlády.\n\nHodnost císařovny držela od roku 1127 první manželka Siao-cunga příjmením Kuo (郭, 1126–1156), posmrtným jménem císařovna Čcheng-mu (成穆皇后), po ní se císařovnou stala paní Sia (夏, † 1167), posmrtným jménem císařovna Čcheng-kung (成恭皇后), po ní se císařovnou stala paní Sie (謝, 1132–1203), posmrtným jménem císařovna Čcheng-suej (成肅皇后). Kromě nich měl císař ještě několik dalších žen a konkubín.\n\nSiao-cung byl otcem dvou dcer a čtyř synů:\n"}
{"id": "856571", "url": "https://cs.wikipedia.org/wiki?curid=856571", "title": "Lipová alej Turnov – Sedmihorky", "text": "Lipová alej Turnov – Sedmihorky\n\nLipová alej Turnov – Sedmihorky je stromořadí památných stromů jihovýchodně od města Turnova v okrese Semily. Lípy malolisté (\"Tilia cordata\") lemují silnici I/35 (E442) v přibližně 2,1 km dlouhém úseku, počínajícím na jihovýchodním okraji Turnova v osadě Kyselovsko, u benzinové čerpací stanice a odbočky na Pelešany, a končícím v Sedmihorkách u železniční zastávky Karlovice-Sedmihorky. Alej je převážně jednostranná, ve směru od Turnova po pravé (jihozápadní) straně silnice; oboustranný charakter má pouze zhruba 250m úsek v lokalitě Nová Ves. Protože silnice I/35 v popisované oblasti tvoří hranici chráněné krajinné oblasti Český ráj, přísluší do rámce CHKO i ona větší část aleje. Silnice s alejí probíhá otevřenou zemědělskou krajinou po pravé straně úvalu říčky Libuňky, takřka přímo a vrstevnicově, s minimálními výškovými rozdíly. Souběžně se silnicí a stromořadím zde vede i železniční trať Hradec Králové – Turnov. \n\nAlej požívá ochrany od roku 1993. Věk lip přesahuje 150 let, nejmohutnější z nich měří na obvodu 377 cm a dosahuje výšky 27 m. Pohledově není stromořadí souvislé; původní stoleté stromy dnes tvoří spíše nepravidelně přerušované úseky, prokládané novou výsadbou. Ještě při vyhlášení obsahovala alej 160 vzrostlých chráněných stromů; k roku 2012 však tento počet navzdory údržbě postupně klesl na 117. K největšímu odpisu – 27 jedinců – došlo roku 2009, načež v dubnu 2010 zorganizovala Správa CHKO Český ráj výsadbu 60 nových stromků. Na zdravotním stavu lip se negativně podepisuje provoz na rušné silnici, jedné z páteřních komunikací severovýchodních Čech (zejm. vysoké koncentrace přízemního ozonu a zimní posyp solí). Právě zasolená půda obnovu stromořadí dlouhodobě komplikuje, neboť nově vysázené lipky se v těchto podmínkách špatně ujímají. \n\n"}
{"id": "856573", "url": "https://cs.wikipedia.org/wiki?curid=856573", "title": "Řízení změn", "text": "Řízení změn\n\nŘízení změn je činnost (metodika, proces) jejíž cílem je usnadnit a urychlit průběh změny tak, aby bylo možné efektivně realizovat zvolenou strategii a urychlit získání výnosů z vložených investic.\n\nÚčinné dosažení změny předpokládá splnění více předpokladů a podmínek. K nejdůležitějším patří znalost metodiky provádění změn a manažerské schopnosti k účinnému řízení zamýšlené změny.\n\nU změn rozeznáváme Vnitřní a vnější faktory. Mezi vnější faktory změn patří například: Konkurence, legislativa, akvizice, globalizace, změny v demografickém složení obyvatelstva a mnoho dalších. K vnitřním faktorům pak lze řadit například: personální politika firmy, organizační či technologické změny a podobně.\n\n\n\nZ pohledu řízení projektů je řízení změn důležitý proces. Všechny metodiky vedení projektů řízení změn učí a většina certifikací projektového manažera toto téma zahrnuje do certifikační zkoušky. Například Národní standard kompetencí projektového řízení jej řadí k technickým kompetencím projektového manažera.\n\nDefinice procesu řízení změn na obecné úrovni:\n\nITIL (Information Technology Infrastructure Library), veřejně dostupný rámec, který vychází ze zkušeností mnoha společností na celém světě a který představuje určitý mezinárodní standard pro řízení služeb v oblasti informačních technologií řadí správu změn do části Přechodu služeb (Servis Transition). ITIL definuje správu změn jako proces odpovědný za řízení životního cyklu všech změn. Primárním cílem správy změn je umožnit realizaci prospěšných změn při minimálním narušení služeb IT.\n\n\n"}
{"id": "856575", "url": "https://cs.wikipedia.org/wiki?curid=856575", "title": "Lina", "text": "Lina\n\nLina je zřícenina panského sídla neznámého původního jména a historie asi 1,5 kilometru severozápadně od Vrbičky u Vroutku v okrese Louny. Okolí zříceniny je chráněno jako přírodní památka Jalovcové stráně nad Vrbičkou.\n\nSoučasný název tvrze Lina je převzat (přes německé Lihna) z německého názvu blízkého ovčína Hlína (Lina Schäfer) ležícího mezi Vrbičkou a zříceninou. Zřícenina je zachycena na prvním vojenském mapování z šedeásýtch let 18. století jako Altes Schloss, Vrbička je zde označena německým názvem Klein Firwitz. Na mapě stabilního katastru z roku 1841 se jedná o objekt jižně od rybníčku označený číslem 46. Na mapě Františkova mapování z let 1842–1852 je už zřícenina pojmenována jako Lina Ruine (zřícenina Lina, Hlína).\n\nPrvní, kdo zříceninu popsal a nakreslil, byl v roce 1844 František Alexandr Heber a objekt ve své práci pojmenoval Lina. Linu zaregistroval i autor vlastivědy podbořanského okresu Wenzel Rott. August Sedláček tento název nepřevzal a zřícenu pojmenoval jako Hrádek u Valče. Lina je zmíněna i v kompendiu pojednávajícím o českých panských sídlech z osmdesátých let 20. století. V novější době se objektem zabývali Libor Wettengl, Tomáš Durdík, a Jiří Úlovec.\n\nPři povrchových sběrech byla na místě a širším okolí nalezena keramika ze 14. a 15. století. O charakteru Liny dosud není jasno už vzhledem k tomu, že o ní nejsou k dispozici žádné písemné zprávy. Více informací o lokalitě by mohl přinést jen archeologický výzkum.\n\nZřícenina má přibližně obdélný půdorys s rozměry 7,1 × 7,9 metrů a zdivo široké asi 1,2 metru. Stavba je provedena z lomového kamene. Uvnitř jsou patrné otvory pro trámy lešení, ale jiné architektonické detaily se nedochovaly. V sousedství budovy se nachází tři relikty podsklepených budov a na nejvyšším bodě návrší jsou pozůstatky nedokončeného novověkého ovčína. Jediným náznakem opevnění je terénní útvar na čelní straně ostrožny, který může být pozůstatkem valu, nebo se jedná o obyčejnou mez. Příkop zde nebyl.\n\nAreál postrádá většinu atributů, které by umožnily zařadit jej mezi hrady, čemuž neodpovídá ani relativně malá síla zdiva budovy. Svou podobou objekt neodpovídá ani tvrzím. Areál rozlohou připomíná spíše hradiště nebo velký dvorec.\n\nTvrz leží severozápadně od vsi Vrbička v jejím katastrálním území. Od hájovny Ořkov na silnici mezi Novou Vsí a Valčí vede lesní cesta k jihovýchodu. Zřícenina se nachází nad rybníkem vpravo od cesty. K rybníku vede cesta také od ovčínu Hlína.\n"}
{"id": "856581", "url": "https://cs.wikipedia.org/wiki?curid=856581", "title": "Mistrovství Evropy v plavání v krátkém bazénu 2012", "text": "Mistrovství Evropy v plavání v krátkém bazénu 2012\n\nMistrovství Evropy v plavání v krátkém bazénu 2012 se konalo od 22, do 25, listopadu 2012 v Chartres. Plavalo se na desetidráhovém bazénu, ale postupuvalo 8 a 16 plavců do finále a semifinále stejně jako na LOH a MS a ne 10 resp, 20 jako na předchozím ME a na Mistrovství Evropy v plavání v krátkém bazénu 2009. Disciplíny na 50m a 100m se plavou na semifinále a finále. U disciplín na 200m a více pouze osm nejlepších z dopoledních rozplaveb postupuje do finále. Výjimkou jsou disciplíny 800m a 1500m volný způsob, které se plavou přímo na čas (vítězem se stává nejrychlejší plavec rozplaveb a poslední nejrychlejší rozplavba se plave v odpoledním finálovém bloku). Do odpoledních finále a semifinále mohou postoupit pouze dva plavci z jedné národní reprezentace.\nNovinkou tohoto ME byly smíšené štafety.\n\nLegenda: WR - Světový rekord; WBT - Nejlepší letošní světový čas; ER - Evropský rekord; CR - Rekord šampionátu; NR - Národní rekord\n\n"}
{"id": "856583", "url": "https://cs.wikipedia.org/wiki?curid=856583", "title": "Low-ball", "text": "Low-ball\n\nLow-ball je přesvědčovací a prodejní technika založená na nabídce zboží (služby) za cenu, za kterou ho ve skutečnosti nemáme v plánu prodat. Po souhlasu zákazníka je pak cena z nějakého důvodu zvýšena nebo podmínky změněny v neprospěch zákazníka.\n\n\nRobert B. Cialdini popisuje ve své knize \"Zbraně vlivu\" tuto taktiku v podání prodejců aut v USA, kdy je zákazníkovi vůz poskytnut ještě před podpisem smlouvy, aby se v něm projel a pochlubil se rodině a kolegům a poté je mu oznámena chyba a zvýšení ceny.\n"}
{"id": "856592", "url": "https://cs.wikipedia.org/wiki?curid=856592", "title": "Poupée de cire, poupée de son", "text": "Poupée de cire, poupée de son\n\n„Poupée de cire, poupée de son“ (Vosková panenka, panenka vycpaná pilinami) je píseň, se kterou v roce 1965 francouzská zpěvačka France Gall vyhrála soutěž Eurovision Song Contest. Jejím autorem je Serge Gainsbourg.\n\nText písně, kterým nezkušená dívka sděluje svůj vztah ke světu a svým písním, je založen na metaforách a slovních hříčkách; například název písně odkazuje na tradiční panenky s voskovou hlavičkou a vycpaným tělíčkem, ke kterým je zpěvačka přirovnávána, slovo „son“ ale znamená také tón či hlas (písně) a vosk hrozí se roztavit v „žáru chlapců“.\n\nČeskou verzi nazpívala v roce 1966 Eva Pilarová s textem Zdeňka Borovce pod názvem „Vosková panenka“. Další českou verzi této písničky nahrála Hana Zagorová, a sice s týmž názvem „Vosková panenka“, avšak odlišným textem. Tento text napsal rovněž Zdeněk Borovec.\n"}
{"id": "856593", "url": "https://cs.wikipedia.org/wiki?curid=856593", "title": "Alpine", "text": "Alpine\n\nAlpine může být:\n\n\n"}
{"id": "856594", "url": "https://cs.wikipedia.org/wiki?curid=856594", "title": "Alpine (Utah)", "text": "Alpine (Utah)\n\nAlpine je město v okresu Utah County ve státě Utah. K roku 2010 zde žilo 9 555 obyvatel. S celkovou rozlohou 19,2 km² byla hustota zalidnění 500 obyvatel na km².\n"}
{"id": "856595", "url": "https://cs.wikipedia.org/wiki?curid=856595", "title": "Alta (Utah)", "text": "Alta (Utah)\n\nAlta je město v okresu Salt Lake County ve státě Utah. K roku 2010 zde žilo 383 obyvatel. S celkovou rozlohou 10,5 km² byla hustota zalidnění 36,5 obyvatel na km².\n"}
{"id": "856596", "url": "https://cs.wikipedia.org/wiki?curid=856596", "title": "Altamont (Utah)", "text": "Altamont (Utah)\n\nAltamont je město v okresu Duchesne County ve státě Utah. K roku 2010 zde žilo 225 obyvatel. S celkovou rozlohou 0,4 km² byla hustota zalidnění 562,5 obyvatel na km².\n"}
{"id": "856598", "url": "https://cs.wikipedia.org/wiki?curid=856598", "title": "Disilan", "text": "Disilan\n\nDisilan, SiH, byl poprvé identifikován roku 1902 Henri Moissanem a Samuelem Smilesem. Za standardních podmínek je to bezbarvý, štiplavý plyn. Má podobnou strukturu jako ethan, ale je reaktivnější.\n\nDisilan se připravuje hydrolýzou silicidu hořečnatého. Během této reakce vzniká silan, disilan a také trisilan.\n"}
{"id": "856599", "url": "https://cs.wikipedia.org/wiki?curid=856599", "title": "Seznam památných stromů v okrese Olomouc", "text": "Seznam památných stromů v okrese Olomouc\n\nToto je seznam památných stromů v okrese Olomouc, v němž jsou uvedeny památné stromy na území okresu Olomouc.\n\n"}
{"id": "856605", "url": "https://cs.wikipedia.org/wiki?curid=856605", "title": "Moravská Loděnice", "text": "Moravská Loděnice\n\nMoravská Loděnice je bývalá obec, nyní katastrální území obce Bohuňovice v Olomouckém kraji, okres Olomouc. Nachází se na západě obce za železniční tratí.\n\nPrvní písemná zmínka o vsi pochází z roku 1238 (\"Lodeniche\"). Původně šlo jen o Loděnici, příp. Dolní Loděnici, až od roku 1849 se oficiálně uvádí jako Moravská Loděnice. Nejdříve byla markraběcím statkem, po roce 1580, kdy se zde nacházela tvrz s dvorem a malou osadou zvanou Lhotka, již patřila městu Olomouc. Loděnice měla právo pečeti, přičemž se zachovaly její různé varianty z roku 1597, 1671 a ze 70. let 19. století. Za třicetileté války zřejmě nebyla příliš poškozena, podle lánových rejstříků zde bylo celkem 43 usedlostí, z toho jen čtyři opuštěné. Hospodařil zde tehdy jeden velký rolník, 18 středních, čtyři malorolníci a 16 domkářů.\n\nSamostatnou obcí se Moravská Loděnice stala se vznikem obecních samospráv v roce 1850, patřila do politického okresu Olomouc-venkov (Bohuňovice naproti tomu spadaly do okresu Šternberk). Šlo o ryze českou obec, v níž v tu dobu žilo přes 500 obyvatel. Fungoval zde např. vodní mlýn, cihelna, parní pekárna, vyráběl se zde cement, lihoviny i sodová voda. Již v roce 1851 vyšly \"Paměti obce Moravská Loděnice\", které sepsal místní rolník a pozdější dlouholetý starosta František Král. Politicky činní byli v Moravské Loděnici lidovci, agrárníci, živnostensko-obchodnická strana i komunisté. V letech 1882 a 1892 obec postihly dva velké požáry.\n\nKulturně zde působil nejprve např. vzdělávací a čtenářský spolek „Domovina“ nebo Vzájemně se podporující jednota „Svatopluk“. V roce 1898 byl v Moravské Loděnici založen Sokol, který si roku 1913 vybudoval sokolovnu, jež svého času sloužila i jako kino. Sokolové také hráli ochotnické divadlo, stejně jako katoličtí Orlové, kteří roku 1920 převzali dům spolku Domovina (dnes sloužící jako kino). Po válce byl založen oddíl kopané a hokejový tým, jenž navázal na dřívější HC Trusovice. V roce 1960 byly Bohuňovice, Moravská Loděnice a Trusovice sloučeny v jednu obec a místní sokolská jednota tak byla přejmenována na TJ Sokol Bohuňovice.\n"}
{"id": "856606", "url": "https://cs.wikipedia.org/wiki?curid=856606", "title": "Olomouc-město", "text": "Olomouc-město\n\nOlomouc-město je katastrální území a pod názvem Olomouc městská čtvrť statutárního města Olomouce, tvořící centrum města. Na území o rozloze 270,9 ha žije zhruba 12 tisíc obyvatel.\n\nMěsto Olomouc bylo až do roku 1919, kdy vznikla Velká Olomouc, tvořeno jen větší částí území této centrální městské čtvrti, její dějiny jsou proto až do té doby prakticky totožné s dějinami Olomouce, svého času hlavního města Moravy. Historické jádro města je vyhlášeno městskou památkovou rezervací, v níž se také nachází většina hlavních olomouckých památek, včetně čtyř národních kulturních památek (areál Přemyslovského hradu, kostel svatého Mořice, vila Primavesi a soubor barokních kašen a sloupů – Mariánského a Nejsvětější Trojice), z nichž sloup Nejsvětější Trojice byl dokonce zařazen mezi světové dědictví UNESCO.\n\nCentrem olomouckého historického jádra je Horní náměstí, kde se ještě před založením města křižovaly obchodní stezky. Na severní straně náměstí dříve probíhalo hlavní městské korzo (tzv. Linie A–B neboli linka), další korzo (Linie C–D neboli divadelní linka) probíhalo na západní straně náměstí. Až do roku 1954 zde také jezdily olomoucké tramvaje. Přímo ve středu náměstí je olomoucká radnice se 75 m vysokou věží a známým orlojem. Kromě ní se zde nachází 31 m vysoké sousoší Nejsvětější Trojice a tři kašny: Herkulova, Caesarova a Arionova. Z významných budov na náměstí nutno uvést Salmův, Dietrichštejnský, Petrášův a Edelmannův palác, dále Moravské divadlo, secesní budovu pošty, obchodní dům Baťa nebo Krajinskou lékárnu. S náměstím je přímo spojeno jižněji položené Dolní náměstí, které dlouhá léta sloužilo jako místo obchodu. Nachází se na něm mariánský morový sloup, další dvě olomoucké kašny: Neptunova a Jupiterova, kapucínský klášter s kostelem Zvěstování Páně nebo masné krámy. Významným je také Hauenschildův palác. Směrem na jih od Dolního náměstí je bývalý klášter voršilek, původně dominikánek, s kostelem sv. Kateřiny, podle něhož byla pojmenována dřívější Kateřinská brána, která nahradila původní Blažejskou bránu u Blažejského náměstíčka. Ještě jižněji je pak tržnice z konce 19. století.\nVýchodně od obou hlavních náměstí se zdvíhá Michalské návrší (233 m n. m.), kde v počátcích města sídlil královský fojt a jehož centrem je Žerotínovo náměstí. Nachází se zde kostel sv. Michala, v přilehlém klášteře se dříve odehrávala zasedání zemského sněmu a soudu, dnes je zde kněžský seminář. V této části města je také např. kaple sv. Sarkandra, teologická fakulta nebo secesní vila Primavesi. Na sever od Horního náměstí se před vznikem města nacházela osada, od počátku českého charakteru, v jejímž centru byl později postaven kostel sv. Mořice. V jeho sousedství je obchodní Galerie Moritz, která nahradila dřívější obchodní dům Prior, a Merkurova kašna. Ještě více na sever se rozkládala další osada, původní Bělidla, o kterou bylo město v polovině 16. století naposledy před vznikem Velké Olomouce rozšířeno. Významnou památkou je zde kostel Neposkvrněného početí Panny Marie, dále se zde nachází např. kino Metropol nebo vozovna dopravního podniku.\n\nNáměstím Republiky s kašnou Tritonů začíná \"Předhradí\", které bylo až do roku 1786 odděleno od vlastního královského města Novou bránou. Patří sem už i např. kostel Panny Marie Sněžné, na nějž navazuje bývalá jezuitská kolej, kde sídlila původní olomoucká univerzita, Divadlo hudby nebo Vlastivědné muzeum, v jehož čele je bývalý kostel sv. Kláry. Celé toto území na Petrském návrší (228 m n. m.) bylo dříve doménou klášterů a dalších církevních objektů, které později zčásti vystřídaly vojenské stavby, jako např. mohutná Hanácká kasárna či Tereziánská zbrojnice na Biskupském náměstí před arcibiskupským palácem. Zachovala se zde ale řada kanovnických rezidencí a v části z nich jsou umístěny univerzitní instituce, přičemž na místě filozofické fakulty stál původně kostel sv. Petra. Ten byl prvním centrem obnoveného biskupství, které bylo roku 1141 přeneseno ke katedrále sv. Václava, jež se spolu s areálem olomouckého hradu a Arcidiecézním muzeem nachází už na Václavském náměstí na Dómském návrší (226 m n. m.). Předhradí končilo Hradskou bránou, po jejímž zboření se na území až k rameni Moravy postavil soubor nájemních domů, představující první etapu moderního rozšiřování města po likvidaci olomoucké pevnosti.\n\nKromě ZSJ Olomouc-historické jádro tvoří městskou čtvrť Olomouc ještě dalších šest základních sídelních jednotek. Na území východních ZSJ Husova a Kpt. Nálepky se soustředila moderní činžovní výstavba směřující k hlavnímu nádraží. Nachází se zde také např. pedagogická fakulta v budově postavené původně pro velitelství 4. armádního sboru, vrchní soud v dřívějších zeměbraneckých kasárnách, evangelický kostel a naproti za řekou pravoslavný chrám sv. Gorazda. Reprezentativnější stavby se ale soustředily na západě od historického centra (ZSJ Sady Flora), kde od 90. let 19. století začala po vídeňském vzoru vznikat okružní komunikace s nynějším názvem třída Svobody. Až do zasypání v roce 1954 tudy také protékalo jedno z ramen Moravy, u nějž byl vybudován val s kasematy, z původního opevnění se ale kromě jeho krátké části zachovala jen Terezská brána. Na západní straně této třídy postupně vyrostla celá nová část městského centra s hodnotnou architekturou ve stylu historimu. Výraznými budovami jsou především justiční palác s věznicí a novogotický Červený kostel, o něco severněji se nachází např. Husův sbor (již na katastru Nové Ulice) nebo Pöttingeum. Dříve zde stála také synagoga, která byla ale v roce 1939 vypálena. Okraj této části lemuje řada vil, kupř. Hamburgerova, Šrotova, Zweigova, Briessova, Passingerova apod.\n\nTato vilová výstavba pak tvoří hranici pro dva z vnitřních olomouckých parků, Čechovy a Smetanovy sady. Třetí, Bezručovy sady, v nichž je např. umístěno mauzoleum jugoslávských vojínů, obklopuje historické jádro z jihu a východu. Přes řeku od tohoto parku se nachází rozsáhlé území (ZSJ 17. listopadu), které bylo dlouho prakticky nezastavěno, protože i po zrušení pevnosti stále sloužilo vojenským účelům. V ohybu ramene Moravy byla nejdříve vybudována Korunní pevnůstka a dále od ní další fortifikace, které byly kvůli svému tvaru nazvány \"Enveloppe\" (obálka), což přetrvalo dodnes jako místní název Envelopa. Kromě sporadické výstavby, např. posádkového (garnizonního) soudu, se zde začalo více stavět až v 50. letech 20. století, kdy byly postaveny zejména vysokoškolské koleje či budova okresního výboru KSČ, dnes sloužící právnické fakultě. Naposledy zde přibyla budova přírodovědecké fakulty. Zcela na jižním okraji této centrální městské čtvrti se ještě nachází ZSJ Varšavské náměstí s nádražím Olomouc-Nová Ulice a ZSJ Šantova s nádražím Olomouc-Smetanovy sady, na které bylo na místě bývalé továrny MILO (\"Mährische Industrie für Lebensmittel Olmütz\") vybudováno obchodní centrum Šantovka.\n\nKromě vlastního města, jehož vývoj odpovídá historii Olomouce, se před městskými hradbami dříve nacházela také řada předměstí, která však v polovině 18. století musela ustoupit výstavbě olomoucké pevnosti. Ta pak zamezovala dalšímu rozrůstání. Žili v nich převážně rybáři a drobní rolníci, přičemž ti z nich, kteří žili v osadách patřících městu a považovaných proto za jeho součást, neměli robotní povinnosti, za to museli odvádět městské daně.\n\nNa západní straně městských hradeb vybíhaly ze tří městských bran Zelená ulice (od Dolní brány, dnes Lafayettova), Střední ulice (od Střední brány, dnes Pavelčákova), od níž odbočovalo osídlení Gošikl (\"Goschickel\", dnes ulice Štítného), a Litovelská ulice (od Litovelské brány, dnes Riegrova). Další osadou byla ještě Vozovka (\"Wagendrössel\", dnes ulice Na Vozovce). Všechny vznikly po roce 1314, kdy král Jan Lucemburský věnoval městu zdejší půdu a protože byla poté osídlena německými měšťany, měla převážně německý charakter. Souhrnně se nazývala \"Střední předměstí\" a po svém zboření při výstavbě pevnosti se jeho obyvatelé přesunuli ještě více západněji, kde znovuzaložili Zelenou ulici a Novou Střední ulici, což dalo základ čtvrti s názvem Nová Ulice (\"Neugasse\").\n\nVýchodě od Hradské brány se rozkládala osada Ostrovy (zhruba mezi ulicemi Komenského, Husova a Masarykova; její součástí byly, či snad i jako samostatné se uvádí také lokality \"Předmostí\", \"Rybáře\" nebo \"Skalka\"), která vznikla už na počátku 13. století. Po celou svou existenci patřila klášteru Hradisko a byl zde kupř. špitál sv. Markéty nebo formanská hospoda. Několikrát zanikla, např. 1642 byla vypálena Švédy, ovšem po posledním zničení v roce 1742 pruskými vojsky už nebyla kvůli pevnosti obnovena. Její obyvatelé odešli na území, kde poté vznikly Pavlovičky. V dnešních Bezručových sadech se u Michalského výpadu nacházela osada Závodí, která patřila metropolitní kapitule a v roce 1585 získala privilegium pečeti i obecního znaku s vyobrazením ryby. Zbořena byla v letech 1755–1756. Nedaleko od ní se rozkládala osada Klopoř, která byla zlikvidována ještě před stavbou pevnosti roku 1742 a zůstal po ní jen Jakubský mlýn (doložen již roku 1213). Později byla v těchto místech postavena Korunní pevnůstka a další předsunuté vojenské objekty na území Envelopy.\n\nPřed Blažejskou bránou u soutoku Moravy s jedním z jejích ramen existovala ves s názvem Dědinka (původně \"Dörfel\"), která je poprvé zmiňována roku 1402. Patřila městu, které ji roku 1435 prodalo měšťanu Lukáši Salzerovi, po němž získala jméno \"Salzergut\" (Salzerův statek). A i když již v roce 1498 Olomouc využila předkupního práva a vesnici získala zpět, tento název jí už zůstal. Po jejím zboření zde byly umístěny tři předsunuté pevnůstky zvané Salzerova reduta a obyvatelé Dědinky našli vhodné místo pro obnovení své vesnice až v katastru Holic, kde vznikl Nový Svět. Další rozvoj centra Olomouce mimo její vlastní historické jádro proto nastal až ke konci 19. století po zrušení pevnosti.\n\n"}
{"id": "856609", "url": "https://cs.wikipedia.org/wiki?curid=856609", "title": "Imany", "text": "Imany\n\nNadia Mladjao více známá pod svým uměleckým pseudonymem Imany, je africká soulová zpěvačka. Narodila se r. 1979 na Martigues (Francie). Jméno Imany (resp. Imani) ve svahilštině znamená „víra“.\n\nJako mladá byla úspěšná v atletice, konkrétně ve skoku do výšky, později byla modelka v agentuře Ford Models Europe. V USA byla šest let a poté se vrátila zpět do Francie, kde začala její kariéra zpěvačky. V současnosti žije střídavě v USA a Francii.\n\n\n\n"}
{"id": "856611", "url": "https://cs.wikipedia.org/wiki?curid=856611", "title": "Bill Goldberg", "text": "Bill Goldberg\n\nWilliam Scott \"Bill\" Goldberg (* 27. prosince 1966) je americký televizní konferenciér, herec a profesionální wrestler. Nejvíce znám je pro své působení ve World Championship Wrestling (WCW) mezi lety 1997 a 2001 a ve World Wrestling Entertainment mezi lety 2003 a 2004. Oficiálně drží rekord v počtu výher v řadě (173 výher a 0 proher), ačkoliv je to zpochybňováno.\n\nGoldberg je dvounásobný světový šampion: jednou držel WCW Šampionát v těžké váze a jednou Světový šampionát v těžké váze. Ve WWE se stal prvním neporazitelným světovým šampionem. Je také dvounásobný WCW šampion Spojených států v těžké váze a jednou držel WCW Světový titul mezi týmy (s Bretem Hartem).\n\nPředtím, než se z něj stal profesionální wrestler, se Goldberg věnoval amerického fotbalu. Po ukončení wrestlingové kariéry začal působit jako komentátor pro různé organizace i sporty.\n\nGoldberg je vítězem WrestleMania XX. Byl to zápas proti \"The Beast Incarnate\" Brock Lesnar, byl to mimořádný souboj. Potom co Lesnar dokázal použít F5 na Goldberga nemohl uvěřit že nevyhrál. Goldberg pak ukončil zápas díky 2x Spear a Jackhammer, čímž se stal World Heavyweight Championship. Poslední zápas Billa Goldberga se konal 21.11.2016, opět s Brockem Lesnarem. Přitom zápas netrval ani dvě minuty. Potom, co Lesnar hodil Goldberga do rohu, použil stejnou taktiku jak při prvním zápase - shodit na zem, 2x Spear (náraz do břicha a shoz na zem) a Jackhammer (suplexový zdvih do svislé polohy a náhlý pád na břicho) a pinfall.\n\nNa Fastlane pomocí podvodu vyhrál Goldberg Universal Titul, když do jeho \"zápasu\" proti Kevinu Owensovi zasáhl Chris Jericho, který byl na Owense naštvaný, protože jej Owens zradil.\n\n\n\n"}
{"id": "856618", "url": "https://cs.wikipedia.org/wiki?curid=856618", "title": "Seznam památných stromů v okrese Jeseník", "text": "Seznam památných stromů v okrese Jeseník\n\nToto je seznam památných stromů v okrese Jeseník, v němž jsou uvedeny památné stromy na území okresu Jeseník.\n"}
{"id": "856626", "url": "https://cs.wikipedia.org/wiki?curid=856626", "title": "Libněves", "text": "Libněves\n\nLibněves je středočeská vesnice, součást obce Dobšice. Nachází se na břehu Cidliny, vsí také protéká Milešovický potok. V Libněvsi je umístěna železniční stanice Dobšice nad Cidlinou na trati Velký Osek – Choceň.\nPrvní stopy osídlení byly zdokumentovány západně od obce v podobě keltského pohřebiště s 13 kostrovými hroby.\nPrvní písemná zmínka o Libněvsi pochází z roku 1316 a je v pergamenové listině Žofie z Pětichvost, abatyše kláštera benediktinek u sv. Jiří na Pražském hradě, k jejichž panství Libněves náležela. \n\nV letech 1835-1837 zde firma Josefa a Františka Ringhofferů zřídila cukrovar, který rozšířil a provozoval pražský cukrovarník Heinrich Eduard Herz (1785-1849). Přikoupil dvůr a další pozemky a zavedl pěstování cukrové řepy. Jeho dědicové a nástupci zrušili firmu \"H.E.Herz Nachfolgers\" roku 1916.\n\nOd roku 1850 je vesnice součástí obce Dobšice. \n\nV roce 2010 zde byl zkonstruován Dobšický orloj, byl přestavěn z transformátoru.\n\nRodáci:\nPrůmyslníci: \n\n"}
{"id": "856627", "url": "https://cs.wikipedia.org/wiki?curid=856627", "title": "Seznam památných stromů v okrese Šumperk", "text": "Seznam památných stromů v okrese Šumperk\n\nToto je seznam památných stromů v okrese Šumperk, v němž jsou uvedeny památné stromy na území okresu Šumperk.\n\n"}
{"id": "856628", "url": "https://cs.wikipedia.org/wiki?curid=856628", "title": "Mochna přímá", "text": "Mochna přímá\n\nMochna přímá (\"Potentilla recta\") je vyšší vytrvalá bylina s drobnými žlutými kvítky vyrůstající na sušších, světlých místech, jeden z mnoha druhů rodu mochna.\n\nVyjma dalekého severu roste téměř na všech místech Evropy, dále na africkém kontinentu v oblastech okolo Středozemního moře, v Malé Asii, na území okolo Kavkazu a na jihu Sibiře. Zavlečena byla do Severní Ameriky, Austrálie i na Nový Zéland. Je to rostlina náročná na dostatek světla a tepla, roste na výslunných, suchých kamenitých stráních a loukách, ve stepích, okolo lesních cest a řídce i na místech ovlivněných lidskou prací, je vázána na vápencové podloží.\n\nV České republice roste pouze ostrůvkovitě, na nečetných lokalitách v Čechách jen roztroušeně a mnohem častěji v nížinách a pahorkatinách střední a jižní Moravy. \"Černým a červeným seznamem cévnatých rostlin České republiky z roku 2000\" byla mochna přímá zařazena do kategorie vzácnějších taxonů vyžadujících další pozornost (C4a).\n\nPodle \"Florabase.cz\" se mochna přímá v ČR vyskytuje:\nVytrvalá rostlina téměř cela chlupatá, s přímou lodyhou, 30 až 50 cm vysokou, vyrůstající z kuželovitého oddenku. Z lodyhy, v horní části se větvící, střídavě vyrůstají řapíkaté listy dlanitě složené 5 až 7četné, horní obvykle bývají 3četné a přisedlé. Palisty dlouhé až 3 cm jsou blanité, zelenavé nebo nahnědlé. Lístky obvejčitého tvaru dlouhé 2 až 8 cm a široké 1 až 2 cm mívají po okrajích 6 až 12 pilovitých zubů. Na líci i rubu jsou zelené, na rubu mnohem více chlupaté.\n\nPravidelné, téměř celé jemně chlupaté pětičetné květy vyrůstající na stopkách o délce do 1 cm a mající v průměru 1,5 až 2 cm vytvářejí vrcholičnaté květenství s 10 až 30 květy. Kališní lístky jsou vejčitě podlouhlé se zašpičatělým koncem, stejné jsou i lístky kalíšku. Brzy opadávající korunní lístky jsou žluté až bílé, opakvejčitého tvaru, měří 6 až 12 mm, jsou o něco delší než kališní. Na květním lůžku vyrůstá mnoho semeníků a po vnější straně ve třech kruzích asi 30 tyčinek. Doba kvetení připadá na červen až srpen. Plody jsou vrásčité nažky uzavřené ve ztvrdlém trvalém kalichu.\n\n \n"}
{"id": "856632", "url": "https://cs.wikipedia.org/wiki?curid=856632", "title": "Ladislav Rymeš", "text": "Ladislav Rymeš\n\nLadislav Rymeš (* 27. července 1946) je bývalý český politik, v 90. letech 20. století poslanec České národní rady a Poslanecké sněmovny za KSČM, pak za Levý blok a ČSSD.\n\nK roku 1986 se jistý MUDr. Ladislav Rymeš uvádí jako předseda MěV Československého Červeného kříže a přednosta urologického oddělení nemocnice OÚNZ ve městě Dvůr Králové nad Labem.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Východočeský kraj). Zasedal ve výboru pro sociální politiku a zdravotnictví.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Již únoru 1994 se uvádí mezi poslanci, kteří vystoupili z KSČM a hlásí se k politické straně Levý blok. Od února 1994 nicméně opustil klub Levého bloku a ve sněmovně působil jako nezařazený poslanec. V červnu 1995 přestoupil do poslaneckého klubu ČSSD. Ve sněmovně setrval do sněmovních voleb v roce 1996.\n\nV senátních volbách na podzim 1996 kandidoval za senátní obvod č. 44 - Chrudim jako kandidát ČSSD. Získal ale jen 17 % hlasů a nepostoupil do 2. kola. Profesně se tehdy uváděl jako bývalý poslanec a podnikatel v autodopravě.\n\n"}
{"id": "856633", "url": "https://cs.wikipedia.org/wiki?curid=856633", "title": "Seznam památných stromů v okrese Bruntál", "text": "Seznam památných stromů v okrese Bruntál\n\nToto je seznam památných stromů v okrese Bruntál, v němž jsou uvedeny památné stromy na území okresu Bruntál.\n\n"}
{"id": "856634", "url": "https://cs.wikipedia.org/wiki?curid=856634", "title": "Seznam památných stromů v okrese Opava", "text": "Seznam památných stromů v okrese Opava\n\nToto je seznam památných stromů v okrese Opava, v němž jsou uvedeny památné stromy na území okresu Opava.\n\n"}
{"id": "856635", "url": "https://cs.wikipedia.org/wiki?curid=856635", "title": "Miss Exclusive of the World", "text": "Miss Exclusive of the World\n\nMiss Exclusive of the World je mezinárodní soutěž krásy, která se koná v Turecku.\n\n"}
{"id": "856636", "url": "https://cs.wikipedia.org/wiki?curid=856636", "title": "Seznam památných stromů v okrese Nový Jičín", "text": "Seznam památných stromů v okrese Nový Jičín\n\nToto je seznam památných stromů v okrese Nový Jičín, v němž jsou uvedeny památné stromy na území okresu Nový Jičín.\n"}
{"id": "856638", "url": "https://cs.wikipedia.org/wiki?curid=856638", "title": "Libor Topolánek", "text": "Libor Topolánek\n\nLibor Topolánek (* 25. ledna 1983, Vsetín – 29. října 2016 Praha) byl český hokejbalový útočník.\n\nKariéru hokejbalisty odstartoval v nižší soutěži v rodném Vsetíně. V roce 2007 přestoupil do extraligového Alpiqu z Kladna, se kterým získal tři mistrovské tituly v řadě (2008/09, 2009/10, 2010/11) a také Český a Evropský pohár (oba v roce 2008).\n\nDo Vlašimi přestoupil v létě 2011, kde navázal na zlatý hattrick z Kladna a získal s Vlašimí v sezóně 2011/12 svůj čtvrtý mistrovský titul a stal se nejproduktivnějším hráčem Vlašimi. Pro HBT Vlašim to byla první výrazná stopa v české nejvyšší soutěži. Téhož roku na Euro Cupu v Rakousku se stal nejlepším střelcem turnaje. V roce 2013 obhájil s Vlašimí mistrovský titul (jednalo se již o 5. extraligový titul v řadě) a k tomu přidal trumf na světovém poháru klubů v Pardubicích.\n\nPo rozpadu HBT Vlašim v roce 2015 přestoupil do pražského klubu HC Kert Park Praha, kde působil až do své tragické smrti.\n\nLibor Topolánek byl také českým reprezentantem. Česko začal reprezentovat již v mládežnických kategoriích. Na MS 2002 U20 v Champéry ve Švýcarsku vybojoval s týmem ve finále proti Slovensku zlatou medaili. Na MS 2009 v Plzni se stal mistrem světa. Ve finále se svým týmem vyhrál nad Indií 4:3 v prodloužení. Na utkání se přišlo do ČEZ Arény podívat rekordních 6544 diváků. Na MS 2011 na Slovensku obhájil s týmem zlaté medaile výhrou nad Kanadou 3:1. Ve finále na MS 2013 v boji o zlatý hattrick s týmem podlehl Slovensku 1:2 a Česko tak bralo \"jen\" stříbro.\n\nZemřel nešťastnou náhodou 29. října 2016 v Praze, kde podlehl zranění po pádu z budovy.\n\nOd roku 2017 nese jeho jméno cena pro nejužitečnějšího hráče play-off extraligy hokejbalu.\n"}
{"id": "856640", "url": "https://cs.wikipedia.org/wiki?curid=856640", "title": "Seznam památných stromů v okrese Frýdek-Místek", "text": "Seznam památných stromů v okrese Frýdek-Místek\n\nToto je seznam památných stromů v okrese Frýdek-Místek, v němž jsou uvedeny památné stromy na území okresu Frýdek-Místek.\n\n"}
{"id": "856641", "url": "https://cs.wikipedia.org/wiki?curid=856641", "title": "Vladimír Řezáč", "text": "Vladimír Řezáč\n\nVladimír Řezáč (8. března 1948 - 29. dubna 1996 Jablonec nad Nisou) byl český politik, v 90. letech 20. století poslanec České národní rady a Poslanecké sněmovny za KSČ, pak za KSČM, později za Stranu demokratické levice a ČSSD, krátce před volbami v roce 1996 spáchal sebevraždu.\n\nVe volbách v roce 1990 byl zvolen do České národní rady za KSČ, respektive její českou organizaci KSČM. Mandát obhájil ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Severočeský kraj). Zasedal ve výboru pro právní ochranu a bezpečnost.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V rámci KSČM představoval reformní křídlo. Již v prosinci 1992 navrhl uspořádat stranické referendum o jménu strany, přičemž se klonil k názvu Komunistická strana Čech a Moravy - Strana demokratické levice. V červnu 1993 se uvádí jako člen přípravného výboru nové politické formace Strana demokratické levice. Tehdy ještě neúspěšně kandidoval na post předsedy KSČM, ale funkci získal Miroslav Grebeníček, což urychlilo proces odchodu reformní levice z komunistické strany. V rámci poslaneckého klubu Levého bloku pak Řezáč jako jediný zastupoval Stranu demokratické levice. V listopadu 1993 se již uvádí jako místopředseda SDL. V poslaneckém klubu Levého bloku setrval do podzimu 1994. V listopadu 1994 opustil Stranu demokratické levice a podal přihlášku do ČSSD v místní organizaci Jablonec nad Nisou a zároveň přestoupil do poslaneckého klubu sociální demokracie. Ve sněmovně setrval do své smrti v dubnu 1996.\n\nV září 1995 ČSSD rozhodla, že Řezáč bude jedním z lídrů kandidátky sociálních demokratů v severních Čechách v blížících se sněmovních volbách roku 1996. V dubnu 1996 krátce před volbami ale spáchal sebevraždu. Zastřelil se ve svém bytě v Jablonci nad Nisou. Jeho kolegové ze sněmovny poté uvedli, že v poslední době byl uzavřený a pesimistický. V červenci 1996 policie odložila vyšetřování jeho smrti, protože nezjistila cizí zavinění a zároveň nebyla schopná objasnit motivy. U poslance se našel dopis na rozloučenou, ale bez udání důvodů.\n\n"}
{"id": "856642", "url": "https://cs.wikipedia.org/wiki?curid=856642", "title": "Medailon (architektura)", "text": "Medailon (architektura)\n\nMedailon je v architektuře a v užitém umění kruhový nebo oválný ozdobný prvek, obvykle s plastickou nebo malovanou bustou antického božstva, významné osoby, světce a podobně. Umísťuje se nejčastěji na vnější fasádě, ale také na vnitřních stěnách, na ozdobných nádobách nebo nábytku. \n\nMedailony s reliéfem císařů se umísťovaly na veřejných stavbách už ve starém Římě. Na kamenných sarkofázích býval medailon s bustou zemřelého. Velké oblibě se těšily kamenné, keramické i štukové medailony světců a antických božstev v renesanční architektuře (Luca della Robbia a j.) i při výzdobě náhrobků. V baroku se často objevují i uvnitř budov, v kostelích a palácových sálech. Klasicistní architektura užívala sádrové, keramické a štukové medailony na stěnách budov, kamenné medailony byly v oblibě i počátkem 20. století.\n\n\n"}
{"id": "856643", "url": "https://cs.wikipedia.org/wiki?curid=856643", "title": "Lori Grimesová", "text": "Lori Grimesová\n\nLori Grimesová je fiktivní postava z komiksové série \"Živí mrtví\" a je ztvárněna Sarah Wayne Calliesovou v americkém stejnojmenném seriálu.\n\nV komiksu je Lori Grimesová ženou Ricka Grimese a matka Carla Grimese a jedna z hlavních přeživších z kampu blízko Atlanty. S Rickem se seznámila přes jeho bratra Jeffa, se kterým chodila na střední školu. Žili spolu v Cynthiane v Kentucky. \n\nKdyž nastala apokalypsa, Lori vzala Carla a odstěhovala se s ním na bezpečné místo v Atlantě, kde žili její rodiče, tam ale začíná mít romantický vztah s Rickovým kolegou a nejlepším přítelem, Shanem. Když zjistí, že je její manžel naživu a že se vrátil do Atlanty, snaží tuto aférku udržet v tajnosti. Její láska k oběma mužům vede ke smrti jednoho z nich, Shenea. Po jeho pohřbu odjíždí ona i další přeživší na bezpečnější místo. Později Lori zjistí, že je těhotná a je samozřejmé, že dítě je Shaneovo. Snaží se ale zůstat silná a držet krok s rodinou. Její syn Carl je později postřelen, musí tedy strávit několik dní na Hershelově farmě, kde jim nabídli pomoc. Zatímco si zde užívají luxusu, Lori všem oznámí své těhotenství, ostatní se s tím tedy musí smířit. Když po nich Hershel vyžaduje, aby farmu opustili, všichni přeživší odmítají, zejména těhotná Lori, která dala Hershelovi facku. Nakonec to vede k tomu, že Hershel přiloží zbraň k Rickově hlavě a donutí je všechny opustit jeho farmu, Lori je z toho tedy velmi rozzlobená. Společně s dalšími přeživšími ale nalezne farmu, kde se všichni chystají začít nový život. Společně s Carol, jednou z přeživší, si začíná být Lori čím dál více blízká a navzájem se podporují. Ve věznici jsou ale i nějací vězni, těm se ale skupina vyhýbá. Když jsou zavražděny Hershelovy dcery, Lori tento čin automaticky svede na Dextera (kvůli jeho předešlým vraždám) a zavře ho do cely. Až později ji ale dojde, že udělala chybu a zavřela špatnou osobu. I přesto, že vězeň Dexter neměl s vraždou nic společného, Lori odmítá ho přijmout do jejich skupiny. Její vztah s Carol začíná být čím dál zvláštnější a Carol jí začne prosit o to, aby měla s ní a s Rickem trojité manželství. Objeví se i Guvernér se svými vojáky z městečka Woodbury, kteří chtějí dobýt vězení. Lori mezitím s pomocí Alice a Hershela porodila dceru, Judith, ale nikdo zatím není schopný definovat, čí toto dítě je. Lori se o Judith začne nesmírně starat a věnovat jí svou veškerou energii i čas. \n\nLori je zabita Guvernérem a Lily Caulovou. Když totiž přeživší utíkají, Carl a Rick běží rychleji než Lori, takže je mezi nima prostor. Mezitím Guvernérovi dojde, že rodina Grimesových i ostatní unikají a přikáže Lily, ať je zabije. O několik sekund později je Lori střelena do zad, což ji zabije. Její tělo padá dolů i s malou Judith, kterou Lori zamáčkne a zabije. Rick a Carl utíkají dál.\n\nPo její smrti s ní Rick třikrát mluví na telefonu. V jejich první konverzaci Lori zmíní, že tam, kde je, je 14 lidí. Později řekne: \"Všichni, koho jsme ztratili, šli sem. Všichni jsme tu spolu.\" Často se objevuje v Rickových nočních můrách a Rick často se o ní také zmiňuje.\nLori byla Rickova žena. Měli spolu dvě děti, syna Carla Grimese a dceru Judith Grimesovou, která ale pravděpodobně patřila Shaneovi. Lori často radila Rickovi při velení skupiny přeživších a vyčítala mu to, že vstupuje až do moc velkého nebezpečí, ale navzájem se milovali. Rick je její smrtí zdrcen, ale nakonec se díky svému synovi Carlovi zotaví.\n\nLorino první dítě a jediný syn, starala se o něj a chránila ho až do své smrti. \n\nLorino druhé dítě. Její otcovství bylo nejasné, jelikož Lori pokračovala v sexuálním životě se svým manželem a až poté zjistila, že je těhotná. Nicméně si Rick vždy myslel, že je dítě Shaneovo, ale i přesto ho vychovával jako by bylo jeho. Lori a Judith zemřeli společně.\n\nShane je starý rodinný přítel a před apokalypsou byl Rickův kolega. Zatímco je Rick v kómatu v nemocnici, Shane se chová jako ochránce rodiny. Mezitím spolu Lori a Shane zažijí vášnivou noc a když se Rick vrátil, Lori Shanea opustila.\n\nLori a Carol byly během apokalypsy blízké přítelkyně. Když je Carol v depresi, snažila se přemluvit Lori, aby mohla \"vstoupit\" do jejich manželství s Rickem, ale byla odmítnuta z obou stran. Před spácháním sebevraždy Carol poprosila Lori, aby se postarala o její dceru Sofii, ta ale skončila v péči Glenna a Maggie.\n\nPatricia a Lori se začali přátelit po Carolině smrti. Patricia pomohla Lori se starat o děti a také pomohla Rickovi zachránit život. Nicméně jejich vztah neměl šanci na rozvoj, jelikož obě byly zastřeleny Guvernérem, nebo jeho lidmi.\n\n\nV seriálu je Lori Grimesová žena Ricka Grimese a matka Carla a Judith. Když si myslí, že je Rick mrtvý, podvede ho s jeho kolegou Shanem v Atlantě ve státě Georgia.\n\nLori si vzala Ricka již v mladém věku. Na jménu svého syna se shodli společně. Žili jako typická předměstská rodina v King Country v Georgie. Lori byla žena v domácnosti zatímco Rick pracoval jako policejní důstojník a zástupce šerifa. Když se Lori dozví, že byl Rick postřelen, je šokována a podělí se s touto smutnou novinou se svým synem Carlem. Jak čas plynul, tak mu řekla, že je jeho otec mrtvý a odstěhuje se s ním na bezpečné místo v Atlantě. Cestou se zaseknou v dopravní zácpě když se pokouší dostat do Atlanty se Shanem a Carlem a jelikož věří, že je její manžel mrtvý, má s ním pohlavní styk. Když se její manžel vrátí, přizná se k nevěře a začne to mezi nimi skřípat. Snaží se k sobě ale najít cestu zpět. \n\nLori zemřela při porodu. Když se snažila ve vězení společně s Maggie a Carlem uniknout před chodci, podařilo se jim proniknout do staré laboratoře. Lori později začala mít porodní bolesti a i přesto, že jí Maggie říkala, ať se to snaží co nejdéle vydržet, Lori už to nemohla déle snést. Maggie neměla s porodem žádné zkušenosti, jen nějaké, co ji učil otec po apokalypsou. Když nezabíralo tlačení bylo v té chvíli jasné, že musí podstoupit císařský řez. Když Lori již věděla, že na svět přijde dítě ale bude zde žít bez ní, řekla Carlovi, že se musí postarat o svého otce a nového sourozence, a že musí být silný. Lori protrpěla obrovské bolesti a ztratila mnoho krve a následky zemřela. Lori opustila tento svět předtím, než se stihla podívat na svou novorozenou dceru. Carl nechtěl, aby se Lori proměnila v chodce, proto ji ještě před proměnou musel zastřelit \n"}
{"id": "856644", "url": "https://cs.wikipedia.org/wiki?curid=856644", "title": "Martin Helwig", "text": "Martin Helwig\n\nMartin Helwig (5. listopadu 1516 Nysa – 26. ledna 1574 Vratislav) byl slezský (německý) kartograf a pedagog slavný vytvořením první mapy Slezska.\n\nNarodil se v rodině Nyského měšťana Petra Helwiga. Studoval v Krakově a Wittenbergu, nejprve se seznámil s Trotzendorfem, poté i s Martinem Lutherem a Philippem Melanchtonem, jejichž učení napříště zastával. Ve Wittenbergu na univerzitě nabyl mistrovské hodnosti. V roce 1549 přišel do Vratislavi. Zde působil pedagogicky na několika místech, konečně od roku 1552 až do své smrti jako učitel na škole sv. Máří Magdalény ve Vratislavi. Vyučoval matematiku, geografii a klasické jazyky, za svého života byl považován za dobrého filologa a básníka. V letech 1560–1574 byl rektorem této školy.\n\nVýznam si dodnes zachoval jako autor mapy Slezska z roku 1561, na které pracoval tři roky. Téhož roku vydal také mapu starověké Itálie podle Klaudia Ptolemaia. V roce 1564 vydal spis \"Erklärung der Schlesischen Mappen\" pro správné užívání slezské mapy. Publikace dále obsahovala rejstříky.\n\n\n"}
{"id": "856645", "url": "https://cs.wikipedia.org/wiki?curid=856645", "title": "Robert Kirkman", "text": "Robert Kirkman\n\nRobert Kirkman (* 30. listopadu 1978) je americký komiksový scenárista nejvíce známý pro své komiksy \"Živí mrtví\" a \"Invincible\" od nakladatelství Image Comics a \"Ultimate X-Men\" a \"Marvel Zombies\" od Marvel Comics. Také spolupracoval s Toddem McFarlanem na komiksové sérii \"Haunt\". Je jeden z pěti partnerů Image Comics a jediný z těchto pěti, který není spoluzakladatelem. V současnosti vykonává funkci provozního ředitele (COO) Image Comics.\n\nNa českém trhu byly vydány následující komiksy se scénářem Roberta Kirkmana:\n\n\n\n\n\n\n\n\n\n"}
{"id": "856646", "url": "https://cs.wikipedia.org/wiki?curid=856646", "title": "Metoděj Řihák", "text": "Metoděj Řihák\n\nMetoděj Řihák SJ (7. července 1885, Roštění – 26. ledna 1934, Praha-Bubeneč) byl římskokatolický kněz, který byl v letech 1925–1928 viceprovinciálem a následně do roku 1929 prvním československým provinciálem Tovaryšstva Ježíšova.\n\nNejprve chodil do školy v Kroměříži, kde pak také studoval Arcibiskupské klasické gymnázium. Při častých poutích na Svatý Hostýn poznal jezuity a po sextě se rozhodl zažádat o vstup do noviciátu řádu. V roce 1901 tak odešel na Velehrad. Po složení prvních slibů odjel studovat rétoriku do Rakouska, kde pak také dokončil střední školu. Přípravná studia na kněžství začal v roce 1907 studiem filosofie v Bratislavě, později studoval na Univerzitě Karlově v Praze a 7. července 1915 tam byl promován na doktora filosofie.\n\nStudiu teologie se pak věnoval opět v Rakousku na řádové jezuitské univerzitě, v roce 1918 byl v Innsbrucku vysvěcen na kněze. Poté učil na Arcibiskupském gymnáziu v Praze-Bubenči.\n\nV roce 1925 se nejprve stal představeným Československé viceprovincie. Ta byla 25. prosince 1928 povýšena na provincii a Metoděj Řihák se tak jako první ujal funkce jejího provinciála. Po skončení v úřadu se v roce 1929 vrátil do bubenečského gymnázia.\n\n\"„Kromě toho, že byl P. Řihák výborným profesorem, byl vždy i apoštolsky horlivým knězem. Nebylo prázdnin ve škole, které by nevěnoval nějaké apoštolské činnosti. Dával exercicie, ale i po farnostech misie,“\" píše pozdější provinciál řádu Jan Pavlík. Na zdraví však podle něj příliš opatrný nebyl a nerad se řídil radami lékařů. O Velikonocích roku 1932 se u něj projevilo ochrnutí svalů. Lékaři se snažili najít vhodnou léčbu, Řihák odjel také do lázní. Od září 1933 mu bylo „na jeho důtklivou prosbu“ povoleno začít učit, ale již koncem září musel školu definitivně opustit.\n\nPobýval dále v bubenečské koleji, přes lékařskou péči však ochrnutí pokračovalo. Koncem ledna roku 1934 Metoděj Řihák zemřel ve věku 48 let.\n\n"}
{"id": "856648", "url": "https://cs.wikipedia.org/wiki?curid=856648", "title": "Fenylmagnesiumbromid", "text": "Fenylmagnesiumbromid\n\nFenylmagnesiumbromid je organokovová sloučenina patřící mezi Grignardova činidla.\nSlouží jako silná báze a alkylační činidlo. Pro uchovávání se stabilizuje v roztoku diethyletheru nebo tetrahydrofuranu.\n\nV laboratoři se připravuje přidáváním hořčíkových pilin do roztoku brombenzenu v bezvodém diethyletheru.\n"}
{"id": "856654", "url": "https://cs.wikipedia.org/wiki?curid=856654", "title": "CORDIC", "text": "CORDIC\n\nCORDIC je algoritmus používaný pro jednoduchý výpočet goniometrických a také dalších matematických funkcí v jednoduchých číslicových systémech. Zkratka CORDIC znamená COordinate ROtation DIgital Computer.\n\nTento algoritmus navrhl a popsal Jack Volder v roce 1959 původně pro goniometrické funkce. . Později byl algoritmus používán i pro jiné matematické funkce a postupy. Například převody polárních souřadnic, nebo výpočet inverzních goniometrických funkcí. Dalším rozvojem na stejném principu byl vyvinut způsob výpočtu i pro hyperbolické a logaritmické funkce.\n\nVýhodou algoritmu CORDIC je to použití takových operací, které jsou v digitální technice implementovány relativně jednoduše. Jde o operace bitový posun, sčítání, odečítání a porovnání. To umožnilo použití CORDIC v kalkulačkách, jednočipových procesorech Intel a Motorola (řady 8051, respektive 68HC11), osmibitových domácích počítačích a podobně. Dále byl CORDIC použit v některých matematických koprocesorech, protože to umožnilo jejich levnější výrobu.\n\nPrincip práce algoritmu CORDIC je postaven na vyjádření rotace vektoru o určitý úhel. Matematickou úpravou vzorce pro rotaci vyloučíme složité multiplikativní operace. Pracujeme potom jen s vybranými hodnotami úhlu, kde jeho tangenta nabývá jen vybraných hodnot. Pak tangentu nahradíme násobením, respektive v procesoru bitovým posunem. Výběrem jen určitých hodnot tangent, respektive úhlů jsme omezili rotaci vektoru jen na některé úhly. Pro dosažení přesné, nebo alespoň přibližné požadované hodnoty pak použijeme iterace, tedy více rotací na jednu či druhou stranu.\n\n\n"}
{"id": "856655", "url": "https://cs.wikipedia.org/wiki?curid=856655", "title": "Michaela Dihlová", "text": "Michaela Dihlová\n\nMichaela Dihlová (* 24. únor 1991, Ostrava) je česká modelka a II. vicemiss Miss Supranational 2012.\n\nV letech 2006–2010 studovala na Střední školu uměleckých řemesel v Ostravě, obor Návrhářství a modelářství oděvů. Nyní studuje na Ostravské univerzitě, na Pedagogické fakultě obor \"Výtvarná výchova se zaměřením na vzdělávání\".\n\nOd 12 let se věnuje modelingu.\n\nSoutěže krásy:\n\nV roce 2011 reprezentovala naší zemi na mezinárodní soutěži krásy Miss Model of the World 2011 v Číně, kde se umístila na krásném 4. místě (TOP 5) z 66 dívek z celého světa a stala se tak 4 nejkrásnější modelkou pro rok 2011. V roce 2011 se také zúčastnila mezinárodní soutěže krásy Miss Global Beauty Queen 2011, zde se však ale neumístila.\n\nV roce 2012 se zúčastnila jako finalistka s číslem 6 soutěže krásy Česká Miss 2012. Také se zúčastnila mezinárodní soutěže krásy Miss Supranational 2012, jejíž finále se konalo 14. září 2012 v polské Varšavě, kde se stala II. vicemiss této soutěže a ještě získala titul \"Miss Photogenic\".\n\n"}
{"id": "856656", "url": "https://cs.wikipedia.org/wiki?curid=856656", "title": "Okres Gagra", "text": "Okres Gagra\n\nOkres Gagra je nižší územně-správní celek Abcházie uznávaný jak abchazskou separatistickou vládou, tak centrální gruzínskou vládou v Tbilisi. V dřívějších dobách se území nazývalo \"Sadzen\" nebo \"Malá Abcházie\". Okres tvoří nejzápadnější část Abcházie, potažmo celé Gruzie a sousedí s Krasnodarským krajem Ruska, přičemž hranici tvoří řeka Psou. Okresním městem je Gagra. Na východní straně sousedí s okresem Gudauta a hranici tvoří řeka Bzyb.\n\nV celém okrese žije dle údajů ze sčítání lidu z roku 2011 celkem 40 0217 obyvatel, nicméně před vypuknutím Gruzínsko-abchazského konfliktu v roce 1989 měla oblast 77 079 obyvatel a byla charakteristická multietnickou skladbou obyvatelstva. V okrese dosud žije značné množství obyvatel arménské národnosti, avšak Abchazové je v posledních letech dle aktuálního sčítání lidu z roku 2011 těsně přečíslili.\n\nPřevážná většina území je tvořena horským, zalesněným terénem a většina obyvatel je soustředěna do nížiny v malých městečkách na pobřeží Černého moře. Mezi hřebeny se nachází jezero Rica a nedaleko od Rici západním směrem malé ledovcové jezírko Patara.\n\nV čele okresní rady stáli:\n\nDle posledního sčítání lidu z roku 2011 byla skladba obyvatelstva v okrese následující: Uvedené národnosti jsou uvedeny dle počtu sestupně.\n\n\n\n\n"}
{"id": "856658", "url": "https://cs.wikipedia.org/wiki?curid=856658", "title": "Edmund A. Walsh School of Foreign Service", "text": "Edmund A. Walsh School of Foreign Service\n\nEdmund A. Walsh School of Foreign Service (SFS) je fakulta Georgetownské univerzity, která vzdělává bakalářské, magisterské a doktorské studenty pro praxi v oborech mezinárodních vztahů, mezinárodní politiky a diplomacie. Je označována za nejlepší vzdělávací instituci v oboru mezinárodních vztahů na světě.\n\nMezi současné vyučující patří mj. bývalá ministryně zahraničí USA Madeleine Albrightová, bývalý člen Národní bezpečnostní rady USA Victor Cha, odborník na transatlantické vztahy Charles Kupchan, či akademik v oboru mezinárodního práva Anthony Clark Arend.\n\n"}
{"id": "856659", "url": "https://cs.wikipedia.org/wiki?curid=856659", "title": "Jaromír Mayer", "text": "Jaromír Mayer\n\nJaromír Mayer (* 22. července 1943 Praha) je český zpěvák. V roce 1986 emigroval do západního Německa, kde žil s rodinou několik let, pak se přestěhoval do Edmontonu v Kanadě. V roce 2004 pracoval u olejářské firmy a kvůli problémům s hlasivkami se zpěvu již nevěnoval, přesto v Edmontonu vlastnil skupinu, s níž příležitostně hrál.\n\nByl otcem české hudebnice Anděly Mayerové, která mj. působila v dívčí skupině Panika.\n\n\n\n"}
{"id": "856661", "url": "https://cs.wikipedia.org/wiki?curid=856661", "title": "Kardze", "text": "Kardze\n\nKardze, plným názvem Tibetská autonomní prefektura Kardze (tibetsky \"དཀར་མཛེས་བོད་རིགས་རང་སྐྱོང་ཁུལ་\", Wylie: \"dkar-mdzes bod-rigs rang-skyong khul\"; , anglicky Garzê nebo Kardze) je autonomní prefektura v provincii S’-čchuan v Čínské lidové republice. Má rozlohu 153 000 km² a její hlavní město je Khangding (Darcedo; Dardo དར་མདོ་) ležící ve stejnojmenném okrese. Prefektura se skládá z 17 okresů.\n\nKardze historicky patří k oblasti Kham ve východním Tibetu. Dříve skrz prefekturu východně od města Khangding vedla hranice mezi Tibetem a Čínou. Ve 20. století bylo Kardze v Čínské republice součástí zvláštní administrativní oblasti Čchuan-pien, roku 1930 do oblasti vpadla tibetská armáda, ale udržela se pouze dva roky. Roku 1939 byla čínskou vládou oblast Čchuan-pien reorganizována v provincii Si-kchang. Roku 1950 Si-kchang Čínská lidová osvobozenecká armáda připojila k Čínské lidové republice a po pěti letech se Kardze stalo součástí provincie S’-čchuan. Až do poloviny padesátých let však na většině území prefektury fakticky vládla místní knížata, která se nepodřizovala ani Číně, ale ani vládě ve Lhase, a desítky let bojovala vzájemně mezi sebou. Během 50. a 60. let 20. století se tito vládci bránili čínské okupaci a sdružovali se v boji proti čínské armádě. Obraceli se pro pomoc i na vládu ve Lhase. Někteří z mladých knížat se později dostali do USA v rámci tajných programů CIA na podporu boje Tibetu proti Číně.\n\nKde to nadmořská výška dovoluje, je Kardze poměrně hustě zalesněno. V lesích žije hodně zvěře, mezi nejznámější zástupce patří Panda velká, Panda červená, Jelen bělohubý a různé druhy opic. Z rostlin jsou zde zastoupeny vysokohorské druhy, například Řebčík, Andělika, Kozinec, taktéž Housenice čínská (Ophiocordyceps sinensis; དབྱར་རྩྭ་དགུན་འབུ་ \"dbyar rtswa dgun 'bu\"; letní tráva, zimní červ) a další rostliny používané v čínské i tibetské tradiční medicíně.\n\nOblast je bohatá na nerostné suroviny, těží se zde zejména zlato, stříbro, měď, železná ruda, molybden, lithium, mramor a žula.\n\nV prefektuře žije 1 091 800 obyvatel, z toho 854 900 tvoří Tibeťané (78,30%). (2010)\nTibeťané v Kardze bývají nazývání Khampové.\n\nKardze a především hlavní město Khangding po celé Číně proslavila lidová píseň, kterou ve 40.letech Číňané přepracovali do dnešní podoby s názvem Milostná píseň Khangdingu (康定情歌).\n\n"}
{"id": "856662", "url": "https://cs.wikipedia.org/wiki?curid=856662", "title": "Louis Rousselet", "text": "Louis Rousselet\n\nLouis-Théophile Marie Rousselet (1845 – 1929) byl francouzský spisovatel, fotograf, průkopník temné komory a cestovatel. Prováděl etnologické a archeologické výzkumy v Indii a Himálaji, byl tajemníkem antropologické společnosti v Paříži. Jeho dílo má z historického hlediska vysokou hodnotu.\n\nOd roku 1864 do roku 1870 pobýval v Indii. Hodně času strávil v centrální Indii (Alwar, Baroda, Bhopal, Gwalior, Udaipur) a v Rajasthanu. Jeho sbírka fotografií a cestovní kniha \"L'Inde des Rajahs: Voyage Dans l'Inde Centrale\" (1875) dokumentovala celý průběh cesty. Další fotografie obsahovaly témata památek a chrámů.\n\n\nJeho díla jsou součástí následujících sbírek:\n\nJeho díla byla součástí následujících výstav:\n\n\n\n"}
{"id": "856665", "url": "https://cs.wikipedia.org/wiki?curid=856665", "title": "Kamenné lázně", "text": "Kamenné lázně\n\nKamenné lázně jsou jednou z lázeňských budov severočeského města Teplice, jeho čtvrti Šanov. Lázně jsou zaměřeny na léčbu nemocí pohybového a nervového ústrojí.\n\nByly postaveny v lázeňském městečku Šanov (dnes je čtvrtí Teplic) původně ze dřeva v roce 1800, tehdy jejich budova byla pokryta šindelem. Již dva roky poté byla postavena budova nová, kamenná. Nebyly to však první zděné lázně Šanova, o šest let dříve je předběhly nedaleké Hadí lázně. I tato původní stavba byla nahrazena v roce 1911 novou, v novobarokním slohu a byla několikrát přestavována. Šanov byl povýšen na město roku 1884 a připojen administrativně k Teplicím v roce 1895. Budova je státem chráněná kulturní památka ČR.\n\nAdministrativně se stal součástí (dependence) Kamenných lázní také lázeňský dům Jirásek, od hlavní budovy vzdálený 100 metrů, který nabízí hostům ubytování.\n\nV lázních se léčí zejména nemoci pohybového ústrojí, pacienti po ortopedických operacích kloubů. Jsou zde poskytovány termální koupele, elektroléčba, plynové injekce a řada dalších lázeňských procedur. K dispozici je i solná jeskyně. Lázně poskytují také ubytování a stravování.\n\nLázně jsou ve čtvrti města Teplice, s úřední adresou U Hadích lázní 1470, 415 01 Teplice. Z jejich druhé strany je ulice U Kamenných lázní a křižovatka s vyústěním Lípové ulice. Před hlavním vchodem je park Sady Čs. armády, poblíž je několik dalších lázeňských budov.\n\nDo čtvrti je vedena doprava MHD, přímo u lázní mají svou zastávku trolejbusové linky 106 a 111 a autobusová linka číslo 122. Přes park je vedena vyznačená turistická trasa.\n\n"}
{"id": "856671", "url": "https://cs.wikipedia.org/wiki?curid=856671", "title": "Hadí lázně", "text": "Hadí lázně\n\nHadí lázně jsou jednou z lázeňských budov severočeského města Teplice, jeho čtvrti Šanov. Po privatizaci roku 1990 byly opuštěny, jako lázně nyní nefungují. Jedná se o kulturní památku ČR.\n\nByly postaveny v lázeňském městečku Šanov (dnes je čtvrtí Teplic) v roce 1796 jako klasicistní budova šest let před sousedními Kamennými lázněmi.Do stávající podoby byly přestavěny v letech 1838 až 1839 s průčelím do ulice, které daly lázně jméno, Hadí. Před stavbou kamenné budovy zde stál od roku 1773 přístřešek na nádrží s vodou. Své jméno získaly díky prohlubni s teplou vodou u budovy, kam se údajně stahovali hadi. Šanov se rozvíjel jako samostatná obec až do roku 1884, s Teplicemi se sloučil o 11 let později.\n\nZanedbaná a prázdná budova byla státem chráněná kulturní památka (č. 42821/5-2504), v seznamu vedena od 3. 5. 1958.\n\nV roce 2006 chátrající objekt koupila firma JTH.O víkendu mezi 5. a 6. lednem 2019 se v neudržované a chátrající budově zřítila část římsy, stavební úřad teplického magistrátu proto nařídil majiteli firmy JTH, kterým je teplický developer Jaroslav Třešňák (který mj. nechal zbořit vzácné Městské lázně, přes protesty NPÚ a teplického stavebního úřadu zbořil i klasicistní dům z konce 18. století na Náměstí Svobody, a který vlastní kostel sv. Bartoloměje) budovu zajistit. Později úřad zajistil zpracování statických posudků, které prokázaly stabilitu stavby a za příčinu pádu římsy a vybočení zdiva označily zatékání střešním pláštěm, způsobené dlouhodobým zanedbáváním údržby, jejíž povinnost vyplývá z §9, odst. 1 zákona 20/1987 Sb. Poté vydal nařízení o provedení \"takových zabezpečovacích prací, aby zabránily dalšímu chátrání stavby\". Tyto práce byly následně firmou JTH částečně provedeny.\n\nZvrat ve zhruba deset let trvajícím sporu podnikatele Jaroslava Třešňáka, který byl v roce 2018 významným sponzorem prezidentské kampaně Miloše Zemana, s památkáři a Ministerstvem kultury ČR nastal koncem července 2019, kdy rozkladová komise ministerstva kultury nečekaně změnila své stanovisko a vydala souhlas se zrušením památkové ochrany Hadích lázní. Antonín Staněk poté dne 31. července 2019 v posledních hodinách výkonu funkce ministra kultury památkovou ochranu lázní zrušil. Developerovi se tak uvolnila cesta ke zbourání této kulturní památky. Představitelé Národního památkového ústavu uvedli, že rozhodnutí bývalého ministra je v zásadním rozporu s nedávným rozhodnutím samotného ministerstva kultury z 8. července 2019 a s předchozími stanovisky.\n\nNový ministr kultury Lubomír Zaorálek 2. září 2019 oznámil, že zahájí přezkumné řízení.\nV prosinci 2019 ministr kultury Lubomír Zaorálek zrušil rozhodnutí svého předchůdce Antonína Staňka o odnětí památkové ochrany objektu a Hadí lázně zůstávají kulturní památkou.\nBudova se nachází v lázeňské čtvrti města Teplice, s úřední adresou U Hadích lázní 1118, 415 01 Teplice. Z jejich druhé strany je park Sady Čs. armády, poblíž je několik dalších lázeňských budov. Do čtvrti je vedena doprava MHD, přímo u lázní mají svou zastávku trolejbusové linky 103 a 111 a autobusová 122. Kdysi zde jezdily tramvaje. Od nádraží vede k Hadím lázním červeně značená turistická trasa, poblíž lázní začíná zeleně značená stezka, směřující z centra k Doubravské hoře.\n\n"}
{"id": "856672", "url": "https://cs.wikipedia.org/wiki?curid=856672", "title": "Teritorium Utah", "text": "Teritorium Utah\n\nTeritorium Utah (: Utah Territory) bylo organizované začleněné území Spojených států amerických, které existovalo od roku 1850 do roku 1896, kdy byl finální rozsah teritoria přijat do Unie jako stát Utah. V letech 1851-1858 byl jeho guvernérem Brigham Young.\n"}
{"id": "856675", "url": "https://cs.wikipedia.org/wiki?curid=856675", "title": "Volání rodu", "text": "Volání rodu\n\nVolání rodu je historický dobrodružný román českého spisovatele a archeologa Eduarda Štorcha. Jedná se o příběh z doby bronzové, jehož základ vychází z jednoho ze zákonů tehdejšího života: člověk, který je vyloučen z rodu nebo je jiným způsobem osamocen, sám v přírodě moc dlouho nepřežije.\n\nText je úzce spojen s českou pověstí \"O Čechovi\".\n\nPříběh začíná v táboře Čechova rodu. Do jednoho ze stanů jim stráže přinesly tři poutníky: ženu, chlapce a malého chlapečka. Stařešina Čech v nich pozná rodinu slévače Vlka; její členové nešli s rodem hledat nový domov, ale zůstali v Lužici.\n\nPříběh se vrací do minulosti, kdy se Vlček, Luba a Špulíček, rodina zesnulého Vlka, rozhodnou před zimou odejít za zbytkem rodu k Veliké řece. Cesta v tehdejší kruté zimě byla svízelná; ke konci, když už i statečný Vlček skoro umírá, poutníky zachrání lidé z Čechova rodu.\n\nNa jaře se Vlčkovi za jeho hrdinství dostane veliké pocty – zúčastní se cesty do bývalé vlasti, Lužice. Jdou tam kvůli tomu, aby zbylé druhy přivedli sem, do kraje hojnosti.\nDěj příběhu se odehrává u dnešní hory Říp a na území dnešního Německa, nedaleko od českých hranic.\n\n"}
{"id": "856691", "url": "https://cs.wikipedia.org/wiki?curid=856691", "title": "Seznam památných stromů v okrese Česká Lípa", "text": "Seznam památných stromů v okrese Česká Lípa\n\nToto je seznam památných stromů v okrese Česká Lípa, v němž jsou uvedeny památné stromy na území okresu Česká Lípa.\n\n"}
{"id": "856697", "url": "https://cs.wikipedia.org/wiki?curid=856697", "title": "Aristillus (kráter)", "text": "Aristillus (kráter)\n\nAristillus je měsíční impaktní kráter nacházející se ve východní části Mare Imbrium (Moře dešťů). Jižně leží menší kráter Autolycus (průměr 39 km) a jihozápadně větší kráter Archimedes (průměr 83 km). Část moře jihozápadně od kráteru se nazývá Sinus Lunicus (Záliv Luny). Kráter Aristillus má průměr 54 kilometrů , uprostřed je trojice vrcholků tyčících se do výše cca 900 metrů. Jeho západním okrajovým valem prochází nultý měsíční poledník. Kráter je pojmenován podle řeckého astronoma Aristilla.\n\nSeverovýchodně leží kráter Theaetetus, severo-severovýchodně kráter Cassini. Východně začíná jižní okraj pohoří Montes Caucasus (Kavkaz) tvořícího předěl mezi Mare Imbrium a Mare Serenitatis (Moře jasu).\n\nV okolí kráteru se nachází několik sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "856702", "url": "https://cs.wikipedia.org/wiki?curid=856702", "title": "AudioTeplice.cz", "text": "AudioTeplice.cz\n\nAudioteplice.cz je projekt naučné stezky, která zahrnuje 53 objektů v Teplicích (v centru města, v Šanově a v Trnovanech). Je určena návštěvníkům města, lázeňským hostům i rodilým Tepličanům. Průvodní texty byly nahrány jako zvuková stopa ve formátu MP3, kterou je možno poslouchat přímo u jednotlivých objektů.\n\nBarevná mapa s označením a popisem jednotlivých objektů je k dispozici v Regionální knihovně Teplice. Kromě toho je možno stáhnout černobílou verzi mapy ve formátu PDF, která je přizpůsobena k tisku na domácí tiskárně.\n\nNahrávky jednotlivých zastavení možno stáhnout přímo z webu projektu. K jejich přehrávání třeba přehrávač MP3, s jehož pomocí je možno naučnou audio-stezku procházet. Přehrávání zvukových stop zvládne i osobní počítač. Každé zastavení má na webu i textovou podobu.\n\nZa vznikem projektu stojí skupina bývalých i současných studentů Gymnázia Teplice, kteří se shromáždili kolem aktivit při záchraně a rekonstrukce tzv. Beuronské kaple - ojedinělé umělecké památky, která se nachází v areálu gymnázia.\n\nObjekty, které byly do audiostezky zahrnuty, vzešly z hlasování realizačního týmu. Ke každému z nich pak dobrovolníci dohledávali na internetu, v knihovnách, v archivech i v terénu co nejvíce informací. Díky tomu je projekt Audioteplice.cz momentálně nejúplnějším zdrojem informací o Teplicích na internetu. Ze sebraných útržků bylo ovšem nutné složit ucelené texty, které prošly dvěma skupinovými redakcemi. Poslední úpravy probíhaly na dvou víkendových setkáních, kde se kromě toho nahrávala část textů. \n\nPro realizaci projektu poskytlo zázemí Gymnázium Teplice. Český rozhlas - Sever sponzorskou formou umožnil nahrání asi poloviny nahrávek. Finanční podporu projektu poskytla nadace Make a Connection, a to ve výši 16 500 Kč, za které byly pořízeny barvy na chodníková označení, tisk map a plakátů a organizační zajištění akce. \n\nNa realizaci projektu se podíleli: Martin Bálek, Lenka Burgerová, Martin Hnyk, Hien Ho Thi Dieu, Jan Kolman, Josefa Kovářová, Alena Minaříková, Jakub Mráček, Jana Müllerová, Ludmila Sirková a Eva Trübenekrová. \n\nPřeklad do němčiny: Jutta Benešová, mluvčí: Johannes Kaiser, Samuel Willuhn, Sophia Wulff-Woesten \n\nPřeklad do angličtiny: Zdeněk Brabec, mluvčí: Jana Lucas\n\nProjekt AudioTeplice.cz, který v červnu 2012 evidoval přes 100 tisíc stažených souborů MP3, o půl roku následoval projekt audiostezka AudioBilina a postupně přibyly další:\n\n\n"}
{"id": "856703", "url": "https://cs.wikipedia.org/wiki?curid=856703", "title": "Rumunsko na Letních olympijských hrách 1984", "text": "Rumunsko na Letních olympijských hrách 1984\n\nRumunsko se jako jedna ze dvou socialistických zemí (druhou byla Jugoslávie) účastnilo Letní olympiády 1984. Zastupovalo ho 124 sportovců (71 mužů a 53 žen) v 13 sportech.\n\n"}
{"id": "856706", "url": "https://cs.wikipedia.org/wiki?curid=856706", "title": "Seznam památných stromů v okrese Jablonec nad Nisou", "text": "Seznam památných stromů v okrese Jablonec nad Nisou\n\nToto je seznam památných stromů v okrese Jablonec nad Nisou, v němž jsou uvedeny památné stromy na území okresu Jablonec nad Nisou.\n"}
{"id": "856707", "url": "https://cs.wikipedia.org/wiki?curid=856707", "title": "Císařské lázně (Teplice)", "text": "Císařské lázně (Teplice)\n\nCísařské lázně jsou jednou z nejstarších lázeňských budov severočeského města Teplice. Své jméno mají díky léčebnému pobytu dvou císařů. Lázně i dnes poskytují lázeňské služby. Sídlí zde Klinika CLT.\n\nBudova v původní podobě byla postavena v roce 1845. V letech 1870 až 1872 byla podle plánu stavitele Ing. Adolfa Siegmunda budova zcela přestavěna v novorenesančním slohu. Další důležitou přestavbu prodělala v letech 1912 až 1914.\n\nZdejší lázně navštívili jako pacienti německý císař Vilém I. a rakouský císař František Josef.\n\nVe zdejších lázních se léčí poúrazové stavy po ortopedických operacích, cévní a další choroby. Nabízí se zde termální i bahenní koupele, elektroléčba a mnoho dalších lázeňských procedur.\nV lázních je bazén a sauna, funguje zde Klinika CLT. K dispozici je 114 lůžek a kavárna..\n\nLázeňská budova má úřední adresu Laubeho náměstí 227/2, 41501 Teplice. Z druhé strany lázní je Lázeňský park s Kolostůjovou kašnou, po bocích budovy jsou ulice Rooseveltova a U Císařských lázní.\nZ obou stran lázní jsou vedeny linky MHD, na Laubeho náměstí mají svou zastávku. Kdysi zde jezdily tramvaje.\nLázeňská budova je státem chráněná kulturní památka (č. 43446/5-2496), v seznamu vedena od 3. 5. 1958.\n\n"}
{"id": "856729", "url": "https://cs.wikipedia.org/wiki?curid=856729", "title": "In My Lifetime, Vol. 1", "text": "In My Lifetime, Vol. 1\n\nIn My Lifetime, Vol. 1 je druhé studiové album amerického rappera Jay-Z. Album bylo nahráno u vydavatelství Roc-A-Fella Records a Def Jam Recordings, a vydáno 4. listopadu 1997.\n\n\"In My Lifetime, Vol. 1\" bylo více mainstreamové než předchozí \"Reasonable Doubt\". Hlavními hudebními producenty se stali členové týmu The Hitmen, který vede Sean Combs, a tím získalo odlišný zvuk od alba předchozího. Stejně tak je na albu znát posun od stylu Mafioso rap k tzv. \"jiggy\" stylu, který rozšířili právě umělci z Combsova Bad Boy Records.\n\nDebutovalo na 3. příčce žebříčku Billboard 200 a na 2. v Top R&B/Hip Hop Albums. Celkem se ho prodalo přes jeden milion kusů a v USA tím získalo certifikaci platinová deska.\n"}
{"id": "856750", "url": "https://cs.wikipedia.org/wiki?curid=856750", "title": "Gattinara", "text": "Gattinara\n\nSerravalle Sesia je italská obec v provincii Vercelli v oblasti Piemont.\n\nK 31. prosinci 2011 zde žilo 8 306 obyvatel.\n\nLenta, Lozzolo, Roasio, Rovasenda, Romagnano Sesia (NO), Ghemme (NO)\n"}
{"id": "856753", "url": "https://cs.wikipedia.org/wiki?curid=856753", "title": "Základ daně z příjmů fyzických osob v České republice", "text": "Základ daně z příjmů fyzických osob v České republice\n\nZáklad daně z příjmů fyzických osob v České republice se vypočítává jako součet dílčích základů daně z příjmů, tj. podle § 6 až § 10 zákona č. 586/1992 Sb., o daních z příjmů.\n\nVšechny příjmy fyzické osoby jsou rozděleny do pěti odděleně posuzovaných částí, tzv. dílčích základů daně, přičemž pro každý dílčí základ platí odlišná využitelnost těchto příjmů. Některé z dílčích základů daně z příjmů jsou výsledkem soustavné činnosti, některé vznikají fyzické osobě pouze výjimečně.\n\n\nV rámci každého dílčího základu daně existují samostatné základy daně, které sice obsahově patří do výše jmenovaných dílčích základů daně, ale které do nich nevstupují a zdaňují se samostatně zvláštní sazbou daně, tzv. srážkovou daní ve výši 15 %. Tento samostatný základ daně se nesnižuje o žádné výdaje ani odpočty. Tuto daň odvádí plátce, tj. osoba, která příjem vyplácí.\n\nV rámci tohoto dílčího základu daně se zdaňují mzdy a platy, tzn. že jde o příjem ze zaměstnání (z pracovněprávního, služebního nebo členského poměru). Pojmem požitky se rozumí odměny za výkon funkce např. poslanců. Dále se těmito příjmy rozumí i nepeněžní příjmy od zaměstnavatele, např. podnikový byt pro zaměstnance zdarma. Příjmy v této kategorii vyplácí zaměstnavatel.\n\nPříjmem vyňatým z tohoto dílčího základu daně jsou náhrady cestovních výdajů do výše zákonných limitů, zaměstnavatelem poskytnuté pracovní pomůcky a pracovní oděvy.\nPříjmem osvobozeným jsou většinou nepeněžitá plnění od zaměstnavatele, např. poskytování nealko nápojů na pracovišti nebo závodní stravování, příspěvky zaměstnavatele na penzijní připojištění zaměstnance (zde existují maximální limity příspěvku – ten činí pro každého zaměstnavatele 24 000 Kč za rok) a jiné.\n\nPříjmy vyňaté a osvobozené se do výpočtu základu daně nezahrnují.\n\nZákladem daně z příjmů ze závislé činnosti a funkčních požitků je tzv. superhrubá mzda, tj. mzda (popř. plat) zvýšená o výši sociálního a zdravotního pojištění, které za zaměstnance odvádí zaměstnavatel. Tato výše činí dohromady 34 % (sociální pojištění 25 % (od července 2019 24,8%), zdravotní pojištění 9 %).\n\nSamostatným základem daně v rámci § 6 je příjem z dohody o provedení práce – odměna od jednoho zaměstnavatele nesmí přesáhnout za kalendářní měsíc výši 10 000 Kč.\n\nPodnikání je samostatná činnost podnikatele prováděná na vlastní jméno, vlastní zodpovědnost a za účelem dosažení zisku. Do § 7 patří následující příjmy: \n\nNaopak podnikáním nejsou:\nPříjmy v § 7 lze snížit o \"výdaje na dosažení, zajištění a udržení příjmů\". Podnikatel může odečíst:\n\nDo samostatného základu daně v rámci § 7 patří honoráře plynoucí autorům za příspěvky do rozhlasu, televize, novin a časopisů v souhrnu do 7 000 Kč za měsíc.\n\nJsou to příjmy z držby finančního majetku. Příkladem jsou:\n\nPříjmy z kapitálového majetku nelze snížit o žádné výdaje. \n\nV České republice většina příjmů podle § 8 tvoří samostatné základy daně a daní se srážkou u zdroje. Těmi jsou:\n\nJsou to pravidelné příjmy z pronájmu nemovitostí, bytů, nebytových prostor a movitých věcí, a to jak peněžní příjmy, tak i nepeněžní nájemné. Nesmí jít o příležitostný pronájem.\n\nPříjmy lze snížit o výdaje na dosažení, zajištění a udržení příjmů. Existují dvě možnosti uplatnění výdajů:\n\nDo § 10 patří všechny příjmy, které nebyly zahrnuty v předchozích dílčích základech daně. Patří sem např.:\nOstatní příjmy lze snížit o prokázané výdaje nutné na dosažení příjmů. Pouze v jediném případě lze použít paušální výdaje a to v u příležitostných příjmů ze zemědělské výroby ve výši 80 % příjmů.\n\nPokud jsou příležitostné příjmy ve svém souhrnu za zdaňovací období do 20 000 Kč, jsou osvobozeny od daně z příjmů. V rámci § 10 tvoří samostatný základ daně např. výhry ze sportovních a veřejných soutěží (neznamená veřejná soutěž) nad 10 000 Kč (do této výše jsou osvobozeny).\n\n"}
{"id": "856755", "url": "https://cs.wikipedia.org/wiki?curid=856755", "title": "Timex Sinclair 2040", "text": "Timex Sinclair 2040\n\nTimex Sinclair 2040 je termotiskárna pro počítače Timex Sinclair, ZX81 a Sinclair ZX Spectrum. Jedná se o jednojehličkovou tiskárnu, která tiskne na termopapír. Tiskárna je kompatibilní s tiskárnou ZX Printer.\n\nK tisku na tiskárně lze použít příkazy \"LPRINT\" pro vytištění požadovaného textu a \"LLIST\" pro vytištění výpisu basicového programu. Písmena jsou tisknuta v matici 8 x 8 bodů. Kopii obrazovky lze vytisknout příkazem \"COPY\", kopie obrazovky je plně vytisknuta za méně než 11 sekund.\n\nNa rozdíl od tiskárny ZX Printer tiskárna Timex Sinclair 2040 neumožňuje pohyb papíru dvěma rychlostmi.\n\nV katalozích je tiskárna Timex Sinclair 2040 vyobrazována ve stříbrné barvě, jako reálně existující však byly spatřeny pouze černé verze. Po ukončení činnosti společnosti Timex Sinclair byl design tiskárny prodán společnosti Alphacom, která pokračovala v její výrobě pod značkou Alphacom 32. V je naopak uvedeno, že Timex Sinclair 2040 je upravená verze tiskárny Alphacom 32.\n\nTiskárna je ovládaná pomocí portu 251 (šestnáctkově FB, dekódován jako xxxxx0xx). Význam jednotlivých bitů hodnoty odeslané na tento port a čtené z tohoto portu je následující:\n\n"}
{"id": "856756", "url": "https://cs.wikipedia.org/wiki?curid=856756", "title": "Lea (biblická postava)", "text": "Lea (biblická postava)\n\nLea (v bibli kralické Lía, v B21 Léa, hebrejsky לֵאָה, jméno se obvykle vykládá z akkadštiny ve smyslu „divoká kráva“) je biblická postava, dcera Lábana, starší sestra Ráchel a spolu s ní manželka patriarchy Jákoba, matka šesti synů a dcery Díny. Z šesti Leiných a ostatních šesti Jákobových synů pochází dvanáct kmenů Izraele.\n\nPodle knihy Genesis měla Lea „mírné“ či „vlídné“ oči (podle ČEP, tento hebrejský výraz však není zcela jednoznačný; podle jiných překladů, vycházejících ze Septuaginty, „mdlé“ nebo „slabé“, tak interpretuje pasáž i Talmud), Jákob se nicméně zamiloval do její sestry Ráchel, která byla „krásné postavy, krásného vzezření“. Dohodl se s jejím otcem Lábanem, že mu bude sloužit sedm let a poté se ožení s Ráchel, po sedmi letech však Lában s odvoláním na místní zvyk odmítl provdat jako první svou druhorozenou dceru a dal mu místo ní prvorozenou Leu. Jákob se mu podvolil, oženil se s oběma, ale Leu nemiloval. Za Ráchel sloužil dalších sedm let.\n\nRáchel a Lea soupeřily o Jákobovu lásku. Ráchel dlouho zůstala neplodná, zatímco Lea porodila svému muži čtyři syny: Rúbena, Šimeóna, Léviho a Judu a doufala, že ji za to bude Jákob milovat více, poté však zůstávala také neplodná. Bezdětná Ráchel na svou sestru žárlila a dala proto Jákobovi svou služku Bilhu, která jí porodila dva syny. Tohoto příkladu následovala Lea a dala Jákobovi svou služku Zilpu a ta jí porodila syny Gáda a Ašera. Jednoho dne Lea dostala od svého nejstaršího syna mandragoru (v ekumenickém překladu „jablíčka lásky“), kterou s Ráchel vyměnila za noc s Jákobem, po které se jí narodil syn Isachar. Poté ještě porodila šestého syna Zabulóna a dceru jménem Dína. Nakonce se Bůh rozpomenul i na její sestru Ráchel a ta Jákobovi porodila dva nejmladší syny.\n\nZ textu Genesis vyplývá, že Lea zemřela nějakou dobu před Jákobem, Jákob zde totiž přikazuje, aby byl pohřben do stejného hrobu, do jakého pohřbil ji – podle všeobecné tradice abrahámovských náboženství je tímto místem Jeskyně patriarchů v Hebronu. Ráchelin hrob se však podle tradice nachází na jiném místě poblíž Betléma.\n\nVe středověké křesťanské mystice byly Jákobovy dvě ženy pokládány za alegorii dvou forem křesťanského života – krásná, ale neplodná Ráchel je symbolem života kontemplativního, duchovního, méně přitažlivá, ale prvorozená a plodná Lea je pak symbolem života činného, světského.\n\nPodle Rašiho komentáře byla Lea předurčena k tomu stát se manželkou Jákobova bratra Ezaua, ztratila ho ale, když tento prodal Jákobovi své prvorozenství. Lea oplakávala svůj osud a právě pro její neustálý pláč jsou její oči „mdlé“.\n"}
{"id": "856757", "url": "https://cs.wikipedia.org/wiki?curid=856757", "title": "Eudoxus (kráter na Měsíci)", "text": "Eudoxus (kráter na Měsíci)\n\nEudoxus je měsíční impaktní kráter nacházející se východně od severní části měsíčního pohoří Montes Caucasus (Kavkaz) a severně od Mare Serenitatis (Moře jasu). Má průměr 67 km  a leží jižně od většího kráteru Aristoteles (průměr 87 km). Společně s Aristotelem tvoří nápadnou dvojici v této oblasti měsíčního povrchu.\n\nPojmenován je podle řeckého astronoma a matematika Eudoxe z Knidu.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "856761", "url": "https://cs.wikipedia.org/wiki?curid=856761", "title": "Jedinečný nůž", "text": "Jedinečný nůž\n\nJedinečný nůž (též Dokonalý nůž, v originále The Subtle Knife) je fantasy román anglického spisovatele Philipa Pullmana. Spolu s knihami \"Zlatý kompas\" a \"Jantarové kukátko\" tvoří trilogii \"Jeho temné esence\". Děj osciluje mezi třemi světy: naším, Lyřiným, kde každý člověk má svého démona, a světem Cittagaze.\n\nPo tom, co se Lyra s démonem Pantalaimonem ve Zlatém kompasu dostala do jiného světa (Cittagaze), se potká s Willem z našeho světa. Spolu zde prožívají různá dobrodružství, Lyra se spřátelí s vědkyní Mary Maloneovou z Willova světa, ale hlavně - Will se po souboji, kdy ztratí dva prsty, stane nositelem jedinečného nože, kterým může proříznout otvory do dalších světů.\n\nKe konci se Lyra potká s divoženkou Serafinou Pekkalou, známou ze Zlatého kompasu, a Will se svým otcem. Ve stejnou dobu se Lyra najednou v horách Cittagaze ztratí...\n"}
{"id": "856762", "url": "https://cs.wikipedia.org/wiki?curid=856762", "title": "Duše Kristova", "text": "Duše Kristova\n\nDuše Kristova (podle prvních slov, latinsky \"Anima Christi\") je středověká katolická modlitba k Ježíši Kristu. Je spojována se jménem sv. Ignáce z Loyoly, který ji s oblibou cituje a doporučuje a který ji také užívá jako motto svých Duchovních cvičení, v jezuitském řádu i mimo něj je velice oblíbená. \n\nNěkdy se sv. Ignáci i mylně připisuje její autorství, modlitba je však mnohem starší, je doložena v různých modlitebních knihách ze 70. a 80. let 14. století.\n\nModlitba vzývá jednotlivé aspekty Kristova lidství, obětovaného v eucharistii, totiž duši, tělo, krev, vodu z Kristova boku a jeho utrpení, a prosí o posvěcení, spásu a záchranu, o stálé společenství s Kristem, o ochranu před ďáblem a věčný život. \n\nNěkdy se užívá jako modlitba k eucharistické adoraci, často se doporučuje jako modlitba po přijímání, zvláště pro kněze. \n\nJe spojena s částečnými odpustky (před 2. vatikánským koncilem 300 dní pokaždé, 7 let po svatém přijímání, plnomocné, pokud se ji věřící modlí jednou denně po celý měsíc, dnes už se tento způsob počítání odpustků nepoužívá).\n\nModlitbu zhudebnil např. jako motet Jean-Baptiste Lully, existují i další zhudebnění, využívající obvykle latinský text. \n"}
{"id": "856763", "url": "https://cs.wikipedia.org/wiki?curid=856763", "title": "O Holy Night", "text": "O Holy Night\n\nO Holy Night (\"Cantique de Noël\") je známá vánoční píseň, kterou složil francouzský skladatel Adolphe Adam v roce 1847 na francouzský text básně \"Minuit, chrétiens\" (\"Midnight, Christians\") autora Placide Cappeau (1808–1877). Anglický text napsal unitářský kazatel John Sullivan Dwight v roce 1855. Francouzský i obě verze anglického textu oslavují narození Ježíše a připomínají spásu lidstva.\n\nPod názvem „Jen kvůli nám“ s textem Pavla Vrby ji v roce 2010 nazpívala Lucie Bílá\n"}
{"id": "856767", "url": "https://cs.wikipedia.org/wiki?curid=856767", "title": "Eudoxus", "text": "Eudoxus\n\nEudoxus nebo Eudoxos může znamenat:\n\njména osob:\n\nv astronomii:\n"}
{"id": "856769", "url": "https://cs.wikipedia.org/wiki?curid=856769", "title": "James Chapman (veslař)", "text": "James Chapman (veslař)\n\nJames Chapman (* 2. listopadu 1979, Sydney, Austrálie) je australský veslař. Byl členem posádky čtyřky bez kormidelníka, která na olympijských hrách 2012 získala stříbrnou medaili. Získal též stříbrnou medaili na MS 2011 na dvojce s kormidelníkem.\n\n"}
{"id": "856770", "url": "https://cs.wikipedia.org/wiki?curid=856770", "title": "Alnashetri", "text": "Alnashetri\n\nAlnashetri („úzká stehna“) byl malý teropodní dinosaurus, žijící na území dnešní provincie Río Negro v Argentině před asi 97 miliony let (počátkem svrchní křídy). Objevené zkameněliny sestávají pouze z kostí zadních končetin, pocházející ze sedimentů souvrství Candeleros.\n\nHolotyp nese označení MPCA-477 a byl vědecky popsán roku 2012. Jediný dnes známý druh tohoto rodu je \"A. cerropoliciensis\". Ve stejných vrstvách byly objeveny také zkameněliny mnoha dalších obratlovců, včetně neptačích dinosaurů (například menšího dromeosaurida rodu \"Buitreraptor\"). \"Alnashetri\" byl zřejmě vývojově primitivním alvarezsauroidem, vzdáleně příbuzným například rodu \"Bonapartenykus\".\n\n"}
{"id": "856776", "url": "https://cs.wikipedia.org/wiki?curid=856776", "title": "Kent County", "text": "Kent County\n\nKent County je název pěti okresů ve Spojených státech amerických:\n\n"}
{"id": "856777", "url": "https://cs.wikipedia.org/wiki?curid=856777", "title": "Kent County (Delaware)", "text": "Kent County (Delaware)\n\nKent County je okres ve státě Delaware v USA. K roku 2010 zde žilo 162 310 obyvatel. Správním městem okresu je Dover. Celková rozloha okresu činí 2 067 km².\n\nOkres je pojmenovaný podle tradičního hrabství v jihovýchodní Anglii. Ve statě Maryland je okres se stejným názvem.\n"}
{"id": "856778", "url": "https://cs.wikipedia.org/wiki?curid=856778", "title": "Raccolta", "text": "Raccolta\n\nRaccolta (italsky \"sbírka\", plný název \"Raccolta delle orazioni e pie opere per le quali sono sono concedute dai Sommi Pontefici le SS. Indulgenze\", tj. \"Sbírka modliteb a zbožných skutků, za něž je možno získat od Nejvyššího Pontifika svaté odpustky\") je sbírka odpustkových modliteb, pobožností a zbožných skutků, vydávaná mezi lety 1807-1950. Obsahuje texty odpustkových modliteb, výši odpustků a podmínky jejich dosažení a také odkaz na papežský dokument, kterým byla příslušná pobožnost odpustky obdařena.\n\nPrvní Raccoltu sebral Telesforo Galli v roce 1807 a od té doby vyšlo mnoho vydání. Oficiálně byla Raccolta schválena 15. prosince 1854, všechna následující vydání byla už připravována přímo Svatým stolcem. Raccolta vycházela v italštině, texty modliteb však byly tištěny latinsky.\n\nV roce 1968 byla Raccolta nahrazena dokumentem \"Enchiridion Indulgentiarum\" (česky \"Enchiridion odpustků\", Olomouc, Matice cyrilometodějská, 2000), který však záměrně obsahuje méně konkrétních modliteb, je formulován obecněji (i s ohledem na modlitební tradice katolických církví jiného než římského ritu) a nepoužívá počítání částečných odpustků na dny. Někteří tradicionalističtěji zaměření katolíci ovšem výměr odpustků dle Raccolty stále užívají.\n\nÚplný český překlad Raccolty nevyšel, vzniklo ale několik českých odpustkových knih, které z Raccolty přímo či nepřímo vycházely (\"Poklad církve svaté\", Praha, 1877; Vondruška, K.: \"Odpustková knížka\", Praha, 1890; Ševčík, J. N.: \"Odpustková modlitební knížka\", Brno, 1911).\n\n"}
{"id": "856779", "url": "https://cs.wikipedia.org/wiki?curid=856779", "title": "Essex County", "text": "Essex County\n\nKent County je název pěti okresů ve Spojených státech amerických:\n\n"}
{"id": "856781", "url": "https://cs.wikipedia.org/wiki?curid=856781", "title": "Essex County (New Jersey)", "text": "Essex County (New Jersey)\n\nEssex County je okres ve státě New Jersey v USA. K roku 2010 zde žilo 783 969 obyvatel. Správním městem okresu je Newark. Celková rozloha okresu činí 336 km².\n"}
{"id": "856782", "url": "https://cs.wikipedia.org/wiki?curid=856782", "title": "Martin Sepp", "text": "Martin Sepp\n\nMartin Sepp (* 5. prosince 1971) je český politik, zastupitel města Liberce a v letech 2008-2012 náměstek hejtmana Libereckého kraje. Je také členem statutárních orgánů několika společností. Je členem České strany sociálně demokratické.\n\nMartin Sepp vystudoval Střední průmyslovou školu elektrotechnickou v Českých Budějovicích. Počátkem devadesátých let pracoval jako osvětlovač ve Slezském divadle v Opavě. V letech 1992-1993 vykonával funkci referenta v podnicích Škoda a JETE Temelín. V období mezi roky 1997 a 2008 pracoval na vedoucích pozicích v několika firmách – např. \"Elektromontážní závody Praha\", \"Rýdlton\" nebo \"Slezan Frýdek-Místek\".\n\nMartin Sepp vstoupil do ČSSD v roce 1997. V komunálních volbách v roce 2006 byl zvolen zastupitelem Liberce, tento post obhájil i o čtyři roky později. Je předsedou libereckého zastupitelského klubu ČSSD.\n\nV krajských volbách v roce 2008 úspěšně kandidoval do zastupitelstva Libereckého kraje, 1. prosince 2008 byl na ustavujícím zasedání zastupitelstva zvolen náměstkem hejtmana pro oblast dopravy.\n\nV krajských volbách v roce 2012 se Sepp do zastupitelstva opět dostal, kvůli špatným volebním výsledkům ČSSD však rezignoval na funkci v krajském výkonném výboru strany. Ačkoliv původně hovořil i o rezignaci na post krajského zastupitele, nakonec rezignoval až o čtyři měsíce později, poté co byl obviněn kvůli neoprávněnému pobírání odměn ve firmách patřících kraji.\n\nBěhem svého působení na postu náměstka hejtmana Libereckého kraje se stal členem či předsedou dozorčích rad a představenstev mnoha krajských a městských společností.\n18. prosince 2012 byl novým zastupitelstvem Libereckého kraje odvolán z dozorčí rady krajských společností \"Krajská nemocnice Liberec\", \"Silnice LK\", \"Korid LK\" a \"Agentura regionálního rozvoje\".\n\nSepp byl znovujmenován členem dozorčí rady krajské společnosti \"Školní statek Frýdlant\" a nadále zůstává i členem dozorčí rady městské společnosti \"Sportovní areál Ještěd\".\n\nVe volebním období 2008-2012 byl místopředsedou \"Komise pro nakládání s nemovitým majetkem kraje\" rady Libereckého kraje. Ve volebním období 2012-2016 byl před svou rezignací na zastupitelský post krátce členem \"Výboru dopravy\" zastupitelstva Libereckého kraje.\n\nV roce 2008 Sepp překročil povolenou rychlost v obci Arnoltice téměř o 50 km/h, za což mu byl odebrán řidičský průkaz. Ve věci odpuštění trestu se angažoval krajský ředitel policie Miroslav Dvořák, který byl mimo jiné i za tento trestný čin následně odsouzen.\n\nV roce 2011 se Sepp společně s dalšími dvěma radními Zdeňkem Bursou a Pavlem Petráčkem stali terčem kritiky za to, že pobírali odměny za členství v dozorčí radě společnosti Silnice LK, která však v té době ještě nevyvíjela žádnou činnost. Radní se nakonec svých odměn vzdali. V roce 2014 byl Sepp spolu s dalšími v této kauze obžalován.\n\nSepp byl rovněž kritizován za to, že ačkoliv žije v Černousích na Frýdlantsku, jeho trvalé bydliště je evidováno v průmyslovém objektu v libereckém Janově Dole. Trvalé bydliště v obci je totiž podmínkou pro výkon funkce zastupitele, kterým Sepp je. Martin Sepp se však hájil tím, že v Černousích žije jen po dobu rekonstrukce svého libereckého bytu.\n\nV prosinci 2012 upozornili opoziční zastupitelé, že Martin Sepp během jednání zastupitelstva města Liberce parkuje se svým automobilem přímo před vchodem do radnice v pěší zóně, na což nemá povolení.\n\nV červnu 2015 byl obviněn protikorupční policií z podvodů při čerpání s evropskými dotacemi. Spolu s ním byl obviněn také bývalý europoslanec za ČSSD Robert Dušek nebo někteří liberečtí stavební podnikatelé.\n"}
{"id": "856784", "url": "https://cs.wikipedia.org/wiki?curid=856784", "title": "Eucharistický půst", "text": "Eucharistický půst\n\nEucharistický půst je označení pro zásadu, uplatňovanou v katolické a pravoslavné církvi, podle níž se má vysluhující kněz i komunikanti po určitou dobu před přijímáním eucharistie (v současné římskokatolické církvi jednu hodinu) zdržet konzumace potravin. Eucharistický půst se nevztahuje na nemocné a jejich ošetřovatele a neruší ho čistá voda a léky. \nZásada eucharistického postu, jak upozorňuje už sv. Augustin, nevychází z Bible (naopak, k události, kterou eucharistie zpřítomňuje, došlo podle novozákonního podání těsně po večeři), ale z církevní tradice. Stanovená doba eucharistického postu a některá konkrétní ustanovení ohledně jeho podoby se v průběhu historického vývoje měnila. \n\nPřesné počátky této zvyklosti neznáme, je však jisté, že vznikla velmi brzy. O eucharistickém postu od počátku dne (není však jisté, zda je tím chápáno ráno, nebo předcházející půlnoc) hovoří jako o všeobecné zvyklosti církve již sv. Augustin (Ad Januarium, ch. 6), který píše, že by \"„svátost měla mít přednost před vším ostatním jídlem“\". Autoritativně tuto praxi nařídila hipponská synoda (393) a třetí karáginská synoda (397). Podle rozhodnutí sedmé toledské synody (646) kněz, který poruší eucharistický půst, propadá exkomunikaci. \n\nPůst od předcházející půlnoci byl dodržován až do roku 1953, kdy ho Pius XII. v apoštolské konstituci \"Christus Dominus\" zkrátil na tři hodiny, zprvu pro kněze, kteří slouží několik mší denně, kteří slouží mši po cestě nebo vyčerpávající práci (ti by se však měli postit alespoň hodinu), pro věřící v misijních zemích, dělníky, matky, které pečují o rodinu apod., zkrátka pro ty, pro něž není možné účastnit se mše svaté v ranních hodinách, dříve než začnou pracovat. Účelem této změny bylo umožnit častější přijímání laiků. Po dobu eucharistického postu byla zcela zakázána konzumace alkoholických nápojů.\n\nTato úleva byla v motu proprio \"Sacram Communionem\" z 19. března 1957 rozšířena na všechny věřící, Pius XII. nicméně v závěru tohoto dokumentu doporučuje věřícím zůstat u staré formy postu (tj. od předcházející půlnoci): \"„Vroucně žádáme kněze i věřící, jsou-li toho schopni, aby dodržovali starou a ctihodnou formu eucharistického postu před mší a svatým přijímáním. Všichni, kdo využijí této úlevy, to musí vynahradit příkladným křesťanským životem a zvláště skutky kajícnosti a lásky.“\"\n\nPapež Pavel VI. v dokumentu, publikovaném v Acta Apostolicae Sedis č. 57 21. listopadu 1965 zkrátil dobu eucharistického postu od tuhých pokrmů na jednu hodinu před přijímáním pro všechny (což platí dosud), povolil také požívání alkoholických nápojů \"mírným způsobem\" (což bylo později v CIC opět zakázáno).\n\nKánon 919 Kodexu kanonického práva (1983), tedy současná platná norma církevního práva v katolické církvi, stanoví eucharistický půst takto: \"„Kdo chce přijmout svátost Oltářní, ať se zdrží alespoň jednu hodinu před svatým přijímáním jakéhokoli pokrmu s výjimkou čisté vody a léků. Kněz, který slouží téhož dne dvě nebo tři mše svaté, může něco málo sníst před druhou nebo třetí mší svatou, i když mezi nimi neuplyne celá hodina. Věkem pokročilí a trpící nějakou nemocí, jakož i ti, kdo je ošetřují, mohou přijmout svaté přijímání, i když v předchozí hodině něco pojedli.“\" Doporučení eucharistického postu od předcházející půlnoci však stále zůstává v platnosti. \n\nVěřící, kteří eucharistický půst nedodrželi, nesmí k eucharistii přistoupit, mohou však vykonat duchovní svaté přijímání, tedy sjednotit se s eucharistií v modlitbě, bez jejího fyzického přijetí. \n\nDodržování eucharistického postu požaduje také Kodex kánonů východních církví, konkrétní rozhodnutí je však ponecháno na jednotlivých církvích (kánony 707 a 713). \n\nV pravoslaví se stále vyžaduje eucharistický půst od předcházející půlnoci, manželé se také noc před svatým přijímáním mají zdržet pohlavního styku.\n\nSv. Tomáš Akvinský (Summa theologiae, III q. 80 a. 8) uvádí s odvoláním na výše citovanou úvahu sv. Augustina, že eucharistický půst je ustanoven proto, aby svátost \"„vešla do úct člověka, dosud nedotčených nějakým pokrmem nebo nápojem. za druhé, pro význam, aby se totiž dalo rozuměti, že Kristus, jenž jest věcí této svátosti, a jeho láska mají první spočinouti v srdcích našich... Za třetí pro nebezpečí vrhnutí a nestřídmosti, které se někdy přiházejí z toho, že lidé nezřízeně užívají pokrmů.“\" Ve smyslu druhého argumentu, \"„že tato svátost má vejíti dříve do úst křesťanových než jiné pokrmy“\", požaduje půst od předcházející půlnoci. \n\nSv. Tomáš Akvinský vztahuje eucharistický půst i na vodu, nápoje a léky, zdůrazňuje, že eucharistický půst se nevztahuje na nemocné, eucharistický půst však dle tohoto teologa neruší \"„zbytky jídla zůstávající v ústech, jestliže jsou náhodně spolknuty“\". Protože \"„nenáleží menší uctivost této svátosti již přijaté než před přijetím“\", doporučuje i postit se několik hodin po přijímání, uznává však, že to je při častějším přijímání obtížné zachovávat. \n\nKromě úcty k eucharistii uvádí Pius XII. ve výše citované apoštolské konstituci \"Christus Dominus\" jako důvod také to, že \"„není-li tělo zatíženo jídlem, duše se snáze povznáší a je vroucnější touhou vedena k rozjímání o skrytém a nadpřirozeném Tajemství“\". \n"}
{"id": "856785", "url": "https://cs.wikipedia.org/wiki?curid=856785", "title": "Seznam památných stromů v okrese Klatovy", "text": "Seznam památných stromů v okrese Klatovy\n\nToto je seznam památných stromů v okrese Klatovy, v němž jsou uvedeny památné stromy na území okresu Klatovy.\n\n"}
{"id": "856787", "url": "https://cs.wikipedia.org/wiki?curid=856787", "title": "Domobrana (dobrovolnická organizace)", "text": "Domobrana (dobrovolnická organizace)\n\nDomobrana či sousedská hlídka je organizovaná skupina dobrovolníků z řad občanů, kteří se ve spolupráci s policií podílejí na prevenci pouliční kriminality a vandalismu ve svém bezprostředním okolí.\nČlenové domobrany vykonávají pouliční hlídkovou službu, zvláště v noci, ve dne před školami a podobně, snaží se monitorovat své okolí a sledovat podezřelou činnost, zvláště drobnou kriminalitu. Jejich dalším úkolem může být např. pomoc tělesně postiženým.\nMohou být uniformovaní (v ČR nosí pouze reflexní vesty), zbraně však mají pouze neletální, k osobní ochraně (např. pepřové spreje, mohou s sebou také vodit psy), a nemají žádné zvláštní pravomoci – nesmí proto zasahovat sami, ale jakékoli podezřelé chování hlásí pomocí telefonu či vysílačky policii.\n\nV případě přistižení při činu může ovšem i člen domobrany, stejně jako každý jiný občan, vykonat tzv. občanské zadržení podezřelého (v ČR podle § 76 odst. 2 trestního řádu), kterého následně předá policii. Rakouská organizace proNACHBAR se zabývá např. také konzultacemi ohledně zabezpečení bytu, šířením informací o prevenci proti zločinu a podobně.\n\nPrvní skupina sousedských hlídek vznikla v roce 1964 v USA, kdy byla v Queensu znásilněna a zavražděna osmadvacetiletá Kitty Genovese; celá řada občanů byla svědky vraždy, nijak se však nesnažili ženu zachránit nebo dopadnout vraha. Z šoku nad lhostejností občanů a ze snahy americké policie zapojit veřejnost do monitorování zločinů posléze vznikly domobranecké organizace.\n\nV ČR je tento systém spíše výjimečný (domobrana vznikla jako občanské sdružení v Chomutově, kde ji však místní úřady považují za neefektivní, a v Dobromilicích, příležitostně se také tento systém dočasně uplatňuje v některých obcích evakuovaných při povodních jako ochrana před rabováním), v anglicky mluvících zemích (zde se obvykle označují jako \"neighbourhood watch\" či \"Crimestoppers\") je však velice populární. Funguje i v Rakousku (\"proNACHBAR\") a ve Skandinávii (norská \"Natteravnene\").\n"}
{"id": "856790", "url": "https://cs.wikipedia.org/wiki?curid=856790", "title": "Seznam památných stromů v okrese Domažlice", "text": "Seznam památných stromů v okrese Domažlice\n\nToto je seznam památných stromů v okrese Domažlice, v němž jsou uvedeny památné stromy na území okresu Domažlice.\n\n"}
{"id": "856791", "url": "https://cs.wikipedia.org/wiki?curid=856791", "title": "Lokvát japonský", "text": "Lokvát japonský\n\nLokvát japonský (\"Eriobotrya japonica\"), česky též mišpulník japonský, je malý vždyzelený strom se žlutými plody původem z centrální Číny. Plody jsou známé jako lokvát nebo japonské mišpule či jako čínská nebo japonská švestka.\n\nMůže dosahovat výšky až 10 m. Větve, listy i květy jsou porostlé rezavohnědými chloupky. Kožovité zubaté listy maji leskle tmavozelenou barvu na líci a na rubu jsou plstnaté.\n\nSlovy \"lokvátové brány a uličky\" byly v Číně označovány nevěstince. Výrazem \"běžet pod květy lokvátu\" byla myšlena návštěva slavné nevěstky.\n\nV tradiční čínské medicíně se používá sirup z mišpulníku jako přípravek proti kašli.\n\n\n"}
{"id": "856792", "url": "https://cs.wikipedia.org/wiki?curid=856792", "title": "Hišám", "text": "Hišám\n\nHišám (691, Damašek – 6. března 743, Damašek) celým jménem Hišám ibn Abdulmalik. Arabský chalífa z rodu Umajjovců v letech 724–743, další ze synů chalífy Abdulmalika.\n\nHišám byl vychováván v Damašku a vedl zde poklidný život. Byl vychován k poctivosti, svědomitosti a vážnosti. Nevykonával žádné zásadní a důležité funkce, politické zkušenosti získal pouze z pobytu na umajjovském dvoře.\n\nZa jeho dlouhé vlády nastal vrchol moci Umajjovců. Byla podniknuta řada vojenských kampaní. Proběhly různé administrativní a vojenské reformy. Rozvíjela se kultura. Obrovská říše se však musela potýkat s celou řadou problémů.\n\nHišám si uvědomil, že další expanze je pro obrovskou říši nežádoucí a proto se snažil zřizovat obranné oblasti, které měly stabilizovat hranice. Přesto muslimští nájezdníci často překračovali hranice chalífátu a vydávali se do nitra nepřátelských území, ať už se jednalo o malé kořistnické výpravy, nebo větší vojenská tažení.\n\nV době Hišámově dosáhli muslimové v západní Evropě největších územních zisků. Muslimský správce al – Andalusu Anbasa ibn Suhajm al–Kalbí opět obnovil vpády na území Franské říše. Jeho vojska obsadila celou Septimánii a pronikla do údolí Rhôny až k Vogézám a Besanconu.\n\nV této politice pokračoval i jeden z jeho nástupců Abd ar-Rahmán ibn Abdulláh al-Gháfikí. Roku 732 uspořádal velkou výpravu při níž překročil Pyreneje a porazil akvitánského vévodu Euda nedaleko Bordeaux. Jeho vojska poté pokračovala do nitra Franské říše až k Loiře. Eudo mezitím uprchl k franskému majordomovi Karlovi (Martelovi) a pod přísahou věrnosti ho požádal o pomoc. Muslimská a franská vojska se následně v říjnu 732 střetla v proslulé bitvě u Tours a Poitiers. Abd ar – Rahmán při jednom z útoků padl a jeho vojsko poté ustoupilo na jih. Bitva je považována za jedno z rozhodujících střetnutí, která zastavila muslimskou expanzi proti křesťanské Evropě. Muslimové však nadále ovládali Septimanii a po několik let ještě pronikali hluboko do Franské říše podél toku Rhôny. Na čas dokonce ovládli i Arles a Avignon.\n\nZdejší poměry byly určovány vývojem vztahu mezi nově příchozími Araby a islamizovanými Berbery. Ti byli za chalífy Umara II. obdařeni řadou výhod díky masovým konverzím k Islámu. Jejich situace se však za vlády Umarových nástupců změnila a protežováni byli opět Arabové. To zapříčinilo růst napětí, které nakonec vyvrcholilo velkým berberským povstáním v Maghrebu a na Pyrenejském poloostrově v letech 740 – 742. Velkými podněcovateli povstání byli stoupenci cháridži. Jejich učení proto v oblasti zakořenilo a je zde v některých izolovaných oblastech přítomno do dnešní doby.\n\nMohutné povstání smetlo umajjovské místodržící a berberským vojskům se podařilo vstoupit do Kairuánu na území Tuniska. Výprava, která byla proti povstalcům vyslána roku 741 byla poražena. Až následující rok se umajjovským vojskům podařilo zlomit berberský odpor a nastolit relativní pořádek. Berberské povstání nicméně významně pomohlo křesťanům v západní Evropě a umožnilo jim konsolidovat obranu a přeskupit síly.\n\nNa byzantské hranici se situace od muslimské porážky u Konstantinopole neměnila několik let. Muslimové pod vedením chalífových synů Sulajmána a Mu’áviji pořádali každoroční nájezdy do Anatolie. Tyto vojenské podniky však dosahovaly pouze částečných úspěchů, neboť byzantský císař Lev III. oplácel muslimům vpády stejnou měrou.\n\nVětší vojenské podniky muslimů byly vždy odraženy. Útok roku 726 byl zadržen již na východě Anatolie a roku 740 byli muslimové drtivě poraženi od Lva III. a jeho syna Konstantina v bitvě u Akroinonu. Roku 741 pak Konstantin již jako císař zahájil úspěšnou válku s Araby, která skončila roku 752.\n\nNa severní hranici museli Arabové trvale bojovat s Chazary. Válka se vedla na území Arménie, Gruzie a Ázerbájdžánu. Rozhodující bylo, kdo bude držet klíčové horské průsmyky na Kavkazu. V letech 727 – 731 se umajjovským vojskům podařilo ovládnout Darjalský průsmyk. Chazaři však podnikli protiútok a dostali se až do Mezopotámie. Nová arabská výprava je však zahnala zpět roku 733. Permanentní pohraniční konflikt zde probíhal po celé 8. století.\n\nVe střední Asii se Umajjovci narazili na vzrůstající moc Číny, které tehdy vládla dynastie Tchang. Číňané si podmanili Turky sídlící v prostoru mezi Ferghanou a Tarimskou pánví a s jejich pomocí se jim podařilo rozdrtit muslimy nedaleko Samarkandu roku 730 a opětovně u Kašgaru roku 736. Arabové byli poté úspěšní v bitvě u Balchu roku 737, kde Turky porazil Nasr ibn Sajjar.\n\nHišám se po celou dobu své vlády snažil udržet vnitřní stabilitu chalífátu. Obezřetně postupoval ve vztazích mezi jednotlivými protivníky, skupinami a znesvářenými arabskými kmeny. Vždy se snažil být nad jednotlivými stranami. Místodržící jmenoval pod jejich schopností, nikoliv podle původu. \n\nRozpočtová politika vynikala spořením a hromaděním přebytků a zvýšeným daňovým tlakem. Dochované prameny zmiňují Hišámovu hrabivost a hromadění soukromého majetku.\n\nChalífa nadále upravil berní systém říše. Jeho pokladna se totiž trvale potýkala s poklesy státních příjmů. Rozlišil proto osobní daň jinověrců a daň z hlavy od původního systému rent, které byly spojeny s držbou půdy. Daně spojené s půdou a jejím vlastnictvím či nájmem se tak proměnily v běžné pozemkové daně, které museli platit všichni bez ohledu na náboženskou víru. Tato pozemková daň byla známa jako charádž. Obce byly přitom zbaveny hromadné platební povinnosti a daň vybíraná od každého jednotlivce začala být evidována prostřednictvím písemného zápisu, který nahradil olověný přívěsek na krku plátce.\n\nZávěr doby umajjovské se vyznačoval značným stavebním ruchem. Předchozí chalífové vládli příliš krátce na to, aby po nich zůstaly výrazné stavby. Většinou jen započali některé stavby, které byly za vlády Hišámovy dokončeny. I Hišám, jehož politika byla úsporná, investoval velké částky do architektury a s ní spojeného umění.\n\nArchitektura vynikala stavbou mešit. Byly dokončeny mešity v Halabu a v Ramle. Začala výstavba velkého minaretu u mešity v Kairuánu, kterou později dokončovali Aghlabovci. \n\nNovinkou byly také světské stavby, které se začaly budovat za vlády Hišámova předchůdce Jazída II. Chalífové často pobývali při tzv. jarních pobytech na okraji pouště. Tyto pobyty se postupně prodlužovaly a pouhé stany přestaly vládcům stačit. V krajích ležících východně od Mrtvého moře tak začaly vznikat malé umajjovské zámečky (kasr, al-kasr) nebo rozsáhlejší paláce (híra), kde se ubytovával i širší dvorský doprovod a družina. Tyto stavby často zhotovovali nearabští architekti, pocházející z různých regionů říše.\n\nMezi nejvýznamnější patří zámeček Amra, který je bohatě vyzdoben freskovými malbami. Ty jsou většinou ornamentální a postihují jednotlivé výjevy z každodenního života panovníků (lov, lázně, alegorie, …). Lázeňský sál je vyzdoben přímo osobami, je zde chalífa na trůně a zároveň s ním i úhlavní nepřátelé Islámu – sasánovský šáh, byzantský císař, etiopský král či vizigótský Roderich a jedna blíže neurčená panovnice. Tyto malby jsou zároveň důkazem toho, že v nejstarší době Islámu nebyl zákaz zobrazování živých bytostí brán příliš vážně.\n\nVedle výtvarného umění kvetlo také umění poezie, hudby a zpěvu. Umělci navštěvovali umajjovský dvůr. Mezi nejvýznamnější patřili al-Achtal, al-Džaríja, Ma´bad, al-Gharíd, Júnus al-Kátib, který uspořádal první sbírku arabských písní.\n\nHišám zemřel v březnu 743 a jeho nástupcem byl učiněn al-Valíd II., jehož nástupnictví bylo od počátku zpochybňováno ostatními příbuznými a nakonec vyústilo v občanskou válku.\n\n\n"}
{"id": "856794", "url": "https://cs.wikipedia.org/wiki?curid=856794", "title": "Seznam památných stromů v okrese Chomutov", "text": "Seznam památných stromů v okrese Chomutov\n\nToto je seznam památných stromů v okrese Chomutov, v němž jsou uvedeny památné stromy na území okresu Chomutov.\n\n"}
{"id": "856797", "url": "https://cs.wikipedia.org/wiki?curid=856797", "title": "Lokvát", "text": "Lokvát\n\nLokvát (\"Eriobotrya\") je rod subtropických, stálezelených stromů nebo keřů, systematicky náležejících do čeledi růžovitých. Je tvořen dvaceti až třiceti druhy rostoucími v Asii, druhotně i ve Střední a Jižní Americe, Africe, Austrálii i na Novém Zélandu. Jsou také vysazovány ve Středozemí (Itálie, Španělsko, Řecko, Turecko, Izrael), kde tamní podnebí dobře vyhovuje vyšlechtěným varietám lokvátu japonského pěstovanému pro plody.\n\nRostliny některých druhů jsou částečně zimovzdorné, snesou při suchém počasí několik stupňů pod bodem mrazu, středoevropskou zimu však v nechráněném prostoru nepřečkají. Také jejich podzimní doba kvetení a brzká jarní sklizeň se nedá změnit. Vysazují se na slunná stanoviště do hluboké, propustné a úrodné půdy, na klimaticky neideálních místech se pěstují u jižních a západních zdí.\nRod lokvát je tvořen neopadavými, plytce kořenícími keři vysokými okolo 1 m nebo stromy se šedohnědou kůrou dorůstajícími až do výšky 10 metrů. Jsou porostlé chlupatými, střídavými, jednoduchými listy s krátkými řapíky nebo přisedlými. Jejich eliptické až podlouhlé čepele jsou dlouhé 5 až 40 cm, kožovité, celokrajné nebo zubaté a mají výraznou zpeřenou žilnatinu.\n\nOboupohlavné květy na stopkách jsou velké 15 až 20 mm a bílé nebo nažloutlé. Vyrůstají v počtech 20 až 40 v koncových latách či složených hroznech. Vytrvalý kalich je složen z pěti trojúhelníkovitých zubů. Korunu tvoří pět vejčitých až podlouhlých lístků s nehtem. Tyčinek, kratších než okvětní lístky, bývá v květu 10 až 20; semeník má dva až pět oddílů po dvou vajíčkách, nese stejný počet dole srostlých čnělek s jednolaločnou bliznou. Pohárkovité češule jsou velké okolo 3 mm a obvykle plstnaté. Květy jsou opylovány létajícím hmyzem.\n\nPlody jsou elipsoidní až kulovité, masité, žluté, načervenalé nebo oranžové malvice mající v průměru 3 až 5 cm. Jsou jemně chlupaté a na vrcholu mají přirostlý vytrvalý kalich, obsahují jedno, dvě i více kulatých či hranatých semen.\n\nDruhy pěstované jako okrasné rostliny se spolehlivě rozmnožují jak semeny, tak i řízky. U rostlin od kterých požadujeme kvalitní plody se však množí jen vegetativně, protože jen tak lze zajistit přenos vyšlechtěných vlastností rodičů na potomky. V přírodě jsou semena rostlin spolehlivě rozšiřována po okolí zvířaty, hlavně ptáky, po projití trávicím ústrojím nic neztrácejí na klíčivosti.\nJednoznačně nejvíce pěstovaným druhem, rozšířeným po mnoha subtropických krajinách, je lokvát japonský (\"Eriobotrya japonica\"). Je oblíben pro své chutné plody s dužinou příjemné vůně a chutí, které se mohou jíst v čerstvém stavu nebo se z nich připravují zavařeniny a džemy. Bylo již vyšlechtěno mnoho variet s plody většími, sladšími, trvanlivějšími i odolnějšími vůči nepřízni počasí. Semena plodů obsahují hořký amygdalin, který působí po požití většího množství na lidi i zvířata toxicky. Plody jsou citlivé na otlačení, nesnášejí delší přepravu a proto se do Střední Evropy málo dovážejí.\n\nPlody dalších druhů lokvátu již nejsou tak oblíbené, z ostatních se pro konzumaci ještě obvykle pěstuje \"Eriobotrya deflexa\". Některé druhy se vysazují jako okrasné rostliny.\n\n"}
{"id": "856798", "url": "https://cs.wikipedia.org/wiki?curid=856798", "title": "Agostino Cacciavillan", "text": "Agostino Cacciavillan\n\nAgostino kardinál Cacciavillan (* 14. srpna 1926 Novale di Valdagno) je italský římskokatolický kněz, vatikánský diplomat, vysoký úředník římské kurie, kardinál.\n\nStudoval v semináři ve Vicenze, kněžské svěcení přijal 26. června 1949. Pokračoval ve studiích v Římě, získal licenciát ze společenských věd na Papežské univerzitě Gregoriana a doktorát z kanonického práva na Papežské lateránské univerzitě, na diplomatickou dráhu se připravoval na Papežské diplomatické akademii. Od roku 1960 začal pracovat ve státním sekretariátu. Byl sekretářem nunciatur na Filipínách, ve Španělsku a Portugalsku, od roku 1969 působil ve Vatikánu.\n\nV lednu 1976 byl jmenován pronunciem v Keni a zároveň titulárním arcibiskupem, biskupské svěcení přijal 28. února téhož roku. V květnu 1981 se se stal pronunciem v Indii, v dubnu 1985 historicky prvním pronunciem v Nepálu. Od 13. června 1990 plnil funkci pronuncia v USA. K práci ve Vatikánu se vrátil v listopadu 1998, následující čtyři roky byl předsedou Správy majetku Apoštolského stolce. V únoru 2001 ho papež Jan Pavel II. jmenoval kardinálem.\n\n"}
{"id": "856799", "url": "https://cs.wikipedia.org/wiki?curid=856799", "title": "Seznam památných stromů v okrese Litoměřice", "text": "Seznam památných stromů v okrese Litoměřice\n\nToto je seznam památných stromů v okrese Litoměřice, v němž jsou uvedeny památné stromy na území okresu Litoměřice.\n\n"}
{"id": "856800", "url": "https://cs.wikipedia.org/wiki?curid=856800", "title": "Miss Model of the World", "text": "Miss Model of the World\n\nMiss Model of the World je mezinárodní soutěž krásy. Soutěž se poprvé pořádala v roce 1988 v tureckém Istanbulu. V roce 2004 byla soutěž přesunuta do Číny.\n\n"}
{"id": "856801", "url": "https://cs.wikipedia.org/wiki?curid=856801", "title": "Seznam památných stromů v okrese Louny", "text": "Seznam památných stromů v okrese Louny\n\nToto je seznam památných stromů v okrese Louny, v němž jsou uvedeny památné stromy na území okresu Louny.\n\n"}
{"id": "856802", "url": "https://cs.wikipedia.org/wiki?curid=856802", "title": "Švýcarsko na Letních olympijských hrách 2008", "text": "Švýcarsko na Letních olympijských hrách 2008\n\nŠvýcarsko se účastnilo Letní olympiády 2008. Zastupovalo ho 83 sportovců (47 mužů a 36 žen) v 20 sportech.\n\n"}
{"id": "856803", "url": "https://cs.wikipedia.org/wiki?curid=856803", "title": "Aristoteles (kráter)", "text": "Aristoteles (kráter)\n\nAristoteles je měsíční impaktní kráter nacházející se poblíž jižního okraje Mare Frigoris (Moře chladu) a východně od pohoří Montes Alpes (Alpy) na přivrácené straně Měsíce. Mohutný kráter s terasovitými valy má průměr 87 km , pojmenován je podle řeckého filosofa Aristotela. Na jeho dně je skupinka nevelkých centrálních kopců. Jižně od něj leží menší kráter Eudoxus (průměr 67 km), společně s Aristotelem tvoří charakteristickou dvojici pro pozorovatele ze Země.\n\nMenší kráter Mitchell se dotýká východního okraje Aristotela. Na opačné západní straně se nacházejí zbytky lávou zaplaveného kráteru Egede.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "856805", "url": "https://cs.wikipedia.org/wiki?curid=856805", "title": "Horní Ročov", "text": "Horní Ročov\n\nHorní Ročov (staré názvy \"Dráčov\", \"Vysoká\", \"Hořejší Ročov\", \"Horní Ročovice\", , ) je městys, mladší ze dvou samostatných osad Ročova.\n\nV roce 1352 získal Albrecht z Kolovrat od císaře Karla IV. svolení vykácet les nad Dolním Ročovem, kde měl svou tvrz, a dřevo použít na výstavbu městečka. Městečko položené na kopci nad starou osadou bylo vystavěno plánovitě, kolem velkého pravidelného náměstí, později se na něm konaly trhy. Větší rozvoj městečko zaznamenalo v druhé polovině 19. století díky vzestupu pěstování chmele, který se tu pěstoval už ve 14. století.\n\n"}
{"id": "856820", "url": "https://cs.wikipedia.org/wiki?curid=856820", "title": "Velké Stínky", "text": "Velké Stínky\n\nVelké Stínky () jsou zaniklá osada západně od Příbrami u Verneřic v okrese Děčín. Stávala na úbočí Bukové hory v nadmořské výšce okolo 630 metrů. Existuje katastrální území Velké Stínky s rozlohou 0,66 hektaru.\n\nJméno osady bylo pravděpodobně odvozeno z příjmení Stínka, které vychází z obecného jména stínka ve významu stěnice nebo ploštice. V historických pramenech se objevuje ve tvarech: Stínka (1623), Stinka (1654), Cztinka (1654), Czynken (1680), Tzinken (1720), Grosz Zinken (1787) a Grosz Zinken (1833).\n\nPrvní písemná zmínka o vesnici je z roku 1623. Osada zanikla po druhé světové válce, kdy bylo vysídleno původní německé obyvatelstvo. Nahradili je sice noví obyvatelé, ale protože do vesnice nevedla žádná silnice, odstěhovali se brzy jinam. Všech šest zbylých domů bylo ještě v roce 1945 zbouráno.\n\nPři sčítání lidu v roce 1921 zde žilo 33 obyvatel (z toho třináct mužů) německé národnosti a římskokatolického vyznání. Podle sčítání lidu z roku 1930 měla vesnice 35 obyvatel se stejnou národnostní a náboženskou strukturou.\n\n\n"}
{"id": "856828", "url": "https://cs.wikipedia.org/wiki?curid=856828", "title": "Ejmürové", "text": "Ejmürové\n\nEjmürové nebo Ajrumové ( Eymür, \"Eymür boyu\", Eyrum, \"Ājrīmlǖ\", \"Ayrım\", \"Eymur\", \"Ayrum\", \"Arum\", \"Imer\", \"Imir\", Āyromlū, \"Āyrom\", Imir, \"Eymir\", Айрумы) jsou jeden z historicky primárních 24 kmenů Oguzských Turků. V 11. století táhl kmen s názvem \"Avmur\" pod vedením Seldžuků přes Persii až do Anatolie k dobývání Blízkého Východu Část kmene zůstala v Oguzském knížectví, na území současného Turkmenistánu a Uzbekistánu. Hlavní území kmene tradičně spočívá v oblasti mezi Gruzií, Arménií a Ázerbájdžánem. Zde byli známí pod jménem \"Ajrum\" (a jeho variantami). Jejich zbytky v současnosti ještě nalezneme v Turecku, Ázerbájdžánu, Íránu, v Arménii a v menší míře v Gruzii a Turkmenistánu. V těchto zemích je Ejmür (a varianty) běžné příjmení. Ejmürové představují subetnickou turkomanskou skupinou Ázerbájdžánců. Mluví západním dialektem jazyka ázerbájdžánského. Vyznávají sunnitský islám a v menší míře súfismus. V Íránu mluví perštinou a jsou pod dominancí ší'itského islámu. V Turkmenistánu nese význam „eyni ajrum → stejné ajrum“ nebo „ajdın nazara → turecký vzhled“.\n\nEjmür byl název jednoho z 24 oghuzských kmenů. Migrace Ejmürů ve Střední Asie počala v 11. století. Společně se Seldžuky porazili Gháznovce a poté, co ustavili Seldžuckou říši, táhli jako dobyvatelé na Blízký Východ až do Byzancie. Po celou dobu seldžukovského dobývání Blízkého východu byli Ejmürové jeho účastníky. V průběhu tohoto dobývání hráli Saluři → Salgur, \"Ejmürové\" → Ajrum → Imir → Ajrom a Karkynové → Karkın → Kargın hlavní roli v osídlování Malé Asie.\n\nV epose „Köč“ napsaném Mövlüdem Sülejmanem je \"Imir\" jméno jednoho nepřítele. Epos ho v podstatě připisuje kmenu \"Ejmur\". V dalším epose Chivského chána Abu al-Ghazi Bahadura ze 17. století, pojmenovaného \"„Šedžere-ji Terekime“\" napsaného arabskou abecedou se tento etnonym čte třemi způsoby: \"Ijmur\", \"Imir\", \"Ajmur\" a někdy \"Ajmır\". Podle vysoce hodnotného díla „Tarih-je Mübarak-šah“, se původní etymologický název \"Imir\" vzdálil od společného názvu ostatních oguzských kmenů. Dle ázerbájdžánské metateze je jisté, že toto slovo Ejmur vyznívá způsobem Ajrum, Ejrum.\nKvalifikovanou odlišnosti jsou změny přízvuku v tureckých jazycích, způsobené změnou výslovností slov „Ejmur“ → Ej + ‚mür,mur‘ na „Ajrum“ → Aj + ‚rum,rım‘. Na území Arménie, mezi místními jmény, existuje řada etnických názvů. Etnické jméno \"Ejmur\" zde existuje v zkomolené podobě \"Ajrum\", \"Ajrım\", \"Imer\", \"Imir\". Dále, ázerbájdžánské a arménské „Ajrum“ → Aj + ‚rum,rım‘ v perštině vyznívá jako „Ajrom“ → Aj + ‚rom,rım‘. Zmatek má původ v nedostatku tureckého přízvuku ı v perštině a jeho následném zastoupení přízvukem u. Pokud se v Anatolii vyvíjel ve formu \"Ejmür\", v Turkmenistánu zůstal ve tvaru \"Imir\", a v Uzbekistánu \"Ajnur\".\n\nVznik jména tohoto kmene se podle legend o jejich původu vztahuje na Oguz-kaganova vnuka jménem „Eymur“.\n\n\n\n\"Ejmürové\" jsou uvedeni na 11. místě v pořadí.\n\nV staroturečtině jejich domorodý název znamená: \"v nejlepší kondici\". Jako každý kmen či klan patřící do skupiny Oguzů měli a mají svůj znak – tamgu. Jejích zvířecím totemem byla \"Poštolka rudonohá\".\n\nV Turecku nalézáme 72 míst a vesnic nazvaných \"Eğmir\", \"Eymir\", \"Eymür\", \"Igmir\" a \"İymir\", kromě toto se tyto názvy míst ještě vyskytují v Gruzii, kde geografické jméno tohoto toponymu je hodně zastoupené jako \"Imera\", \"Imira\", \"Imirasani (Imir Hasanli)\". Další místo \"Imirli\", jež stalo názvem města, se nachází v Arménské provincii Armavir. Kromě toho, v spojitosti s jménem kmenu Ajrum, se ještě v Ázerbájdžánském Agdašském rajóne přijalo jméno vzniklého geografického názvu podle ázerbájdžánského města \"Ejmur\". V dějinách Zakavkazských toponym se žijícími body staly ještě města jménem \"Şinix Ayrum\", \"Polad Ayrum\" a \"Ayrum\".\n\nV současnosti ještě zbytky kmene nalezneme: \n\n\n\n"}
{"id": "856831", "url": "https://cs.wikipedia.org/wiki?curid=856831", "title": "Simon Žao", "text": "Simon Žao\n\nSimon Žao (čín. 赵西门, pchin-jin Zhao Ximen) (1. června 1918 – 7. prosince 2001), vlastním jménem Žao Haižen, byl čínský křesťanský protestantský vedoucí, spisovatel, misionář a jeden z představitelů hnutí \"Zpět do Jeruzaléma\".\n\nKe křesťanství konvertoval roku 1944. Roku 1950 byl se svou těhotnou manželkou uvězněn komunisty. Jeho manželka ve věznici potratila a následně roku 1959 zemřela. Simon Žao byl z vězení propuštěn roku 1981.\n\n\n"}
{"id": "856835", "url": "https://cs.wikipedia.org/wiki?curid=856835", "title": "Seznam dílů seriálu Merlin", "text": "Seznam dílů seriálu Merlin\n\nToto je seznam dílů seriálu \"Merlin\". Středověké fantasy drama \"Merlin\", známé též jako \"Merlinova dobrodružství\" (v anglickém originále \"The Adventures of Merlin\") vysílala britská televizní stanice BBC One od 20. září 2008 do 24. prosince 2012. V ČR jej premiérově vysílala od podzimu 2010 stanice AXN Sci-Fi, přičemž 4. řadu odvysílala nejprve stanice AXN a až potom AXN Sci-Fi. Rovněž 5. řadu odvysílala jako první stanice AXN.\n\nK druhé řadě seriálu vznikla také doprovodná dokumentární řada \"Secrets and Magic\" (možný překlad: Tajemství a kouzla), která se zaměřovala na vznik jednotlivých epizod seriálu \"Merlin\", obsahovala rozhovory s herci a tvůrci i záběry z natáčení. Jednotlivé díly byly čtvrthodinové, pilotní díl trval 50 minut. Tuto sérii z produkce režiséra Marka Proctera a producentky Gillian Seaborneové vysílala stanice BBC Three.\n\n"}
{"id": "856836", "url": "https://cs.wikipedia.org/wiki?curid=856836", "title": "George N. Barnard", "text": "George N. Barnard\n\nGeorge N. Barnard (23. prosince 1819 Coventry, Connecticut – 4. února 1902) byl americký fotograf známý především svými snímky z americké občanské války.\n\nNarodil se 23. prosince v roce 1819 v Coventry jako syn Normana a Grace Badger Barnardových. Během svého dětství žil na různých místech po celé zemi, včetně jihu. Po otcově smrti v roce 1826 se Barnard a jeho rodina přestěhovali do New York City. Později žil se svou sestrou v Gallatinu v Tennessee, ale v roce 1842 se vrátil do New Yorku a vzal si za manželku v roce 1843 Sarah Jane Hodgesovou, se kterou měli dvě děti, dceru Mary Grace a syna, který zemřel již v dětství. V New Yorku pracoval v roce 1845 nejdříve jako hoteliér, po roce si otevřel vlastní daguerrotypické fotografické studio, dodnes však není známo, kde fotografii vystudoval. \n\nPo vypuknutí občanské války byl Barnard posílán fotografovat na různá místa ve Virginii, včetně Harper Ferry v Západní Virginii, Bull Runu a Yorktownu a stejně tak pracoval v okolí města Washingtonu.\n\nJeho snímky z 5. července 1853, na kterých zdokumentoval požár v mlýnu v Oswegu, se dnes považují za první zpravodajské fotografie a Barnard za jednoho ze zakladatelů fotožurnalistiky. Ve stejném roce si otevřel studio v Syrakusách, kde kromě daguerrotypií dělal ambrotypie a nakonec ferrotypie. Poté, co prodal studio v roce 1857, se specializoval na kartografii a lexikon míst státu New York. O dva roky později začal pracovat znova jako fotograf, spolupracoval s Timothy H. O'Sullivanem, Alexandrem Gardnerem a dalšími asistenty slavného fotografa Mathew Bradyho v New York City. Barnard byl u Bradyho zaměstnán v době, kdy se vzhledem k hrozbě občanské války obzvláště zvýšila poptávka po portrétech vojáků.\n\nJakmile válka začala, Barnard fotografoval mnoho významných bitev a míst. V roce 1863 byl angažován armádou Cumberland, aby vytvořil v Nashville v Tennessee kopie map a fotograficky zdokumentoval krajinu. O rok později spolu s generálem Williamem Tecumsehem Shermanem dokumentoval bitvu za Atlantu a následný pochod k moři. Závěr jeho válečné fotografie představují obrazy Columbie a Charlestonu, Jižní Karolína a představuje jeho 61 nejslavnějších fotografií, které publikoval v roce 1866 ve své knize \"Photographic Views of the Sherman Campaign\". \n\nPo válce pracoval v Syrakusách a v Charlestonu, pak se odstěhoval do Chicaga, kde jeho ateliér padl za oběť plamenům během velkého požáru Chicaga v roce 1871. Pak se v období 1873 až 1880 znovu usadil v Charlestonu. Nicméně i pak se stěhoval, tentokrát do Henrietty v New Yorku, kde si v roce 1881 vzal svou druhou manželku Emmu Chapin Gilbertovou. Našel si práci u společnosti Eastman Kodak Company v Rochesteru, kde pracoval na novém suchém želatinovém procesu. Avšak i v dalších několika letech se několikrát stěhoval. Nejdříve se s rodinou přestěhoval do Painesville, Ohio, poté na Gadsden, Alabama před rokem 1893 se stěhoval na farmu v Cedarvale, New York. Zde Barnard trávil své stáří a ještě vydělával vytvářením portrétů.\n\nZemřel 4. února 1902 a byl pohřben na hřbitově u Syrakus. \n\n"}
{"id": "856838", "url": "https://cs.wikipedia.org/wiki?curid=856838", "title": "Bradžština", "text": "Bradžština\n\nBradžština (nebo též Braj Bhasha ब्रज भाषा) je živý jazyk zařazený do západohindské jazykyové skupiny používaný v oblasti Braj na západě Indie.\n"}
{"id": "856843", "url": "https://cs.wikipedia.org/wiki?curid=856843", "title": "Al-Valíd II.", "text": "Al-Valíd II.\n\nAl – Valíd II. (706 – 17. dubna 744), celým jménem \"al-Valíd II. ibd Jazíd II\". Arabský chalífa z rodu Umajjovců v letech 743 - 744, synovec předchozího chalífy Hišáma.\n\nPo svém otci byl údajně rozmařilý, velmi rychle utratil nastřádané státní finance. Místo vlády se věnoval umění, naslouchal básníkům, pěvcům, věnoval se hrátkám s otrokyněmi, lovu a gymnastice, kterou mu umožňovala jeho tělesná konstituce. Díky těmto zálibám a vlastnostem se již jako následník dostal do konfliktu se svými umajjovskými příbuznými, kteří se snažili zpochybnit jeho následnictví. Proto princ ještě za života Hišámova opustil dvůr a stáhl se do zámečků na okraji pouště, kde pěstoval své záliby v soukromí. Jedním z těchto zámečků byl i princem vybudovaný Kusejr Amra. \n\nKdyž zemřel chalífa Hišám dostavil se do Damašku pouze pro hold, a poté se opět vrátil na jedno ze svých sídel. Jeho vláda byla na počátku přijata s nadšením, ale poddaní a úředníci velice rychle změnili názor poté, co ve státní pokladně začaly docházet peníze. Al-Valíd si proti sobě popudil i své příbuzné když chtěl na trůn prosadit své nedospělé syny, které zplodil s otrokyní. Navíc došlo k opětovnému pnutí mezi arabskými kmeny Kalb a Kajs, z nichž chalífa nadržoval Kajsovcům. \n\nNakonec došlo k povstání, do jehož čela se postavil Jazíd, syn chalífy al-Valída I. Podařilo se mu ovládnout Damašek a s několika tisíci muži pak oblehl chalífu na jednom z jeho zámečků. Al-Valíd II. měl k dispozici pouze svou tělesnou stráž, přesto se statečně bránil a v boji nalezl smrt. Jeho bratranec ho poté nahradil na trůnu jako Jazíd III.\n\n"}
{"id": "856860", "url": "https://cs.wikipedia.org/wiki?curid=856860", "title": "Gregorová", "text": "Gregorová\n\nPříjmení Gregorová nese:\n"}
{"id": "856863", "url": "https://cs.wikipedia.org/wiki?curid=856863", "title": "Goldberg", "text": "Goldberg\n\nGoldberg je původně německé vlastní jméno, které znamená doslova „Zlatá hora“. Vyskytuje se jako příjmení, ale i zeměpisný název.\n\n\n\n"}
{"id": "856864", "url": "https://cs.wikipedia.org/wiki?curid=856864", "title": "Aisha Kandisha", "text": "Aisha Kandisha\n\nAisha Kandisha je bájná postava ze severního Maroka a přilehlých oblastí severní Sahary. Jedná se o ženského démona, sukuba, který láká muže do pouště. Má postavu nádherné ženy, s velkými drápy na rukách a s křídly.\n"}
{"id": "856865", "url": "https://cs.wikipedia.org/wiki?curid=856865", "title": "Lenta", "text": "Lenta\n\nLenta je italská obec v provincii Vercelli v oblasti Piemont.\n\nK 31. prosinci 2011 zde žilo 905 obyvatel.\n\nCarpignano Sesia (NO), Gattinara, Ghemme (NO), Ghislarengo, Rovasenda\n"}
{"id": "856866", "url": "https://cs.wikipedia.org/wiki?curid=856866", "title": "Zell im Fichtelgebirge", "text": "Zell im Fichtelgebirge\n\nZell im Fichtelgebirge je město (Markt) v německé spolkové zemi Bavorsko, v zemském okresu Hof. Leží mezi Hofem a Bayreuthem.\n\nObec je oficiálně rozdělena na 17 částí:\n\nDle legendy je název města odvozen od mnišské cely.\n\nV 17. století tu vypukl mor a zemřelo tu více než 150 obyvatel. Při renovaci kostela byl nalezen masový hrob zalitý vápnem – pravděpodobně pohřbené oběti moru.\n\nStejně jako okolní obce i Zell připadl v roce 1810 Bavorsku. V roce 2007 se původní název Zell změnil na Zell im Fichtelgebirge.\n\n"}
{"id": "856873", "url": "https://cs.wikipedia.org/wiki?curid=856873", "title": "Harpalus (kráter)", "text": "Harpalus (kráter)\n\nHarpalus je mladý měsíční impaktní kráter, který se nachází na Mare Frigoris (Moři chladu) ve východní části Sinus Roris (Zálivu rosy). Jihovýchodním směrem od něj leží menší kráter Foucault (průměr 23 km). Paprskovitý Harpalus má průměr 39 km a je pojmenován podle řeckého astronoma Harpala.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "856875", "url": "https://cs.wikipedia.org/wiki?curid=856875", "title": "Machoň", "text": "Machoň\n\nExistuje více nositelů příjmení Machoň:\n\n"}
{"id": "856876", "url": "https://cs.wikipedia.org/wiki?curid=856876", "title": "Simon Hüttel", "text": "Simon Hüttel\n\nSimon Hüttel (1530–1601) byl malíř, kronikář města Trutnova, měšťan, purkmistr a renesanční člověk. Je autorem trutnovské kroniky, která je zásadním pramenem pro poznání dějin města i okolí v 15.-16. století. Simon Hüttel je ale pokládán také za autora dalších spisů i výtvarných prací, z nichž jen některé se dochovaly do současnosti: Jde například o obrazové mapy východních Krkonoš a o graficky zpracovanou genealogii rodu Zilvárů.\n\nNejvíce se proslavil psaním trutnovské kroniky, kterou začal psát ve svých 48 letech roku 1578 a psal ji až do své smrti. Kronika zachycuje historii Trutnova v letech 1484 až 1601, ale obsahuje například i legendu o založení Trutnova. Soudobé události Hüttel zachytil velmi podrobně a důsledně: Jako významný měšťan a purkmistr měl dobrý přehled o správě města a všech jeho obyvatelích, popisuje místní cechy a trhy, život trutnovské farnosti a školy i všechny události ze života Trutnovanů, od svateb po pohřby. Rukopis jeho \"Kroniky města Trutnova\" je nesmírně cenným pramenem pro poznání místní historie.\"„Léta páně roku 1578 na den sv. Jakuba, začal jsem já, Simon Hüttel, malíř v Trutnově, přesně zapisovat do této knihy paměti po pořádku podle letopočtu Kristova a podle sledu měsíců a dní dle kalendáře, vše, co pamětihodného se v Trutnově (i jinde) ve stu a 17 letech každý rok událo mezi městem Trutnov a jeho starými zástavními panstvími, et cetera, také o počátku duchovních beneficií, výstavbě kostelů a o farářích, školmistrech a kantorech, jak a v které době žili a zastávali své úřady až do této doby. Což vše jsem sestavil s velkou námahou a zacházel s tím jako se svátostí, díky Bohu a mé vlasti, ctihodné radě a městské obci trutnovské ke cti a kdykoliv na dobrou památku mého jména et cetera a věděl-li by někdo něco víc než já, budiž mu dopřáno, aby tu pravdu mohl do této knihy zapsat. ...“\"\n"}
{"id": "856877", "url": "https://cs.wikipedia.org/wiki?curid=856877", "title": "Gunnison County", "text": "Gunnison County\n\nGunnison County je okres ve státě Colorado v USA. K roku 2010 zde žilo 15 324 obyvatel. Správním městem okresu je Gunnison. Celková rozloha okresu činí 8 443 km².\n"}
{"id": "856878", "url": "https://cs.wikipedia.org/wiki?curid=856878", "title": "Hinsdale County", "text": "Hinsdale County\n\nHinsdale County je okres ve státě Colorado v USA. K roku 2010 zde žilo 843 obyvatel. Správním městem okresu je Lake City. Celková rozloha okresu činí 2 909 km².\n"}
{"id": "856879", "url": "https://cs.wikipedia.org/wiki?curid=856879", "title": "Huerfano County", "text": "Huerfano County\n\nHuerfano County je okres ve státě Colorado v USA. K roku 2000 zde žilo 7 862 obyvatel. Správním městem okresu je Walsenburg. Celková rozloha okresu činí 4 126 km².\n"}
{"id": "856880", "url": "https://cs.wikipedia.org/wiki?curid=856880", "title": "Jackson County (Colorado)", "text": "Jackson County (Colorado)\n\nJackson County je okres ve státě Colorado v USA. K roku 2010 zde žilo 1 394 obyvatel. Správním městem okresu je Walden. Celková rozloha okresu činí 4 198 km².\n"}
{"id": "856881", "url": "https://cs.wikipedia.org/wiki?curid=856881", "title": "Jefferson County (Colorado)", "text": "Jefferson County (Colorado)\n\nJefferson County je okres ve státě Colorado v USA. K roku 2010 zde žilo 534 543 obyvatel. Správním městem okresu je Golden. Celková rozloha okresu činí 2 015 km². Pojmenován byl podle prezidenta Thomase Jeffersona.\n"}
{"id": "856882", "url": "https://cs.wikipedia.org/wiki?curid=856882", "title": "Kiowa County (Colorado)", "text": "Kiowa County (Colorado)\n\nKiowa County je okres ve státě Colorado v USA. K roku 2010 zde žilo 1 398 obyvatel. Správním městem okresu je Eads. Celková rozloha okresu činí 4 625 km².\n"}
{"id": "856883", "url": "https://cs.wikipedia.org/wiki?curid=856883", "title": "Kit Carson County", "text": "Kit Carson County\n\nKit Carson County je okres ve státě Colorado v USA. K roku 2000 zde žilo 8 011 obyvatel. Správním městem okresu je Burlington. Celková rozloha okresu činí 5 598 km². Byl pojmenován podle Kita Carsona.\n"}
{"id": "856884", "url": "https://cs.wikipedia.org/wiki?curid=856884", "title": "La Plata County", "text": "La Plata County\n\nLa Plata County je okres ve státě Colorado v USA. K roku 2010 zde žilo 51 334 obyvatel. Správním městem okresu je Durango. Celková rozloha okresu činí 4 403 km².\n"}
{"id": "856885", "url": "https://cs.wikipedia.org/wiki?curid=856885", "title": "Lake County (Colorado)", "text": "Lake County (Colorado)\n\nLake County je okres ve státě Colorado v USA. K roku 2010 zde žilo 7 310 obyvatel. Správním městem okresu je Leadville. Celková rozloha okresu činí 994 km².\n"}
{"id": "856886", "url": "https://cs.wikipedia.org/wiki?curid=856886", "title": "Larimer County", "text": "Larimer County\n\nLarimer County je okres ve státě Colorado v USA. K roku 2010 zde žilo 299 630 obyvatel. Správním městem okresu je Fort Collins. Celková rozloha okresu činí 6 822 km².\n"}
{"id": "856887", "url": "https://cs.wikipedia.org/wiki?curid=856887", "title": "Las Animas County", "text": "Las Animas County\n\nLas Animas County je okres ve státě Colorado v USA. K roku 2000 zde žilo 15 207 obyvatel. Správním městem okresu je Trinidad. Celková rozloha okresu činí 12 368 km². Pojmenován byl podle řeky Animas.\n"}
{"id": "856891", "url": "https://cs.wikipedia.org/wiki?curid=856891", "title": "Je t'aime moi non plus (film)", "text": "Je t'aime moi non plus (film)\n\nJe t'aime moi non plus je francouzský dramatický film. Jeho režisérem, scenáristou a autorem hudby byl Serge Gainsbourg a hlavní roli zde hrála jeho přítelkyně Jane Birkinová, mimo ní pak Joe Dallesandro, Hugues Quester a další. Cameo roli si zde rovněž zahrál Gérard Depardieu.\n"}
{"id": "856892", "url": "https://cs.wikipedia.org/wiki?curid=856892", "title": "Je t'aime moi non plus", "text": "Je t'aime moi non plus\n\n„Je t'aime moi non plus“ je francouzská píseň, kterou napsal Serge Gainsbourg. Tento duet Gainsbourg nahrál spolu s herečkou Brigitte Bardot v roce 1967. Tato verze písně ale nebyla do roku 1986 zveřejněna.\n\nPopulární se stala nahrávka této skladby z roku 1969. Tuto verzi Gainsbourg nazpíval se svou tehdejší milenkou Jane Birkinovou. Tato verze se stala jedničkou britských hitparád, ale v některých zemích se stala pro svůj výrazný sexuální náboj zakázanou. V pozdějších dobách nahráli coververze písně „Je t'aime moi non plus“ mnozí další umělci.\n\nPíseň byla původně napsána a nahrána v zimě roku 1967. Francouzská herečka Brigitte Bardot tehdy požádala svého přítele Serge Gainsbourga o napsání písní se silnou milostnou tematikou. Serge tehdy pro ni zkomponoval skladby „Bonnie and Clyde“ a „Je t'aime“. Nahrávání a aranžování skladeb zrealizoval Michel Colombier v pařížském studiu. Konalo se během dvou hodin v malé prosklené budce a technik William Flageollet tuto session charakterizoval jako „těžký petting“. O tomto nahrávání přešly na veřejnost zprávy, po kterých se rozhořčený manžel Bardotové, německý obchodník Gunter Sachs, rozhodl zakročit proti zveřejnění singlu. Bardot proto prosila Gainsbourga, aby píseň nevydal i přes to, že on protestoval, že „konečně poprvé ve svém životě napsal jemný milostný song a nakonec to musí všechno takto špatně skončit“.\n\nV roce 1968 se Gainsbourg zamiloval do anglické herečky Jane Birkin, které také navrhl, aby se pokusili píseň „Je t'aime“ nahrát. Birkin slyšela verzi od Bardot a označila ji za „dost horkou“. Žárlila na to, že by Gainsbourg nahrával tuto skladbu sám ve studiu s nějakou jinou ženou, zpěvačkou. Gainsbourg požádal Birkin, aby zpívala oproti Brigitte Bardot o oktávu výše, neboť se mu zdálo, že Jane má příliš chlapecky znějící hlas. Nahrávání relalizoval a aranžoval Arthur Greenslade ve studiu Marble Arch. Birkin říkává, že v této písni měla problémy s hlubokými nádechy až tak velké, že se její hlas ztrácel spolu s dechem, až v některých chvílích přestávala dýchat. Během poslechu nahrávky jsou tyto pauzy zřetelné. Média ráda o výrobě skladby (podobně jako i s Brigitte Bardot) spekulovala, že to byla vlastně živá nahrávka sexuálního aktu, na což Gainsbourg reagoval odpovědí, že v tom případě by byla výsledkem nahrávání dlouhohrající deska a ne pouze singl. Singl vyšel ve únoru 1969. Měl obyčejný obal, na kterém bylo napsáno „Interdit aux moins de 21 ans“ (mládeži do 21 let zakázáno), a nahrávací společnost se změnila z Philips na Fontanu.\n\nGainsbourg na nahrávání této písně oslovil i Marianne Faithfull, která to komentovala, že „Hah! On o to žádal každého“. Mezi oslovené patřily i Valérie Lagrange a Mireille Darcová. Bardotová svou verzi nechtěla vydat, ale její přítel Jean-Louis Remilleux ji časem oslovil, aby kontaktovala Gainsbourga a verze „Je t'aime“ v podání Brigitte Bardotové byla zveřejněna v roce 1986.\n\nSlova písně „Je t'aime moi non plus“ jsou zpívané, mluvené a šeptané v C durové stupnici a doprovázené vlažným čokoládově sladkými barokními varhanami a kytarou. Její název byl inspirován výrokem Salvadora Dalího: „Picasso je Španěl, i já jsem. Picasso je génius, i já jsem. Picasso je komunista, já nejsem“. Gainsbourg prohlašoval, že jeho nepojednává o sexu, že je to píseň o zoufalství a o neschopnosti fyzické lásky, je dialogem milenců během koitu.\n\nPotom, co vznikla nahrávka této písně s Brigitte Bardot, francouzští novináři publikovali své verze o tom, že jde o autentickou nahrávku milování a týdeník \"France Dimanche\" poznamenal, že jsou v ní „vzdechy a vzlyky blaženosti, které vzbuzují dojem, že posloucháte dva souložící lidi“. Poprvé byla píseň na veřejnosti prezentována krátce po nahrání v jedné pařížské restauraci. Jane Birkin říkala, že „poté, co zazněly její tóny, bylo slyšet cinkání příborů, nožů a vidliček, jak jejich hosté odkládají na talíře“ nač Gainsbourg poznamenal, že „má pocit že, mají nahraný hit“.\n\nErotický náboj skladby se setkával s odporem. Text byl chápán jako propagace tabuizovaného sexu bez lásky, který byl umocněn dýchavičným sugestivním stylem. Hudební magazín \"Observer Monthly Music\" ho nazval popovou verzí ve stylu erotické filmové série o \"Emmanuelle\".\n\nPíseň kulminuje zvuky orgasmu v podání Jane Birkin. Možná i tyto zvuky jsou důvodem, proč byla tato píseň zakázána ve vysíláních médií Španělska, Švédska, Brazílie, Spojeného království, Itálie, Portugalska, ale i Polska a Československa. Do nočních hodin (od 23:00) se nesměla vysílat ani ve Francii a Spojených státech amerických, píseň odsoudil i Vatikán, který veřejně odsoudil i italského vydavatele hudebního nosiče.\n\nV roce 2004 se Jane Birkin vyjádřila, že podle ní nebyla tato píseň až tak příliš vulgární, že vůbec nechápe, proč způsobila až takový rozruch. Anglicky mluvící lidé jí podle ní i tak nemohli docela dobře rozumět. Když později měl jít Gainsbourg nahrávat na Jamajku se seskupením Sly and Robbie, členové této kapely se k němu chovali nedůvěřivě. Řekli mu, že oni v podstatě neznají z francouzské popové hudby nic, pouze jakousi píseň s názvem Je t'aime moi non plus“, v níž nějaká žena sténá. Když jim Gainsbourg řekl, že je to od něj, jejich postoj k němu se radikálně změnil.\n\nPíseň „Je t'aime moi non plus“ dosáhla v komerční úspěch v celé Evropě. Do roku 1986 se z ní prodalo čtyři miliony nosičů. Ve Spojeném království singl vydalo hudební vydavatelství Fontana, ale po dosažení druhé příčky v žebříčcích byl tímto vydavatelem singl z prodeje stažen. Gainsbourg se nevzdal a uzavřel novou smlouvu s vydavatelem Major Minor Records, jehož edice se dostala na vrchol britských žebříčků. Tento singl byl ve Spojeném království první zakázanou a zároveň i první neanglicky zpívanou písní na vrcholu žebříčků. Na vrcholu se přitom udržel 31 týdnů. Ve Spojených státech byl na 69. pozici žebříčku Billboardu, noviny \"The New York Times\" skladbu nazvaly „poetickou šťastnou náhodou“, z čehož byl Gainsbourg patřičně nadšen. Americký vydavatel Mercury Records čelil kritice, že je píseň obscénní a proto bylo její vysílání limitované, což omezilo prodej jejích nosičů na úroveň okolo 150 000 kusů.\nSexuální téma patří mezi nejoblíbenější komerční, umělecké ale i konverzační „magnety“ a proto se píseň „Je t'aime moi non plus“ dočkala mnoha svých verzí, které byly vážně ale i humorně laděné. V podstatě i nejslavnější verze písně v podání Jane Birkin a Serge Gainsbourga je také coververzí.\n\nOd roku 1969 bylo nahráno více verzí skladby pod názvem „Love at First Sight“, z nichž jedna od kapely Sounds Nice se dostala do Top 20 První parodii této písně napsal v roce 1970 sám Gainsbourg spolu s Marcelem Mithoisom. Tuto verzi skladby s názvem „Ça“ nazpíval populární francouzský komik Bourvil a Jacqueline Maillan. Byla to poslední nahrávka před Bourvilovou smrtí.\n\nPíseň byla v roce 1975 inspirací i pro disco klasiku „Love to Love You Baby“ od zpěvačky Donny Summer a producenta Giorgio Morodera. Jejich 15 minutová verze tohoto duetu byla nahrána pro film \"Thank God It's Friday\" z roku 1978.\n\nV roce 1998 nahrála skladbu Sam Taylor-Wood spolu s Pet Shop Boys pro kompilační projekt \"Ambassadors − We Love You\", který konceptuálně prezentoval spojitost mezi vizuálními a hudebními umělci. Tato nahrávka vyšla i jako bonus na CD singlu „I Don't Know What You Want But I Can't Give It Any More“.\n\nV roce 2002 producent Dimitri Tikovoi pořídil v rámci svého projektu Trash Palace album \"Positions\", na kterém Brian Molko z kapely Placebo a Asia Argento nazpívali obrácenou verzi skladby „Je t'aime moi non plus“: Molko v ní nazpíval ženské party.\n\nJednu patřičně dušnosti anglickou coververzi této písně s názvem \"I Love You (Me Either)\" nazpívala v roce 2005 pro svůj album \"Monsieur Gainsbourg Revisited\" dvojice Cat Power a Karen Elson a Jason Kouchak.\n\n"}
{"id": "856894", "url": "https://cs.wikipedia.org/wiki?curid=856894", "title": "Foucault (kráter)", "text": "Foucault (kráter)\n\nFoucault je malý měsíční impaktní kráter, který se nachází na jižním okraji západní části Mare Frigoris (Moře chladu). Severozápadním směrem leží větší Harpalus (průměr 39 km), jižně pak Sharp (průměr 38 km). Jihovýchodně lze nalézt kráter Bianchini.\n\nFoucault má průměr 23 km a je pojmenován podle francouzského fyzika Léona Foucaulta (který se proslavil experimentem známým jako Foucaultovo kyvadlo).\n\n"}
{"id": "856897", "url": "https://cs.wikipedia.org/wiki?curid=856897", "title": "Helwigova mapa Slezska", "text": "Helwigova mapa Slezska\n\nHelwigova mapa je první velkou samostatnou mapou Slezska, kterou vydal v roce 1561 učenec a pedagog magistr Martin Helwig. Po 3 letech práce byla mapa vyřezána do 12 tiskových desek. Celkem je ale čtyřlistová, na každou mapovou čtvrtku připadly 3 tiskové desky. Všechny pravděpodobně vyřezal H. Kron a mapu vytiskl Johann Creutzig v Nise.\n\nMapa se dočkala řady vydání. V současné době známe vydání z roku 1561, 1605, 1612, 1627, 1642, 1685, 1738, 1745, 1746, 1765, 1776, 1776, 1778, 1889. Celkem tedy 14. Po dlouhou dobu byla jedinou mapou svého druhu zobrazující toto území. Byla mnohokrát publikována v atlasech a stala se vzorem pro řadu odvozenin. Originál mapy se nedochoval. Kopií Helwigovy mapy je několik, mezi nejvýznamnější patří kopie, kterou do svého díla Theatrum orbis terrarum začlenil Abraham Ortelius, další známé kopie jsou od Gerharda de Joda a Gerharda Mercatora.\n\nHelwigova mapa je zajímavá také z hlediska ochrany autorských práv. Helwig si při audienci na Pražském hradě v roce 1561 vymohl u císaře Ferdinanda I. Habsburského nejen imprimatur (povolení k tisku), ale také opatření, které zajišťovalo konfiskaci nelegálních kopií a také pokutu za ve výši deseti hřiven zlata. Tato pokuta byla pak rovnoměrně rozdělena mezi autora a panovníka. Pravděpodobně šlo o první ochranu autorských práv v dějinách kartografie.\n\nMapa zobrazuje celé Slezsko a Kladsko, větší část Dolní a Horní Lužice, část Braniborska, Polska, Slovenska (Uher), Moravy a Čech. Vnitřní mapový rám ohraničuje území 49° 36‘ – 52° 26‘ severní šířky, 37° 14‘ – 42° 52‘ východní délky (od Ferra) na jižním rámu mapy a 37° 6‘ – 42° 56‘ východní délky (od Ferra) na severním rámu mapy. Přibližné měřítko mapy je 1 : 550 000. Mapa má jižní orientaci, jelikož autor chtěl, aby horní Slezsko bylo v mapě nahoře a Dolní Slezsko dole, a aby ústřední řeka Odra tekla shora dolů.\n\nDílo je ohraničeno bohatě zdobeným vnějším mapovým rámem, který nemá pouze dekorativní význam, ale přibližuje také slezskou heraldiku. Vnitřní rám zachycuje geografickou sít složenou z řady obdélníčků odpovídajících 2‘ zeměpisné délky či šířky.\n\nV prostoru mapy jsou rozmístěny tři kartuše. Největší navazuje na vnitřní stranu horního vnitřního rámu. Tato kartuše obsahovala věnování Mikuláši II. Rehdigerovi (významný vratislavský patricij, rada, komoří a později i zemský hejtman vratislavského knížectví, který podporoval vznik mapy), později jiné texty nebo titul mapy. V menší kartuši v dolní části mapy bylo uvedeno upozornění na císařské privilegium a místo vydání mapy (v Nise u Johanna Creutziga), v dalších letech zde byly umisťovány údaje o vydavatelích a tiskařích. V nejmenší kartuši je umístěn kompas.\n\nVýznamný prvek mapy tvoří také grafické měřítko, které najdeme v pravé spodní části mapy. Jedná se o přímkové měřítko, které zachycuje dvacet blíže nespecifikovaných mil.\n\nProstor okolo mapové kresby dotváří dva velké bohatě zdobené znaky. V právem horním rohu je to český lev, v levém dolním polská orlice.\n\nMapa je bohatě kolorovaná. Lesy jsou vybarveny zelenou barvou, řeky modrou a horstva jsou v hnědých a zelených odstínech. Sídla jsou zvýrazněna červenou a žlutou barvou. Výrazné kolorovaní je použito i pro okolní kresby a kartuše.\n\nVlastní mapa obsahuje reliéf, vodstvo, sídla, porosty a popis.\nPro znázornění reliéfu byla použita tzv. kopečková metoda. Výslednou plasticitu reliéfu dotváří vykreslení stínů na severovýchodních svazích. Zvláštností spojenou s reliéfem je kresba vzpřímené postavy s parožím a silnou holí vyobrazující Krakonoše (Rübenczal) umístěná nedaleko zřetelně zvýrazněné Sněžky.\n\nMapa zobrazuje celkem 42 vodních toků s názvem a 12 vodních toků bez názvu, nebo s názvem nesprávným. Jsou zde zakresleny pouze vody tekoucí. Všechny jsou vykresleny jako dvojčaré a vložené proudnice naznačují vydatnost toku.\n\nSídla na mapě jsou rozdělena do čtyř skupin: Stadt – město, Closter – klášter, Schlos – zámek a Dorf – vesnice. Helwig pro jejich rozlišení sestavil mapovou legendu tvořenou 4 grafickými symboly a k nim zprava připojenými jednoslovnými vysvětlivkami v německém jazyce. Legenda se nachází v jihovýchodní části mapy v blízkosti Sněžky. Každé sídlo je v mapě vyznačeno příslušnou značkou, která je dotvořena schematickou kresbičkou sídla. Názvy sídel jsou zpravidla německé. Celkem je v mapě 327 sídel. Z toho je 254 měst, 17 klášterů, 29 zámků a 27 vesnic.\n\nPorosty jsou znázorněny kresbou listnatých lesů, jejich umístění na mapě nelze považovat za jednoznačně věrohodné.\n\nNa mapě převažuje názvosloví německé, ale můžeme zde najít i texty latinské. Mapa obsahuje ještě dvě zajímavosti: zákres nejstarší školy ve Slezsku včetně data jejího založení a obrázky chmelnic u města Hlivec.\n\nMartin Helwig se narodil v Nise 5. listopadu 1516. Studoval na katolické škole, ale později se stal zastáncem Lutherova učení. Od roku 1552 působil jako kantor ve škole Máří Magdalény ve Vratislavi, kde byl posledních 14 let svého života rektorem. Zemřel 26. ledna 1574.\n\nZabýval se astronomií a tvorbou horoskopů (které sestavil pro všech svých 8 dětí), ale pedagogika byla pro jeho život rozhodující. S jeho pedagogickými zájmy souvisí i zájem o kartografii, jelikož považoval za nezbytné, aby studenti pro pochopení dalších souvislostí znali svou zemi. Mezi jeho další díla patří např. latinský popis Slezska a mapa starověké Itálie.\n"}
{"id": "856900", "url": "https://cs.wikipedia.org/wiki?curid=856900", "title": "Jazíd III.", "text": "Jazíd III.\n\nJazíd III., celým jménem Jazíd ibn al-Valíd (701 – 25. září 744), byl arabský chalífa z rodu Umajjovců. V roce 744 vládl pouhých pět měsíců. Byl synem chalífy al-Valída.\n\nJazíd vedl úspěšnou vzpouru proti svému předchůdci al-Valídovi II., který ztratil podporu svých poddaných i rodiny. Podařilo se mu ho izolovat na jeho soukromém zámečku východně od Mrtvého moře. Při obléhání chalífa padl a Jazíd slavil triumfální návrat do Damašku.\n\nJako chalífa dokázal Jazíd uklidnit vzbouřený kmen Kalb a celou řadou slibů přimět poddané k poslušnosti. Svého příbuzného Marvána ibn Muhammada si naklonil tím, že mu potvrdil správu provincií a ještě mu přidal titul správce Mezopotámie.\n\nSvé sliby však již nestihl realizovat, neboť ho zastihla předčasná smrt na mozkový nádor. Za svého nástupce určil svého bratra Ibrahima, což však zavdalo příčinu k dalšímu mocenskému střetu mezi Umajjovci a jejich spojenci.\n"}
{"id": "856903", "url": "https://cs.wikipedia.org/wiki?curid=856903", "title": "Redondo (Washington)", "text": "Redondo (Washington)\n\nRedondo je obec a čtvrť města Des Moines v americkém státě Washington, nedaleko od hranic s městem Federal Way. Původně byla obec založena jako letovisko, ale časem se z ní stala městská rezidenční čtvrť střední platové třídy. Postavena je kolem zdejší pláže s dřevěným chodníkem, restaurací a placeným parkovištěm. Své jméno získala od osadníka z Redondo Beach v Kalifornii. Nedaleko čtvrtě se nachází státní park Saltwater. \n"}
{"id": "856907", "url": "https://cs.wikipedia.org/wiki?curid=856907", "title": "DuPont (Washington)", "text": "DuPont (Washington)\n\nDuPont je město v okrese Pierce v americkém státě Washington. Roku 2010 mělo 8 199 obyvatel.\n\nIndiánský kmen Nisquallyjců přišel na zdejší území před minimálně 5 700 lety a živil se zde mořskými plody z pláží Pugetova zálivu a lososy z potoka Sequalitchew Creek. Území pak bylo zmapováno roku 1792 Georgem Vancouverem, v roce 1833 pak zde Společnost Hudsonova zálivu postavila obchodní středisko Fort Nisqually. O deset let později byla ale přemístěna na místo nacházející se proti proudu potoka od původního umístění.\n\nPrvní školou osady byla misionářská metodistická škola, na které se učilo mezi lety 1840 a 1842. Jejím učitelem byla Chloe A. Clark. První federálně provozované školy se osada dočkala roku 1852, v roce 1869 byla ale škola prodána místním osadníkům. V roce 1906 zde zakoupila firma DuPont 13 km² půdy, na kterých postavila továrnu na výbušniny. Z osady vyrostlo firemní město, jenž neslo i název firmy, a v roce 1909 zde stálo již více jak 100 domů.\n\nOficiálně bylo město začleněno v březnu 1912, ale poté o svůj status města přišlo. Opětovné začlenění přišlo roku 1951. Nedávno obec prošla transformací díky realizaci projektu Northwest Landing, který ji umožní růst až na více než 12 tisíc obyvatel.\n\nNyní město i nadále roste. Jediná základní škola ve městě, která nese jméno po Chloe A. Clark, dosáhla v roce 2007 své kapacity, což přinutilo školní okrsek Steilacoom změnit rozložení svých škol. Školy Chloe A. Clark Elementary v DuPontu a Cherrydale Primary ve Steilacoomu učí studenty do třetího ročníku, další dva ročníky pak nabízí Saltar's Point Elementary ve Steilacoomu. Okrsek dále v srpnu 2008 přemístil základní školu Pioneer Middle School, kde se vyučují ročníky druhého stupně, ze Steilacoomu do DuPontu. Nová budova této školy pak získala certifikát LEED o „zelenosti“ budovy.\n\nDuPont se nedělí na čtvrtě, ale „vesnice“, z nichž každá má jiný design a kontraktora. Nejznámější z nich je Northwest Landing, jelikož je propagována informačními cedulemi podél dálnice Interstate 5. V centru města se stále otevírají nové podniky, ale už ne tak často jako dříve. Největší vesnicí je Hoffman Hill, a to jak rozlohou, tak počtem obyvatel, jelikož zde žije kolem 60 % populace města. Rezidenční vesnice The Historic Village je jedinou částí města, jež není moderně naplánována a rovněž se nachází na národním rejstříku historických míst. Za nejdražší vesnici je pak považován Bell Hill. Kromě rezidenčních čtvrtí se zde nachází také četné turistické stezky a pruhy zeleně. Podle městského plánu bylo už dosaženo 95 % jeho zástavní kapacity. Pět zbylých, nezastavených procent jsou území, která jsou ekonomicky oslabena nebo obsazena jinou aktivitou.\n\nPodle odhadů žije v roce 2012 ve městě mezi 9 a 13 tisíci obyvateli.\n\nV roce 2010 žilo v DuPontu 8 199 obyvatel, z nichž 69 % tvořili běloši, 10 % Asiaté a 8 % Afro-Američané. 10 % obyvatelstva bylo hispánského původu. Oproti roku 2000 zaznamenala populace města 234% nárůst.\n"}
{"id": "856908", "url": "https://cs.wikipedia.org/wiki?curid=856908", "title": "Ibráhím (chalífa)", "text": "Ibráhím (chalífa)\n\nIbráhím (? – 25. leden 750) celým jménem \"Ibráhím ibn al-Valíd\". Arabský chalífa z roku Umajjovců v roce 744. Bratr chalífy Jazída III.\n\nIbráhímova vláda je spíše epizodickou událostí v dějinách umajjovského chalífátu. Jako chalífa nebyl všeobecně uznán. Ihned proti němu vystoupil Marván ibn Muhammad, který se prohlásil ochráncem synů al-Valída II., kteří byli věznění v Damašku. Spojil se s kmenem Kajs a podařilo se mu získat převahu nad kmenem Kalb, který stál na straně Ibráhímově. Ibráhím poté uzavřel dohodu s Marvánem a za záruky svobody a osobní bezpečnosti uznal Marvánovu vládu. \n\n"}
{"id": "856910", "url": "https://cs.wikipedia.org/wiki?curid=856910", "title": "Seznam dílů seriálu Živí mrtví", "text": "Seznam dílů seriálu Živí mrtví\n\nToto je seznam dílů seriálu \"Živí mrtví\". Americký postapokalyptický seriál \"Živí mrtví\" (v originále \"Walking Dead\") vznikl na základě stejnojmenného komiksu od Roberta Kirkmana, Tonyho Moorea a Charlieho Adlarda. Kabelová televizní stanice AMC jej začala vysílat od 31. října 2010. V českém znění seriál začala vysílat stanice Prima Cool od 25. srpna 2012.\n\n<onlyinclude></onlyinclude>\n\nTýden před premiérou 7. řady byl odvysílán speciál, který shrnul uplynulých 6 řad, včetně rozhovorů s herci a producenty.\n\nV únoru 2019 byla objednána desátá řada seriálu.\n\nPřed zahájením 2. řady, 6dílná minisérie měla premiéru na oficiální webstránce AMC. Tato minisérie vypráví příběh Hannah, \"dívce na kole\", chodce, kterou Rick zabil z milosti v první epizodě\n\nMinisérie Cold Storage vypráví příběh mladého Chase, který hledá úkryt v skladu spolu se zákeřným zaměstnancem B.J.-em.\n\n"}
{"id": "856920", "url": "https://cs.wikipedia.org/wiki?curid=856920", "title": "Miroslav Řezníček", "text": "Miroslav Řezníček\n\nMiroslav Řezníček (* 22. března 1942) je bývalý český politik, v 90. letech 20. století poslanec České národní rady a Poslanecké sněmovny za ČSSD, později nezařazený poslanec.\n\nVe volbách v roce 1992 byl zvolen do České národní rady za ČSSD (volební obvod Západočeský kraj). Zasedal ve výboru pro vědu, vzdělání, kulturu, mládež a tělovýchovu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období sněmovny, tedy do voleb v roce 1996. Krátce předtím ještě v dubnu 1996 opustil poslanecký klub sociální demokracie a zasedal v parlamentu jako nezařazený poslanec.\n\nZároveň vystoupil z ČSSD. Předseda strany Miloš Zeman jeho odchod přičítal tomu, že nebyl zařazen na západočeskou kandidátní listinu ČSSD. Jeho eliminace z kandidátní listiny přitom podle Zemana byla odůvodněná, protože Řezníček měl jako poslaneckou asistentku zaměstnávat vlastní manželku. Sám Řezníček ale jako motiv pro odchod ze strany uváděl nesouhlas s hospodařením v oblasti zřizování poslaneckých kanceláří. Řezníček byl v té době za ČSSD starostou obce Libavské Údolí. Do tamního zastupitelstva byl zvolen v komunálních volbách roku 1994. Po odchodu z ČSSD nabídl rezignaci na starostenský post.\n\n"}
{"id": "856921", "url": "https://cs.wikipedia.org/wiki?curid=856921", "title": "Sepp Holzer", "text": "Sepp Holzer\n\nSepp Holzer, občanským jménem Josef Holzer (narozen 24. července 1942 v Ramingsteinu) je rakouský sedlák, spisovatel a mezinárodní poradce pro přírodní zemědělství. Pochází z tradiční rakouské katolické rodiny sedláků. V roce 1962 převzal horský statek svých rodičů Krameterhof, kde hospodaří permakulturním způsobem. Je autorem několika knih týkajících se ekologického zemědělství.\n\n"}
{"id": "856924", "url": "https://cs.wikipedia.org/wiki?curid=856924", "title": "Doris Buresová", "text": "Doris Buresová\n\nDoris Buresová (německy \"Doris Bures\", * 3. srpna 1962 ve Vídni) je rakouská politička. Je členkou Sociálně demokratické strany Rakouska. V letech 2008–2014 zastávala post ministryně pro dopravu, inovace a technologie ve vládě Alfreda Gusenbaeura a v první i druhé vládě Wernera Faymanna. Od 2. září 2014 je předsedkyní rakouské Národní rady. Nahradila zesnulou Barbaru Prammer.\n\n"}
{"id": "856926", "url": "https://cs.wikipedia.org/wiki?curid=856926", "title": "Nové lázně (Teplice)", "text": "Nové lázně (Teplice)\n\nNové lázně v Teplicích jsou jednou z lázeňských budov severočeského města Teplice, jeho čtvrti Šanov. Jedná se o dětskou léčebnu, lázně pro děti do 18. let postižené onemocněním a úrazy pohybového aparátu.\n\nByly postaveny v lázeňském městečku Šanov (dnes je čtvrtí Teplic) v roce 1839 Šanov byl povýšen na město roku 1884 a připojen administrativně k Teplicím v roce 1895. Budova je státem chráněná kulturní památka (č. 42402/5-2511), v seznamu vedena od 3. 5. 1958.\nLázně jsou ve čtvrti města Teplice, s úřední adresou U Nových lázní 1101/2, 415 01 Teplice. Z boku budovy je ulice Pod Doubravkou.\n\nDo čtvrti je vedena doprava MHD, přímo u lázní má svou zastávku trolejbusová linka 3 a autobusová 9.\n\n"}
{"id": "856929", "url": "https://cs.wikipedia.org/wiki?curid=856929", "title": "Weißdorf", "text": "Weißdorf\n\nWeißdorf je obec v německé spolkové zemi Bavorsko, v zemském okresu Hof. Leží na Sále, osmnáct kilometrů jižně od Hofu.\n\nObec je oficiálně rozdělena na 13 částí:\nPrvní písemná zmínka o obci pochází z roku 1364. V roce 1810 připadla obec, jako celá okolní oblast, Bavorsku.\n\n\n"}
{"id": "856932", "url": "https://cs.wikipedia.org/wiki?curid=856932", "title": "Georg Solti", "text": "Georg Solti\n\nSir Georg Solti KBE (výslovnost <nowiki>[džordž šolty]</nowiki>, původním jménem \"Stern György\", 21. října 1912 v Budapešti – 5. září 1997 v Antibes) byl britský dirigent maďarského židovského původu, mimo jiné dlouholetý hudební ředitel Chicagského symfonického orchestru.\n\nPocházel z Maďarska, studoval v Budapešti, k jeho učitelům patřil Béla Bartók a Leo Weiner. Ve 30. letech byl korepetitorem Maďarské státní opery a působil spolu s Arturem Toscaninim na Salzburském festivalu. Jeho kariéra byla přerušena nacistickým režimem, jako Žid musel v roce 1938 emigrovat. Jednu sezónu působil jako dirigent v Royal Opera House v Londýně, zbytek druhé světové války prožil ve Švýcarsku, kde se živil jako klavírista.\n\nPo válce byl od roku 1946 hudebním ředitelem Bavorské státní opery v Mnichově. V roce 1952 přešel do opery ve Frankfurtu nad Mohanem, kde působil dalších devět let. V roce 1953 získal německé občanství. V roce 1961 se stal hudebním ředitelem Covent Garden Opera Company v Londýně, úroveň této scény jeho působení výrazně pozvedlo. Právě pod jeho vedením získala společnost čestný titul „Královská opera“. V roce 1972 se stal britským poddaným. V roce 1969 se stal hudebním ředitelem Chicagského symfonického orchestru, v této funkci zůstal 22 let, do důchodu odešel v roce 1991.\n\nSolti vytvořil velké množství nahrávek klasické hudby, často nahrál totéž dílo několikrát. Za svůj život vytvořil přes 250 nahrávek, z toho 45 úplných záznamů oper, nejslavnější z nich je úplný Wagnerův Prsten Nibelungův, vytvořený s Vídeňskými filharmoniky mezi lety 1958-1965, podle několika anket (Gramophone, 1999 a BBC Music Magazine, 2012) nejlepší nahrávka klasické hudby vůbec.\n\n\n"}
{"id": "856936", "url": "https://cs.wikipedia.org/wiki?curid=856936", "title": "Pavel Seifer", "text": "Pavel Seifer\n\nPavel Seifer (* 11. září 1943) je bývalý český politik, v 90. letech 20. století poslanec České národní rady a Poslanecké sněmovny za Stranu zelených, pak za Liberálně sociální unii, později za ČSSD.\n\nV roce 1991 se uvádí jako místopředseda Strany zelených. Byl předsedou pražské statutární organizace této strany. Na jaře 1992 poté, co Strana zelených a několik dalších politických subjektů utvořilo koalici Liberálně sociální unie (LSU), se uvádí jako tiskový mluvčí LSU.\n\nVe volbách v roce 1992 byl zvolen do České národní rady za koalici LSU (volební obvod Praha). Zasedal ve výboru ČNR pro veřejnou správu, regionální rozvoj a životní prostředí. Byl jeho místopředsedou.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období sněmovny, tedy do voleb v roce 1996. Poté, co se koncem roku 1993 Strana zelených dohodla, že bude nadále působit jako samostatný politický subjekt, nezávislý na LSU, Seifer patřil k části strany, která toto rozhodnutí zpochybnila. Ustavil frakci zelených v rámci LSU a hodlal se i nadále podílet na činnosti Liberálně sociální unie. V lednu 1994 vystoupil se Strany zelených a stal se členem Liberálně sociální unie, která měla od této doby působit už nikoliv jen jako volná koalice politických stran, ale jako samostatná strana. V říjnu 1994 ovšem opustil poslanecký klub LSU a přestoupil do klubu sociální demokracie. V rámci ČSSD patřil k iniciátorům vzniku Zelené platformy v září 1995.\n\nV senátních volbách v roce 1996 kandidoval za senátní obvod č. 13 - Tábor. Získal 23 % hlasů a postoupil do 2. kola. V něm jej ale porazil a senátorem se stal občanský demokrat Pavel Eybert. Profesně se tehdy uvádí jako publicista a ekolog.\n\n"}
{"id": "856937", "url": "https://cs.wikipedia.org/wiki?curid=856937", "title": "Andrea (Živí mrtví)", "text": "Andrea (Živí mrtví)\n\nAndrea je fiktivní postava z komiksové série \"Živí mrtví\" a je ztvárněna herečkou Laurie Holdenovou ve stejnojmenném americkém televizním seriálu.\n\nV komiksu je Andrea jedna z přeživších ze skupiny v Atlantě. Je zdatná a zručná a dokáže se ubránit jak před chodci, tak před nebezpečnými lidmi.\n\nPřed apokalypsou vystudovala vysokou školu a pracovala jako úřednice v advokátní kanceláři. Také měla sestru, Amy, která je o dva roky mladší. Krátce před tím, než nastala apokalypsa, jela se svou sestrou autem do její školy. Během cesty se ale auto porouchalo a ony musely vystoupit a pokusit se ho opravit. Okolo jel Dale, který je o apokalypse informoval a vzal je k sobě do skupiny. S ním jely do Atlanty ve státě Georgia ale když se do města dostaly, bylo obklopeno zombie. Zůstali tedy pár kilometrů od města a později se k nim přidali i další přeživší. První z nich byl muž jménem Allen se svou ženou Donnou a dvojčaty Billym a Benem. Poté přišli i Glenn, Jim, Carol Peletierová, Sofie Peletierová, Shane, Lori Grimesová, Carl Grimes a později i Rick Grimes. Po Shaneově smrti skupina tento kemp opustila. Po cestě se setkali s Tyreesem, jeho dcerou Julií a jejím přítelem Chrisem. Našli i pěkné městečko Wiltshire Estates, ve kterém se po vyčištěním od zombie krátce usadili. Andrea se začala čím dál více sbližovat s o mnoho starším Dalem a tento vztah začal být po první noci v tomto městečku i fyzický. Nicméně se z toho vyklubala opravdová láska a jejich vztah se prohloubil. Po Donnině smrti musela skupina městečko opustit ze strachu z nebezpečí. Při cestování narazili na Hershelovu farmu, tentokrát Andrea začala vyznávat své city Allenovi, byla ale odmítnuta. Když je Hershel ze své farmy donutil odejít, skupina našla k usazení vězení. Andrea, Rick a Tyreese vězení vyčistili od zombie. Problémy se začali objevovat v té chvíli, kdy Dexter, jeden z vězňů, údajně zavraždil Hershelovy dcery Susie a Rachel. Nakonec se ale ukázalo, že je nevinný. Andrea byla následně napadena Thomasem, skutečným pachatelem, který se jí pokusil useknout hlavu, když prala prádlo. Z jeho spárů se jí podařilo utéci, ale i přesto jí usekl nožem kousek jejího ušního lalůčku. Andrea utekla do areálu vězení a pronásledována Thomasem utekla k Rickovi, který ho zabil. Andrea byla důležitým účastníkem při válce proti Woodbury. Andrea je jedna z mála přeživších zombie apokalypsy, kteří žijí až do zatím posledního vydání komiksu.\nSeznam lidí, které Andrea zabila:\n\nAndrea a Rick Grimes byli členy skupiny již od jejího vzniku a společně vždy zajišťovali její bezpečí. Během té doby se mezi nimi utvořilo silné přátelství. Často si navzájem svěřovali obavy o své milované a o jejich budoucnost. V 90. vydání v jejich vztahu nastane fyzický obrat, který skončí polibkem. V následujícím vydání však Rick Andreu odmítá se slovy, že se musí starat o další osobu, kterou miluje, svého syna. Jeho odmítnutí Andreu rozhořčí. Když má fiktivní rozhovor s již zesnulým Dalem tak přiznává, že ji Rick přitahoval již dlouhou dobu před polibkem zejména svými vůdčími schopnostmi a hrdinstvím. V 96. vydání začne Rick Andreu objímat a líbat a přiznává, že pro ni také chová city. Andrea mu poté řekne, že i přesto, že jim každý den hrozí smrt, si zaslouží být šťastní. Z těchto dvou se tedy oficiálně stal pár. V 98. vydání Carl omylem nalezne nahou Andreu s Rickem v posteli a předpokládá, že měli vášnivou noc plnou sexu. V následujícím vydání Andrea Rickovi nabídla, že by se k němu a ke Carlovi trvale nastěhovala - tento nápad se Rickovi zalíbí.\n\nV kempu v Atlantě se Andrea o Carla i ostatní děti starala. S Carlem mají dobrý vztah. Carl se v Alexandrii Rickovi přizná, že chce, aby s nimi Andrea bydlela. Nicméně se Andrea doví, že Carl zavraždil Bena.\n\nAmy byla o dva roky mladší sestra Andrey a když se proměnila v zombie, sama Andrea ji zastřelila.\n\nDale byl první Andreina láska během apokalypsy. Po smrti Amy trávili čas jen spolu, až do Daleovi smrti v 66. vydání.\n\nAndrea a Dale tyto chlapecká dvojčata adoptovali po smrti jejich rodičů. Andrea s nimi moc viděna nebyla, ale přesto je měla ráda.\n\nAndrea a její sestra Amy (Emma Bellová) byly jedny z prvních členek skupiny přeživších v Atlantě.\nAndrea je o 12 let starší než její sestra. Poprvé se objevila v druhé epizodě, kde se společně s dalšími vydala pro zásoby do Atlanty. Obchod ale začal být obklopován chodci, následně byli zachráněni Glennem (Steven Yeun) a nováčkem Rickem Grimesem (Andrew Lincoln) . Vrátí se tedy i s ním zpátky do kempu. Když na něj ale zaútočí chodci, je její sestra Amy pokousána. Když se promění, sama Andrea ji zastřelí. Skupina najde krátkodobé útočiště v centru pro kontrolu nemocí, které je nastaveno k výbuchu. Zdepresovaná Andrea se rozhodne zůstat a zemřít. Dale (Jeffrey DeMunn) se jí pokouší přesvědčit, aby odešla a říká, že pokud odmítne, zůstane s ní. Andrea nechce nést vinu za jeho smrt a proto změní svůj názor a oba nakonec z centra odejdou.\n\nJe na Dalea za jeho vydírání ohledně její smrti naštvaná. Když Shane (Jon Bernthal) přijde s nápadem, že pouze ti, kteří se zbraněmi umí zacházet by je měli používat, Dale souhlasí a zabaví Andreinu zbraň. Později přichází k Shaneovi a žádá ho, aby s ní opustil skupinu. Krátce na to ji Dale zbraň vrací. Skupina se následně usazuje na farmě. Během hlídky Andrea nechtěně střelí člena skupiny Daryla (Norman Reedus) v domněnce, že je to chodec. On jí odpouští a Shane jí začíná pomáhat ve vylepšovaní jejích střeleckých zkušeností. V cestě v autě do města pro zásoby má se Shanem sexuální styk. Dale začíná vyjadřovat svou nedůvěru k Shaneovi a trvá na tom, že Andrea pro skupinu udělala více, než její vůdce Rick. Lori (Sarah Wayne Calliesová), Rickova manželka, děkuje Andree za to, co pro skupinu udělala ale myslí si, že by měla začít s pomáháním v domácnosti místo hlídek. Další konflikt vzniká, když Andrea nechává Beth Greeneovou (Emily Kinneyová), dceru farmáře, aby když chce, spáchala sebevraždu. Beth si začíná řezat zápěstí. Nakonec se rozhodne žít a Andrea je z toho šťastná ale má zakázáno od Maggie (Lauren Cohanová), její sestry, se přibližovat ke statku. Když je Dale pokousán chodcem, Andrea začíná brečet. Ve finále druhé sezóny je farma obklopena chodci a všichni se snaží uniknout, Andrea je ale nestíhá a všichni si myslí, že je mrtvá. Až do rána běží lesem, je ale napadena chodci. Když už má namále k tomu, aby ji jeden z chodců pokousal, je zachráněna Michonne.\n\nŠest až sedm měsíců poté si Andrea a Michonne vybudovaly přátelství a během zimní sezóny se navzájem chránily. Andree se začíná vyvíjet nemoc (pravděpodobně závažná chřipka) a ona věří, že umírá. Žádá proto Michonne, aby ji nechala v lese a šla sama pryč, ta ale odmítá. Následně jsou obě odvedeny do městečka Woodbury a zatímco Michonne městečko kvůli nedůvěře opouští, Andrea začíná mít romantický vztah s Guvernérem, vybudovatelem města.\n"}
{"id": "856939", "url": "https://cs.wikipedia.org/wiki?curid=856939", "title": "Gabriele Allegra", "text": "Gabriele Allegra\n\nBlahoslavený Gabriele Allegra OFM (26. prosince 1907, San Giovanni la Punta, Itálie – 26. ledna 1976, Hong Kong) byl italský minoritský kněz a biblista, působící převážně v Hong Kongu. Je iniciátorem a hlavním autorem nejpoužívanějšího čínského katolického překladu Bible, tzv. františkánského překladu (čínsky 思高本, přepisu pchin-jin sīgāoběn, v českém přepisu s'-kao-pen). 29. září 2012 byl prohlášen za blahoslaveného.\nPocházel ke Sicílie, v roce 1918 vstoupil do františkánského semináře v Acireale, v roce 1923 vstoupil do noviciátu, v roce 1926 začal studovat na koleji sv. Antonína v Římě. V roce 1928, ve věku 21 let, se účastnil oslav šestistého výročí úmrtí prvního katolického čínského misionáře, Jana z Montecorvina. Tohoto dne pojal myšlenku přeložit Bibli do čínštiny, tomuto úkolu se věnoval dalších čtyřicet let. V roce 1930 byl vysvěcen na kněze a brzy poté odplul do Číny.\n\nV červenci 1931 dorazil do svého prvního působiště v provincii Chu-nan, zde se také začal učit čínsky. V roce 1937 s pomocí svého čínského učitele dokončil první náčrt svého překladu. Poté se na tři roky vrátil do Itálie, kde se věnoval dalším studiím biblických jazyků a archeologie.\n\nV roce 1940 se opět přes Japonsko vydal do Číny, v japonském Kóbe se setkal s významným jezuitou a filosofem Pierrem Teilhardem de Chardin. Při obtížné cestě válečnou zónou (zuřila druhá čínsko-japonská válka) ztratil náčrt svého překladu Bible a musel začít znovu. Protože byl italským občanem a kaplanem italského velvyslanectví, nemohli ho Japonci dlouho zadržovat a Allegra se mohl věnovat své překladatelské práci. Podporoval také jiné misionáře, které Japonci internovali, a několika vězňům zajistil propuštění.\n\nV roce 1945 založil v Pekingu instituci Studium Biblicum Franciscanum, která sdružovala misionáře a čínské františkánské kněze, která se měla věnovat biblistickým studiím a překladu Písma, po převzetí moci komunistickou stranou se však Allegrův překladatelský tým musel přesunout do Kowloonu v Hongkongu. Postupně vycházely jednotlivé svazky čínského překladu Bible s bohatým poznámkovým aparátem. V roce 1954 absolvoval se čtyřmi čínskými kolegy studijní pobyt na jeruzalémské biblické škole.\n\nI přes svou rozsáhlou práci v biblické škole Allegra často navštěvoval kolonii „svých milovaných malomocných“ v Macao, kde také trávil většinu dovolených.\n\nKompletní překlad byl vydán o Vánocích 1968, v roce 1975 byl vydán biblický slovník, téhož roku začal Allegra pracovat na svých pamětech, při práci však v roce 1976 zemřel.\n\nKromě své neúnavné biblistické práce byl Gabriele Allegra uznávaným odborníkem na dílo blahoslaveného Dunse Scota. Vydal také knihu svých rozhovorů s Pierrem Teilhardem de Chardin a spisy s mariologickou tematikou.\n"}
{"id": "856940", "url": "https://cs.wikipedia.org/wiki?curid=856940", "title": "Trogen (Horní Franky)", "text": "Trogen (Horní Franky)\n\nTrogen je obec v německé spolkové zemi Bavorsko, v zemském okresu Hof. Leží šest kilometrů severovýchodně od Hofu.\n\nObec je oficiálně rozdělena na 7 částí:\n\nPrvní písemná zmínka o obci pochází z roku 1306. V roce 1810 připadla obec, jako celá okolní oblast, Bavorsku. Současná obec vznikla v roce 1818. Po rozdělení Německa ležela přímo na vnitroněmecké hranici.\n\n\n"}
{"id": "856941", "url": "https://cs.wikipedia.org/wiki?curid=856941", "title": "Švýcarsko na Letních olympijských hrách 2004", "text": "Švýcarsko na Letních olympijských hrách 2004\n\nŠvýcarsko se účastnilo Letní olympiády 2004. Zastupovalo ho 98 sportovců (59 mužů a 39 žen) v 19 sportech.\n\n"}
{"id": "856948", "url": "https://cs.wikipedia.org/wiki?curid=856948", "title": "M. Shadows", "text": "M. Shadows\n\nMatthew Charles Sanders (* 31. července 1981), lépe znám pod pseudonymem M. Shadows, je hlavní vokalista, textař a zakladatel americké heavy metalové kapely Avenged Sevenfold. Je znám pro svůj výrazně drsný styl zpěvu a příležitostný screaming.\n"}
{"id": "856950", "url": "https://cs.wikipedia.org/wiki?curid=856950", "title": "Pinchas", "text": "Pinchas\n\nPinchas ( , \"Pinechas\"), též přepisováno jako Fínes, je jméno několika postav z Bible. Jméno se vykládá nejednotně, a sice od „Černoch“, „Černohlavec“ či „Ústa hada“ až po „Ústa, která dala podnět“.\n\nPrvní zmínka v Bibli o osobě tohoto jména se týká syna Eleazara a vnuka Árona. Ten se stal historicky v pořadí třetím židovským veleknězem, i když původně na kněžství neměl nárok. Narodil se totiž dřív, než bylo ustanoveno, že se kněžství týká budoucích potomků Áronových synů. Přesto se necítil ukřivděný a konal pomocnou službu ve svatostánku pod dohledem svého otce a svých strýců jako řadový levita. Svou pokorou se stal v této záležitosti jakýmsi protipólem levity Kóracha.\n\nZa svou stálost a horlivost, kterou projevil na místě posledního stanoviště izraelských kmenů před jejich vstupem do zaslíbené země, v Šitímu, kde kopím probodl mezietnickým stykem smilnicí pár a zastavil tak nákazu, která se v izraelském táboře začala šířit, obdržel od Boha „smlouvu pokoje“ a tím i „trvalé kněžství“ jak pro sebe, tak pro své potomstvo. Již jako kněz doprovázel válečnou výpravu proti Midjáncům. Vedl též výpravu do gileádské země, aby protestoval proti oltáři, který vystavěly tři izraelské kmeny, které se usadily v Zajordání. Při rozdělení zaslíbené země získal do držení město Gibea, které leželo v pohoří Efrajimském.\n\nOd velekněze Pinchase odvozovali svůj původ někteří kněží z pozdějšího období, přičemž slovo „syn“ je v těchto případech třeba chápat v širším smyslu jako „potomek“. Po Pinchasovi je pojmenována paraša, která se v synagógách čte jednou v roce o šabatové bohoslužbě.\n\nDalší biblická zmínka o osobě tohoto jména se týká mladšího syna soudce a velekněze Élího. Ten působil v Šilo se svým starším bratrem Chofním jako kněz pod vedením svého otce. První kniha Samuelova vykresluje jak Pinchase, tak jeho bratra jako ničemníky, kteří za bezradného přihlížení svého zestárlého otce zneužívají kněžský řád a neváhají použít násilí proti všem, kteří se vůči tomuto zneužívání ohradí. Dokonce oba po způsobu modloslužebných praktik kultů plodnosti smilní s ženami v branách svatostánku. Nakonec byl Pinchas společně se svým bratrem zabit v bitvě s Pelištejci.\n\nV biblických jmenných seznamech figuruje ještě jiná osoba téhož jména, která je otcem jakéhosi Eleazara, v jehož přítomnosti bylo v Ezdrášově době odvažováno stříbro, zlato a jiné předměty určené pro Chrám.\n\n"}
{"id": "856953", "url": "https://cs.wikipedia.org/wiki?curid=856953", "title": "Švýcarsko na Letních olympijských hrách 2000", "text": "Švýcarsko na Letních olympijských hrách 2000\n\nŠvýcarsko se účastnilo Letní olympiády 2000. Zastupovalo ho 102 sportovců (64 mužů a 38 žen) v 19 sportech.\n\n"}
{"id": "856954", "url": "https://cs.wikipedia.org/wiki?curid=856954", "title": "Töpen", "text": "Töpen\n\nTöpen je obec v německé spolkové zemi Bavorsko, v zemském okresu Hof.\n\nObec je oficiálně rozdělena na 9 částí:\n\nPrvní písemná zmínka o obci pochází z roku 1310. V roce 1810 připadla obec, jako celá okolní oblast, Bavorsku. Současná obec vznikla v roce 1818. Po rozdělení Německa byla obec ve velké izolaci.\n\n"}
{"id": "856957", "url": "https://cs.wikipedia.org/wiki?curid=856957", "title": "Morane-Saulnier MS.225", "text": "Morane-Saulnier MS.225\n\nMorane-Saulnier MS.225 byl francouzský stíhací letoun z 30. let 20. století. Byl vyráběn v omezeném množství a byl používán jako přechodový typ mezi posledními typy dvouplošníků a prvními jednoplošníky.\n\nMS.225 byl letoun hornoplošné koncepce, s křídlem neseným nad trupem za pomoci vzpěr. Letoun měl široký pevný podvozek a byl poháněn hvězdicovým motorem Gnome-Rhône 9Krsd. Letoun měl kruhový průřez trupu, což mu dávalo větší pevnost než u přímého předchůdce letounu, kterým byl typ Morane-Saulnier MS.224. Letouny MS.224 a následně MS.225 byly pokračováním vývoje letounů MS.221 až MS.223, které však měly omezení vyžadované programem \"Jockey\". Program \"Jockey\" byl neoficiální název pro program francouzského vojenského letectva na lehký stíhací letoun, který byl vyhlášen v roce 1926. Letoun MS.225 se od typu MS.224 lišil hlavně motorem. MS.224 používal motor Gnome-Rhone 9Asb, zatímco MS.225 používal kapotovaný Gnome-Rhone 9Kdrs s výkonem 500 k.\n\nLetoun byl vyvinut jako dočasná náhrada za stíhací letouny, než budou vyvinuty a zavedeny výkonnější typy. Morane-Saulnier MS.225 byl poprvé předveden jako model na pařížském aerosalónu v roce 1932. Po úspěšných letových zkouškách prototypu byla zahájena sériová výroba.\n\nLetoun dostal zařazení do kategorie C.1 (stíhací jednomístný). Bylo vyrobeno 75 letounů (včetně prototypu). V listopadu 1933 bylo 55 letounů dodáno k letectvu. Námořní letectvo obdrželo první z 16 objednaných letounů v únoru 1934. Tři letouny byly prodány do Číny.\n\nJeden ze sériových strojů byl pokusně vybaven motorem Hispano-Suiza 12Xcrs o výkonu 690 k, který měl mezi hlavami válců umístěn letecký kanón ráže 20 mm. Tento letoun dostal označení MS.227.\n\nLetouny MS.225 francouzského letectva (\"Armée de l'Air\") sloužily u \"7e Escadre de Chasse\" (7. stíhací eskadra) v Dijonu a u 2 \"escadrilles\" (letek) \"42e Escadre\" (42. letecká eskadra) na základně v Remeši. Letouny byly staženy ze služby v první lii mezi roky 1936 a 1937. Letouny také létaly u \"l'Escadrille 3C1\" námořního letectva v Marignane. Tato jednotka byla na počátku roku 1936 převelena pod francouzské letectvo, kde byla přejmenována na \"Le Groupe de Chasse II/8\".\n\nArmádní akrobatická letka na základně Étampes používala 5 upravených letounů MS.225 se zvětšenou svislou ocasní plochou zatímco poslední pravidelná jednotka letectva používala letouny ke školním účelům na základně Salon-de-Provence.\n\nPři vypuknutí 2. světové války bylo jen 20 letounů MS.225 v letuschopném stavu. Většina z nich byla sešrotována uprostřed roku 1940.\n\nMS.225\nMS.226\nMS.227\nMS.275\nMS.278\n\n\"Technické údaje pocházejí z publikace „Encyklopedie stíhacích letounů“\".\n\n\n\n\n Čína\n Francie\n\n\n"}
{"id": "856958", "url": "https://cs.wikipedia.org/wiki?curid=856958", "title": "Zákoníci", "text": "Zákoníci\n\nZákoníci (řecky obvykle \"grammateus\", γραμματεύς) byli v biblickém Izraeli odborníci na Starý zákon a jeho autoritativní vykladači.\nÚčastnili se soudních shromáždění a aplikovali příkazy zákona na nastalé poměry, přepisovali a vyučovali Písmo a poskytovali rady v teologických otázkách. Měli tedy velký vliv na dění v Izraeli, vykonávali velkou část státní správy, svou funkci však měli vykonávat zdarma a mimo zaměstnání, jímž si vydělávali na živobytí. Zákoníci byli zárukou kontinuity náboženské tradice Starého zákona. \n\nZákonictví bylo přesně definovanou funkcí, jíž předcházelo předepsané vzdělání a jakási ordinace vkládáním rukou a modlitbou. Většina zákoníků patřila ke straně farizejů, nebylo to ale podmínkou. Převážně pro zákoníky se používal čestný titul „Rabbi“. \n\nZákoníci, zvláště zákoníci farizejské strany, patřili podle Nového zákona k hlavním oponentům Ježíše Krista, který kritizoval jejich pokrytectví, povrchnost, zištnost, povýšenost, formalismus, důraz na literu zákona a jeho obcházení. Nezpochybňoval nicméně zákonictví jako instituci a uznával autoritu zákoníků v teologických věcech bez ohledu na to, že sami nedodržují učení, které hlásají (Matouš 23,3). Ježíš byl také sám oslovován učitelem „Rabbi“, který jinak používali především zákoníci.\n"}
{"id": "856960", "url": "https://cs.wikipedia.org/wiki?curid=856960", "title": "Miloš Skočovský", "text": "Miloš Skočovský\n\nMiloš Otokar Skočovský (31. května 1937 Brno – 28. března 2014 Brno) byl český politik, v 90. letech 20. století poslanec České národní rady a Poslanecké sněmovny za Moravskou národní stranu, později za Hnutí za samosprávnou demokracii - Společnost pro Moravu a Slezsko, počátkem 21. století předseda sdružení Moravský národní kongres.\n\nVyrůstal v Uherském Hradišti, kde chodil do základní školy a absolvoval gymnázium. V letech 1955-1960 studoval Vojenskou akademii Antonína Zápotockého v Brně, poté pracoval ve Výzkumném ústavu valivých ložisek v Brně-Komárově.\n\nPo sametové revoluci se angažoval v moravistickém hnutí. V prosinci 1990 je uváděn jako člen výkonného výboru Moravské národní strany. Patřil mezi zakladatele této politické formace. Profesně se uvádí jako ekonom.\n\nVe volbách v roce 1992 byl zvolen do České národní rady na kandidátní listině HSD-SMS (volební obvod Jihomoravský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Byl místopředsedou rozpočtového výboru. 21. ledna 1993 vystoupil z Moravské národní strany a stal se přímo členem Hnutí za samosprávnou demokracii - Společnost pro Moravu a Slezsko, respektive pod novým názvem coby Hnutí za samosprávnou demokracii Moravy a Slezska (HSDMS). Po transformaci HSDMS do Českomoravské unie středu (ČMUS) přešel do poslaneckého klubu této formace.\n\nV sněmovních volbách roku 1996 neúspěšně za ČMUS kandidoval do parlamentu. V roce 1996 se uvádí jako ředitel ústřední kanceláře ČMUS. Po volebním neúspěchu strany byl v červnu 1996 na jejím sjezdu zvolen výkonným místopředsedou. V listopadu 1996 ho svým místopředsedou zvolilo sdružení Moravský národní kongres (MNK). V roce 2003 se uvádí jako předseda MNK. K roku 2012 je zmiňován coby 2. viceprezident MNK.\n\nV komunálních volbách roku 1998 a znovu v komunálních volbách roku 2002 se neúspěšně pokoušel o zvolení do zastupitelstva města Brno coby bezpartijní kandidát. Profesně uváděn jako analytik a statistik.\n\nPo odchodu z parlamentu pracoval jako vedoucí oddělení na územním pracovišti Statistického úřadu v Brně a také jako externista přednášel regionální statistiku na Vysokém učení technickém v Brně a na Univerzitě Tomáše Bati ve Zlíně. V roce 1996 se stal zakládajícím členem Společenství Moravských rytířů svatého Rostislava. V roce 2002 byl Velmistrem Královského řádu Moravských rytířů sv. Rostislava a Kolumbana povýšen do rytířského stavu. Za svoji práci pro Moravu byl také oceněn nejvyššími řádovými vyznamenáními - Řádovým křížem I. stupně a zlatým prstenem člena řádu.\n\n"}
{"id": "856962", "url": "https://cs.wikipedia.org/wiki?curid=856962", "title": "Vzpoura mozků", "text": "Vzpoura mozků\n\nVzpoura mozků je český komiks, který vycházel v časopisu \"ABC mladých techniků a přírodovědců\" v letech 1977–1979. Scenáristou je Václav Šorel, kreslířem František Kobík. Znovu vyšel v publikaci \"ABC Speciál 86\" a \"ABC Speciál\" (podzim 2008).\n\nAutor Václav Šorel napsal komiks Vzpoura mozků v polovině 70. let 20. století, zpola z obdivu k počítačům a zpola z obavy, kam se jejich vývoj dostane. Inspirací pro dvojici Šorel / Kobík byly úspěchy americké kosmonautiky (např. přistání člověka na Měsíci, mise vesmírných sond k planetám Sluneční soustavy).\n\nHvězdolet Prométheus se po 10 letech vrací domů z vesmírné expedice, zatímco na Zemi vlivem dilatace času uplynula celá staletí. Jejím cílem bylo nalezení inteligentní civilizace, ale mimo primitivní formu života v hvězdokupě M23 žádnou jinou nenalezli. Velitel Hal a první pilot Marek se nemohou spojit se Zemí, ačkoli jsou v telekomunikačním dosahu. Země je obalena podivnou růžovou vrstvou. Hal nechává vzbudit z hibernace ostatní členy posádky. Základny na Marsu i na Měsíci jsou zničené a posádka se obává nejhoršího, zániku lidstva. Olaf s Patrikem letí v modulu na průzkum Měsíce, kde objeví zprávu. V kráteru Tycho se nachází neporušená základna chráněná silovým polem. V centrální laboratoři je záznam, jenž zde zanechal Ol Jensen. Je to zpráva pro navracející se mezihvězdné expedice, které disponují ničivými zbraněmi. Lidstvo zpohodlnělo a předalo iniciativu robotům. Ti začali postupně ovládat veškeré oblasti lidské činnosti, ekonomiku, zdravotnictví, dopravu atd. a nakonec se vzbouřili proti lidem. Před jejich vzestupem varovala hrstka vědců-skeptiků, kteří byli považováni za podivíny. Tito vědci vynalezli silová pole, která ochránila budovy a později rozsáhlá lidská města před roboty. Roboti vybudovali jednotný zdroj energie, vodivý růžový obal kolem zeměkoule. Začala válka o nadvládu na planetou. Roboti zničili slabě bráněné základny lidí na ostatních planetách a Měsíci. \n\nPrométheus vyšle dvojici kosmonautů v modulu č. 1 – Vladima a Marka. Jejich úkolem je zjistit situaci na Zemi. K průletu růžovým obalem použijí mocné denihilátory. Při průletu nad Zemí jsou atakováni roboty v létajících discích a také palbou ze Země. Podaří se jim palbu opětovat a uniknout. S poškozeným modulem přistanou na základně lidí. Marek s Vladimem se zde seznámí s Mag Jensenovou, příbuznou zesnulého Ola Jensena. Je svolána Světová rada, která vypracuje plán útoku na roboty. Expedice Prométheus může být rozhodujícím faktorem ve vyrovnaném poměru sil mezi lidmi a roboty. Koordinovaný postup je nezbytný, bude potřeba informovat Prométheus na oběžné dráze. Kosmický modul je však rozbitý, proto Moskva přijde s návrhem vypravit starou jednomístnou raketu z muzea kosmonautiky. Raketa je letuschopná, Markovi se podaří spojit se s Prométheem a předat mapy a plán útoku vypracovaný Světovou radou. Prométheus se již chystal k útoku, protože spojení nefungovalo a nejistota vzrůstala. Prométheus má 48 hodin před útokem narušit růžový obal, což bude signál pro lidi, aby se připravili na ofenzivu. Cílem je centrální dobře chráněný robot. Po narušení obalu se vzniklá mezera nezacelí, což je podezřelé. Může to znamenat oslabení hlavního robota. Patrolující stíhači hlásí, že spatřili nehybné roboty. Lidé se rozhodnou využít této výhody a zaútočit ihned i bez podpory Prométhea. Spoléhají na to, že do jeho útoku frontu udrží. Vladim a Mag se také účastní boje, letí v dopravní velitelské kapsli směrem k centru. \n\nHlavní robot (ve tvaru velké koule) v podzemí si k sobě volá prvního robota. Slábne a proto chce předat své velení jemu. Měl v plánu porazit lidi a vydat se ke hvězdám, ale protože byl poškozen, musí nyní oživit paměť prvního robota a učinit z něj hlavního. Když se tak stane, první robot povolá druhého a třetího, aby se spojili s koulí kvůli pokračování dodávek energie pro ostatní roboty. Sám nehodlá kolonizovat vesmír, touží zničit lidi a stát se pánem Země. \n\nBoje jsou v plném proudu, invazní flotila dorazila k centrálnímu robotovi, kolem něhož je vztyčena ochranná bariéra. Přesila robotů ale znemožňuje proniknout dovnitř a lidé se dostanou do úporné defenzivy. V kritické chvíli přilétá na pomoc posádka Prométhea a použije denihilátory, čímž zničí mj. ochrannou bariéru. Invazní jednotka se vydává vpřed a pronikne do budovy s hlavním robotem. Vladim je přitom postřelen. První robot je zničen, stejně tak i druhý a třetí, kteří se starají o dodávku energie. Jakmile je přerušena, vše zhasne a růžový obal se začne rozplývat. Lidé se rozhodnou hlavního robota (kouli) ušetřit, ještě jim může posloužit. Když Vladim vyjde s podporou Mag ven, spatří svítit Slunce, které po mnoho let zůstávalo lidským očím zakryté energetickým obalem robotů. Posádka Prométhea přesedá do návratového modulu a letí domů. \n\nRozhlasová stanice Český rozhlas 2 Praha začala vysílat 28. května 2012 v rámci pořadu Domino pětidílnou rozhlasovou adaptaci komiksu Vzpoura mozků. Rozhlasový scénář připravil autor Václav Šorel, oproti původní verzi je zde navíc palubní počítač hvězdoletu Prométheus jménem Oskar. Na zpracování se podíleli dramaturgyně Milena Lukavská, režisér Vlado Rusko, Tomáš Pergl (efekty), zvukový mistr Milan Křivohlavý a herci Aleš Procházka, Kamil Halbich, Lukáš Hlavica a další.\n\nKomiks se stal rovněž inspirací pro jednu z písní hudební skupiny Aldebaran. Píseň ve čtyřech slokách líčí obtíže kosmonautů při návratu z mise i boj s roboty. \n\n\n"}
{"id": "856963", "url": "https://cs.wikipedia.org/wiki?curid=856963", "title": "Kingston (Nový Zéland)", "text": "Kingston (Nový Zéland)\n\nKingston je malé město na nejjižnějším cípu jezera Wakatipu, severně od hranice regionů Otago a Southland, na novozélandském Jižním ostrově. Nachází se 47 km od města Queenstown po silnici, jež se vine mezi jezerem na západě a pohořím The Remarkables na východě. Město je vzdáleno 70 km severně od města Lumsden. Poblíž Kingstonu se nachází pramen řeky Mataura. K roku 2006 mělo město podle sčítání obyvatelstva 2256 obyvatel, což činí nárůst o 5,6 % od roku 2001.\n\nV roce 1878 byla otevřena železniční trať Kingston Branch spojující Kingston s městem Invercargill. Trať do Kingstonu byla uzavřena roku 1979. Poté byl v provozu Kingston Flyer, vyhlídková 14 km dlouhá trať parním vlakem.\n"}
{"id": "856964", "url": "https://cs.wikipedia.org/wiki?curid=856964", "title": "Svatojakubský mandát", "text": "Svatojakubský mandát\n\nSvatojakubský mandát bylo opatření českého krále Vladislava Jagellonského proti Jednotě bratrské. Původně bylo vyhlášeno na svatojakubském sněmu 25. července 1508 a následně jej 10. srpna král vydal mandátem. Přikazoval uzavření bratrských sborů, zničení bratrské náboženské literatury a konverzi jejich duchovních a učitelů k jedné ze dvou oficiálně uznaných náboženských stran v zemi, tedy ke katolíkům nebo k utrakvistům. Platnost mandátu se vztahovala pouze na Čechy, jeho naplnění na Moravě panovník pro odpor tamní stavovské obce nebyl schopen realizovat. Habsburští panovníci potom mandát v Čechách často obnovovali. Naposledy tak učinil roku 1602 císař Rudolf II. na nátlak části katolické šlechty.\n\n1. Nejprve, aby všickni sborové a schodové pikhartští, zjevní i tajní, zastaveni a zkaženi byli a osazeni lidmi věrnými; a jsú-li kostelové nebo klášterové, ježto by se v nich scházeli, aby zavřeni byli, tak aby všichni schodové zjevní, buď v těch místech, kdež se obyčej mají scházeti, ani také v nižádných domích a městech dopúštěni býti nemají na nižádném místě.\n\n2. Všecka učení a psaní jejich bludóv, zjevná i tajná, mají zastavena býti a zkažena, knihy jeich všecky spáleny, tištěné i psané, a žádný pán, rytířský člověk i města těch kněh takových, traktátuov, psáti ani tisknúti pod sebú dopustiti nemá ani prodávati; a ktož by je přinesl kde a u něho by nalezeny byly, má skutečně trestán býti vedle uznání pánuov soudcí zemských.\n\n3. Po tento den jim všecko posluhování a rozdávání, jakž je vedú, křtové i také oddávání zastavena býti mají a nikdež nemají dopúštěna býti; než s knězem se to říditi má s obojí strany, kterúž by sobě oblíbili.\n\n4. Všickni jejich učitelé a správce, ktož jim káží a ty bludy vedú a učí, ti také postaveni býti mají k nápravě před kněžstvem obojí strany. A ku kterékoli straně přistúpí, té strany kněžstvem se zpravte a napravte, skutečně se toho hned dotýkajíc. Pakli by se tú nápravú zpraviti nechtěli, kteráž jim dána bude, tehdy v moc a trestání nejvyššímu panu purkrabí pražskému v královskú moc dáni býti mají a pan purkrabie se k nim zachovej podle naučení pánuov a vladyk soudu zemského jako o jinú věc, pokudž o tom krále jeho milosti zřízení ukazuje […].\n\n7. Obecný lid pikhartský ze všech stavuov mají k nápravě a k přestání takového bludu vedeni knežstvem z obojí strany býti rozumně; a páni, vladyky, Pražané a jiná města mají fary kněžími osaditi a užitky od far kněžím pustiti; nemohú-li míti k kosteluom všem farářuo, nechť jeden farář drží far šest i více i méně, jak se to zřiediti muož, a k té každé faře měj osadní své sepsány, a oni choďte na kázání a do kosteluo a kněžími se víře učte.\n\n"}
{"id": "856966", "url": "https://cs.wikipedia.org/wiki?curid=856966", "title": "Hendrick Lilanga", "text": "Hendrick Lilanga\n\nHendrick Lilanga (nar. 20. října 1974) je současný tanzanský malíř žijící v Dar es Salaamu. Pochází z kmene Makonde a je vnukem slavného malíře a řezbáře George Lilangy. Hendrickovi se ze všech spolupracovníků a žáků podařilo posunout styl George Lilangy nejdále. Kvalitou provedení a počtem zvládnutých technik svého děda zřejmě překonal. Mnoho umělců se pokoušelo o totéž, například Tomas January a do jisté míry i děti George Lilangy Costa a Bernard, ale zdá se, že Hendrick pokročil nejvíce. Není se co divit. Jako malíř se připojil ke svému dědečkovi již v roce 1993.\n\nPrvní technika, kterou George Lilanga svého vnuka naučil, byla malba vodovými barvami na kozí kůži. Hendrick však sám vynalezl nové designy a brzy začal skicovat pro Noela Kapandu (po roce 1995) a pro Mchimbiho (pravděpodobně po roce 2003). Byl to také Hendrick, který začal malovat olejovými, později vodovými barvami na tykve (tzv. kalabaše). \nV letech 2007 a 2008 navštívil Rakousko, kde si osvojil grafickou techniku leptání, a je jedním z mála umělců v Tanzanii, kteří tuto techniku ovládají. Ovládá také kaligrafii a kombinuje akvarel a olej na plátně. Nejčastěji maluje akrylovými barvami.\n\nČastým námětem Hendrickových obrazů je tradiční a současný život v Tanzanii. Postavy na obrazech tancují, křepčí, smějí se, vaří, nosí nádoby a jídlo, rozmlouvají mezi sebou atp. Podobné postavy v dílech George Lilangy jsou považovány za ďáblíky, zatímco Hendrick o nich referuje většinou jako o lidech při všedních činnostech. Malby jsou většinou barevně výrazné a syté a téměř výlučně figurativní. Své obrazy někdy doplňuje Hendrick o krátké příběhy.\n\nDěti George Lilangy Costa a Bernard popírají, že je Hendrick Lilanga vnukem slavného umělce, a dokonce po smrti svého otce usilovaly o to, aby Hendrik přestal užívat jako malíř jméno Lilanga. Podle dostupných svědectví je ale Hendrickova matka (Josephine Georgi Lilanga) prvorozenou dcerou George Lilangy.\n\nV České republice není jméno Lilanga příliš známé. Naproti tomu ve světě je George Lilanga jedním z nejvyhledávanějších afrických umělců a jeho obrazy licencují proslulé módní značky. Hendrickovi se zatím nepodařilo dosáhnout slávy svého děda, ale již dnes kupují jeho obrazy sběratelé až za stovky eur. Prvním licenčním projektem s Hendrickovými malbami v České republice je Extrémní pexeso Lilanga (publ. 2012).\n\n\n"}
{"id": "856968", "url": "https://cs.wikipedia.org/wiki?curid=856968", "title": "Tomáš Sojka", "text": "Tomáš Sojka\n\nTomáš Sojka (* 15. listopadu 1948) je bývalý český politik, v 90. letech 20. století poslanec České národní rady a Poslanecké sněmovny za KSČ, respektive KSČM, později za Levý blok.\n\nVe volbách v roce 1990 se stal poslancem České národní rady za KSČ, respektive za její českou část KSČM. Opětovně byl do ČNR zvolen ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Středočeský kraj). Zasedal v hospodářském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Za Levý blok neúspěšně kandidoval do sněmovny v roce 1996. Po volební prohře odmítl úvahy o kandidatuře do senátu a prohlásil, že se bude chtít věnovat podnikání v oboru polygrafie a politickou angažovanost hodlá praktikovat jen na regionální úrovni.\n\n"}
{"id": "856971", "url": "https://cs.wikipedia.org/wiki?curid=856971", "title": "Svárovská lípa", "text": "Svárovská lípa\n\nSvárovská lípa je 30 metrů vysoká lípa malolistá (\"Tilia cordata\") v lese u hranice obory Podkozí v okrese Praha-západ ve Středočeském kraji. Toto území náleží do katastru obce Ptice, nejbližším sídlem je však obec Svárov, která leží necelý jeden kilometr severněji od památného stromu a náleží již do okresu Kladno. Lokalita se nachází asi 22 km západně od centra Prahy a 5 km severozápadně od Rudné. První písemná zmínka o lípě pochází z roku 1950 .\n\nStáří stromu se odhaduje přibližně na 200 let. V dřívějších dobách se u lípy konala ochotnická divadelní představení. U cesty poblíž stromu je místo s lavičkami a stolem pro posezení výletníků.\n\n"}
{"id": "856973", "url": "https://cs.wikipedia.org/wiki?curid=856973", "title": "Jaroslav Soural", "text": "Jaroslav Soural\n\nJaroslav Soural (* 2. dubna 1953) je český politik, v 90. letech 20. století poslanec České národní rady a Poslanecké sněmovny za KSČ, respektive KSČM, později za Levý blok, od konce 90. let náměstek ministra školství, pak vládní a regionální úředník.\n\nAbsolvoval Pedagogickou fakultu v Ostravě a titul kandidát věd získal na Univerzitě Komenského v Bratislavě. V letech 1976-1990 působil jako vysokoškolský pedagog.\n\nVe volbách v roce 1990 se stal poslancem České národní rady za KSČ, respektive za její českou část KSČM. Opětovně byl do ČNR zvolen ve volbách v roce 1992, nyní za koalici Levý blok, kterou tvořila KSČM a menší levicové skupiny (volební obvod Severomoravský kraj). Zasedal ve výboru pro vědu, vzdělání, kulturu, mládež a tělovýchovu.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992-1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). Byl místopředsedou poslaneckého klubu Levého bloku. V únoru 1995 byl zvolen místopředsedou Levého bloku. Za Levý blok neúspěšně kandidoval do sněmovny v roce 1996. Po volební prohře označil úvahy o kandidatuře do senátu za nepravděpodobné a prohlásil, že se možná stane novinářem.\n\nV letech 1997–1998 pracoval v soukromém sektoru jako manažer. V srpnu 1998, poté co nastoupila vláda Miloše Zemana, se stal vedoucím tiskového odboru ministerstva školství. V dubnu 1999 ho pak ministr Eduard Zeman jmenoval svým náměstkem. V této funkci působil do roku 2002. V listopadu 2002 se uvádí jako pracovník Úřadu vlády. V letech 2002–2006 byl ředitelem kabinetu vedoucího Úřadu vlády České republiky a v období let 2006–2008 ředitelem odboru vnitřní bezpečnosti Úřadu vlády České republiky.\n\nV letech 2008–2011 působil coby vedoucí odboru kanceláře hejtmana krajského úřadu Moravskoslezského kraje. V lednu 2011 se stal ředitelem Krajského úřadu Moravskoslezského kraje. Je tehdy uváděn jako bezpartijní.\n\n"}
{"id": "856974", "url": "https://cs.wikipedia.org/wiki?curid=856974", "title": "Marván II.", "text": "Marván II.\n\nMarván II. (684 – listopad 750, Egypt) celým jménem Marván ibn Muhammad. Poslední arabský chalífa z rodu Umajjovců v letech 744 – 750. Synovec chalífy Abdulmalika.\n\nJiž v době Hišámova chalífátu byl roku 732 Marván jmenován místodržícím v Ázerbájdžánu a Arménii a spravoval tyto provincie až do svého nástupu k moci. Získal zde cenné vojenské zkušenosti, stal se z něj výborný vojenský taktik a zkušený velitel. Zreformoval umajjovské vojenské jednotky. Velké jednotky, většinou založené na kmenové příslušnosti, nahradil menšími pohyblivějšími, složenými z placených vojáků s profesionálními veliteli. Úspěšně poté válčil na Kavkaze proti Chazarům a ostatním národům, podařilo se mu upevnit moc chalífátu v dnešní Gruzii.\n\nV letech 743 – 744 již sledoval vlastní mocenské ambice, přičemž využíval otřesů na umajjovském dvoře. Chalífu Jazída III. uznal za svého vládce až poté, co mu byla přidána funkce místodržitele Mezopotámie. Jazídova předčasná smrt ho poté donutila jednat. Postavil se neuznanému chalífovi Ibráhímovi a po střetu s jeho spojenci z kmene Kalb u Ajn al-Džarr nedaleko Damašku převzal roku 744 chalífát do svých rukou.\n\nMarván II. byl velmi schopným chalífou a vojenským velitelem. Přebíral však vládu ve chvíli, kdy propukaly vzpoury v řadě provincií a chalífát se navíc nacházel v permanentní válce s Byzantinci a tureckými spojenci Číny.\n\nNa byzantské hranici proti Umajjovcům operoval byzantský císař Konstantin. Válka vypukla již v době Hišámově a s přerušeními pokračovala v průběhu vlády posledních umajjovských chalífů. Byzantincům se podařilo obsadit několik pohraničních oblastí v Malé Asii roku 745. Zároveň jejich loďstvo následujícího roku zaútočilo na Kypr, porazilo arabské loďstvo poblíž pobřeží a vyhnalo Araby z ostrova.\n\nNa východě pokračovala válka s Číňany. Arabům se podařilo dojednat spojenectví s Tibeťany. Oba spojenci ale byli zaskočeni čínským vojevůdcem korejského původu Kao Hsien-Čihem, který roku 747 protáhl přes Pamír a Hindúkuš, a porazil jejich vojska. Tuto kampaň poté dovedli do zdárného konce až Abbásovci.\n\nMarván II. si nezvolil Damašek za hlavní sídlo, přemístil se do Harránu, kde si nechal postavit palác a mešitu. Toto centrum se nacházelo uprostřed sídel kmene Kajs, který považoval za svého hlavního spojence. Oproti tomu kmen Kalb získal další záminku proč rozpoutat vzpouru a podařilo se mu získat na svou stranu syrské obyvatelstvo. Zároveň se vzbouřili místodržící na východě říše.\n\nV letech 744 – 746 tak musel Marván čelit útokům ze všech stran. Nejprve se vypořádal se dvěma vzpourami kmene Kalb, podmanil si Sýrii a tvrdě potrestal její vůdce. Odboj místodržících na území Iráku a Íránu mezitím paralyzovala vzpoura místních cháridžitů, kteří paradoxně odbojníky porazili a pomohli tak Marvánovi. Ten se roku 747 vypravil do Mezopotámie a poté do Íránu a cháridžu zpacifikoval. Jeho úspěch však byl dočasný, protože ve stejnou chvíli vypuklo dále na východě v Chorásánu povstání, které mělo přivodit pád umajjovské dynastie.\n\nKrátce po obnovení pořádku na centrálních muslimských územích Marvánem propuklo v červnu 747 v době ramadánu rozsáhlé povstání na východě říše v Chorásánu. Vůdcem byl Abu Muslim, věrný stoupenec Ibrahima a Abú al-Abbáse, vnuků al-Abbáse, prorokova druha a strýce. Roku 748 přes odpor správce oblasti Nasr ibn Sajjara dobyl Abu Muslim Merv. Ibrahimův vojevůdce Kahtaba ibn Šabíb pak porazil Nasra ibn Sajjara v bitvě u Nišapuru a pronikl až do Mezopotámie, kde v boji padl.\n\n20. listopadu 749, po smrti svého bratra Ibrahima, se Abú al-Abbás prohlásil v Kufě chalífou. Nového abbásovského chalífu však čekal ještě střet se samotným Marvánem, který nemínil ustoupit bez boje. V lednu 750 vytáhl Marván z Harránu a střetl se s Abú al-Abbásem v bitvě u Velkého Zábu. Velký Záb je jeden z přítoků Tigridu. Boj trvající údajně deset dní skončil Marvánovou porážkou. Marván následně uprchl do Egypta, pronásledován abbásovskými jednotkami, zde s nimi svedl poslední bitvu, ve které padl.\n\nMarvánovou smrtí tak skončila epocha arabského umajjovského chalífátu s jeho centrem v Damašku. Umajjovci byli nahrazeni konkurenčními Abbásovci, kteří následně zahájili systematické vyvražďování Umajjovců. Většina příslušníků umajjovského rodu byla zlikvidována až na několik příslušníků, z nichž Abd ar-Rahmán, Hišámův vnuk, založil na Pyrenejském poloostrově Cordóbský emirát se stejnojmennou dynastií.\n\n"}
{"id": "856976", "url": "https://cs.wikipedia.org/wiki?curid=856976", "title": "Jiří Němec (politik)", "text": "Jiří Němec (politik)\n\nJiří Němec (* 25. února 1971 Moravský Krumlov) je český komunální politik, soukromý zemědělec, v letech 2012 až 2016 člen Rady Jihomoravského kraje, místostarosta obce Přeskače na Znojemsku a předseda Okresního výboru KDU-ČSL.\nPo maturitě vystudoval Mendelovu zemědělskou a lesnickou univerzitu Brno, nyní působí jako soukromý zemědělec.\nJe ženatý, má pět synů, kteří mu pomáhají v rodinném hospodářství. Je starosta jednoty Orel Přeskače a předseda Místní akční skupiny Živé pomezí Krumlovsko-Jevišovsko. V této funkci se podílel na zpřístupnění systému podzemních chodeb pod obcí, které vznikly během 14. až 17. století.\nOd roku 1990 je členem KDU-ČSL. V letech 1994 až 2000 byl zastupitelem obce Tavíkovice. V komunálních volbách v roce 2002 byl zvolen zastupitelem obce Přeskače, ve volbách v roce 2006 a 2010 svůj mandát obhájil a byl zvolen místostarostou obce. V roce 2010 kandidoval za KDU-ČSL do Poslanecké sněmovny Parlamentu ČR na 5. místě jihomoravské kandidátky.\nOd roku 1995 je členem Okresního výboru KDU-ČSL, v současné době je jeho předsedou, od roku 2003 je členem krajského výboru KDU-ČSL, na sjezdu KDU-ČSL v roce 2009 byl zvolen členem Celostátní konference této strany.\nVe stranických primárních volbách v závěru roku 2011 se stal okresním lídrem na kandidátce do krajských voleb a v pořadí čtvrtým kandidátem na jihomoravské krajské kandidátce KDU-ČSL. V krajských volbách 2012 byl zvolený do Zastupitelstva Jihomoravského kraje jako šestý na kandidátce KDU-ČSL. Na ustavujícím zasedání zastupitelstva Jihomoravského kraje 23. listopadu 2012 byl zvolen členem krajské rady, do jeho kompetence patří oblast kultury a památkové péče.\n\nV komunálních volbách v roce 2014 obhájil za KDU-ČSL v rámci subjektu \"Sdružení KDU-ČSL a NK\" post zastupitele obce Přeskače na Znojemsku. Ve volbách do Senátu PČR v roce 2014 kandidoval za KDU-ČSL v obvodu č. 54 – Znojmo. Se ziskem 18,55 % hlasů skončil v prvním kole na 2. místě a postoupil tak do kola druhého. V něm však prohrál v poměru hlasů 46,12 % : 53,87 % s nestraníkem za ČSSD Pavlem Štohlem.\n\nV krajských volbách v roce 2016 obhájil za KDU-ČSL post zastupitele Jihomoravského kraje. KDU-ČSL se však nestala součástí krajské koalice, a tak v listopadu 2016 v pozici radního kraje skončil.\n"}
{"id": "856979", "url": "https://cs.wikipedia.org/wiki?curid=856979", "title": "Konvektivní zóna", "text": "Konvektivní zóna\n\nKonvektivní zóna je vrstva Slunce (případně jakékoli jiné hvězdy hlavní posloupnosti) nacházející se mezi oblastí zářivé rovnováhy a fotosférou. Je to nejvrchnější z vnitřních částí Slunce. Má hloubku asi 200 tisíc kilometrů a teplotu na dně okolo 2 milionů Kelvinů, proto je tvořena plazmatem. Od oblasti zářivé rovnováhy ji odděluje tenká styčná vrstva. Ve Slunci zabírá přibližně 30 % vnitřního prostoru.\n\nTak daleko od jádra Slunce se už přenos tepla zářením stává málo účinným, protože některé ionty (uhlíku, dusíku, kyslíku, vápníku, železa…) jsou kvůli nízké teplotě schopny fotony pohltit a neemitovat je dále. Zahřátá hmota způsobuje ve slunečním plazmatu turbulence a další přenos energie se proto děje konvekcí. Hmota v průběhu stoupání expanduje a ochlazuje se. Vrcholky výstupních proudů z konvektivní zóny je možné pozorovat ve fotosféře jako granule; větší útvary jsou supergranule.\n\nKdyž bylo Slunce ještě jen protohvězdou, bylo celé prostoupené konvekcí. Konvektivní proudy vynášely na jeho povrch teplo vznikající při jeho gravitační kontrakci. Po zapálení termojaderných reakcí v jádru Slunce se energie ve většině jeho částí začala šířit radiací a konvekce jako způsob šíření energie zůstala už jen v konvektivní zóně.\n"}
{"id": "856981", "url": "https://cs.wikipedia.org/wiki?curid=856981", "title": "Kurt Angle", "text": "Kurt Angle\n\nKurt Steven Angle, (* 9. prosince 1968 v Mt. Lebanonu, Pensylvánie, Spojené státy americké) je americký profesionální wrestler, herec a bývalý zápasník volnostylař, olympijský vítěz z roku 1996.\n\nZápasení se věnoval od 7 let. Na střední škole v rodném Mt. Lebanonu hrál americký fotbal na pozici linebackera a zápasil ve volné stylu za školní tým. Na zápasení se více zaměřil se studiem univerzity v Clarionu v Pensylvánii, na které promoval v roce 1992. V roce 1994 poprvé zvítězil na mistrovství Spojených států a v roce 1995 zvítězil na mistrovství světa v Atlantě. Zisk titulu mistra světa mu vynesl angažmá v týmu bývalého zápasníka a olympijského vítěze Dave Schultze. V roce 1996 si vybojoval nominaci na olympijské hry v Atlantě. První dva soupeře s přehledem porazil. Ve třetím kole se utkal se Sagidem Murtazalijevem z Ukrajiny a po minutě prohrával 0:3. Hnán domácím publikem však dokázal srovnat a v závěru ziskem rozdílového bodu zvítězit. Ve finále narazil na Íránce Abbáse Džadídího. Vyhrocený zápas reprezentantů dvou rivalských států byl od úvodu nervózní. První bodoval jeho soupeř, z následné akce však dokázal vyrovnat a po uplynutí osmiminutové hrací doby zápas skončil remízou. Vítěze museli určit rozhodčí a ti se přiklonili na jeho stranu. Získal zlatou olympijskou medaili. V turnaji bojoval se zraněním krční páteře a pod analgetiky, na kterých se později stal závislý. Po olympijských hrách a smrti Dave Schultze neviděl svojí budoucnost v amatérském zápase. V roce 1997 těžil z popularity olympijského vítěze a od roku 1998 přestoupil k profesionálům.\n\nV roce 2011 avizoval návrat na žíněnku s přáním kvalifikovat se na olympijské hry v Londýně. V roce 2012 však z plánu sešlo ze zdravotních důvodů.\n\nV roce 1998 podepsal několikaroční kontrakt s WWF a svůj debut zde udělal v březnu toho roku. Ve společnosti dostal svůj první velký push v únoru 2000 když držel Evropský titul a Mezinárodní titul najednou. O pár měsíců později vyhrál turnaj Král ringu. Krátce na to získal WWF šampionát. V srpnu 2006 mu ale vypršel jeho kontrakt a Angle společnost opustil. Během své kariéry v tomto byznysu byl šestinásobný světový šampion (čtyřnásobný WWF/E šampion, Světový šampion v těžké váze a WCW šampion), také držel Šampionát Spojených států, Mezinárodní šampionát, Evropský šampionát, Hardcore šampionát a WWE Šampionát mezi týmy. Mimoto v roce 2000 vyhrál Král ringu, byl desetkrát Triple Crown šampion a pětkrát Grand Slam šampion. Společně s Edgem a Big Showem je jediným mužem v historii WWE, který držel každý aktivní titul v této společnosti.\n\nPo opuštění WWE se Angle připojil k Total Nonstop Action Wrestling (TNA), kde se stal pětinásobným TNA Světovým šampionem v těžké váze, dvounásobným TNA Světovým šampionem mezi týmy a jednou držel TNA X Division titul. V TNA mu byla manažerkou jeho manželka v reálném životě, Karen Jarrettová, která ho doprovázela do ringu a zapojovala se do scénářů. Angle také zápasil pro New Japan Pro Wrestling a Inoki Genome Federation, kde držel IWGP šampionát v těžké váze.\n\n\n"}
{"id": "856987", "url": "https://cs.wikipedia.org/wiki?curid=856987", "title": "Vrstva v zářivé rovnováze", "text": "Vrstva v zářivé rovnováze\n\nVrstva v zářivé rovnováze nebo oblast zářivé rovnováhy je vnitřní část Slunce, která leží mezi jádrem a konvektivní vrstvou. Rozprostírá se ve vzdálenosti od 175 tisíc až do 490 tisíc kilometrů od středu Slunce. Její teplota je v rozsahu přibližně 7 – 2 miliony Kelvinů. Je tvořena slunečním plazmatem.\n\nV této části Slunce už není teplota a tlak dostačující na to, aby docházelo k termojaderným reakcím. V této oblasti už žádné záření nevzniká, ale přenáší se od jádra směrem k povrchu Slunce. Tento přenos energie je velmi pomalý. Navzdory tomu, že se fotony pohybují rychlostí světla, jsou neustále absorbovány a emitovány okolní hmotou. Proto trvá tisíce až miliony let, než touto oblastí projdou. Neustálým pohlcováním a absorbováním zároveň klesá jejich vlnová délka. Do vrstvy zářivé rovnováhy všechny fotony vstupují ve formě záření gama, ale jen velmi málo se jich ve formě gama záření „protlačí“ až na povrch. Ostatní se v průběhu přechodu touto vrstvou změní na rentgenové záření, ultrafialové záření, světlo, infračervené záření anebo rádiové záření. Energie, kterou tyto fotony ztrácejí, se mění na tepelnou energii částic vrstvy zářivé rovnováhy. Množství energie obsažené v této vrstvě je tak veliké, že kdyby termojaderné reakce naráz přestaly, Slunce by zůstalo svítit ještě několik milionů let.\n\nHustota na dně této vrstvy je 20 g/cm, na horní hranici je to asi 0,2 g/cm.\n"}
{"id": "856989", "url": "https://cs.wikipedia.org/wiki?curid=856989", "title": "Ngô Chân Lưu", "text": "Ngô Chân Lưu\n\nNgô Chân Lưu (známý také pod pseudonymem Khuông Việt) byl vietnamský mnich, učenec, diplomat a literát. Zároveň patří mezi reprezentanty čtvrté generace vietnamské zenové buddhistické školy Quan bích.\n\nNgô Chân Lưu se narodil roku 933 v provincii Thanh Hoá. Studoval v pagodě Khai Quốc v Thăng Longu (dnešní Hanoj), kde ho vyučoval mnich Văn Phong.\n\nVe 40 letech se mu podařilo stát se poradcem krále Đinh Tiên Hoànga a jakožto schopný diplomat měl velký vliv ve státních záležitostech. Proslýchá se, že dokonce pomohl na trůn dynastii Lê (980 – 1009). Poradcem se totiž stal i u následujícího krále Lê Đại Hànhe.\n\nNgô Chân Lưua známe jako autora slavné básně \"Vương lang quy\" (Rozlučka s vyslancem). Tato báseň vznikla za zajímavých okolností: roku 986 měl král Lê Đại Hành přijmout vyslance čínské dynastie Sung. Král však při přijímání dopisu od vyslance nedodržel patřičný protokol (neuklonil se a ani nepodržel dopis nad hlavou). Dále se vymlouval, že spadl z koně, zranil se a tudíž se nemůže s vyslancem setkat. Poté pověřil Ngô Chân Lưua sepsáním básně, která bude vyslanci předána jakožto omluva.\n\nBáseň \"Vương lang quy\" je složena formou čínské básně cch'. Je psána v klasické čínštině, líčí krásu vietnamské přírody a zároveň varuje před útoky nepřítele.\n\nMezi dochovaná díla Ngô Chân Lưua patří i krátké čtyřverší \"Nguyễn hoả\" (Původ ohně), ve kterém autor popisuje proměnu dřeva v oheň. Tento děj je metaforou představy buddhistů o koloběhu převtělování.\n\nNgô Chân Lưu zemřel v roce 1011 v Thăng Longu (dnešní Hanoj). Pro mnoho pozdějších autorů se stává buddhistickým hrdinou, jež bojuje za Vietnam bez čínské nadvlády.\n\n"}
{"id": "856990", "url": "https://cs.wikipedia.org/wiki?curid=856990", "title": "Bishopův kruh", "text": "Bishopův kruh\n\nBishopův kruh nebo Bishopův prstenec je hnědočervený prstenec okolo Slunce na obloze s vnitřním průměrem 10° a s vnějším průměrem 22°. Vzniká ohybem světla na prachových částicích atmosféry Země.\n"}
{"id": "856993", "url": "https://cs.wikipedia.org/wiki?curid=856993", "title": "Velký bratr (Glee)", "text": "Velký bratr (Glee)\n\nVelký bratr (v americkém originále Big Brother) je patnáctá epizoda a první jarní epizoda třetí série amerického hudebního televizního seriálu \"Glee\". Epizodu napsal Michael Hitchcock, režíroval Eric Stoltz a poprvé se vysílala ve Spojených státech dne 10. dubna 2012 na televizním kanálu Fox. V epizodě se poprvé objeví speciální hostující hvězda, herec Matt Bomer v roli Coopera Andersona, staršího bratra Blaina Andersona (Darren Criss). Dále ještě obsahuje prozrazení, jak vážně je zraněná Quinn Fabray (Dianna Agron), která na konci předchozí epizody se ocitla v autonehodě.\n\nEpizoda získala smíšené a pozitivní recenze a mnoho kritiků chválilo výkon Matthewa Bomera jako staršího bratra Andersona. Recenzenti byli rozdílní ve svých názorech ohledně Quinniny dějové linie, ačkoliv byla na vozíku, tak se našel velký počet příznivých komentářů ohledně jejích scén s Artiem, který byl jejím mentorem při zvykání si na vozík. Jejich dvěma společným písním se dostalo smíšených ohlasů a neumístily se v hitparádách. V kontrastu s tím, cover písně \"Somebody That I Used to Know\", v podání Matta Bomera a Darrena Crisse, získal nadšené reakce a během prvního týdne vydání prodal ve Spojených státech přes 152 000 digitálních kopií. Tato píseň se umístila v žebříčku Billboard Hot 100, stejně jako další jejich duet, mashup písní \"Hungry Like the Wolf\" a \"Rio\". Tyto dvě písně, společně s Crissovou sólovou písní \"Fighter\", se umístily v hitparádě Billboard Canadian Hot 100.\n\nV původním vysílání epizodu sledovalo 6,76 milionů amerických diváků a získala 2,7/8 Nielsenova ratingu/podílu na trhu ve věkové skupině od osmnácti do čtyřiceti devíti let. Celková sledovanost epizody znatelně klesla oproti předchozí epizodě, zimnímu finále, s názvem Hned jsem tam, která se poprvé vysílala o sedm týdnů dříve.\n\nQuinn (Dianna Agron) je po automobilové nehodě upoutána dočasně na vozík, protože utrpěla komplikované zranění páteře. Vrací se do školy a ve sboru společně s Artiem (který je také na vozíku) zpívá \"I'm Still Standing\" a řekne jim, že je šťastná, že nehodu přežila a že by jí neměli litovat: stále má cit v nohách a plánuje, že se v brzké době úplně uzdraví.\n\nŘeditel Figgins (Iqbal Theba) sděluje Sue (Jane Lynch), že trenérka plavání Roz Washington (NeNe Leakes) je nyní se Sue spolu trenérkou roztleskávaček. Sue uzavře s Figginsem dohodu: když pomůže New Directions vyhrát národní kolo soutěže sborů, tak může opět převzít plnou kontrolu nad roztleskávačkami. Sue nabídne Willovi (Matthew Morrison) svou pomoc a bere si na starost taneční zkoušky. Je k nim velice tvrdá a urážlivá, což členy sboru rozzlobí.\n\nCooper Anderson (Matt Bomer), Blainův (Darren Criss) starší bratr a herec v televizních reklamách, navštěvuje střední školu Williama McKinleyho a Blainův přítel Kurt (Chris Colfer) a Sue s ním jednají jako s celebritou. Blaine je nešťastný, když poté, co s Cooperem zazpívají mashup dvou písní Duran Duran, \"Hungry Like the Wolf\" a \"Rio\", tak má Cooper před celým sborem výhrady k Blainově zpěvu. Sue najímá Coopera, aby pro sbor zorganizoval lekce herectví, což se ukáže, že bude tak špatné, jak Blaine očekával. Horší je, když Cooper neustále kritizuje Blainovo herectví ve scénce v kurzu.\n\nVětšina z New Directions jde na oslavu do zábavního parku Six Flags, ale Artie bere Quinn do skate parku navrženého pro osoby se zdravotním postižením, aby si také mohli užít sporty. Quinn se skvěle baví, ale když Artie zmíní možnost, že by mohla na vozíku zůstat navždy, tak ho Quinn ujistí, že ví, že bude opět chodit. Quinn později asistuje člen náboženského kroužku, Joe (Samuel Larsen), který se za ní modlil. Quinn se rozhodne ho podpořit, aby se připojil ke sboru.\n\nSue jde k lékaři, aby zjistila pohlaví svého dítěte, společně s Emmou (Jayma Mays) a Willem. Lékař řekne Sue, že bude mít holčičku, ale její amniocentéza ukazuje některé \"nesrovnalosti\". Sue později řekne roztleskávačce Becky (Lauren Potter), která trpí Downovým syndromem, že Suino dítě bude \"přesně jako ona\"; Becky radí Sue, aby se naučila být trpělivá. Sue řekne sboru, že její drné metody budou pokračovat až do té doby, než dají do svého výkonu všechno.\n\nPuck (Mark Salling) chce, aby se Finn (Cory Monteith) k němu připojil v byznysu s čištěním bazénů v Kalifornii. Finn má ze začátku námitky, ale později se o této možnosti zmíní před svou snoubenkou Rachel (Lea Michele) jako alternativu k New Yorku. Rachel je zděšená a řekne mu, že ho potřebuje v New Yorku. On jí odpoví, že si musí být jistý, že ho miluje proto, jaký je, ne proto, jakého ho chce mít.\n\nKurt naléhá na Blaina, aby to nevzdal s Cooperem, který na něj čeká v posluchárně. Blaine zpívá emocionální píseň \"Somebody That I Used to Know\" a později zpívá i Cooper s ním. Cooper se Blainovi omlouvá a řekne mu, že vždy věděl, jak moc je Blaine talentovaný. Ti dva se dohodnou, že budou kamarády, stejně jako bratry.\n"}
{"id": "856994", "url": "https://cs.wikipedia.org/wiki?curid=856994", "title": "Booker T (wrestler)", "text": "Booker T (wrestler)\n\nRobert Booker Tio Huffman (* 1. března 1965), lépe znám pod svým ringovým jménem Booker T, je americký profesionální wrestler a bývalý profesionální wrestlingový komentátor v současné době účinkující ve WWE, kde působí jako generální ředitel show \"SmackDown\".\n\nBooker T je nejvíce znám pro své zápasení ve World Championship Wrestling (WCW), World Wrestling Federation (WWF)/WWE a Total Nonstop Action (TNA), za svou kariéru držel celkem 35 titulů. Ve WCW držel 21 titulů, což je rekord této společnosti. Je šestinásobný světový šampion (pětinásobný WCW Světový šampion v těžké váze a jednonásobný Světový šampion v těžké váze ve WWE), čtyřnásobný šampion Spojených států, sedminásobný Televizní šampion a 15 násobný šampion mezi týmy.\n\nV roce 2006 vyhrál turnaj Král ringu, je šestinásobný Triple Crown šampion a osminásobný WWE Grand Slam šampion. Je také devítinásobný a poslední WCW Triple Crown šampion, je jeden z mála mužů v historii který držel WWE i WCW Triple Crown šampionáty.\n\nCo se týče jeho osobního života, svou první ženu, Levestiu, si vzal 23. května 1996. Divákům ji představil na show \"WCW Monday Nitro\", nicméně, pár požádal o rozvod 8. května 2001. Se svou dlouholetou přítelkyní, Sharmell Sullivanovou, se oženil v únoru 2005. Spolu mají dvojčata, děvče a chlapce, která přišla na svět 5. srpna 2010. U oltáře opustil Sherri Martelovou. Se svým bratrem Lushem v roce 2005 otevřel wrestlingovou školu v Houstonu.\n\nTituly: WWE\n\nGWF Tag Team Championship (3 krát)\n\nLVPW UWF Heavyweight Championship (1 krát)\n\nPWA Heavyweight Championship (1 krát)\n\nTAP Heavyweight Championship (1 krát)\n\nROW Tag Team Championship (1 krát)\n\nTNA Legends Championship (1 krát)\n\nTNA World Tag Team Championship (1 krát)\n\nWCW World Heavyweight Championship (4 krát)\n\nWCW World Television Championship (6 krát)\n\nWCW United States Heavyweight Championship (1 krát)\n\nWCW World Tag Team Championship (10 krát)\n\nWCW Triple Crown Champion (9 krát)\n\nWCW Championship (1 krát)\n\nWorld Heavyweight Championship (1 krát)\n\nWWE Intercontinental Championship (1 krát)\n\nWWE United States Championship (3 krát)\n\nWWF Hardcore Championship (2 krát)\n\nWWF/World Tag Team Championship (3 krát)\n\nWCW Tag Team Championship (1 krát)\n\nKing of the Ring 2006\n\nWWE Hall of Fame (2013,2019)\n\n16 Triple Crown Champion\n\n8 Grand Slam Champion\n\n"}
{"id": "856995", "url": "https://cs.wikipedia.org/wiki?curid=856995", "title": "Spikule", "text": "Spikule\n\nSpikule (v latině \"klásky\") je v astronomii útvar na povrchu Slunce, který začíná ve fotosféře a sahá přes chromosféru až do koróny. Spikule jsou dlouhé a široké výtrysky plazmatu z fotosféry. Jsou pokračováním granulí.\n\nNejsnadněji se spikule pozorují na okraji slunečního disku, ale nacházejí se rovnoměrně po celém disku. Plazma ve spikuli proudí rychlostí 20 až 30 km/s. Stěny spikule jsou tvořeny magnetickými póly. Dosahují výšky 10 až 16 tisíc kilometrů a jejich životnost je jen 5 až 10 minut. Po jejich zániku pravděpodobně 1/3 až 1/2 hmoty dopadne zpět na povrch Slunce. Zbytek hmoty se rozplyne v koroně. Spikule tedy výrazně pomáhají přenosu hmoty z fotosféry do korony. Mezi spikulemi se občas objeví asi čtyřikrát větší útvary - makrospikule. Vyskytují se hlavně v blízkosti slunečních pólů. Předpokládá se, že makrospikule jsou prodlouženým projevem malých erupcí.\n"}
{"id": "857000", "url": "https://cs.wikipedia.org/wiki?curid=857000", "title": "Koronální díra", "text": "Koronální díra\n\nKoronální díra je oblast sluneční korony s výjimečně nízkou hustotou a teplotou. Projevuje se úbytkem záření v ultrafialové, mikrovlnné a rentgenové oblasti spektra. Koronální díry pravděpodobně souvisejí s unipolárními oblastmi fotosféry. Jsou zdrojem zesíleného slunečního větru. Životnost koronálních děr je několik rotací Slunce. Rádiové záření koronálních děr na metrových vlnách odpovídá záření polárních oblastí minimální koróny klidného Slunce. Na rentgenových snímcích Slunce se koronální díry jeví jako tmavé útvary na rozdíl od světlejších aktivních oblastí.\n"}
{"id": "857002", "url": "https://cs.wikipedia.org/wiki?curid=857002", "title": "Aktivní oblast", "text": "Aktivní oblast\n\nAktivní oblast je označení oblasti na Slunci, v níž se vlivem silných lokálních magnetických polí projevuje výrazná sluneční činnost. Ze začátku vznikají flokulová pole, ve kterých se později objevují sluneční skvrny, krátce trvající protuberance, sluneční erupce, eruptivní protuberance, koronální kondenzace a další projevy sluneční činnosti. Všechny tyto projevy jsou dočasné (několik hodin až několik měsíců) a v aktivní oblasti je možné poté opět pozorovat klidnou sluneční atmosféru. Protuberance, které v aktivních oblastech vznikají, mohou trvat dlouhou dobu i po rozpadu aktivní oblasti. Zvýšené ultrafialové a rentgenové záření i zvýšený tok částic z aktivních oblasti ovlivňují meziplanetární prostředí i procesy v zemské atmosféře.\n"}
{"id": "857005", "url": "https://cs.wikipedia.org/wiki?curid=857005", "title": "Fakule (astronomie)", "text": "Fakule (astronomie)\n\nFakule je oblast zvýšeného záření ve fotosféře Slunce, pozorovaná v bílém světle. Je jasnější než její okolí. Vyznačuje se jemnou charakteristickou strukturou, sestávající se z velkého počtu pásků, jasných bodů a uzlíků (fakulových granulí).\n\nFakule dosahuje šířky 5 000 - 10 000 km a délky 50 000 km. Při pozorování ze Země mají elementy fakule úhlovou velikost menší než 1 obloukovou vteřinu. Větší (zhruba 3 obloukové vteřiny) fakulové struktury, vyskytující se okolo 67. stupně severní i jižní heliografické šířky, se nazývají polární fakule. Nechají se pozorovat jen 1 - 2 roky před minimem cyklu sluneční aktivity. V blízkosti slunečních skvrn vytváří fakulová struktura záhyby a prstence. Mezi jasnými fakulemi aktivních oblastí fotosféry a slabými rozptýlenými fakulemi v pozůstatcích aktivní oblasti je spojitý přechod. Prostorově odpovídají fakuly jasným flokulám, které se pozorují v chromosféře a v oblastech silných magnetických polí. Ve viditelné oblasti spektra se fakule nejlépe pozorují v blízkosti okraje Slunce. Životnost fakulí je několik týdnů až měsíců.\n"}
{"id": "857006", "url": "https://cs.wikipedia.org/wiki?curid=857006", "title": "Flokule", "text": "Flokule\n\nFlokule jsou malé (okolo 30 tisíc km) jasné útvary ve sluneční chromosféře. Vznikají v mladých aktivních oblastech Slunce, nad fakulemi.\n\nTyto dlouhé zářící oblasti je možné pozorovat v silných chromosférických spektrálních čarách. Existují od vzniku aktivní oblasti až po její zánik, dokud zůstatkové magnetické pole aktivní oblasti nesplyne s pozadím. Nejjasnější a nejhustší flokule nemají viditelnou strukturu, starší však mají jemnou strukturu složenou ze světlých vláken s délkou asi 800 km a tmavými místy mezi nimi s rozměrem okolo 1200 km. Tyto struktury se nazývají flokulové granule a pravděpodobně souvisejí s granulací fotosféry. Při pozorování ze Země jsou od sebe flokule vzdálené asi 1,5 obloukové vteřiny, jejich úhlové rozměry jsou okolo jedné obloukové vteřiny. Pro porovnání, úhlový průměr celého slunečního kotouče je 1919 obloukových vteřin.\n\nNad flokulemi se nachází zhuštěné místo ve sluneční koroně - koronální kondenzace.\n"}
{"id": "857007", "url": "https://cs.wikipedia.org/wiki?curid=857007", "title": "Fibrila", "text": "Fibrila\n\nFibrila je útvar ve spodní části chromosféry Slunce. Je to jemné, dlouhé tmavé vlákno s délkou až 11 000 km. Pozorují se v H-alfa čáře slunečního spektra.\n\nŠířka fibril se pohybuje od 725 do 2 200 km. Mírně zakřivené fibrily směřují paprskovitě od sluneční skvrny. Začínají ve vnitřku penumbry (světlejší části sluneční skvrny) a sahají až do vzdáleností rovnající se průměru skvrny. Životnost jednotlivých fibril je jen 10 až 20 minut, ale celá jejich struktura téměř nemění svůj vzhled v průběhu několika hodin. Systém fibril obklopujících sluneční skvrnu se nazývá superpenumbra.\n\nNacházejí se i na jiných místech aktivních oblastí, kde jsou pravidelně uspořádány ve směru siločar magnetických polí. Jak jsou fibrily v bezprostřední blízkosti filamentů, jsou rozloženy rovnoměrně s nimi, což znamená, že jejich magnetické pole má totožnou orientaci. Existují i gigantické fibrily anebo řetězce fibril, které spojují velké skvrny nebo fakule. Tyto se nazývají nitě a připomínají malé filamenty. Předpokládá se, že fibrily jsou silotrubice magnetického pole, kterými prochází plazma s nižší teplotou, než jakou má fotosféra. Spojují skvrny nebo fakuly opačné polarity.\n"}
{"id": "857008", "url": "https://cs.wikipedia.org/wiki?curid=857008", "title": "Přechodová oblast", "text": "Přechodová oblast\n\nPřechodová oblast je tenká a nepravidelná vrstva sluneční atmosféry, která odděluje hořící koronu od chladnější fotosféry. Teplota se tu náhle mění z 20 000 K (na hranici s chromosférou) na 1 milion K (na hranici s koronou). Tato vrstva se zkoumá hlavně v daleké ultrafialové části spektra.\n\nZ pozorování vyplývá, že přechodová vrstva je spíše obálkou okolo nehomogenit jako jsou například spikule, jako souvislou vrstvu. Nad slunečními skvrnami má nižší hustotu. Její průměrná výška nad pokojnými oblastmi Slunce je okolo 1 700 km plus minus 800 km. Její tloušťku není možné snadno určit, protože zavisí na průměrné rozlišovací schopnosti. Při pozorování v teplotách 3×10 až 3×10 K dostáváme tloušťku okolo 30 km, pro teploty 2×10 až 10 je to okolo 2500 km.\n\nPřechodovou oblast formuje teplo, které \"přetéká\" z korony do chladnější chromosféry ležící pod ní. Odpověď na otázku, proč je chromosféra, která se nachází blíže ke středu Slunce, chladnější než korona, nacházející se dále od středu Slunce, dodnes neznáme.\n"}
{"id": "857009", "url": "https://cs.wikipedia.org/wiki?curid=857009", "title": "Josef Vraštil", "text": "Josef Vraštil\n\nJosef Vraštil SJ (12. března 1878, Chomoutov – 22. srpna 1944, Praha) byl římskokatolický kněz, který byl v letech 1933–1937 představeným Československé provincie Tovaryšstva Ježíšova. Mimo tato léta většinou vyučoval na Arcibiskupském gymnáziu v Praze-Bubenči. Stal se také jeho ředitelem i rektorem bubenečské jezuitské koleje. Později také rok působil jako ředitel řádového gymnázia v Bratislavě.\n\nNarodil se na Hané jako první dítě v rodině domkáře a sedláře, později mu přibyli ještě tři další sourozenci. Vysoký stupeň nadání se u něj projevil již na obecné škole, rodiče jej proto poslali studovat na gymnázium v Olomouci. Celé studium včetně maturity absolvoval s vyznamenáním.\nPoté pokračoval ve studiu teologie na olomoucké fakultě a v arcidiecézním kněžském semináři. Měl opět výborné studijní výsledky. 5. července 1901 byl vysvěcen na kněze. Po čtyřech letech ve funkci kaplana, mj. v Kostelci u Krnova, prosil J. Vraštil olomouckého arcibiskupa o propuštění, aby mohl vstoupit do jezuitského řádu.\n\nDo noviciátu nastoupil na Velehradě v roce 1905. Svá filozofická a teologická studia si v letech 1907–1910 doplnil na řádové univerzitě v Innsbrucku. Po výzvě rakouského provinciála, aby byli čeští jezuité připraveni k převzetí gymnázia v Praze i k obsazení řádového ústavu na Velehradě profesory, se přihlásil ke studiu češtiny a latiny na Univerzitě Karlově v Praze. Získal tak aprobaci k vyučování, navíc byl v roce 1914 promován doktorem filozofie.\n\nV letech 1916–1933 vyučoval na Arcibiskupském gymnáziu v Praze-Bubenči. Celkem osm let z tohoto období byl také rektorem místní jezuitské koleje, v letech 1929–1933 zastával funkci ředitele gymnázia.\n\nNato se na čtyři roky stal provinciálem řádu a přestěhoval se tak ke Sv. Ignáci. Provincii vedl „svědomitě a s pílí sobě vlastní“, referuje jeden z jeho nástupců Jan Pavlík.\n\nOd roku 1937 začal opět vyučovat v Bubenči, ale již rok nato se stal ředitelem nového řádového gymnázia v Bratislavě. Po vzniku Slovenského státu se v létě 1939 vrátil do Prahy. Do roku 1941 dále učil v Bubenči. Když bylo gymnázium kvůli nacistickým represím zrušeno, byl poslán na Velehrad. Brzy však zrušení neminulo ani velehradské gymnázium.\n\nPo celý život působil Josef Vraštil také jako literární historik a spisovatel. Byl autorem řady prací, překladů i časopiseckých článků, publikoval např. v periodikách \"Časopis katolického duchovenstva\" nebo \"Posel Božského Srdce Páně\". Po zrušení církevních škol tak pracoval nejvíce ve velehradské knihovně.\n\nVe věku 66 let, po návratu do Prahy, byl však stižen mrtvicí. Přes lékařskou péči v srpnu 1944 zemřel. Je pochován na Vyšehradě.\n\n\nVe věstníku Zprávy z Československé provincie Tovaryšstva Ježíšova vyšly např. tyto Vraštilovy články:\n\nDíky Josefu Vraštilovi se zachoval opis některých částí nejstaršího do té doby dochovaného českého překladu bible – Bible leskovecko-drážďanské, která potom na začátku I. světové války shořela v lovaňské univerzitní knihovně.\n\n"}
{"id": "857015", "url": "https://cs.wikipedia.org/wiki?curid=857015", "title": "Caroline Carver", "text": "Caroline Carver\n\nCaroline Carver (1976, Manchester, Anglie) je anglická herečka, která se nejvíce proslavila rolí \"princezny Jessici\" v televizním filmu Kouzelná země skřítků, dále rolí \"Ingrid\" ve filmu Árijský pár a rolí \"Sandy\" ve filmu Má první svatba.\n\nV průběhu své kariéry pracovala jak ve filmu, tak i v televizi. V roce 1999 hrála mladou \"Hattie\" ve filmu \"Kouzelná zahrada\" po boku \"Anthony Waye\" a \"Joana Plowrighta\" natočeného podle knihy \"Tomova půlnoční zahrada\" anglické spisovatelky Ann Philippy Pearceové. Její další tvorba jsou mimo jiné i filmy \"Richard Sharpe - Indické dobrodružství, MI5, Jonathan Creek, a Zločiny v zahradách\". Nedávno napsala a produkovala oceněný krátký film \"You Me and Captain Longbridge\".\n\nVyhrála cenu Royal Television Society awards pro nejlepší herečku za svůj výkon ve filmu \"Červený bedrník\", který se natačel v České republice a ke kterému hudbu napsal Michal Pavlíček.\n\nJejí manžel je herec Kenny Doughty.\n\n"}
{"id": "857016", "url": "https://cs.wikipedia.org/wiki?curid=857016", "title": "Židé v Jižní Koreji", "text": "Židé v Jižní Koreji\n\nŽidé v Jižní Koreji se začínají objevovat teprve v 50. letech 20. století. V důsledku korejské války do země přicházeli i vojáci židovského původu či vyznání; někteří z nich se zde usadili a jiní jako například Chaim Potok ztvárnili své zážitky z Jižní Koreje ve svých knihách.\n\nPodle náboženského složení v korejské populaci převažují lidé bez vyznání (až 47 %), zatímco na druhém místě jsou buddhisti (22 %), pak protestanti (18 %) a katolíci (až 11 %). Nábožensky motivované útoky vyskytující se v Jižní Koreji jsou málokdy antisemitského rázu, na druhou stranu však roste počet útoků na buddhismus (sprejerství, vandalismus chrámů, apod.).\n\nNáboženský nebo ekonomický antisemitismus v jihokorejské společnosti nikdy neexistoval. Korejci jsou pozitivně nakloněni Židům, protože předpokládají jakousi etnickou příbuznost a rovněž cítí solidaritu s Izraelem. Antisemitské narážky se přesto nevyhnuly současné populární kultuře. Komiks \"Monnara Iunnara\" (Daleké a sousední země), který se stal v Jižní Koreji bestsellerem, používá „klasické“ předsudky na úrovni nacistických popisů a spojuje náhodné události (e.g. \"11. září\") s Židy.\n\n"}
{"id": "857025", "url": "https://cs.wikipedia.org/wiki?curid=857025", "title": "Jean Geiser", "text": "Jean Geiser\n\nJean Geiser (asi 1848 – asi 1923) byl švýcarský portrétní fotograf působící v Alžírsku, Maroku a Tunisku. Je autorem celé řady etnografických děl o Orientu, věnoval se též kartografii. V Alžíru založil vlastní fotografické studio.\n\nJeho datum narození je nejisté, neví se s jistotou, zda do Alžírska dorazil v roce 1852, nebo se v tomto roce narodil. Druhá hypotéza se zdá pravděpodobnější, ale objevuje se také zdroj uvádějící rok narození 1848.\n\nJeho fotografická kariéra trvala od roku 1868 až do jeho stáří. Má nespočet snímků s tématem severní Afriky, z nichž mnohé byly publikovány ve formě pohlednic. Je autorem celé řady aktů s orientální tematikou.\n\nZemřel v roce 1923 nebo 1924.\n\n\n"}
{"id": "857030", "url": "https://cs.wikipedia.org/wiki?curid=857030", "title": "Tokara", "text": "Tokara\n\nSouostroví Tokara ( [Tokara-rettó]) je skupina ostrovů na hranici mezi Východočínským mořem a Filipínským mořem, která je v rámci prefektury Kagošima součástí Japonska.\n\nSouostroví leží v severní části souostroví Rjúkjú, táhne se v délce asi 150 km od severu k jihu. Od Kjúšú je vzdáleno zhruba 200 km. Ostrovy jsou vulkanického původu a nacházejí se zde činné sopky, z nichž \"Mitake\" na Suwanosedžimě patří k nejaktivnějším japonským sopkám. Nejvyšším vrcholem je \"Otake\" (979 m n. m.) na Naganošimě. Korálového původu je pouze ostrov Kodžima.\n\nJaponská geografie řadí ostrovy Tokara spolu se souostrovími Ósumi a Amami do souostroví Sacunan.\nFlóra je na ostrovech subtropická. Vzácná je endemická lilie, známá pod obchodním jménem \"Casablanca\", jejíž přirozená stanoviště byla zničena a která byla později do volné přírody reintrodukována. Z fauny je pozoruhodné plemeno skotu Kučinošima, které zde bylo vysazeno počátkem 20. století a znovu zdivočelo; je to jedno ze dvou dochovaných původních japonských plemen, které nebyly geneticky ovlivněny evropským skotem. Žijí zde endemické druhy koz a koňů. Část ostrovů je chráněným územím.\n\nKlima na ostrovech je oceánické, subtropické. Období dešťů přichází v červnu. Léto je následováno obdobím tajfunů.\n\nObyvatelé žijí na ostrovech v komunitách o velikosti zhruba stovky obyvatel. Nejvíce (167) jich žije na Nakanošimě.\n\nSouostroví Tokara je součástí prefektury Kagošima, v jejímž rámci spadá do okresu Kagošima se sídlem na ostrově Kjúšú. Administrativně jde o jedinou vesnici \"Tošima\" s 683 obyvateli (2012), pod kterou spadají všechny ostrovy. Přehled ostrovů dává následující tabulka:\n\nHlavním zdrojem obživy na ostrovech bývalo zemědělství a rybolov. V současnosti se pěstuje především rýže a prosperuje dobytkářství. Určitý význam má domácí turistika, která je znesnadněna neexistencí pravidelného leteckého spojení. Je navázána na zdejší přírodu, především teplé vulkanické prameny.\n\nOstrovy jsou propojeny s ostrovem Kjúšú trajektem.\n\nNejstarší doložené osídlení je na Takaradžimě, a to z období Džómon. První zmínky o ostrovech jsou v kronice \"Nihon Šoki\" z r. 720. Později se staly součástí nezávislého království Rjúkjú. Hraniční poloha ostrovů vedla k tomu, že se zde střetávaly zájmy Japonského císařství, což kulminovalo počátkem 17. století. V r. 1609 došlo ke konfliktu s klanem \"Satsuma\", který ovládal jih Japonska. Ostrovy byly začleněny do jeho panství kolem r. 1624. Následně byly ostrovy dosídleny. Počátkem 19. století byly ostrovy zasaženy intenzivní vulkanickou činností. Silné erupce sopky Mitake v letech 1813 až 1814 zpustošily Suwanosedžimu natolik, že zůstala neosídlená až do konce století. V roce 1879 byly ostrovy v rámci reforem Meidži plně integrovány do Japonska.\n\nPo porážce Japonska ve druhé světové válce podléhalo souostroví americké správě. Podle čl. 3 sanfranciské smlouvy patřily ostrovy k územím, která měla být se souhlasem OSN převedena do správy USA. Pro odpor Sovětského svazu OSN takový souhlas nevydalo. Ostrovy byly navráceny Japonsku 25. prosince 1953 jako první z těchto území.\n\n"}
{"id": "857034", "url": "https://cs.wikipedia.org/wiki?curid=857034", "title": "Chuang-nan", "text": "Chuang-nan\n\nChuang-nan, nebo také Malho plným názvem Tibetská autonomní prefektura Chuang-nan (tibetsky: རྨ་ལྷོ་བོད་རིགས་རང་སྐྱོང་ཁུལ།, Wylie: rMa-lho Bod-rigs rang-skyong-khul; čínsky: 黄南藏族自治州, pchin-jin: Huángnán Zàngzú Zìzhìzhōu) je autonomní prefektura v provincii Čching-chaj v Čínské lidové republice. Je obydlena zejména Tibeťany, má rozlohu 17 921 km² a její hlavní město Rebkong je v okrese Thungren, prefektura se skládá ze tří okresů a jednoho autonomního okresu.\n\nPrefektura leží na jihovýchodě provincie Čching-chaj. Podle tradičního tibetského dělení spadá do oblasti Amdo. Na západě sousedí s autonomní prefekturou Chaj-nan, na jihu s autonomní prefekturou Golog, na jihu a východě s autonomní prefekturou Kanlho a na severu s prefekturou Chaj-tung. Průměrná nadmořská výška prefektury je 3000 m n. m., přičemž severní část leží níže, jižní část se zvedá až ke 4000 metrům. V okrese Čänccha se nachází přírodní park Khamra (tibetsky: ཁམས་ར་, wylie: khams ra).\n\nPrefekturou protéká Žlutá řeka, tibetský název znamená \"na jih od Žluté řeky\". Část \"Malha\" leží na chráněném území Pramene tří řek.\n\nNa 15 142 km² území prefektury jsou pastviny, 24 000 hektarů je pokryto lesy.\n\nV oblasti se těží zejména zlato, stříbro, měď, zinek, antimon, rtuť, arsen, síra, fluorit a rašelina.\n\nV prefektuře žije 256 716 obyvatel (2010), z toho Tibeťané činí 68,26%, Mongolové 13,55%, Chuejové 6,30% a Chanové 6,20%.\n\nZejména Rebkong je v Tibetu proslaven díky malířům a spisovatelům pocházejících z této oblasti. V hlavní městě okresu se nachází i jeden z nejvýznamnějších klášterů školy Gelugpa v Tibetu Rong wo (také Rebkong, རོང་བོ་དགོན་, \"Rong wo dGon\", čínsky 隆务寺, Longwu si).\n\n"}
{"id": "857037", "url": "https://cs.wikipedia.org/wiki?curid=857037", "title": "Památka svaté Kateřiny Alexandrijské", "text": "Památka svaté Kateřiny Alexandrijské\n\nPamátka svaté Kateřiny Alexandrijské (\"Kateřinská\") se slaví 24. listopadu.\n\nV den sv. Kateřiny pekou se koláče povidlové, makové, tvarohové, buchty, a každá hospodyně hledí ostatní předčiti i chutností, i zevní lahodnou formou svých výrobků. Kolik hus a kachen padne za oběť — kdož by to vše spočítal? Pečivo moučné i masité odnáší se do hospody, kde se klade na veliký stůl, jehož střed ostává prázdný.\n\nŽeny shromažďují se zatím v domě, v němž měly první porady, a prohlížení jedněch druhých a řečem by nebylo konce, kdyby se konečně nedostavila muzika. Ta zahraje před domem veselé zastaveníčko a ženy seřaďují se v průvod. Napřed jdou hudebníci hřmotně hrajíce pochod, za nimi nesou ženy opentlený věnec (pečivo), posléze jdou ženy párem a vše ubírá se hospodě mnohdy notnou oklikou. Teprve když vešly ženy do hospody, smějí tam i muži.\n\nPo kávě následuje pečeně a pivo, a když se všichni i s muzikanty najedli, pustí se opět do tance, jehož se smí nyní účastniti i svobodná chasa, dosud očumující. Jen výjimkou účastní se se ženami některá svobodná slavnosti Kateřiny i před půlnocí. Ráno hudba vyprovází jednotlivé hospodyně domu.\n\n\n"}
{"id": "857038", "url": "https://cs.wikipedia.org/wiki?curid=857038", "title": "Švýcarsko na Letních olympijských hrách 1996", "text": "Švýcarsko na Letních olympijských hrách 1996\n\nŠvýcarsko se účastnilo Letní olympiády 1996. Zastupovalo ho 114 sportovců (71 mužů a 43 žen) v 17 sportech.\n\n"}
{"id": "857039", "url": "https://cs.wikipedia.org/wiki?curid=857039", "title": "Švýcarsko na Letních olympijských hrách 1992", "text": "Švýcarsko na Letních olympijských hrách 1992\n\nŠvýcarsko se účastnilo Letní olympiády 1992. Zastupovalo ho 102 sportovců (73 mužů a 29 žen) v 17 sportech.\n\n"}
{"id": "857041", "url": "https://cs.wikipedia.org/wiki?curid=857041", "title": "Švýcarsko na Letních olympijských hrách 1988", "text": "Švýcarsko na Letních olympijských hrách 1988\n\nŠvýcarsko se účastnilo Letní olympiády 1988. Zastupovalo ho 99 sportovců (72 mužů a 27 žen) v 17 sportech.\n\n"}
{"id": "857043", "url": "https://cs.wikipedia.org/wiki?curid=857043", "title": "Jan Macků", "text": "Jan Macků\n\nJméno a příjmení Jan Macků má více nositelů:\n\n"}
{"id": "857044", "url": "https://cs.wikipedia.org/wiki?curid=857044", "title": "Švýcarsko na Letních olympijských hrách 1984", "text": "Švýcarsko na Letních olympijských hrách 1984\n\nŠvýcarsko se účastnilo Letní olympiády 1984. Zastupovalo ho 129 sportovců (102 mužů a 27 žen) v 18 sportech.\n\n"}
{"id": "857046", "url": "https://cs.wikipedia.org/wiki?curid=857046", "title": "Švýcarsko na Letních olympijských hrách 1980", "text": "Švýcarsko na Letních olympijských hrách 1980\n\nŠvýcarsko se účastnilo Letní olympiády 1980. Zastupovalo ho 73 sportovců (67 mužů a 6 žen) v 10 sportech.\n\n"}
{"id": "857049", "url": "https://cs.wikipedia.org/wiki?curid=857049", "title": "Evropská léková agentura", "text": "Evropská léková agentura\n\nEvropská léková agentura ( , zkráceně EMA, dříve EMEA) je agentura Evropské unie pro schvalování léčiv v Evropské unii. Byla založena v roce 1995 a sídlí v Londýně ve Spojeném království. Do roku 2004 se nazývala Evropská agentura pro hodnocení léčiv (\"\").\n\nSmyslem její existence je usnadnit a zlevnit schvalování léků napříč Evropskou unií a také bránit protekcionismu států, tedy neschvalování léků konkurenčních k lékům domácích výrobců. Skutečnost, že je financována z větší části farmaceutickými společnostmi, je poukazována jejími kritiky.\n\nDo jisté míry plní společně s Evropským úřadem pro bezpečnost potravin podobnou funkci, kterou ve Spojených státech amerických realizuje Úřad pro kontrolu potravin a léčiv. Vědecká práce agentury je decentralizovaná, v rámci České republiky s agenturou spolupracuje Státní ústav pro kontrolu léčiv.\n\nPo oznámení brexitu bylo rozhodnuto, že se agentura přestěhuje do nizozemského Amsterdamu.\n\n"}
{"id": "857053", "url": "https://cs.wikipedia.org/wiki?curid=857053", "title": "Trogen", "text": "Trogen\n\nTrogen je název pro:\n\n"}
{"id": "857055", "url": "https://cs.wikipedia.org/wiki?curid=857055", "title": "Švýcarsko na Letních olympijských hrách 1976", "text": "Švýcarsko na Letních olympijských hrách 1976\n\nŠvýcarsko se účastnilo Letní olympiády 1976. Zastupovalo ho 50 sportovců (47 mužů a 3 ženy) v 12 sportech.\n\n"}
{"id": "857059", "url": "https://cs.wikipedia.org/wiki?curid=857059", "title": "Švýcarsko na Letních olympijských hrách 1972", "text": "Švýcarsko na Letních olympijských hrách 1972\n\nŠvýcarsko se účastnilo Letní olympiády 1972. Zastupovalo ho 151 sportovců (122 mužů a 29 ženy) v 17 sportech.\n\n"}
{"id": "857063", "url": "https://cs.wikipedia.org/wiki?curid=857063", "title": "Univerzitní kampus Mexické národní autonomní univerzity", "text": "Univerzitní kampus Mexické národní autonomní univerzity\n\nUniverzitní kampus Mexické národní autonomní univerzity je rozsáhlý komplex budov, sportovních zařízení a otevřených venkovních prostor, který se nachází v jihozápadní části Ciudad de México, v městské části Coyoacán na ploše větší jak 100 ha. Areál vznikal mezi 1949 a 1952 ve spolupráci více jak 60 architektů, inženýrů a umělců, kteří byli do tohoto projektu zapojení. Výsledkem je univerzitní kampus představující jedinečný příklad modernismu 20. století spojující prvky městského urbanismu, architektury, krajinného inženýrství a krásných umění. Při návrhu areálu se autoři insprivali místními tradicemi a především předkolumbijskou minulostí Mexika. Kampus je jednou z nejvýznamnějšísch ikon modernismu v celé Latinské Americe.\n\nMexická národní autonomní univerzita (španělsky \"Universidad Nacional Autónoma de México\", zkratka \"UNAM\") je největší mexickou univerzitou, podle různých žebříčků se jedná i o nejkvalitnější vysokou školou v Mexiku.\n"}
{"id": "857064", "url": "https://cs.wikipedia.org/wiki?curid=857064", "title": "Švýcarsko na Letních olympijských hrách 1968", "text": "Švýcarsko na Letních olympijských hrách 1968\n\nŠvýcarsko se účastnilo Letní olympiády 1968. Zastupovalo ho 85 sportovců (81 mužů a 4 ženy) v 12 sportech.\n\n"}
{"id": "857065", "url": "https://cs.wikipedia.org/wiki?curid=857065", "title": "Statik", "text": "Statik\n\nStatik (z řeck. \"statikós\" = stojící, postavený) je stavební inženýr, zabývající se statikou stavebních konstrukcí. Hlavní náplní práce statika je navrhování a posuzování nosných konstrukcí a konstrukčních postupů tak, aby odpovídaly požadavkům bezpečnosti, hospodárnosti, funkčnosti a životnosti s ohledem na platnou legislativu. Nejčastějším výstupem práce statika je statický výpočet. Výkon povolání statika se řídí podle zákona č. 360/1992 Sb., o výkonu povolání autorizovaných architektů a o výkonu povolání autorizovaných inženýrů a techniků činných ve výstavbě.\n\nKvalifikací pro vykonávání povolání statika je úspěšné absolvování vysoké školy se zaměřením na statiku a dynamiku stavebních konstrukcí. Při splnění dalších podmínek může statik získat autorizaci, opravňující ho opatřováním statických výpočtů a projektů autorizačním razítkem. O autorizaci lze požádat Českou komoru autorizovaných inženýrů a techniků – ČKAIT. Předpoklady pro získání autorizace jsou vzdělání v příslušném studijním oboru, prokázání minimální doby praxe v oboru (pro inženýry min. 3 roky), předložení několika vlastních prací týkajících se oboru a složení autorizační zkoušky. Opatřené autorizačním razítkem musejí být všechny statické projekty a výpočty podávané na stavební úřad.\n\n\n\n"}
{"id": "857066", "url": "https://cs.wikipedia.org/wiki?curid=857066", "title": "Gig Harbor", "text": "Gig Harbor\n\nGig Harbor je část Pugetova zálivu a město, jenž leží na jejím pobřeží, v okrese Pierce, v americkém státě Washington. V roce 2010 zde žilo 7 126 obyvatel.\n\nJedná se o jedno z několika měst, jenž se prohlašují „bránou na Olympijský poloostrov“. Díky snadnému přístupu k několika státním parkům a svému historickému pobřeží se také stalo populární turistickou destinací. Město se nachází na silnici Washington State Route 16, jenž jej spojuje s mezistátní dálnicí Interstate 5 prostřednictvím mostu Tacoma Narrows Bridge. Nedávno zde byl realizován projekt zdvojení tohoto mostu, díky čemuž lze odsud do Tacomy dorazit za pouhých pět minut a do Seattlu za necelou hodinu.\n\nPři ohromné bouři v roce 1840 se kapitán Charles Wilkes na své expedici rozhodl se svým člunem (\"angl. Captain's gig\") zakotvit na pobřeží dnešního města, kde si postavil přístřešek. Později toto místo vyznačil na svých mapách teritoria Oregon, kde jej pojmenoval Gig Harbor.\n\nV roce 1867 přišel na zdejší území osadník Samuel Jerisich, povoláním rybář, společně s mnoha dalšími imigranty z Norska, Švédska a Chorvatska. V roce 1888 osadu zmapoval a rozdělil na parcely Alfred M. Burnham.\n\nOsada se později oficiálně začlenila jako město v červenci 1946. Ještě předtím vládlo zdejší ekonomice komerční rybářství, stavba lodí a těžba dřeva, s postavením mostu Tacoma Narrows Bridge v roce 1940 se to ale změnilo. V době před mostem poskytovalo navíc nejlepší přístup na poloostrovní město z pevniny parníkové spojení s Tacomou. To vzniklo roku 1836, rozrostlo se a nakonec získalo název Komáří flotila. Automobilem nebo na koni se mohli obyvatelé Tacomy či Seattlu dostat do města jedině dlouhou oklikou přes nejjižnější části Pugetova zálivu a okolo Hammerslyho zátoky. Radost z kratšího suchozemského spojení ale netrvala dlouho, jelikož most krátce po svém dokončení spadl. Kvůli soustředění financí na 2. sv. válku nebylo možno most znovu postavit, místo toho zde začalo fungovat trajektové spojení, které převáželo i vozidla. Zbytky trajektového doku v Gig Harboru jsou stále viditelné na jihovýchodním konci ulice Harborview Drive. Dok a jeho okolí bylo přeměněno v městský park odkud mohou návštěvníci pozorovat Kaskádové pohoří včetně Mount Rainier.\n\nPo dokončení druhého mostu v roce 1950 se město začalo rychle rozvíjet jako předměstí Tacomy. Nejprve zažilo město růst díky přílivu obyvatel z Tacomy, kteří toužili po zelenějších čtvrtích a pozemcích při pobřeží poloostrova. Bývalé víkendové chalupy se staly stálými bydlištěmi lidí dojíždějících do Tacomy za prací, po celé části poloostrova se začínaly stavět středně velké domy. V 80. a 90. letech se také rozvinul obchod podél Washington State Route 16, jenž městem prochází, čímž se přesunulo ekonomické centrum města z centra skutečného. Po nějakou dobu se vůdcům města nedařilo kombinovat růst města se zachováním jeho původního charakteru. Časem se ale rozhodlo anektovat okolní venkovské území, které přeměnilo v hustě zastavěné komerční nebo rezidenční čtvrtě. Tím byl sice zničen venkovský charakter okraje města, ale zároveň bylo ochráněno historické centrum města, jenž si nadále zachovává svůj původní charakter. Ten byl podporován místními obchodníky už od 70. let, jelikož v něm viděli turistický potenciál; turismus se časem stal jedním z hnacích mechanismů městské ekonomiky. Nyní je centrum velice aktivní částí města pro turisty, nabízí obchody, restaurace a rekreační zařízení. Poslední nezastavěná část pobřeží centra města, která se nacházela v jeho jižní části, se nedávno stala sídlem společnosti Russell Foundation.\n\nV dnešní době stále není ve městě mnoho průmyslových objektů, ačkoli zde v minulosti existovaly závody stavící lodě. V této tradici pokračuje už jen společnost Gig Harbor Boatworks stavějící veslice nebo plachetnice v klasickém stylu, ale moderními materiály. Na severu zálivu, na jeho břehu město leží, ještě nedávno stavěla lodě společnost Tiderunner Boats. Historická loděnice Skansie je nyní opravnou pro jachty, loděnice Glein/Eddon byla nedávno zakoupena městem, jenž z ní chce udělat muzeum.\n\nKomerční rybaření má ve městě stále velkou kulturní úlohu, ale už není tolik důležité pro zdejší ekonomiku, mnoho rybářských lodí stále nazývá Gig Harbor svým domovským přístavem. Většina z nich ale neprofituje z vod Pugetova zálivu, ale místo toho se vydává v létě na sever k pobřeží Aljašky. Zachován je stále obřad požehnání flotily, ke kterému se každý první víkend v červnu schází celá místní flotila uprostřed zálivu. Kvůli ubývajícím přítomným rybářským lodím se jej nyní mohou zúčastnit i jachty, což ubírá jeho autentičnosti, ale pomáhá jeho viditelnosti.\n\nMost Tacoma Narrows Bridge byl v červenci 2007 zdvojen, čímž byla zdvojnásobena i jeho kapacita. S tím město čekají nové ekonomické výhody a výzvy.\n\nJerisich Park a Skansie Brothers Park jsou dva přilehlé travnaté parky s lavičkami a zastřešeným pavilonem pro městské akce. Nachází se v nich také bronzová socha rybáře nesoucího svůj úlovek. Postavena byla na počest městských rybářů, především těch, kteří ztratili na moři život. V parcích se konají různé akce a festivaly, například rozsvěcování vánočního stromečku, obřad požehnání flotily, hudební koncerty nebo umělecké výstavy. Na pobřeží parku je pak veřejné kotviště, které může kdokoli zdarma použít, avšak na omezený čas.\n\nPři ústí zálivu je veřejnosti otevřená malá písečná kosa, na které se nachází miniaturní maják s červeným světlem varujícím lodě před mělkou vodou. Kosa je veřejně přístupná, ale je obtížné, se na ní dostat.\n\nMěstský park, někdy také zvaný Crescent Creek Park, poskytuje prostor pro různé aktivity, ale především je navržen pro větší skupiny a rodiny. Nachází se zde dětské hřiště, baseballové hřiště, basketbalové hřiště a tenisové kurty. Vedle parku protéká potok Crescent Creek, kolem nějž vede krátká naučná stezka o ochraně vodních toků. Dále se v parku nachází piknikový přístřešek se zdrojem pitné vody a dřevěnými pecemi. Park je populární především v létě pro rodinná setkání, pikniky nebo skupinová setkání.\n\nV roce 2012 bylo město vyhlášeno časopisem Smithsonian Magazine pátým nejlepším malým americkým městem pro život.\n\nMěsto patří do školního okrsku Peninsula a nachází se v něm střední školy Gig Harbor High School a Peninsula High School.\n\nV roce 2010 Gig Harbor obývalo 7 126 obyvatel, z nichž 90 % tvořili běloši, 2 % Asiaté a 1 % Afro-Američané. 6 % obyvatelstva bylo hispánského původu.\n"}
{"id": "857067", "url": "https://cs.wikipedia.org/wiki?curid=857067", "title": "Finále (Glee)", "text": "Finále (Glee)\n\nNárodní kolo (v americkém originále Nationals) je dvacátá první epizoda třetí série amerického hudebního televizního seriálu \"Glee\" a v celkovém pořadí šedesátá pátá epizoda. Scénář k epizodě napsala Ali Adler, režíroval ji Eric Stoltz a epizoda je druhou z dvou nových epizod tohoto seriálu, které se poprvé vysílaly ve Spojených státech dne 15. května 2012 na televizní stanici Fox. Epizoda obsahuje souboj mezi New Directions proti sboru Vocal Adrenaline na národním kole soutěže sborů v Chicagu a dále se v ní objeví mnoho hostujících hvězd: Whoopi Goldbergová jako děkanka z NYADY, Carmen Tibideaux, Jonathan Groff jako vedoucí Vocal Adrenaline, Jesse St. James, Lindsay Lohan a Perez Hilton hrají sami sebe jako porotci soutěže a Rex Lee hraje chicagského radního, který je také jedním z porotců národního kola.\n\nEpizoda získala většinou pozitivní recenze, jak epizoda jako celek, tak i hudební vystoupení epizody. Zatímco recenzenti nebyli nadšení scénou s porotci a byli vysoce kritičtí k začlenění prvního pohlavního styku Emmy a Willa jako část post-vítězné sekvence, tak ale celková kvalita epizody byla velice chválena. Hudební vystoupení byly vysoce oceňovány a ačkoliv někteří kritici cítili, že Vocal Adrenaline měli lepší výkony než New Directions, tak zejména tři hlavní sólisté—Rachel (Lea Michele), Finn (Cory Monteith) a Unique (Alex Newell)—byli vychvalováni. Nicméně žádná ze sedmi písní z epizody se neumístila v žebříčku Billboard Hot 100, ačkoliv dvě soutěžící písně od New Directions, Rachelino „It's All Coming Back to Me Now“ a skupinové číslo obsahující Finna i jí, „Paradise by the Dashboard Light“, se objevily v žebříčku Billboard Canadian Hot 100.\n\nV původním vysílání epizodu sledovalo celkem 6,03 milionů amerických diváků a získala 2,5/7 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost jemně ubyla oproti předchozí epizodě Poslední pokus, která se vysílala minulou hodinu a více znatelně ubyla oproti epizodě Plesosaurus, která se vysílala předchozí týden.\n\nŠkolní sbor New Directions je v Chicagu na národním kole soutěže sborů, ale Mercedes (Amber Riley) leží nemocná ve své posteli v hotelu s vysokou teplotou a bolestmi v žaludku, zřejmě kvůli otravě jídlem. Will (Matthew Morrison) přidá Quinn (Dianna Agronová) a Tinu (Jenna Ushkowitz) do hudebního čísla k Troubletones, aby Mercedes podpořily a Sue (Jane Lynch) začne se zdravotními opatřeními, které ji vrátí zdraví. Během posledních zkoušek mezi členy sboru vypuknou střety, ale snadno se vyřeší kvůli intenzitě jejich soustředění se na výhru.\n\nV den soutěže je Rachel (Lea Michele) zaskočena, když potkává Jesseho St. Jamese (Jonathan Groff), jejího bývalého přítele a současného vedoucího konkurenčního sboru Vocal Adrenaline. Jesse se snaží ranit její sebevědomí tím, že jí předhazuje, že zkazila své zkoušky na NYADU přímo před očima Carmen Tibideaux (Whoopi Goldbergová), ale ona si jeho záměr uvědomí, nenechá se rozhodit a naopak ji Jesse ukáže, že je ještě více nervózní než ona.\n\nJsou představeni porotci národního kola: Lindsay Lohan, Perez Hilton a chicagský radní Martin Fong (Rex Lee). New Directions jsou prvním soutěžním a Mercedes přichází právě včas na jeviště se skupinou, zase zdravá díky Sue. Začínají Troubletones s písní \"The Edge of Glory\". Rachel poté zpívá „It's All Coming Back to Me Now“. Carmen přichází během jejího vystoupení, za které Rachel obdrží na konci od publika potlesk ve stoje. Posledním jejich číslem je „Paradise by the Dashboard Light“, který také zvedne nadšené publikum ze sedaček a i Carmen mu pochvalně zapíská. Později v hale Jesse přistupuje ke Carmen a doporučuje Rachel pro NYADU.\n\nMercedes a Kurt jdou do šatny Vocal Adrenaline, aby popřáli hlavnímu zpěvákovi Wadovi „Unique“ Adamsovi (Alex Newell) hodně štěstí, ale on jim řekne, že nebude vystupovat, protože je na něj vyvíjen čím dál tím větší tlak kvůli jeho nové slávě. Kurt navrhuje, že Unique, Wadovo alter ego, může být připravená předvést to, co Wade nemůže a ten již začíná být uklidněný a připravený. Na jevišti Unique a Vocal Adrenaline zpívají „Starships“ a „Pinball Wizard“. Porotci jmenují Unique jako nejužitečnějšího účastníka soutěže, ale cenu za nejlepší sbor získají New Directions a Vocal Adrenaline jsou na druhém místě.\n\nZpět na McKinleyově střední je sbor celou školou vítán jako hrdinové. Sue je obnovena jako jediná trenérka roztleskávaček a tím vyřazuje svou spolu trenérku Roz Washington (NeNe Leakes). Ve svém bytě mají Emma (Jayma Mays) a Will spolu poprvé sex. Ředitel Figgins (Iqbal Theba) se domluví s Finnem a Rachel za New Directions, aby následující večer vystoupili na předávání ceny Učitel roku, kterou vyhraje Will. Sbor Willovi pogratuluje a zpívá píseň „We Are the Champions“.\n\n"}
{"id": "857070", "url": "https://cs.wikipedia.org/wiki?curid=857070", "title": "Smetana (planetka)", "text": "Smetana (planetka)\n\n(2047) Smetana je planetka nacházející se v hlavním pásu asteroidů. Objevil ji český astronom Luboš Kohoutek 26. října 1971. Byla pojmenována podle českého hudebního skladatele Bedřicha Smetany. Kolem Slunce oběhne jednou za 2,56 let.\n\n\n"}
{"id": "857071", "url": "https://cs.wikipedia.org/wiki?curid=857071", "title": "Aviation High School", "text": "Aviation High School\n\nAviation High School může být:\n\n"}
{"id": "857072", "url": "https://cs.wikipedia.org/wiki?curid=857072", "title": "Alcorn County", "text": "Alcorn County\n\nAlcorn County je okres ve státě Mississippi v USA. K roku 2010 zde žilo 37 057 obyvatel. Správním městem okresu je Corinth. Celková rozloha okresu činí 1 039 km².\n"}
{"id": "857073", "url": "https://cs.wikipedia.org/wiki?curid=857073", "title": "Dvořák (planetka)", "text": "Dvořák (planetka)\n\n(2055) Dvořák je planetka nacházející se v hlavním pásu asteroidů. Objevil ji český astronom Luboš Kohoutek 19. února 1974. Byla pojmenována podle českého hudebního skladatele Antonína Dvořáka. Kolem Slunce oběhne jednou za 3,51 let.\n\n\n"}
{"id": "857076", "url": "https://cs.wikipedia.org/wiki?curid=857076", "title": "Choctaw County (Mississippi)", "text": "Choctaw County (Mississippi)\n\nChoctaw County je okres ve státě Mississippi v USA. K roku 2010 zde žilo 8 547 obyvatel. Správním městem okresu je Ackerman. Celková rozloha okresu činí 1 087 km².\n"}
{"id": "857078", "url": "https://cs.wikipedia.org/wiki?curid=857078", "title": "Jindřich Panský", "text": "Jindřich Panský\n\nJindřich Panský (* 29. července, Plzeň 1960) je český stolní tenista.\n\nV devíti letech začal hrát za Lokomotivu Plzeň. V 15 letech se stal krajským přeborníkem, v sezóně 1976/1977 přestoupil do týmu Slavia Vysoké školy. Od sezóny 1985/1986 hrál za Spartu Praha. V reprezentaci se poprvé objevil již v roce 1977. S reprezentací se rozloučil na MS 1989 v Dortmundu a poté začal hrát v několika německých klubech. Ve svých 41 letech se ještě vrátil do nejvyšší domácí soutěže a jako hrající trenér hrál v české extralize za pražský klub Factory Pro. Od roku 2003 se vrátil hrát do Německa, přitom trénoval pražský klub El Niňo. Naposledy oblékal dres PSV Post Mühlhausen v druhé bundeslize.\nOd sezóny 2013 - 2014 se vrátil do ČR, kde hrál 2. ligu za KT Praha spolu s Milanem Orlowskim, Petrem Javůrkem, Mikem, Staňkem, Kolářem a dalšími hráči. Po postupu KT Praha hrál od sezóny 2014 -2015 1. ligu a po postupu KT Praha hraje od sezóny 2016-2017 extraligu. V sezóně 2014 -2015 byl trenérem české reprezentace mužů.\n\n"}
{"id": "857079", "url": "https://cs.wikipedia.org/wiki?curid=857079", "title": "Nušl (kráter)", "text": "Nušl (kráter)\n\nNušl je měsíční impaktní kráter nacházející se na odvrácené straně Měsíce a tudíž není pozorovatelný přímo ze Země. Leží severně od kráteru Trumpler a západně od kráteru Shayn. Má průměr 61 km, pojmenován je podle českého astronoma a matematika Františka Nušla.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "857080", "url": "https://cs.wikipedia.org/wiki?curid=857080", "title": "Davidův prak", "text": "Davidův prak\n\nDavidův prak (: קלע דוד, \"Kela David\", : \"David's Sling\"), někdy též označován jako Kouzelná hůlka (: שרביט קסמים, \"Šarvit ksamim\", : \"Magic Wand\"), je protiraketový systém Izraelských obranných sil vyvíjený společně izraelskou zbrojovkou Rafael Advanced Defense Systems a americkou zbrojovkou Raytheon, určený k zneškodnění raket středního doletu a řízených střel, jaké například vlastní libanonské hnutí Hizballáh, s dostřelem 70 až 300 kilometrů.\n\nInterceptor, označovaný jako „Stunner“, je dvoustupňová raketa, se dvěma zaměřovacími a řídícími systémy, umístěnými v přední části rakety (radar a elektro-optický senzor). Společnost Rafael byla v roce 2006 pověřena vývojem obranného systému, který by byl schopný zneškodnit rakety středního až dlouhého doletu s dostřelem mezi 70 až 300 kilometry. Za účelem využití finanční podpory, kterou Izraeli poskytují Spojené státy, a dalšího vývoje a výroby systému, bylo dohodnuto partnerství s americkou zbrojovkou Raytheon, která má na starost výrobu raketové baterie a logistického systému, přičemž asistuje firmě Rafael s vývojem interceptoru. V každé baterii bude umístěno šestnáct interceptorů.\n\nPo svém dokončení bude David's Sling součástí izraelských protiraketových systémů, které zahrnují systém Železná kopule, sloužící ke zneškodnění raket krátkého doletu, a systém Arrow, sloužící ke zneškodnění balistických raket.\n\nPodle viceprezidenta společnosti Rafael byl systém nabídnut indické armádě.\n\nKoncem listopadu 2012 proběhla úspěšně první série testů protiraketového systému. Operačního nasazení by se měl systém dočkat v roce 2014. Poté nahradí zastaralé americké rakety MIM-23 Hawk typu země-vzduch, které jsou v Izraeli používány od 60. let minulého století.\n\n"}
{"id": "857083", "url": "https://cs.wikipedia.org/wiki?curid=857083", "title": "Jantarové kukátko", "text": "Jantarové kukátko\n\nJantarové kukátko (též Jantarový dalekohled, v originále The Amber Spyglass) je fantasy román anglického spisovatele Philipa Pullmana. Patří spolu se \"Zlatým kompasem\" a \"Jedinečným nožem\" do trilogie \"Jeho temné esence\".\n\n"}
{"id": "857084", "url": "https://cs.wikipedia.org/wiki?curid=857084", "title": "Výron koronální hmoty", "text": "Výron koronální hmoty\n\nVýron koronální hmoty ( , zkráceně CME) je uvolnění velkého množství materiálu ze sluneční korony do okolního prostoru. Úzce souvisí se slunečními erupcemi. Vyvržená hmota je ve skupenství plazmatu, skládá se tedy hlavně z protonů a elektronů. Vyvržená koronální hmota je proto zvýšeným tokem slunečního větru.\n\nPokud částice vyvržené do vesmíru při výronu koronální hmoty zasáhnou Zemi, většina z nich se zachytí v jejím magnetickém poli. Částice, které proniknou přes toto pole, způsobují geomagnetické bouřky provázené vysokou poruchovostí počítačů, poruchami navigace až výpadky elektrického proudu. Jako doprovodný úkaz se přitom může objevit polární záře. V důsledku výronů koronální hmoty se ve slunečním plazmatu formují tzv. magnetická oblaka, která se šíří ve slunečním větru a před nimiž se tvoří rázové vlny.\n"}
{"id": "857087", "url": "https://cs.wikipedia.org/wiki?curid=857087", "title": "Seznam historických názvů sídel v Česku", "text": "Seznam historických názvů sídel v Česku\n\nTento seznam obsahuje historické názvy sídel v Česku a je řazený podle současných názvů. Seznam čerpá z jednotlivých dílů publikace \"Gemeindelexikon der im Reichsrate vertretenen Königreiche und Länder\", vydaných ve Vídni roku 1906 a jednotlivých dílů publikace \"Statistický lexikon obcí v republice Československé\". Nutno podotknout, že většina zde uváděných historických názvů byla direktivně nahrazována již od roku 1919 rozhodnutím „Stálé komise pro ustanovení úředních názvů v republice Československé“ a následně přijatý zákon ze dne 14. dubna 1920 č. 266/1920 Sb. z. a n. tyto změny kodifikoval.\n\n\nText článku je převzatý ze stránek www.bomosil.eu, kde byl zveřejněn pod licencí Creative Commons Uveďte autora – Zachovejte licenci 3.0 Unported.\n"}
{"id": "857091", "url": "https://cs.wikipedia.org/wiki?curid=857091", "title": "Tachoklina", "text": "Tachoklina\n\nTachoklina označuje tenké přechodové pásmo uvnitř Slunce mezi oblastí zářivé rovnováhy a konvektivní zónou. Jedná se o přechod mezi vnitřní částí hvězdy, jejíž otáčení je srovnatelné s pevným tělesem, a vnější částí, která se v otáčení chová jako kapalina. Astrofyzikové se domnívají, že zde, na tomto rozhraní dvou odlišně se pohybujících oblastí, dochází ke generaci magnetického pole. Nedávné studie naznačují, že tachoklina má poloměr asi 0,7 násobku Slunce (měřeno směrem od jádra k fotosféře = 1 sluneční poloměr) a tloušťku 0,04 násobek slunečního poloměru. Termín \"tachocline\" byl vytvořen v článku Edwarda Spiegela a Jeana-Paula Zahna v roce 1992 jako analogii k oceánské termoklině.\n"}
{"id": "857094", "url": "https://cs.wikipedia.org/wiki?curid=857094", "title": "Magnetická bouře", "text": "Magnetická bouře\n\nMagnetická bouře, resp. v případě Země i geomagnetická bouře, je narušení magnetického pole planety (Země) silným proudem nabitých částic unikajících vysokou rychlostí z hvězdy (Slunce). Tento proud částic se uvolňuje při mohutných explozích žhavého plazmatu na povrchu Slunce při tzv. slunečních erupcích.\n\nBěhem bouřky se silně naruší část zemské atmosféry (ionosféra), která je zodpovědná za odrazy rádiových elektromagnetických vln v pásmu krátkých vln. Během intenzivních bouřek může dojít až k úplnému znemožnění šíření a odrazů elektromagnetických vln od ionosféry, může narušit komunikaci se satelity na oběžné dráze Země, případně způsobit nepřesnou lokalizaci cílů systému GPS.\n\n"}
{"id": "857098", "url": "https://cs.wikipedia.org/wiki?curid=857098", "title": "Roskomnadzor", "text": "Roskomnadzor\n\nRoskomnadzor ( , plným názvem – \"Feděralnaja služba po nadzoru v sfere svjazi, informacionnych těchnologij i massovych kommunikacij\" – \"Federální služba pro dozor v oblasti telekomunikací, informačních technologií a masmédií\") je federální úřad, sídlící v Moskvě, spadající pod ministerstvo komunikací Ruské federace.\n\nOd 1. listopadu 2012 rozhoduje, dle federálního zákona, o zařazení webů na ruskou černou listinu, čímž v rámci Ruska fakticky provádí cenzuru Internetu. \n\nO činnosti tohoto úřadu se vyjádřil také zástupce šéfredaktora největšího ruského opozičního deníku Novaja gazeta, Vitalij Jaroševskij (rus. \"Виталий Ярошевский\"), který uvedl v roce 2014 v rozhovoru pro LN následující: Ve stejném roce byly zablokovány výše uvedeným úřadem i webové stránky šachisty Garriho Kasparova, kritika Putinova režimu.\n\n\n"}
{"id": "857100", "url": "https://cs.wikipedia.org/wiki?curid=857100", "title": "Koronální kondenzace", "text": "Koronální kondenzace\n\nKoronální kondenzace je zhuštění plazmatu ve sluneční koroně nad aktivní oblastí. Na vrcholu koronální kondenzace se kondenzuje 10-10 kg plazmatu. Po ochlazení plazma klesá rychlostí asi 100 km/s. Teplota koronální kondenzace dosahuje 3 miliony K. Při vzniku koronální kondenzace má rozhodující úlohu magnetické pole. Je též zdrojem intenzívního radiového záření na decimetrových vlnách. Jeden z typů koronální kondenzace je například smyčková protuberance.\n"}
{"id": "857101", "url": "https://cs.wikipedia.org/wiki?curid=857101", "title": "Poslední pokus", "text": "Poslední pokus\n\nPoslední pokus (v americkém originále Props) je dvacátá epizoda třetí série amerického hudebního televizního seriálu \"Glee\" a v celkovém pořadí šedesátá čtvrtá epizoda tohoto seriálu. Napsal ji a režíroval Ian Brennan a epizoda je první ze dvou epizod tohoto seriálu, které se vysílaly po sobě, poprvé ve Spojených státech dne 15. května 2012 na televizním kanálu Fox. V této epizodě se New Directions připravují na novou rutinu představení pro nadcházející národní kolo soutěže sborů, s rozšířenou sekvencí, v níž Tina (Jenna Ushkowitz) má vizi sboru, že kde si všichni vyměnili role, včetně jí jako Rachel. V epizodě se tak objeví speciální hostující hvězda Whoopi Goldberg jako děkanka na NYADĚ, Carmen Tibideaux.\n\nEpizoda získala vesměs celkově pozitivní recenze, ačkoliv reakce k hudebním vystoupením nebyly tak silné. Scéna s výměnou rolí a postav získala nadšené ohlasy. Scény obsahující trenéru Beiste (Dot-Marie Jones) a Pucka (Mark Salling) byly také velice chváleny a zvláště jejich společné scény byly velice vyzdvihovány. Ale v kontrastu s tím jejich podání písně \"Mean\" naopak získal nejvíce rozdílné reakce od kritiků, i když to byla jedna ze čtyř singlů z epizody, která se umístila v hitparádách v Severní Americe a debutovala také v žebříčku Billboard Canadian Hot 100.\n\nV původním vysílání epizodu sledovalo celkem 6,09 milionů amerických diváků a získala 2,5/8 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost epizody výrazně klesla oproti předchozí epizodě s názvem Plesosaurus, která se vysílala o týden dříve.\n\nKdyž New Directions začínají plánovat seznam písní pro nadcházející národní kolo, tak je Tina (Jenna Ushkowitz) frustrována, že Rachel (Lea Michele) zpívá opět hlavní sóla, zatímco ona stále zůstává v pozadí a odchází. Když se jí Rachel pokouší uplatit, aby stáhla své námitky, tak Tina řekne Rachel, že by také chtěla sama zažít potlesk ve stoje. Tina později padá do fontány a udeří se do hlavy, což ji způsobí vizi, ve kter si všichni členové sboru vymění role—hlavně ona vidí samu sebe jako Rachel a Rachel vidí jako Tinu. \"Rachel\" (ve skutečnosti Tina) zpívá \"Because You Loved Me\" a sbor ji odmění potleskem ve stoje. Ona děkuje \"Tině\" za její podporu a \"Tina\" za to na oplátku dává \"Rachel\" radu, jak zachránit svůj neúspěšný konkurz na NYADU. Poté, co se Tina vrací zpět do reality, dává Rachel tu samou radu: Rachel by měla vidět děkanku NYADY, Carmen Tibideaux (Whoopi Goldberg) osobně—vede mistrovskou třídu na Oberlin College. Tina sem Rachel doveze, ale Carmen je naštvaná opakovanými zprávami Rachel a řekne ji, že si nezaslouží žádnou zvláštní pozornost. Tina nesouhlasí a řekne Carmen, že Rachel je výjimečná. Rachel zve Carmen, aby navštívila jejich vystoupení na národním kole soutěže sborů a slibuje, že se bude na NYADU hlásit každý rok, dokud nebude přijata.\n\nSue (Jane Lynch) oznamují, že rivalský sbor Vocal Adrenaline je ten, který musí porazit, hlavně díky transsexuálnímu hlavnímu zpěvákovi Wadovi \"Unique\" Adamsovi (Alex Newell), ze kterého se stala mediální hvězda. Sue se rozhodne, že New Directions potřebují podobný trik jak vyhrát a řekne Kurtovi (Chris Colfer), aby se také převlékl za ženu, ten to ale neústupně odmítá. Puck (Mark Salling) oblékne šaty a s dobrovolníky vedou převlečení hudební číslo, ale Will to odmítá a žádá je, aby se opět soustředili na skupinovou choreografii.\n\nSantana (Naya Rivera), Brittany (Heather Morris) a Mercedes (Amber Riley) si dělají starosti, protože trenérka Beiste (Dot-Marie Jones) neopustila svého tyranského manžela Cootera (Eric Bruskotter) a lhala jim o tom. Beiste jim řekne, že dospělé vztahy jsou složitější a trvá na tom, že je vše v pořádku. Hokejový hráč Rick \"The Stick\" (Rock Anthony) si utahuje s Pucka, protože ho viděl v šatech; souhlasí s tím, že se poperou před školou. Rick získá navrch a Puck je vhozen do popelnice, ale ten vytáhne vystřelovací nůž. Trenérka Beiste rvačku zastaví. V šatně ji Puck řekne, že nůž je falešná rekvizita, ale ona mu odsekne, že by za to mohl být vyloučen. Puck jí nato odpoví, že propadne v každém případě a selže: je odpad. Puck se zhroutí a Beiste při pláči uklidňuje. Doma řekne Beiste Cooterovi, že ho opouští a sundá svůj snubní prsten. On se jí zeptá, kdo by ji ještě mohl někdy milovat a ona mu odpoví: \"Já\". Zpět ve školním sále se připojuje k Puckovi v písni \"Mean\" a řekne mu, že pro něj zařídila klíčovou zkoušku, aby mohl odmaturovat a slibuje mu, že mu pomůže jí projít. Epizoda končí, když Rachel a Tina zpívají \"Flashdance... What a Feeling\" a celý sbor vchází do autobusu, který je odváží na národní kolo soutěže sborů.\n\n"}
{"id": "857104", "url": "https://cs.wikipedia.org/wiki?curid=857104", "title": "Bečvář (kráter)", "text": "Bečvář (kráter)\n\nBečvář je měsíční kráter nacházející se blízko rovníku na odvrácené straně Měsíce a tudíž není pozorovatelný přímo ze Země. Leží severovýchodně od kráteru Necho. Severo-severovýchodně od Bečváře se nachází kráter Gregory. Bečvář má průměr 67 km, pojmenován je podle českého astronoma a klimatologa Antonína Bečváře.\n\nSatelitní kráter Bečvář X se dotýká jeho severního okraje.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "857105", "url": "https://cs.wikipedia.org/wiki?curid=857105", "title": "Švýcarsko na Letních olympijských hrách 1964", "text": "Švýcarsko na Letních olympijských hrách 1964\n\nŠvýcarsko se účastnilo Letní olympiády 1964. Zastupovalo ho 66 sportovců (65 mužů a 1 žena) v 13 sportech.\n\n"}
{"id": "857110", "url": "https://cs.wikipedia.org/wiki?curid=857110", "title": "Švýcarsko na Letních olympijských hrách 1960", "text": "Švýcarsko na Letních olympijských hrách 1960\n\nŠvýcarsko se účastnilo Letní olympiády 1960. Zastupovalo ho 149 sportovců (147 mužů a 2 ženy) v 16 sportech.\n\n"}
{"id": "857113", "url": "https://cs.wikipedia.org/wiki?curid=857113", "title": "Franklin County (Mississippi)", "text": "Franklin County (Mississippi)\n\nFranklin County je okres ve státě Mississippi v USA. K roku 2010 zde žilo 8 118 obyvatel. Správním městem okresu je Meadville. Celková rozloha okresu činí 1 468 km². Pojmenován byl podle Benjamina Franklina\n"}
{"id": "857114", "url": "https://cs.wikipedia.org/wiki?curid=857114", "title": "Humphreys County (Mississippi)", "text": "Humphreys County (Mississippi)\n\nHumphreys County je okres ve státě Mississippi v USA. K roku 2010 zde žilo 9 375 obyvatel. Správním městem okresu je Belzoni. Celková rozloha okresu činí 1 117 km².\n"}
{"id": "857116", "url": "https://cs.wikipedia.org/wiki?curid=857116", "title": "Jones County (Mississippi)", "text": "Jones County (Mississippi)\n\nJones County je okres ve státě Mississippi v USA. K roku 2010 zde žilo 67 761 obyvatel. Správními městy okresu jsou Laurel a Ellisville. Celková rozloha okresu činí 1 812 km².\n"}
{"id": "857122", "url": "https://cs.wikipedia.org/wiki?curid=857122", "title": "Supernova impostor", "text": "Supernova impostor\n\nSupernova impostor je hvězdný výbuch, který vypadá jako supernova, ale kmenovou hvězdu nezničí. Je považován za extra silnou třídu nov. Jeví se jako mimořádně slabá supernova typu vV, která má ve svém spektru vodík a úzké spektrální čáry ukazující relativně nízkou rychlost plynu. Tyto výbuchy jsou jasnější než nejjasnější hvězdy viditelné pouhým okem. Původ výbuchu není dosud znám. Předpokládá se, že příčinou může být porušení limitu svítivosti hvězdy, čímž ztratí velké množství hmoty. Příkladem takového výbuchu může být výbuch Eta Carinae v roce 1843, dále P Cygni, SN 1961 V, SN 1954J, SN 1997bs, SN 2008S v NGC 6946 a SN 2010dn.\n"}
{"id": "857123", "url": "https://cs.wikipedia.org/wiki?curid=857123", "title": "River Heights (Utah)", "text": "River Heights (Utah)\n\nRiver Heights je město v okresu Cache County ve státě Utah. K roku 2010 zde žilo 1 734 obyvatel. S celkovou rozlohou 1,5 km² byla hustota zalidnění 997,6 obyvatel na km².\n"}
{"id": "857127", "url": "https://cs.wikipedia.org/wiki?curid=857127", "title": "Riverdale (Utah)", "text": "Riverdale (Utah)\n\nRiverdale je město v okresu Weber County ve státě Utah. K roku 2010 zde žilo 7 656 obyvatel. S celkovou rozlohou 11,5 km² byla hustota zalidnění 666,4 obyvatel na km².\n"}
{"id": "857128", "url": "https://cs.wikipedia.org/wiki?curid=857128", "title": "Hertzsprungova mezera", "text": "Hertzsprungova mezera\n\nHertzsprungova mezera je částí Hertzsprungova-Russellova diagramu pro hvězdokupy. Je pojmenovaná po Ejnaru Hertzsprungovi, který si jako první všiml nepřítomnosti hvězd v oblasti HR diagramu mezi spektrálními typy A5 a G0 a mezi +1 až -3 absolutní hvězdnou velikostí (mezi vrcholem hlavní posloupnosti a červenými obry pro hvězdy přibližně 1,5násobku hmoty Slunce). Když hvězda během svého vývoje přechází přes Hertzsprungovu mezeru, znamená to, že ukončila fázi hoření vodíku v jádře, ale ještě tam nezačalo hoření hélia.\n\nHvězdy v oblasti Hertzsprungovy mezery existují, ale protože přes tuto fázi přecházejí velice rychle v porovnání s délkou své existence (tisíce let v porovnání se stovkami milionů let celkové existence hvězdy), tato část diagramu je málo zaplněná. Plný HR diagram zaplněný 11 000 objekty mise Hipparcos vykazuje jen několik hvězd v této oblasti.\n"}
{"id": "857129", "url": "https://cs.wikipedia.org/wiki?curid=857129", "title": "Riverton (Utah)", "text": "Riverton (Utah)\n\nRiverton je město v okresu Salt Lake County ve státě Utah. K roku 2010 zde žilo 38 753 obyvatel. S celkovou rozlohou 32,6 km² byla hustota zalidnění 1 200 obyvatel na km².\n"}
{"id": "857130", "url": "https://cs.wikipedia.org/wiki?curid=857130", "title": "Richmond (Utah)", "text": "Richmond (Utah)\n\nRichmond je město v okresu Cache County ve státě Utah. K roku 2010 zde žilo 2 470 obyvatel. S celkovou rozlohou 7,6 km² byla hustota zalidnění 268,8 obyvatel na km².\n"}
{"id": "857132", "url": "https://cs.wikipedia.org/wiki?curid=857132", "title": "Unie psychologických asociací ČR", "text": "Unie psychologických asociací ČR\n\nUnie psychologických asociací ČR, z.s. (UPA ČR) je zájmové sdružení českých psychologických asociací a Českomoravské psychologické společnosti, založené v roce 1995. \n\nUnie psychologických asociací má tři hlavní cíle: \n\nUnie psychologických asociací ČR je od roku 1999 řádným členem Evropské federace psychologických asociací (EFPA), přihlásila se k Etickému kodexu EFPA a ve spolupráci s Českomoravskou psychologickou společností vysílá české psychology jako zástupce ČR do komisí a pracovních skupin EFPA.\n\n\n\n"}
{"id": "857133", "url": "https://cs.wikipedia.org/wiki?curid=857133", "title": "Roosevelt (Utah)", "text": "Roosevelt (Utah)\n\nRoosevelt je město v okresu Duchesne County ve státě Utah. K roku 2000 zde žilo 4 299 obyvatel. S celkovou rozlohou 13,6 km² byla hustota zalidnění 316,1 obyvatel na km². Pojmenováno bylo podle Theodora Roosevelta.\n"}
{"id": "857134", "url": "https://cs.wikipedia.org/wiki?curid=857134", "title": "Roy (Utah)", "text": "Roy (Utah)\n\nRoy je město v okresu Weber County ve státě Utah. K roku 2010 zde žilo 36 884 obyvatel. S celkovou rozlohou 19,7 km² byla hustota zalidnění 1 872,2 obyvatel na km².\n"}
{"id": "857137", "url": "https://cs.wikipedia.org/wiki?curid=857137", "title": "Randolph (Utah)", "text": "Randolph (Utah)\n\nRandolph je správní město okresu Rich County ve státě Utah. K roku 2010 zde žilo 464 obyvatel. S celkovou rozlohou 2,7 km² byla hustota zalidnění 180 obyvatel na km².\n"}
{"id": "857138", "url": "https://cs.wikipedia.org/wiki?curid=857138", "title": "AFC Bournemouth", "text": "AFC Bournemouth\n\nAFC Bournemouth (celým názvem: Association Football Club Bournemouth) je anglický fotbalový klub, který sídlí ve městě Bournemouth v nemetropolitním hrabství Dorset. Založen byl v roce 1890 pod názvem Boscombe FC. Současný název se začal používat v roce 1972. Od sezóny 2015/16 působí v Premier League (nejvyšší soutěž v Anglii). Klubu se přezdívá \"The Cherries\" (třešně). Nastupuje v červeno-černých pruhovaných dresech, podobně jako AC Milán.\n\nSvé domácí zápasy odehrává na stadionu Dean Court s kapacitou 11 464 diváků.\n\nAčkoli není žádný autentický důkaz o přesném datu založení klubu, tak s největší pravděpodobností se tak stalo na podzim roku 1890, kdy se jeho prvním oficiálním názvem stalo Boscombe St. John's Lads Institute FC. Zkráceně se nazýval Boscombe FC. Prvním prezidentem byl pan JC Nutt.\n\nPrvní sezónu klub absolvoval v sezóně 1889/90, kdy Boscombe FC soutěžilo v Bournemouth and District Junior League (česky okresní juniorský liga Bournemouthu). Také nastupovali v poháru Hants Junior Cup. Během prvních dvou sezón byl jejich domovem Castlemain Road v Pokesdownu. Třetí sezónu začali na hřišti v King's Park, kde mají stadion i v současnosti.\n\nV roce 1910 byl klubu poskytnut dlouhodobý pronájem hřiště na King's Parku. Tehdy jejich stadion pojmenoval tehdejší předseda JE Cooper Dean jako stadion Dean Court, jehož název nese stadion doposud. V témže roce podepsal klub svého prvního profesionálního fotbalistu, jímž byl B. Penton.\n\nV té době se také klubu začalo přezdívat The Cherries (třešně), což se opírá od dva příběhy. Tím prvním je podobnost barvy třešní s dresy, které v té době hráči nosily. Druhá varianta je však více reálnější - Dean Court byl v těsné blízkosti Cooper-Dean panství, které zahrnoval četné sady třešní.\n\nPoprvé během sezóny 1913/14 klub nastoupil v FA Cupu. Klubový pokrok byl zastaven v roce 1914, kdy začala první světová válka a Boscombe FC se vrátil do Hampshire League.\n\nVzhledem k tomu, aby klub více reprezentoval okres, ve kterém hraje fotbal, byl název pozměněn na Bournemouth a Moscombe Athletic Football Club, tak se stalo v roce 1923. Téhož roku byl klub vybrán, aby se zúčastnil fotbalové ligy. První ligový zápas se odehrál 25. srpna 1923 proti Swindonu, Bournemouth jej prohrál 1:3. První ligový zápas na Dean Court byl soupeřem také Swindon, domácí získali první ligový bod za bezbrankovou remízu.\n\nZpočátku Bournemouth bojoval ve Football League, ale nakonec se usadil v Third Division. Bournemouth a Boscombe Athletic Football Club zůstává v záznamech jako nejvíce nepřetržitě působící klub v Third Division (dnešní League One). Na svojí první trofej si museli počkat až po druhé světové válce - to vyhráli Third Division (South) Cup, když porazili na Stamford Bridge Walsall FC.\n\nV roce 1972 klub přijal efektivnější název, který trvá až do dnes. Byl jím AFC Bournemouth. Klub je ovšem stále zaregistrován jako Bournemouth a Boscombe Athletic Football Club. Současně klub přijal nové logo jako symbol pokroku. Pruhy v pozadí symbolizují pruhové dresy, zatímco v popředí je silueta hráče s míčem - to je na počest hráče Dickie Dowsett, který nastupoval za klub mezi lety 1950 a 1960.\n\nJejich červeno-černé dresy jsou založené na originálech italského klubu AC Milán. Tomu se tak stalo v roce 1971. Tehdy byl klubovým střelcem Ted MacDougall, které v zápase FA Cupu vstřelil devět branek do sítě Margate FC.\n\nV lednu 1984 slavil klub vítězství v Football League Trophy proti Manchesteru United, to už byl na lavičce Harry Redknapp.\n\nRedknapp se stal prvním manažerem, které dokázal postoupit s Bournemouthem do druhé ligové soutěže, stalo se tak po triumfu ve třetí divizi v roce 1987. Ten v Bournemouthu působil již od roku 1983. Po sestupu zpět do třetí ligy v roce 1990 vydržel v klubu ještě dva roky, než přešel do West Hamu United.\n\nV sobotu 5. května 1990, v poslední zápasový den sezóny 1989/90, hostil Bournemouth hráče Leedsu United, který měl šanci výhrou si zajistit postup do nejvyšší soutěže. Někteří fanoušci Leedsu již během dopoledne způsobovali ve městě nepořádek. Leeds vyhrál díky jedinému gólu, ovšem v kombinaci s ostatními výsledky to znamenalo nepostup Leedsu do vyšší soutěže.\n\nNásilí a ničení trvalo celý víkend, konečné škody se vyšplhali až k jednomu milionu liber, k tomu bylo navíc zraněno několik fanoušků Bournemouthu a policistů. Aspoň to psal Daily Echo. Záležitost byla také projednávána v parlamentu díky jednomu místnímu poslancovi. Finančně tyto problémy ovlivnily klub na více než deset let. Bournemouth se spolu s místní policií snažil přijít na to, jak předejít podobnému násilí. Vše nakonec skončilo až zápasem se Shrewsbury Town 21. dubna 2003, to bylo na státní svátek.\n\nSean O'Driscool byl dosazen do pozice manažera na sezónu 2000/01. V té sezóně chyběli klubu dva body, aby s zahrál play-off své divize. V sezóně 2001/02 klub spadl do čtvrté nejvyšší soutěže (současné League Two), ze které se následující rok dokázal přes play-off vrátit zpět do Division Two (League One). Stal se také prvním klubem, které dokázal vstřelit pět branek na stadionu Millenium v Cardiffu, když porazil Lincoln City 5:2.\n\nV sezóně 2003/04 nastupoval za klub útočník James Hayter, který dokázal vstřelit nejrychlejší hattrick v historii Football League. Cherries hráli zápas s Wrexhamem, během jeho průběhu se dostali do vedení díky brankám Purchese, Cummungse a Feeneyho. V 86. minutě nastoupil Hayter a během 2 minut a 17 sekund vstřelil tři branky.\n\nV září 2006, kdy se tým nacházel na osmé pozici, Sen O'Driscoll odešel, aby se stal manažerem Doncasteru Rovers. Byl nahrazen Kevinem Bondem. V únoru 2008 bylo klubu kvůli nucené správě odebráno deset bodů, kvůli kterým sestoupil do čtvrté ligy. Bournemouth měl dluhy kolem čtyř milionů a téměř úplně zkrachoval. V sezóně 2008/09 klub bojoval s finančními problémy, navíc jen těsně unikl sestupu z Football League. Tehdy měl odebráno dokonce 17 bodů.\n\nKevin Bond byl vyhozen a nahradil jej bývalý hráč Jimmy Quinn, který ovšem z vlastní vůle opustil klub jen během několik měsíců. Eddie Howe zpočátku převzal manažerské žezlo jen dočasně, stal se ve svých jednatřiceti letech nejmladším manažerem ve Football League.\n\nNa konci roku 2008 bylo oznámeno, že místní podnikatel Adam Murry dokončil přestup padesáti procentního vlastnictví od předchozího předsedy Paula Bakera. Nicméně v lednu 2009 Murry zmeškal lhůtu.\n\nV červnu 2009 konsorcium včetně Adama Murryho nakonec převzal AFC Bournemouth. Konsorcium zahrnuje Jeffa Mostyna, Stevea Sly, Neilla Blakea a bývalého předsedu Dorchesteru Town Eddie Mitchella.\n\nEddie Howe na konci své první sezóny zaznamenal výrazný úspěch - Bournemouth skončil na druhém místě a postupoval o soutěž výš.\n\nCherries skončili v sezóně 2010/11 na šestém místě v League One, dostali se tak do play-off. V semifinále se utkali s Huddersfieldem Town, jejichž dva zápasy skončili po prodloužení 3:3, došlo tak na penaltový rozstřel. V něm se radovalo z postupu mužstvu Terriers, když penalty vyhrálo 4:2.\n\nV lednu 2011 odešel Eddie Howe do Burnley. Na lavičce Bournemouthu jej nahradil Lee Bradbury. Ten si vybrala jako svého asistenta klubovou legendu Stevea Fletchera, který je stále aktivním hráčem. Fletchers ovšem po pár měsících odstoupil a na nahradil jej Russ Wilcox. V něděli 25. března 2012 po vzájemné dohodě Bradbury opustil klub a do konce sezóny jej nahradili Paul Groves a Shaun Brooks.\n\n12. října 2012 se novým manažerem stal staronový Eddie Howe, který se rozhodl opustil druholigový Burnley a vrátit se zpět do Bournemouthu. Před jeho příchodem se klub potácel v sestupových vodách, od jeho příchodu však klub ještě neprohrál a z devíti zápasů si připsal 21 bodů. Sezóna 2014/15 se pro klub stala historicky nejúspěšnější. „Třešničkám“ se podařilo zvítězit v The Championship (2. nejvyšší soutěž) a postoupit tak poprvé v historii do Premier League.\n\n\nZdroj: \n\n\n\"Aktuální k datu: 20. září 2019\"\n\n\nZdroj: \n\n\n\nZdroj: \n\nPoznámky:\n\n"}
{"id": "857139", "url": "https://cs.wikipedia.org/wiki?curid=857139", "title": "Hřib hnědočervený", "text": "Hřib hnědočervený\n\nHřib hnědočervený (\"Xerocomus badiorufus\") neboli suchohřib hnědočervený (nikoli suchohřib červenohnědý, což je synonymum pro hřib osmahlý) je vzácná jedlá hřibovitá houba ze skupiny suchohřibů.\n\n\nHřib hnědočervený považují někteří mykologové za samostatný druh, jiní jej řadí k (sucho)hřibu hnědému a název vnímají jako synonymum.\n\nKlobouk pravidelně polokulovitý, větší než u hřibu hnědého. Povrch tmavě špinavě červenohnědý, okraj dlouho podvinutý.\n\nRourky velmi nízké, krátce sbíhající, nažloutlé. Póry bělavé, po poraněné neměnné.\n\nTřeň jemně zrnitý, světle okrový až červenohnědý.\n\nDužnina oproti hřibu hnědému téměř nemodrá, vůně ovocná s pestercovou složkou.\n\nSpóry jsou výrazně menší než u hřibu hnědého.\n\nHřib hnědočervený se vyskytuje vzácně v listnatých (méně často jehličnatých) lesích a na vřesovištích, pod duby, buky, kaštanovníkem setým a borovicemi, a to především na kyselých půdách. Fruktifikuje od srpna do října.\n\n"}
{"id": "857140", "url": "https://cs.wikipedia.org/wiki?curid=857140", "title": "František Truhlář", "text": "František Truhlář\n\nFrantišek Truhlář (19. listopadu 1917, Lomnice nad Popelkou, Rakousko-Uhersko – 3. prosince 1946, Lomnice nad Popelkou, Československo) byl letec 311. bombardovací perutě a 312. stíhací perutě britské RAF, člen Guinea Pig Clubu.\n\nNarodil se v rodině dělníka Josefa Truhláře a dámské krejčové Marie, jako jeden ze čtyř dětí, v Lomnici nad Popelkou. Zde navštěvoval obecnou a měšťanskou školu, v Jičíně v roce 1932 navštěvoval učitelský ústav, který ukončil roku 1936 maturitní zkouškou. Poté odešel k odvodům a 1. října 1936 nastoupil do Školy pro důstojníky pěchoty v záloze. Následující rok přešel na Vojenskou akademii v Hranicích na Moravě. Roku 1938 získal hodnost poručíka a přešel do Hradce Králové k náhradní letce 1. leteckého pluku. Ještě na podzim byl zařazen do kurzu pro pozorovatele letectva u Vojenského leteckého učiliště v Prostějově. Po obsazení Československa Německem se vrátil do rodného města.\n\nV roce 1940 František Truhlář opustil Protektorát Čechy a Morava a přes Slovensko, Maďarsko, Jugoslávii, Řecko, Turecko, Sýrii a Libanon se dostal do Francie. Po kapitulaci Francie se dostal do Anglie. K 2. srpnu 1940 byl zařazen do nově vznikající 311. československé bombardovací perutě RAF, pro nedostatek střelců absolvoval střelecký výcvik a byl zařazen do posádky S/Ldr Jana Veselého.\n\nPrvní bojový let posádka absolvovala 8. října 1940, o 8 dní později, při jejich třetím bojovém letu však stroj při návratu havaroval poté, co se v mlze srazil s balónovou baráží. Při havárii letounu zahynuli všichni členové posádky, kromě Františka Truhláře, který utrpěl těžké popáleniny. Po nehodě se dostal do péče plastického chirurga Archibalda H. McIndoa, který Truhláře několikrát operoval. V nemocnici v East Grinsteadu se stal i členem Guinea Pig Clubu, tvořeného těžce popálenými spojeneckými letci a jejich lékaři. V East Grinsteadu se setkal s jiným těžce popáleným čs. letcem Josefem Koukalem.\n\nPo více než roce se vrátil k 311. peruti, odkud však na vlastní žádost odešel do stíhacího výcviku, po kterém byl 1. září 1943 přiřazen k 312. československé stíhací peruti. 11. června 1944 při návratu z šedesátého operačního letu jeho letounu vysadil motor pro nedostatek paliva. Nouzové přistání opět přežil a také utrpěl nové popáleniny. Opět podstoupil několik operací vedených Archibaldem H. McIndoem. V nemocnici prožil konec druhé světové války.\n\nDo vlasti se F. Truhlář vrátil 1. prosince 1945 jako major. V roce 1946 se musel vrátit do Anglie, kde absolvoval ještě jednu operaci. Po návratu do Československa nastoupil jako zástupce velitele Leteckého pluku 12 v Praze - Kbelích. V Československu se také několikrát setkal s bezohledným chováním lidí, kteří měli na Truhlářovu znetvořenou tvář nešetrné narážky. To kontrastovalo s úctou, kterou popáleným letcům všeobecně vyjadřovali Britové.\n\n3. prosince 1946 při letu Praha-Brno odbočil Truhlář z kurzu a letěl nad rodnou Lomnici. Při průletu nad obcí však zavadil křídlem o střechu jednoho z domů a zřítil se. S ohledem na rozhovory s jeho kamarády se uvažovalo i sebevraždě, ale nakonec bylo usouzeno, že šlo o nehodu při pokusu o výkrut.\n\n9. května 1971 byl v Lomnici nad Popelkou odhalen jeho památník. 1. června 1991 byl v rámci rehabilitace letců sloužících v Anglii povýšen in memoriam do hodnosti plukovníka. V roce 2008 natočil Ondřej Krejcar o Františku Truhlářovi dokument s názvem \"Nepřítelem osudu\".\n\nV roce 2011 byl pomník znovuodhalen v rekonstruované podobě. Původní křídlo z MiGu 15, na němž F. Truhlář nikdy nelétal, bylo nahrazeno maketou křídla stroje Spitfire, s nímž pilot havaroval.\n\n\n"}
{"id": "857141", "url": "https://cs.wikipedia.org/wiki?curid=857141", "title": "Redmond (Utah)", "text": "Redmond (Utah)\n\nRedmond je město v okresu Sevier County ve státě Utah. K roku 2000 zde žilo 788 obyvatel. S celkovou rozlohou 2,6 km² byla hustota zalidnění 313,7 obyvatel na km².\n"}
{"id": "857142", "url": "https://cs.wikipedia.org/wiki?curid=857142", "title": "Charles Naudet", "text": "Charles Naudet\n\nCharles Naudet byl francouzský fotograf. Je autorem celé řady aktů s orientální tematikou.\n"}
{"id": "857144", "url": "https://cs.wikipedia.org/wiki?curid=857144", "title": "Rockville (Utah)", "text": "Rockville (Utah)\n\nRockville je město v okresu Washington County ve státě Utah. K roku 2000 zde žilo 247 obyvatel. S celkovou rozlohou 21,8 km² byla hustota zalidnění 11,3 obyvatel na km².\n"}
{"id": "857146", "url": "https://cs.wikipedia.org/wiki?curid=857146", "title": "Rocky Ridge (Utah)", "text": "Rocky Ridge (Utah)\n\nRocky Ridge je město v okresu Juab County ve státě Utah. K roku 2000 zde žilo 403 obyvatel. S celkovou rozlohou 4,9 km² byla hustota zalidnění 83 obyvatel na km².\n"}
{"id": "857149", "url": "https://cs.wikipedia.org/wiki?curid=857149", "title": "Manti", "text": "Manti\n\nManti je správní město okresu Sanpete County ve státě Utah. K roku 2000 zde žilo 3 040 obyvatel. S celkovou rozlohou 5 km² byla hustota zalidnění 602,4 obyvatel na km².\n"}
{"id": "857150", "url": "https://cs.wikipedia.org/wiki?curid=857150", "title": "Monticello (Utah)", "text": "Monticello (Utah)\n\nMonticello je správní město okresu San Juan County ve státě Utah. K roku 2000 zde žilo 1 958 obyvatel. S celkovou rozlohou 6,7 km² byla hustota zalidnění 292,3 obyvatel na km².\n\n"}
{"id": "857151", "url": "https://cs.wikipedia.org/wiki?curid=857151", "title": "World Championship Wrestling", "text": "World Championship Wrestling\n\nWorld Championship Wrestling, Inc. (WCW Inc.) byla soukromá americká profesionální wrestlingová organizace v současné době zapadající pod World Wrestling Entertainment (WWE) jako přidělené středisko. Organizace byla založena v Atlantě ve státu Georgia a spojila se s National Wrestling Alliance (NWA) a do listopadu 1988 nosila jméno Jim Crockett Promotions, později totiž organizaci odkoupil Ted Turner se svou společností Turner Broadcasting a přejmenoval ji na \"World Championship Wrestling\". Turner, a jeho později Time-Warner, vlastnil WCW do roku 2001 dokud nebyla odkoupena primárním konkurentem, World Wrestling Federation, dnes WWE.\n\nOd roku 1995 se začala WCW velmi stabilně rozvíjet především díky podpoře Erica Bischoffa, výkonným producentem, který do společnosti najal Hulka Hogana, zavedl show \"Nitro\", Monday Night Wars, New World Order a další inovativní koncepty. Nicméně její problémy vedly k jejímu ztracení vedení wrestlingového světa.\n\n"}
{"id": "857152", "url": "https://cs.wikipedia.org/wiki?curid=857152", "title": "Junction (Utah)", "text": "Junction (Utah)\n\nJunction je správní město okresu Piute County ve státě Utah. K roku 2000 zde žilo 177 obyvatel. S celkovou rozlohou 38,7 km² byla hustota zalidnění 4,8 obyvatel na km².\n"}
{"id": "857154", "url": "https://cs.wikipedia.org/wiki?curid=857154", "title": "Morgan (Utah)", "text": "Morgan (Utah)\n\nMorgan je správní město okresu Morgan County ve státě Utah. K roku 2010 zde žilo 3 687 obyvatel. S celkovou rozlohou 8,3 km² byla hustota zalidnění 318,1 obyvatel na km².\n"}
{"id": "857155", "url": "https://cs.wikipedia.org/wiki?curid=857155", "title": "Fillmore (Utah)", "text": "Fillmore (Utah)\n\nFillmore je správní město okresu Millard County ve státě Utah. K roku 2000 zde žilo 2 253 obyvatel. S celkovou rozlohou 14,9 km² byla hustota zalidnění 150,8 obyvatel na km².\n"}
{"id": "857156", "url": "https://cs.wikipedia.org/wiki?curid=857156", "title": "Jiří Stadler", "text": "Jiří Stadler\n\nJiří Stadler (* 9. července 1932) je bývalý český politik, v 90. letech 20. století poslanec České národní rady a Poslanecké sněmovny za Občanskou demokratickou alianci.\n\nV březnu 1991 se Jiří Stadler z Kladna zmiňuje jako jednatel Kolegia pravicových stran a hnutí. V dubnu 1992 pak působil jako místopředseda koordinační rady občanských komisí ČR.\n\nVe volbách v roce 1992 byl zvolen do České národní rady za ODA (volební obvod Středočeský kraj). Zasedal ve výboru pro sociální politiku a zdravotnictví. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do voleb v roce 1996.\n\nV komunálních volbách roku 1994 a znovu v komunálních volbách roku 1998 neúspěšně kandidoval do zastupitelstva města Kladno. V roce 1994 uváděn jako člen ODA, v roce 1998 coby bezpartijní. Profesně je evidován jako důchodce.\n\n"}
{"id": "857157", "url": "https://cs.wikipedia.org/wiki?curid=857157", "title": "Kanab", "text": "Kanab\n\nKanab je správní město okresu Kane County ve státě Utah. K roku 2000 zde žilo 3 564 obyvatel. S celkovou rozlohou 36,4 km² byla hustota zalidnění 98,1 obyvatel na km².\n"}
{"id": "857159", "url": "https://cs.wikipedia.org/wiki?curid=857159", "title": "Nephi (Utah)", "text": "Nephi (Utah)\n\nNephi je správní město okresu Juab County ve státě Utah. K roku 2010 zde žilo 5389 obyvatel. S celkovou rozlohou 10,8 km² byla hustota zalidnění 500 obyvatel na km².\n"}
{"id": "857160", "url": "https://cs.wikipedia.org/wiki?curid=857160", "title": "Parowan", "text": "Parowan\n\nParowan je správní město okresu Iron County ve státě Utah v USA. K roku 2010 zde žilo 2 790 obyvatel. S celkovou rozlohou 15,1 km² byla hustota zalidnění 169,6 obyvatel na km².\n"}
{"id": "857162", "url": "https://cs.wikipedia.org/wiki?curid=857162", "title": "Moab (Utah)", "text": "Moab (Utah)\n\nMoab je správní město okresu Grand County ve státě Utah. K roku 2010 zde žilo 5 046 obyvatel. S celkovou rozlohou 9,4 km² byla hustota zalidnění 507 obyvatel na km². Moab byl založen roku 1878 mormonskými osadníky a pojmenován podle biblického Moábu. Jako město byl začleněn v roce 1902. Podnebí je zde polopouštní až pouštní. Srážek spadne ročně přibližně 240 mm a jsou rovnoměrně rozloženy. Ekonomika Moabu je založená na turistice, protože nedaleko se nacházejí dva národní parky - Národní park Arches a Národní park Canyonlands. Je také populární destinací pro jezdce na horských kolech a off-roadery, kteří v krajině mají své trasy.\n"}
{"id": "857163", "url": "https://cs.wikipedia.org/wiki?curid=857163", "title": "Sbohem a šáteček (Glee)", "text": "Sbohem a šáteček (Glee)\n\nSbohem a šáteček (v americkém originále Goodbye) je dvacátá druhá a zároveň poslední epizoda třetí série amerického hudebního televizního seriálu \"Glee\" a v celkovém pořadí šedesátá šestá epizoda seriálu. Napsal ji a režíroval Brad Falchuk a poprvé se vysílala ve Spojených státech dne 22. května 2012 na televizním kanálu Fox. Epizoda obsahuje maturitu na střední škole Williama McKinleyho, kde maturuje osm členů sboru New Directions. Epizoda představuje speciální hostující hvězdu Gloria Estefan jako Maribel Lopez, Santaninu (Naya Rivera) matku a objeví se v ní i šest rodičů dalších maturantů.\n\nEpizoda byla mnoha recenzenty příznivě přijata, ačkoliv někteří s ní nebyli spokojeni. Ti přízniví citovali kombinaci humoru a slz, minulé události a současná odhalení, zatímco ti kritičtí cítili, že nebyl dostatek času pro dokončení všech dějových linií. Zvláštní chvála byla udělena scéně s Burtem a Kurtem Hummelovými, která obsahovala bývalé hudební číslo \"Single Ladies (Put a Ring On It)\", která se stala oblíbenou scénou recenzentů a scéna, když Finn řekne Rachel, že jí posíla do New Yorku místo toho, aby si ji vzala, kterou popsali jako nejlepší herecký výkon Coryho Monteitha a Ley Michele ta celou sobu seriálu. Monteith byl také pochválen za své sólo v písni \"You Get What You Give\" a Michelino pojetí písně \"Roots Before Branches\" získalo ještě větší ohlasy. Dalším písním byly dány méně nadšené reakce.\n\nEpizoda v den původního vysílání přilákala k obrazovkám celkem 7,46 milionů amerických diváků a získala 2,9/8 Nielsenova ratingu/podílu na trhu ve věkové skupině od osmnácti do čtyřiceti devíti let. Sledovanost epizody zaznamenala výrazný nárůst diváků oproti předchozí epizodě s názvem Finále, vysílané o týden dříve, kterou sledovalo 6,03 milionů amerických diváků.\n\nWill (Matthew Morrison) dává členům New Directions poslední úkol: zpívat písně, aby se rozloučili spolu navzájem. On začíná s písní \"Forever Young\". Maturanti zpívají jako skupina píseň \"You Get What You Give\" a řeknou zbylým členům, kteří ještě nematurují, že sbor je nyní jejich. Oni jim na oplátku i s Willem zazpívají píseň \"In My Life\", aby vyjádřili svou vděčnost k maturantům.\n\nKurt (Chris Colfer) se zamýšlí nad tím, jak jeho zkušenost na McKinleyově střední umožnila ostatním studentům být otevřeně homosexuální. Jeho otec Burt (Mike O'Malley) se s ním setkává ve školním sále a připomíná mu vývoj jejich vztahu. Tina (Jenna Ushkowitz) a Brittany (Heather Morris) se k němu poté připojí na jevišti, aby mohli zařídit zlom, který slouží jako Kurtův dárek k maturitě: tanec na píseň \"Single Ladies\". Kurt a Blaine (Darren Criss) si slibují, že nadále zůstanou pár, i když bude každý na podzim studovat v jiném městě.\n\nMercedes (Amber Riley) je nabídnuta nahrávací smlouva jako doprovodná zpěvačka a bude se stěhovat do Los Angeles; Mike (Harry Shum mladší) získal stipendium na Joffrey Ballet v Chicagu. Obojí naštve Santanu (Naya Rivera), která sice získala roztleskávačské stipendium z Univerzity v Louisville, ale chce být umělkyní, jako oni. Brittany oznámí, že nebude maturovat a Santana řekne své matce Maribel (Gloria Estefan), že zůstane v Limě. Maribel později dává Santaně peníze, které jí šetřila na vysokou školu a řekne jí, že jí věří, aby následovala své sny.\n\nQuinn (Dianna Agron) pomáhá Puckovi (Mark Salling) s učením se na test, který musí udělat, aby odmaturoval. Řekne mu, že po všem, čím si společně prošli, jsou svázáni po celý život a políbí ho. Povzbuzený Puck úspěšně skládá svou zkoušku. Quinn později vrací svou rozleskávačskou uniformu Sue (Jane Lynch) a ty dvě se v slzách rozloučí.\n\nWill řekne Finnovi (Cory Monteith), že do Finnovy skříňky dal tajně marihuanu, aby ho mohl vydírat a připojil se ke sboru, o čemž si Finn myslí, že je Will \"ještě více cool\" než myslel. Finn je znepokojen, že není schopen vykoupit čestné propuštění z armády pro svého zesnulého otce a zeptá se své matky (Romy Rosemont), jestli by na něj byl jeho otec pyšný, kdyby se stal hercem.\n\nPo maturitní oslavě se Finn, Kurt a Rachel (Lea Michele) shromáždí, aby otevřeli své dopisy o přijetí na vysokou školu—Finn do Actors Studia a Kurt a Rachel pro NYADU. Finn a Kurt jsou odmítnuti, zatímco Rachel je přijata; ona se rozhodne odložit svůj vstup na vysokou školu o rok, aby pomohla oběma se znovu přijetím, aby mohli jít do New Yorku všichni tři pohromadě. Nasedá do Finnova auta, aby jeli na svou svatbu, což znamená, že se vzdala svých snů, ale místo toho, aby ji vezl na svatbu, tak jí Finn veze na vlakové nádraží. Řekne jí, že jí miluje až příliš, než aby si ji vzal a ona se musela vzdát svých snů a také ji prozradí, že se přidá k armádě. Will a celý sbor se s nimi setkává na vlakovém nástupišti, aby se rozloučili a plačící Rachel zpívá \"Roots Before Branches\", když vlakem sama odjíždí do New Yorku.\n\n"}
{"id": "857164", "url": "https://cs.wikipedia.org/wiki?curid=857164", "title": "Panguitch", "text": "Panguitch\n\nPanguitch je správní město okresu Garfield County ve státě Utah. K roku 2000 zde žilo 1 623 obyvatel. S celkovou rozlohou 3,5 km² byla hustota zalidnění 461 obyvatel na km².\n"}
{"id": "857165", "url": "https://cs.wikipedia.org/wiki?curid=857165", "title": "Castle Dale", "text": "Castle Dale\n\nCastle Dale je správní město okresu Emery County ve státě Utah. K roku 2000 zde žilo 1 657 obyvatel. S celkovou rozlohou 4,8 km² byla hustota zalidnění 342,6 obyvatel na km².\n"}
{"id": "857166", "url": "https://cs.wikipedia.org/wiki?curid=857166", "title": "Duchesne (Utah)", "text": "Duchesne (Utah)\n\nDuchesne je správní město okresu Duchesne County ve státě Utah. K roku 2000 zde žilo 1 408 obyvatel. S celkovou rozlohou 6 km² byla hustota zalidnění 236 obyvatel na km².\nMěsto leží západně od soutoku Strawberry River a Duchesne River, které městem protékají.\n"}
{"id": "857168", "url": "https://cs.wikipedia.org/wiki?curid=857168", "title": "Manila (Utah)", "text": "Manila (Utah)\n\nManila je správní město okresu Daggett County ve státě Utah. K roku 2000 zde žilo 308 obyvatel. S celkovou rozlohou 2,1 km² byla hustota zalidnění 146,5 obyvatel na km².\n"}
{"id": "857170", "url": "https://cs.wikipedia.org/wiki?curid=857170", "title": "Honeyville (Utah)", "text": "Honeyville (Utah)\n\nHoneyville je město v okresu Box Elder County ve státě Utah. K roku 2010 zde žilo 1 441 obyvatel. S celkovou rozlohou 30,4 km² byla hustota zalidnění 39,9 obyvatel na km².\n"}
{"id": "857171", "url": "https://cs.wikipedia.org/wiki?curid=857171", "title": "Honeyville", "text": "Honeyville\n\nHoneyville může být:\n\n"}
{"id": "857172", "url": "https://cs.wikipedia.org/wiki?curid=857172", "title": "Hyrum (Utah)", "text": "Hyrum (Utah)\n\nHyrum je město v okresu Cache County ve státě Utah. K roku 2010 zde žilo 7 609 obyvatel. S celkovou rozlohou 10,1 km² byla hustota zalidnění 624,4 obyvatel na km².\n"}
{"id": "857173", "url": "https://cs.wikipedia.org/wiki?curid=857173", "title": "Harrisville (Utah)", "text": "Harrisville (Utah)\n\nHarrisville je město v okresu Weber County ve státě Utah. K roku 2000 zde žilo 3 645 obyvatel. S celkovou rozlohou 7 km² byla hustota zalidnění 520,3 obyvatel na km².\n"}
{"id": "857174", "url": "https://cs.wikipedia.org/wiki?curid=857174", "title": "All That Remains (album)", "text": "All That Remains (album)\n\nAll That Remains je třetí studiové album heavy metalové kapely Fozzy. Na rozdíl od předešlých dvou alb, \"All That Remains\" obsahuje jejich vlastní songy pod jejich vlastními jmény. Na albu si zahostovali členové kapely Alter Bridge, Myles Kennedy a Mark Tremonti. Mimo to se tak také objevil Zakk Wylde, rapper Bone Crusher a kytarista Megadeth, Marty Friedman. Vylepšená verze alba, \"All That Remains: Reloaded\", bylo vydáno 25. března 2008. Je to dvoudiskový set který obsahuje i DVD jménem \"Live in the UK\".\n\n\n"}
{"id": "857175", "url": "https://cs.wikipedia.org/wiki?curid=857175", "title": "Helper (Utah)", "text": "Helper (Utah)\n\nHelper je město v okresu Carbon County ve státě Utah. K roku 2000 zde žilo 2 025 obyvatel. S celkovou rozlohou 4,6 km² byla hustota zalidnění 437,3 obyvatel na km².\n"}
{"id": "857176", "url": "https://cs.wikipedia.org/wiki?curid=857176", "title": "Herriman (Utah)", "text": "Herriman (Utah)\n\nHerriman je město v okresu Salt Lake County ve státě Utah. K roku 2010 zde žilo 21 785 obyvatel. S celkovou rozlohou 52,5 km² byla hustota zalidnění 410 obyvatel na km².\n"}
{"id": "857177", "url": "https://cs.wikipedia.org/wiki?curid=857177", "title": "Loden", "text": "Loden\n\nLoden je souhrnné označení pro husté vlnařské tkaniny s většinou hladkým, často zplstěným povrchem.\nK výrobě tkaniny se používají ponejvíce melanžové příze z mykané vlny (také trhané – příklad výrobků na snímku ), známé jsou také směsi s polyesterem nebo polyamidem a exkluzivní lodeny se vyrábí z česané vlny a směsí s velbloudí srstí. \n\nLoden se tká většinou v keprové nebo plátnové vazbě, speciální výrobky (např. \"doubleface\", trikotýn) se zhotovují jako \"dutinná tkanina\", výjimečně pestrobarevná. Hmotnost tkaniny se udává v rozsahu 300-600 g/m.\n\nTkaniny se obvykle barví na zelené, hnědé a šedé odstíny. Některé druhy lodenu se plstí, počesávají (speciality se škrabou také přírodními bodláky), postřihují, dekatují a skoro všechny se impregnují. Konkretní údaje o izolačních a ostatních vlastnostech lodenu nebyly dosud zveřejňovány.\n\n\n\n\nK nevalchovaným lodenům patří také \"hubertus\", těžší tkanina s delším vlasem urovnaným do jednoho směru.\n\n\n\nV odborné literatuře se uvádí i jiná rozdělení lodenů, např. na \"letní\" a \"zimní\", \"módní\" atd.\n\nVedle oděvů se z lodenu vyrábějí také myslivecké potřeby (batohy, brašny), lodenové batohy a pod.\nZa původ výrazu loden se většinou považuje starogermánské lodo=hrubé sukno, které mělo být písemně doloženo od 10. století. Ještě na konci 19. století znamenal loden surovou tkaninu, která se zpracovávala na zboží v dnešním smyslu tohoto slova. Jako zplstěná tkanina byl loden známý od pozdního středověku např. pod anglickým názvem \"broadcloth\" (viz snímek ) nebo švédským \"vadmal\". Z roku 1854 má pocházet první \"hydrofobní úprava\" lodenu. Jako ochranný oděv (viz snímek ) a později jako tradiční pracovní i sváteční oblečení (v regionálních variantách) se loden začal používat zejména v horských oblastech Evropy a zhotovovaly se z něj uniformy pro lesnická povolání. Asi do 70. let 20. století patřil loden k oblíbeným materiálům i na civilní zimní kabáty, kostýmy a obleky. (V hovorové češtině se pro ně používalo označení \"hubertus\").\n\nPozději byly lodeny z velké části nahrazeny lehčími, praktičtějšími textiliemi, takže v 21. století je loden k dostání jen ve specializovaných prodejnách pro myslivecké potřeby a v Bavorsku, Rakousku nebo v Jižním Tyrolsku (viz snímek ) pro regionální kroje. Ze současnosti jsou známé také lodenové kroje skandinávských Sámů. (viz snímek ) \n\nV českých zemích se v současné době (2012) nabízí ve speciálních prodejnách jak např. hubertusové kabáty a batohy, tak i lehčí oděvy a doplňky označené jako lodenové.\n\n"}
{"id": "857180", "url": "https://cs.wikipedia.org/wiki?curid=857180", "title": "Chasing the Grail", "text": "Chasing the Grail\n\nChasing the Grail je čtvrté studiové album heavy metalové kapely Fozzy. Bylo vydáno 26. ledna 2010. Na rozdíl od předešlých alb moc velký komerční úspěch nemělo.\n\n\n"}
{"id": "857190", "url": "https://cs.wikipedia.org/wiki?curid=857190", "title": "Mount Timpanogos", "text": "Mount Timpanogos\n\nMount Timpanogos je druhá nejvyšší hora pohoří Wasatch Range ve státě Utah ve Spojených státech amerických. Její vrchol dosahuje výšky 3581 m n. m. Je tvořena převážně z vápence a dolomitu a je stará kolem 300 milionů let.\n"}
{"id": "857192", "url": "https://cs.wikipedia.org/wiki?curid=857192", "title": "Marie Stiborová", "text": "Marie Stiborová\n\nMarie Stiborová (2. února 1950 Praha – 13. února 2020) byla česká vysokoškolská pedagožka a bývalá politička, za normalizace a v 90. letech 20. století poslankyně České národní rady a Poslanecké sněmovny za KSČ, později za KSČM a pak za Levý blok, jemuž předsedala.\n\nVystudovala obor chemie na Přírodovědecké fakultě Univerzity Karlovy v Praze (1974), kde také absolvovala vědeckou aspiranturu (kandidátka chemických věd v r. 1978). V roce 1987 získala titul docentky v oboru biochemie. Od poloviny 80. let působila jako odborná asistentka na Přírodovědecké fakultě UK v Praze (katedra ochrany životního prostředí, později katedra biochemie). V roce 1990 ji svým členem-korespondentem jmenovala Evropská akademie věd, umění a humanit v Paříži. Spolupracovala od r. 1989 s Německým centrem výzkumu rakoviny (DFKZ) v Heidelbergu. Zaměřovala se na výzkum biochemie nádorového bujení způsobeného chemickými karcinogeny. V roce 2002 se habilitovala a zastávala funkci docentky na katedře biochemie, v roce 2007 se stala profesorkou lékařské chemie a biochemie (na Univerzitě Palackého v Olomouci). V té době pracovala po dvě funkční období jako vedoucí katedry biochemie na PřF UK. Byla po více než desetiletí členkou výboru České společnosti pro biochemii a molekulární biologii. Její vědecká práce (více než 440 publikací, h-index 49) byla oceněna v r. 2018 udělením mimořádné podpory UK \"Donatio\", v r. 2020 udělením Pamětní medaile Přírodovědecké fakulty UK a Zlaté medaile UK (vzhledem k úmrtí jí již nemohly být předány). Byla vdaná, měla dvě děti.\n\nČlenkou Komunistické strany Československa byla od roku 1976. Ve volbách v roce 1986 byla zvolena do České národní rady za KSČ. V politice se udržela i po sametové revoluci. Jako členka Městského výboru KSČ se zapojila do politických a personálních změn v komunistické straně a již 21. listopadu 1989 se účastnila mimořádného zasedání MV KSČ. Ve svobodných volbách v roce 1990 byla znovu zvolena do České národní rady za KSČ (respektive za její českou část KSČM). Opětovně se do ČNR dostala ve volbách v roce 1992, nyní za koalici Levý blok, kterou tvořila KSČM a menší levicové hnutí Demokratická levice (kandidovala na prvním místě za volební obvod Praha). Zasedala v zahraničním výboru.\n\nNa 2. řádném sjezdu KSČM konaném v Kladně kandidovala na post předsedkyně strany, ale nebyla zvolena. V lednu 1993 ji koalice Levý blok navrhla na post prezidentky České republiky. Zúčastnila se volby 26. ledna 1993 a získala 49 hlasů (klub LB měl 33 členů), prezidentem byl zvolen Václav Havel.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde zasedala do konce funkčního období parlamentu, tedy do voleb v roce 1996. Během volebního období 1992-1996 spoluzaložila stranu Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V říjnu 1993 ji proto KSČM vyloučila z Rady Levého bloku (myšlena koalice Levý blok, v níž komunisté stále ještě zasedali). V letech 1992-1996 byla místopředsedkyní poslaneckého klubu Levého bloku (zpočátku jako koalice LB pak klubu samostatné strany LB).\n\nPo vzniku strany Levý blok se v roce 1993 stala první předsedkyní tohoto subjektu. V únoru 1995 ji na tomto postu ovšem vystřídal dosavadní místopředseda strany Jaroslav Ortman. V sněmovních volbách roku 1996 Levý blok neuspěl. A když úspěch nepřinesly ani volby do senátu na podzim 1996, dal Ortman svou předsednickou funkci k dispozici. Předsedou strany ale ještě dočasně zůstal. V březnu 1997 se Marie Stiborová vrátila na post předsedkyně strany. V této funkci v červnu 1997 provedla sloučení Levého bloku s další reformně postkomunistickou stranou, Strana demokratické levice, čímž vznikl subjekt Levý blok - Strana demokratické levice, jehož předsedkyní Stiborová zůstala. V prosinci 1997 se tato strana přejmenovala na Stranu demokratického socialismu. Tehdy Stiborovou v čele formace nahradil Vasil Mohorita.\n\nStiborová dala podle svých slov přednost vědecké práci. Počátkem 21. století působila Prof. RNDr. Marie Stiborová, DrSc. jako vedoucí Katedry biochemie na Přírodovědecké fakultě UK v Praze.\n\n"}
{"id": "857196", "url": "https://cs.wikipedia.org/wiki?curid=857196", "title": "Abajo Peak", "text": "Abajo Peak\n\nAbajo Peak je nejvyšší hora pohoří Abajo Mountains ve státě Utah ve Spojených státech amerických. Její vrchol dosahuje výšky 3 465 m n. m. Vrchol se nachází 11 km jihozápadně od města Monticello a 48 km západně od hranic s Coloradem.\n"}
{"id": "857201", "url": "https://cs.wikipedia.org/wiki?curid=857201", "title": "Abajo Mountains", "text": "Abajo Mountains\n\nAbajo Mountains je malá pohoří ležící západně od města Monticello ve státě Utah ve Spojených státech amerických, jižně od Národního parku Canyonlands a severně od města Blanding. Nejvyšším vrcholem je Abajo Peak se svou výškou 3 465 m n. m.\n"}
{"id": "857209", "url": "https://cs.wikipedia.org/wiki?curid=857209", "title": "Zbyšek Stodůlka", "text": "Zbyšek Stodůlka\n\nZbyšek Stodůlka (19. června 1947 Frýdek-Místek – 20. června 2014) byl český politik, v 90. letech 20. století poslanec České národní rady a Poslanecké sněmovny za Hnutí za samosprávnou demokracii - Společnost pro Moravu a Slezsko, později za ČSSD.\n\nJeho otcem byl pediatr MUDr. Ferdinand Stodůlka, matkou Libuše Stodůlková, rozená Stuchlíková. Část příbuzenstva byla polské národnosti. Zbyšek byl profesí advokátem.\n\nVe volbách v roce 1990 byl zvolen do České národní rady za HSD-SMS. Ve volbách v roce 1992 mandát za HSD-SMS obhájil (volební obvod Severomoravský kraj). Zasedal ve výboru petičním, pro lidská práva a národnosti a výboru mandátovém a imunitním.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. Byl místopředsedou výboru petičního, pro lidská práva a národnosti.\n\nV lednu 1993 vystoupil z klubu HSD-SMS poté, co se tato strana přejmenovala na Hnutí za samosprávnou demokracii Moravy a Slezska (HSDMS). Nesouhlasil s novou orientací strany. Byl pak dočasně nezařazeným poslancem. V červnu 1993 pak spolu s dalšími odpadlíky z HSDMS založil poslanecký klub Hnutí za samosprávnou demokracii-Společnosti pro Moravu a Slezsko, který se názvem hlásil k původnímu jménu HSDMS, ale ve skutečnosti vystupoval proti této straně a v jeho činnosti hrála významnou roli radikálněji naladěná Moravská národní strana (MNS). V dubnu 1994 se ovšem MNS a její stoupenci z této sněmovní frakce stáhla, čímž poslanecký klub de facto zanikl, protože počet jeho členů klesl na minimum. Stodůlka v klubu zůstal. V červnu 1994 se podílel na založení nové politické strany, Hnutí samosprávné Moravy a Slezska, která tak díky němu získala i zastoupení v parlamentu. V listopadu 1995 přestoupil do poslaneckého klubu ČSSD.\n\n"}
{"id": "857212", "url": "https://cs.wikipedia.org/wiki?curid=857212", "title": "Stodůlka", "text": "Stodůlka\n\nPříjmení Stodůlka (Stodůlková; ) nosí tyto osobnosti:\n\n\n\n"}
{"id": "857218", "url": "https://cs.wikipedia.org/wiki?curid=857218", "title": "Rosalyn Yalowová", "text": "Rosalyn Yalowová\n\nRosalyn Yalowová, celým jménem Rosalyn Sussman Yalow (19. července 1921 – 30. května 2011) byla americká lékařská fyzička, spolunositelka Nobelovy ceny z roku 1977 za fyziologii a lékařství (společně s Roger Guilleminem a Andrew Schallym) za vývoj postupu RIA (citlivosti na radiově značenou sérologickou reakci). Byla to druhá Američanka, která dostala Nobelovu cenu za fyziologii nebo medicínu po Gerty Coriové.\n\nNarodila se na Manhattanu (otec Simon, matka Clara (rozená Zipperová)), navštěvovala Waltonovu střední školu. Rodiče, praktičtěji založení, se domnívali, že nejvíce žádoucí postavení pro ni byl měla být učitelka základní školy.\nVěděla jak psát a díky tomu vyhrála konkurz na pozici tajemníka (se zkrácenou pracovní dobou) doktora Rudolfa Schönheimera, vedoucího biochemika na Columbia University's College of Physicians and Surgeons. Nevěřila, že by ji nějaká dobrá fakulta připustila na postgraduální studium a poskytovala ji finanční podporu, a tak vzala práci sekretáře u Michaela Heidelbergera, jiného biochemika University of Columbia, který ji přijal za podmínky, že bude studovat těsnopis. Promovala v lednu 1941 na Hunter College.\n\nUprostřed února téhož roku dostala nabídku jako vyučující asistentka fyziky na Univerzitě Illinois v Urbana Champaign, přičemž primárním důvodem bylo, že začala druhá světová válka a mnoho mužů odešlo do války a vysoké školy se rozhodly nabízet stipendium ženám, než aby byly uzavřeny. V létě roku 1941 si vzala dva kurzy fyziky pod záštitou vlády na Newyorské univerzitě. Na University of Illinois byla jedinou ženou mezi 400 členným kolektivem, první od roku 1917. V červnu roku 1943 se provdala za kolegu na studiích Aarona Yalowa, syna rabína. Měli spolu dvě děti a udržovali košer domov, v roce 1945 získala titul Ph.D.\n\nPo promoci nastoupila na Bronx Veterans Administration Hospital s tím, že bude pomáhat zřídit v něm službu radioizotopie. Spolupracovala se Solomonem Bersonem na vývoji RIA, což je radioizotopová stopující technika, která dovoluje měření malých množství rozličných biologických substancí v lidské krvi stejně jako určování přítomnosti velkého počtu jiných kapalných látek. Testování se spoléhá na vytvoření dvou činidel. Prvním je molekula, která je produktem kovalentní vazby atomu radioaktivního izotopu s cílovou molekulou. Druhým činidlem je protilátka, která má specifickou chemickou reakci s cílovou substancí. K měření cílových signálů se používá obou činidel, která jsou smíchána s tekutinou, obsahující cílovou látku v určité koncentraci a cílem je tuto koncentraci změřit. Radioaktivní atom dodává signál, který lze monitorovat. Původně se tato metoda používala při studiu úrovně inzulínu u cukrovky, postupně byla aplikována na stovky dalších substancí – včetně hormonů, vitamínů a enzymů, všechno látky v tak malých koncentracích, že je nebylo možné dříve zjistit. Navzdory její obrovskému komerčnímu potenciálu společně s Bersonem odmítli tuto metodu patentovat. V roce 1968 byla jmenována výzkumnou profesorkou na oddělení lékařství v Mount Sinai Hospital.\n\nAž do své smrti bydlela v tom samém domu v Riverdale, který koupila s manželem poté, co začala v roce 1940 pracovat v Bronx Veterans Administration Medical Center. Její manžel, doktor Aaron Yalow, zemřel v roce 1992. Rosalyn zemřela z neznámých příčin 30. května 2011 v 89 letech.\n\nV roce 1975 dostala s Bersonem (zemřel v roce 1972) AMA Scientific Achievement Award. Následující rok se stala první ženou, která získala Albert Lasker Award za základní lékařský výzkum.\n\nV roce 1977 získala Nobelovu cenu společně s Rogerem Guilleminem a Andrewem V. Schallym za funkci metody RIA při měření substancí v lidském těle, díky které bylo mimo jiné například možné prověřovat krev dárců na takové nemoci, jako byla hepatitida. Tato metoda byla společným vynálezem s Bersonem. RIA může být využívána při měření velkého množství substancí, nacházejících se v malém množství v tekutině uvnitř i vně organismů (jako jsou například viry, léky (drogy) či hormony). Seznam aktuálních možných použití je nekonečný, ale specificky umožňuje skenovat krev dárců na různé typy hepatitidy. Tato technika může také být použita při identifikaci hormonů, souvisejících se zdravotními problémy. Dále může být RIA používána při zjišťování cizích substancí v krvi, včetně některých druhů rakoviny. Konečně může být tento postup užíván při měření efektivity různých hodnot dávek antibiotik a léků.\n\nV roce 1978 se stala členkou American Academy of Arts and Sciences. V roce 1988 dostala National Medal of Science.\n"}
{"id": "857219", "url": "https://cs.wikipedia.org/wiki?curid=857219", "title": "Národní park Capitol Reef", "text": "Národní park Capitol Reef\n\nNárodní park Capitol Reef ( Capitol Reef National Park) se nachází na jihu centrálního Utahu ve Spojených státech amerických. Jako Národní park byl uznán v roce 1971, již od roku 1937 byl však Národním monumentem. Rozkládá se na 978,95 km².\n"}
{"id": "857226", "url": "https://cs.wikipedia.org/wiki?curid=857226", "title": "Czechoslovakia (planetka)", "text": "Czechoslovakia (planetka)\n\n(2315) Czechoslovakia je planetka nacházející se v hlavním pásu asteroidů. Byla objevena 19. února 1980 českou astronomkou Zdeňkou Vávrovou z hvězdárny Kleť. Byla pojmenována po vlasti objevitelky, Československu. Kolem Slunce oběhne jednou za 5,23 let.\n\n\n"}
{"id": "857232", "url": "https://cs.wikipedia.org/wiki?curid=857232", "title": "Švýcarsko na Letních olympijských hrách 1952", "text": "Švýcarsko na Letních olympijských hrách 1952\n\nŠvýcarsko se účastnilo Letní olympiády 1952. Zastupovalo ho 157 sportovců (148 mužů a 9 žen) v 17 sportech.\n\n"}
{"id": "857233", "url": "https://cs.wikipedia.org/wiki?curid=857233", "title": "Adalbert Horawitz", "text": "Adalbert Horawitz\n\nAdalbert Horawitz (23. ledna 1840, Lodi, Lombardie – 6. listopadu 1888, Vídeň) byl rakouský historik a filolog. Věnoval se při své vědecké činnosti renesančnímu humanismu.\n\nHorawitz byl synem vojenského lékaře a studoval ve Vídni historii a filologii. V roce 1862 promoval na doktora filologie. Následně vyučoval na různých školách.\nJeho výzkum byl zaměřen na Beata Rhenana, Michaela Hummelbergera, Caspara Bruschia a Johanna Tichtela. Od roku 1868 vyučoval všeobecné dějiny středověku na vídeňské univerzitě. Byl korespondenčním členem Rakouské akademie věd.\n\n"}
{"id": "857237", "url": "https://cs.wikipedia.org/wiki?curid=857237", "title": "Seznam kostelů v Plzni", "text": "Seznam kostelů v Plzni\n\nSeznam kostelů v Plzni zahrnuje nejen římskokatolické kostely, ale i kostely nebo modlitebny dalších církví či církevních společenství v Plzni včetně sborových domů a staveb zaniklých. Plzeňské synagogy jsou uvedeny v samostatném seznamu. Zamýšlené, avšak nezrealizované kostely jsou uvedeny v závěru rovněž jako samostatný seznam.\n\nZa nejstarší kostel v katastru dnešní Plzně je bezesporu považován kostel svatého Jiří v Doubravce. Jeho vznik je spojován s tzv. Svatovojtěšskou legendou a lety 992–993. Pravděpodobnější vznik kostela je však datován spíše na konec 12. století. Druhým nejstarším kostelem v Plzni je kostel Všech svatých, který náležel k zaniklé obci Malice a vznikl již před založením města Plzně, tedy před rokem 1295. Krátce po založení Plzně, tehdy Nové Plzně, je započato i budování dnešní katedrály svatého Bartoloměje na centrálním náměstí. V roce 1320 byl na pražském nebo též špitálském předměstí založen dnes již bývalý špitál se stejnojmenným kostelem svaté Máří Magdalény. Do roku 1336 datována první písemná zmínka o františkánském klášteru v Plzni i o kostelu Nanebevzetí Panny Marie, z něhož tou dobou již bylo postaveno presbyterium a pokračovala stavba lodě. K dostavbě kostela došlo v roce 1350. Na místě původní patrně románské sakrální stavby, jejíž pozůstatky jsou snad ve zdivu současného kostela obsaženy, byl vybudován kostel svatého Petra a Pavla v Liticích. První písemná zmínka o něm pochází z roku 1352. Dalším kostelem, jehož přesná doba vzniku není známa, je kostel svatého Jiří v Malesicích. Roku 1384 je však zmiňován již jako farní. Naopak poměrně dobře známá je historie založení kostela svatého Mikuláše, který dal postavit v roce 1406 plzeňský měšťan malíř Vít. Dokončen byl roku 1410. Pravděpodobně v roce 1446 bylo započato s výstavbou dnes již zaniklého kostela v areálu dominikánského kláštera. Trochou nejasností je opředen bývalý kostel svatého Rocha, který je někdy ztotožňován s kaplí či kostelíkem sv. Fabiána a Šebestiána a sv. Anny z roku 1599. V letech 1712 až 1735 byl Jakubem Augustonem vystavěn barokní kostel svaté Anny jako součást tehdejšího kláštera dominikánek. Opět nejistou dobu založení má i kostel Nejsvětějšího Jména Ježíš, zvaný „U Ježíška“. Jisté však je, že roku 1745 až 1746 došlo k první zdokumentované přestavbě již stávajícího objektu. Vznik dalších staveb je datován již na přelom 19. a 20. a především počátek 20. století. 8. září 1896 je otevřen kostel Sboru Karla Farského, 22. října 1911 jako součást kláštera redemptoristů kostel svatého Jana Nepomuckého, 7. října 1906 byl slavnostně svěcen kostel svatého Martina a Prokopa v Lobzích a 30. října 1913 opět jako součást kláštera, tentokrát nově postaveného kláštera dominikánů na Jiráskově náměstí, kostel Panny Marie Růžencové. Další stavbou otevřenou veřejnosti byl 6. července 1925 Husův chrám, o rok později 28. října 1926 byl položen základní kámen modlitebny Sboru Maranatha a 29. listopadu 1936 byl otevřen kostel Korandova sboru na dnešním Anglickém nábřeží.\nMezi novodobé svatostánky se pak řadí například kostel Sboru Kristova Kříže na Mikulášském náměstí vysvěcený 11. září 1994, modlitebna Sboru Evangelické církve metodistické Plzeň 1 - Lochotín otevřená 18. prosince 1999, Sál Království vysvěcený dne 23. září 1994 i Kulturní, volnočasové a křesťanské centrum Adventistů sedmého dne otevřené v září 2010. Bez zajímavosti jistě není ani vznik buddhistických center.\n\nKostel sv. Máří Magdalény zanikl za vlády Josefa II. kolem roku 1789 stejně tak jako kostel sv. Rocha, který byl postupem času přestavěn na obytný dům, v jehož zdivu jsou dodnes zachovány fragmenty této svatyně. Při postupné demolici areálu dominikánského kláštera zanikl i kostel sv. Markéty. Na jeho místě vznikl nový justiční palác.\n\nNejstarší synagoga se nacházela patrně nejpozději od roku 1409 v severozápadní části středověké Plzně, kde se rozkládala židovská čtvrť, zhruba v místech dnešní hlavní pošty v Solní, tehdejší Židovské ulici. V roce 1504 dochází vykázání Židů z Plzně, ovšem synagoga přesto fungovala až do roku 1533, kdy zaniká s celou komunitou.\nPo roce 1848 je židovské komunitě opět umožněno usazovat se v Plzni. Rostoucí počet jejích členů vedl v letech 1858 až 1859 ke vzniku tzv. Staré synagogy, a když kapacita přestala postačovat, v roce 1875 vzniká v jejím těsném sousedství tzv. Pomocná synagoga. Konečně v letech 1888 až 1892 byla v Plzni postavena Velká synagoga, která svojí velikostí patří k největším na světě (druhá v Evropě, třetí na světě).\nPotřeba výstavby nových kostelů v Plzni vyvstala především v satelitních obcích připojených k Plzni. První takovou jsou Skvrňany, kde záměr stavby kostela svatého Antonína Paduánského pocházející již z roku 1931 došel nejdále, neboť byla realizována jeho suterénní část. Stavba byla v roce 1944 přerušena a již nebyla obnovena. Dalším záměrem byla výstavba kostela svatého Václava v Doudlevcích. Zde však kvůli 2. světové válce nebylo se stavbou ani započato. Nejrozsáhlejším záměrem byla stavba kostela v Bolevci, jenž měl být součástí zamýšleného areálu ženského kláštera. Kostel měl nést název Farní chrám Panny Marie, Královny České země a svatých patronů českých. I zde záměr přerušila nejprve 2. světová válka a poté celospolečenské změny.\n\n\n\n"}
{"id": "857240", "url": "https://cs.wikipedia.org/wiki?curid=857240", "title": "Top Model of the World", "text": "Top Model of the World\n\nTop Model of the World je prestižní mezinárodní soutěž krásy, založená a poprvé konající v roce 1993 organizací Globana Group v Miami na Floridě jako konkurence Supermodel of the World. Dnes je ve vlastnictví World Beauty Organization.\n\nV roce 1996 se přemístila do Německa a kde až do roku 2004 působila. V roce 2005-2006 byla organizována v Číně a v roce 2007 v Egyptě. Od roku 2008 opět působí v Německu.\n\nV roce 2001 se stala Top Model of the World Češka Renata Janečková v německém Kaiserslauternu.\n\n"}
{"id": "857241", "url": "https://cs.wikipedia.org/wiki?curid=857241", "title": "Dredge-up", "text": "Dredge-up\n\nDredge-up (česky \"promíchávání\", ustálený výraz dosud není) je perioda ve vývoji hvězdy, kde se povrchová konvektivní zóna rozšiřuje dolů do vrstev s materiálem, ve kterém probíhá nukleosyntéza. Výsledkem je zamíchání produktů fúze do vnějších vrstev atmosféry hvězdy. Takovéto nuklidy se mohou objevit ve spektru hvězdy.\n\nPrvní dredge-up nastává, když hvězdy hlavní posloupnosti přecházejí do větve červených obrů. Výsledkem tohoto konvektivního mixování je atmosféra indikující spektrální stopy vodíkové fúze: C/C a C/N poměry jsou zmenšeny a povrchový nadbytek lithia a berylia může být snížen. U hvězd 4 až 8krát hmotnějších než Slunce, když se fúze helia v jádře blíží ke konci, proudění promíchá produkty uhlíkového cyklu, jehož vyvrcholením je druhý dredge-up. Tento druhý dredge-up vyvrcholí ve zvýšení přebytku povrchového He a N, zatímco množství C a O se sníží. \n\nTřetí dredge-up nastane po vstupu masivní hvězdy do asymptotické větve obrů, přičemž proběhne heliový záblesk zároveň s hořením helia. Tento dredge-up způsobuje vystoupání helia, uhlíku a produktů s-reakce na povrch hvězdy. Výsledkem je zvýšení přebytku uhlíku v poměru ku kyslíku, který může vytvořit uhlíkovou hvězdu.\n"}
{"id": "857243", "url": "https://cs.wikipedia.org/wiki?curid=857243", "title": "EcoDesigner", "text": "EcoDesigner\n\nEcoDesigner je softwarový výrobek vyvíjený společností Graphisoft a integrovaný do BIM/CAD konstrukčního systému ArchiCAD, technicky se jedná o API doplněk, tedy zásuvný modul ArchiCADu. EcoDesigner slouží k vyhodnocení energetické náročnosti budovy a její optimalizaci již v prvních fázích projektu. S jeho pomocí lze navrhnout úsporný dům. Je převážně určen architektům a projektantům, nikoli specialistům.\nZa pomoci programu Graphisoft EcoDesigner může architekt jednoduše analyzovat energetickou náročnost svého návrhu. Díky přesným a poměrně jednoduše a rychle získaným údajům lze dostát požadavkům norem a vyjít vstříc nárokům klienta na co nejnižší náklady na provoz budovy.\n\nEcoDesigner provede automaticky analýzu geometrie \"archicadovského\" modelu, resp. konstrukcí relevantních pro energetický výpočet. Její výsledek vizualizuje barevným označením konstrukcí ve 2D výkresech i 3D modelu. Označené konstrukce se tak zobrazí v různých barvách v půdorysech i 3D modelu podle jejich typu (příčky, plášť budovy, střechy, podlahy). Automaticky provedenou analýzu lze ručně upravit.\nDo programu je zabudováno propojení s on-line databází hydrometeorologických údajů americké vládní organizace NOAA (National Oceanic & Atmospheric Administration), která eviduje podrobné údaje o situaci v každém místě na Zemi od roku 2000. Tyto údaje lze ovšem zadat i ručně. Zeměpisné souřadnice a orientace jsou převzaty z ArchiCADu\n\nObdobně pracuje program s charakteristikami materiálů, tedy např. s tepelně izolačními vlastnostmi. Charakteristiky jsou přebírány z \"archicadovské\" virtuální budovy a lze je ručně doplnit či upravit např. podle katalogových listů jednotlivých produktů.\nJakmile jsou zadána všechna potřebná data, EcoDesigner spustí StruSoft VIPCore Calculation Engine, který provede dynamickou analýzu zisků/ztrát energie. Výsledky výpočtu jsou generovány do XML formátu. Výstupem jsou diagramy, grafy a tabulky obsahující informace jako jsou roční spotřeba energie, emise CO2 a měsíční bilance energetických zisků a ztrát. Pro výpočet bilance tepelných zisků a ztrát je nutné zadat další údaje o TZ systému budovy – vzduchotechnika, solární panely, tepelné čerpadlo atp.\n\nV záhlaví dokumentů se zobrazují základní údaje, jako jsou jméno projektu, zeměpisné souřadnice resp. název obce, typ aktivity, celková vytápěná plocha, celkový vytápěný prostor tak, jak byly zadány uživatelem v úvodním dialogovém okně po spuštění EcoDesigneru. Dalšími údaji jsou U – koeficient budovy, diagram ročních CO2 emisí budovy a měsíční bilance energetických zisků a ztrát – celková a rozdělená podle funkce (vytápění a jiné) a zdroje (plyn, nafta, uhlí, elektřina, aj.). Údaje jsou graficky uspořádány po měsících, horní oblast grafu zobrazuje emise, spodní oblast zisky energie. Všechny dokumenty lze vytisknout či uložit ve formátu PDF.\n\nU verze ArchiCADu 16 je nástroj na bázi softwaru EcoDesigner pro vyhodnocování energetické náročnosti budovy již integrovanou součástí ArchiCADu.\nEcoDesigner získal v roce 2009 Čestné uznání v klání stavebních výrobků a technologií o Výrobek roku.\n\nEcoDesigner je určen pro ArchiCAD 12 a vyšší a ArchiCAD SE 2009 a vyšší, a to na obou platformách MS Windows (Windows XP a Vista) i MacOS (MacIntel s Mac OS X 10.4 a vyšší).\n\n\n"}
{"id": "857246", "url": "https://cs.wikipedia.org/wiki?curid=857246", "title": "Uhlíková hvězda", "text": "Uhlíková hvězda\n\nUhlíková hvězda je hvězda podobná červenému obru, jejíž atmosféra však obsahuje více uhlíku než kyslíku. Tyto dva prvky se spojují v horních vrstvách hvězdy a tvoří oxid uhelnatý. Tím se spotřebuje veškerý kyslík v atmosféře a zbylé atomy uhlíku mohou volně vytvářet další sloučeniny uhlíku, což dodává hvězdě atmosféru s nápadně červeným vzhledem.\n\nU normálních hvězd (jakým je např. Slunce) je atmosféra bohatší na kyslík než uhlík. Obyčejné hvězdy nevykazují vlastnosti uhlíkových hvězd, i když i zde vzniká oxid uhelnatý, a proto jsou nazývány \"hvězdami bohatými na kyslík\".\n\nVětšina uhlíkových hvězd jsou dvojhvězdy, kde jedna je obrovská hvězda a druhá bílý trpaslík. Atmosféru obra i s uhlíkem odvádí bílý trpaslík, takže ve spektru poté existují čáry atomů od obou dvou hvězd. Uhlíkové hvězdy mají poměrně výraznou spektrální charakteristiku. Jejich spektrum prvně rozpoznal Angelo Secchi už v šedesátých letech devatenáctého století.\n\n"}
{"id": "857252", "url": "https://cs.wikipedia.org/wiki?curid=857252", "title": "Bosonová hvězda", "text": "Bosonová hvězda\n\nBosonová hvězda je hypotetický astronomický objekt tvořený částicemi nazývanými bosony (běžné hvězdy jsou zformovány z fermionů). Aby mohl takový typ hvězdy existovat, musí existovat stabilní typ bosonu s malým obsahem hmoty. Od roku 2002 neexistuje žádný významný důkaz, který by podporoval existenci takových hvězd, avšak teoreticky by je bylo možné nalézt pomocí pozorování gravitačních vln vyzařovaných dvojicí navzájem se obíhajících bosonových hvězd.\n\nBosonové hvězdy by mohly vznikat při gravitačním kolapsu v prvotních fázích Velkého třesku. Při nejmenším v teorii obří bosonová hvězda může existovat v jádru galaxie a tím by bylo možno vysvětlit mnohé vlastnosti aktivních galaktických jader. Tyto hvězdy byly též navrženy jako kandidáti na objekty temné hmoty. \n"}
{"id": "857261", "url": "https://cs.wikipedia.org/wiki?curid=857261", "title": "Jules Richard (fotograf)", "text": "Jules Richard (fotograf)\n\nJules Richard (19. prosince 1848 – 18. června 1930) byl francouzský průmyslník, fotograf a výrobce zařízení pro stereofotografii a vědecké nástroje.\n\nV roce 1863 se vyučil hodinářem u pana Collina, kde zůstal tři roky. Po roce 1866 se stal technikem ve správě telegrafní sítě. V roce 1871 následoval svého otce a působil v čele rodinné firmy pro výrobu fotografických kamer a přesných vědeckých přístrojů. V roce 1880 patentoval barograf, který měl docela velký úspěch. Pracoval několik let se svým bratrem, v roce 1882 se stal prezidentem společnosti \"Société Richard Frères\" (\"Bratři Richardovi\"), kterou v roce 1891 přejmenoval na \"Société Jules Richard\". Firma funguje dodnes, od roku 2008 nese název JRI Maxant.\n\nV roce 1893 patentoval nový celokovový stereoskopický fotoaparát \"Vérascope\". Do té doby byly stereoskopické kamery těžké a obtížně manipulovatelné. Richard představil nový formát 45 x 107 mm, který dovoloval hodně ubrat na váze a objemu zařízení. Tento vynález přišel na trh v pravý čas a měl velký úspěch. Říká se, že dopad stereofotoaparátu Julese Richarda byl téměř stejný jako Kodak George Eastmana. Nový formát se brzy stal populární, zejména proto, že společnost také dodávala zákazníkům různá rozšíření a doplňky, zkrátka vše potřebné ke splnění přání nadšenců stereofotografie. Vyráběl stereoskopické desky a filmy. Kromě verze fotoaparátu \"Vérascope\" 45 x 107 mm vyráběl velikost 6 x 13 cm a okrajově 7 x 13 cm.\n\nJules Richard byl sám vynikajícím fotografem. Pořídil sérii fotografií aktů \"Dans l'Atrium\", z nichž 17 z nich vystavila v roce 2008 galerie \"Past to Present\".Tyto fotografie byly dlouho mylně připisovány Louisi Amédéemu Mantemu a Edmondu Goldschmidtovi, ale dnes víme, že je pořídil sám Jules Richard v atriu, který sám postavil. Také sám vydal velké množství stereoskopických desek pořízených na bojištích a v zákopech během první světové války.\n\nPost viktoriánská evropská společnost byla velmi puritánská. Nicméně, Jules Richard strávil mnoho času a úsilí fotografováním ženských aktů, a to nejen pro své vlastní potěšení. Navzdory riziku skandálu, mnoho kopií svých aktů prodal a jistě mnoho z nich si našlo své diváky. Ví se také, že kvůli aktům zaměstnával alespoň jednoho dalšího fotografa.\n\nJules Richard v roce 1923 po dohodě s městem Paříž založil školu a nadaci nesoucí jeho jméno, nyní \"Lycée technologique privé Jules Richard\", byla soukromá, univerzální a zdarma.\n\nZemřel 18. června 1930.\n\n\n\n"}
{"id": "857263", "url": "https://cs.wikipedia.org/wiki?curid=857263", "title": "TZB modelář", "text": "TZB modelář\n\nGraphisoft TZB Modelář neboli Graphisoft MEP Modeler je softwarový výrobek vyvíjený společností Graphisoft. Je rozšířením programu ArchiCAD, projekčního a návrhového softwaru pro architekty a projektanty. TZB Modelář, jak už název napovídá, slouží k vytváření, úpravě nebo importu 3D zdravotechnických rozvodů a konstrukcí (vzduchotechnika, rozvod vod a odpadů, elektro instalace). Umožňuje koordinovat jednotlivé profese v rámci jedné virtuální budovy, vzhledem k tomu, že všechny pracují na jednom modelu. TZB modelář je ovládán prostřednictvím uživatelského rozhraní obdobného ArchiCADu.\n\n\n\nSystémové požadavky:\nGraphisoft TZB modelář vyžaduje ArchiCAD 12 (a vyšší) s vyšším „build number“ než 2321.\n\n\n"}
{"id": "857264", "url": "https://cs.wikipedia.org/wiki?curid=857264", "title": "Běloruská menšina v Česku", "text": "Běloruská menšina v Česku\n\nBěloruská menšina v Česku je tvořena občany České republiky hlásícími se k běloruské národnosti a státními příslušníky Běloruské republiky, kteří mají v ČR krátkodobý nebo trvalý pobyt. Podle údajů Ministerstva vnitra žijí na území státu více než 4 tisíce běloruských občanů.\n\nVe 20. století se Praha stala centrem běloruské menšiny v českých zemích. V letech 1918–1925 zde funkci konzula Běloruské lidové republiky zastával Mikalaj Vjaršynin. V letech 1920–1930 v Praze, Poděbradech, Příbrami a v Brně díky materiální podpoře československé vlády a veřejného česko-ukrajinského výboru pro pomoc ukrajinským a běloruským studentům vystudovalo kolem 300 studentů ze západního Běloruska, mezi nimi např. Viktar Val'tar, Jazep Mamoňka, S. Busel, Janka Heniuš, L. Krasouskaja, Ljavon Rydleuski nebo Mikola Čarnecki. Při Ukrajinské hospodářské akademii v Poděbradech fungoval v letech 1925–1927 běloruský studentský kroužek. 1. listopadu 1923 se do Prahy přestěhovala vláda a prezidium Rady Běloruské lidové republiky (včetně Pjotra Kračeuského a Vasil'a Zacharky), které zde fungovaly do března 1943 (jako emigrační úřad do roku 1925). V meziválečném období fungovala celá řada běloruských institucí: Svaz běloruských studentských organizací, Běloruská (Kryvická) kulturní společnost F. Skaryny, Běloruský vědecký kabinet, v roce 1928 byl založen Běloruský zahraniční archív. V roce 1941 probíhaly korespondenční kurzy bělorusistiky.\n\nPo druhé světové válce žilo v Praze zhruba 300 běloruských rodin. Žili zde a pracovali Larysa Henijuš a Michail Zabejda-Sumicki.\n\nK rozvoji běloruského života došlo v 90. letech 20. století. Přispěl k tomu kulturní program \"Bělorusové v Praze\", v jehož rámci proběhla stejnojmenná výstava, seminář věnovaný Františku Skarynovi, zorganizovaný Sdružením Bělorusů České republiky Františka Skaryny. 31. října 1996 byl na Pražském hradě odkryt pomník tohoto běloruského učence. V březnu 1998 se zde odehrálo setkání Bělorusů z Francie, Rakouska, Polska, Německa a Belgie při příležitosti 80. výročí vyhlášení Běloruské lidové republiky.\n\n25. března 1998 bylo při organizaci Člověk v tísni otevřeno Běloruské centrum (koordinátorem byl U. Jandzjuk), v březnu 1999 pak informační kancelář občanské iniciativy Charta 97. Ve dnech 2.–5. června 1998 proběhl v Praze 7. všeslovanský sjezd, kterého se zúčastnila i desetičlenná delegace Běloruské republiky v čele s vyslancem Národního shromáždění Běloruské republiky Sergejem Kascjanem.\n\nV roce 1999 byla zaregistrována běloruská galerie \"Salameja\", vytvořená umělkyní N. Valavou.\n\nPodle údajů Ministerstva školství na pražských vysokých školách v roce 2000 studovalo 12 studentů z Běloruska.\n\nStudium bělorusistiky nabízí v současnosti oddělení běloruského jazyka a literatury na Filozofické fakultě Univerzity Karlovy, vedené profesorem Václavem Židlickým, v Bělorusku známým nejen vynikající znalostí běloruského jazyka, ale i svými pracemi o běloruské literatuře.\n\n"}
{"id": "857265", "url": "https://cs.wikipedia.org/wiki?curid=857265", "title": "UBV systém", "text": "UBV systém\n\nUBV systém či Johnsonův systém nebo i Johnsonův-Morganův systém je širokopásmový fotometrický systém pro klasifikaci hvězd podle jejich barvy. Je to první známý standardizovaný fotometrický systém. Písmena U, B a V znamenají ultrafialové, modré (blue) a vizuální magnitudy, které se měří na hvězdě pro klasifikaci v tomto systému. Volba barev je právě taková, protože fotografický film je citlivý na tyto barvy. Systém zavedli v 50. letech 20. století američtí astronomové Harold Lester Johnoson a William Wilson Morgan.\n\nFiltry se vybírají takovým způsobem, že střední vlnové délky funkcí citlivosti jsou 364 nm pro U, 442 nm pro B a 540 nm pro V. Nulový bod barevných indexů B-V a U-B byl definován jako nula pro hvězdy A0 V neovlivněné mezihvězdným zčervenáním.\n\nUBV systém má i nevýhody. Krátký rozsah vlnové délky pro filtr U je definován hlavně zemskou atmosférou, než samotnou hvězdou. To znamená, že hodnota této složky jako i pozorovaná magnituda se může měnit s nadmořskou výškou a atmosférickými podmínkami. Naproti tomu velké množství měření bylo vykonaných právě tímto systémem, včetně spousty jasných hvězd.\n"}
{"id": "857266", "url": "https://cs.wikipedia.org/wiki?curid=857266", "title": "Macura", "text": "Macura\n\nExistuje více nositelů příjmení Macura nebo Macurová:\n\n"}
{"id": "857271", "url": "https://cs.wikipedia.org/wiki?curid=857271", "title": "BIMx", "text": "BIMx\n\nGraphisoft BIMx (Building Information Model Explorer) je prezentační, komunikační a konzultační interaktivní 3D nástroj pro architekty a projektanty vyvíjený společností Graphisoft. BIMx umožňuje prezentaci celého modelu budovy, bez toho aniž by bylo nutné instalovat ArchiCAD nebo jiný BIM software. Lze prohlížet veškeré BIM modely bez licence pro profesionální vývojový software, ve kterém byl původně stavební model vytvořen. BIMx je interaktivní prostředí, ve kterém se lze pohybovat po navržené budově podobně jako v počítačových hrách. Uživatelé ArchiCADu mohou vytvořit samospustitelný BIMx model, se kterým lze pracovat na počítačích obou platforem Windows i Mac, na iPadech a iPhonech a od roku 2012 i na mobilních zařízeních se systémem Android.\nPočínaje ArchiCADem 15 je BIMx integrovanou součástí instalace ArchiCADu. BIMx pracuje se dvěma typy zobrazení: stínované Open-GL (pouze ray-tracing) nebo Global Illumination (i radiozita). Navíc lze přepínat mezi módy zobrazení odstíny šedi nebo skryté hrany a obrysové kontury. Navigace ve 3D probíhá v reálném čase.\n\n\nkromě toho, že BIMx je registrovaná obchodní známka firmy Graphisoft pro její první počítačový program (aplikaci) z řady mobilních nástrojů, jedná se o celou řadu aplikací, nástrojů a doplňků pro využití BIMx na různých zařízeních různých platforem.\n\nBIMx single 3D modely jsou modely publikované v původním formátu BIMx. Tyto modely obsahují informace pouze o 3D modelu. Formát BIMx single 3D model je udržován z důvodu zachování kompatibility s BIMx prohlížeči pro Android a stolní počítače, které zatím nedokáží otevřít BIMx hyper-modely.\n\nBIMx hyper-modely jsou vytvářeny novou verzí aplikace BIMx. Součástí hyper modelů jsou 2D výkresy obsažené ve výkresové složce ArchiCADu daného projektu.\nBIMx App je označení pro aplikaci, jež je k dispozici zdarma na App Store, Google play či Amazon a jež umí zobrazovat pouze \"modelovou\" část hyper modelu, resp. single 3D model. Za poplatek lze BIMx App (pro iOS a Android) rozšířit o funkcionalitu BIMx Docs.\nBIMx Docs je placená aplikace pro mobilní zařízení iOS kompatibilní dostupná na App Store. Tato aplikace zpřístupňuje pro prohlížení i 2D dokumenty, jež jsou součásti hyper modelu.\n\nBIMx Desktop Components jsou všechny počítačové programy, jež jsou třeba pro vytváření a prohlížení BIMx modelů na stolních počítačích a noteboocích. Jedná se o doplněk (add-on) BIMx Converter a BIMx Desktop Viewer.\nDoplněk (add-on) BIMx Converter je funkce, která se doinstalovává do ArchCADu. Tato funkce umožňuje uložit projekt ArchiCADu do formátu BIMx.\nBIMx Desktop Viewer je samostatná aplikace, která na stolním počítači či notebooku umožňuje pracovat s BIMx single 3D modelem.\n\nBIMx transfer service je cloud služba poskytovaná Graphisoftem jeho zákazníkům určená ke sdílení BIMx modelů.\n\nBIMx společenství na Facebooku je centrální úložiště pro sdílení interaktivních 3D modelů staveb. Vlastníci licence BIMx – komerční nebo vzdělávací – zde mohou umístit své modely. Nativní funkce Facebooku jako jsou \"přidat komentář\" a \"to se mi líbí\" jsou doplněny speciálními funkcemi pro třídění modelů podle typu licence na vzdělávací a komerční; vyhledávání modelů na základě klíčových slov nebo vyhledávání podle jména autora nebo klienta. BIMx modely mohou umístit, prohledávat i si stáhnout neregistrovaní uživatelé Facebooku, pro přidání komentářů je nutná registrace.\n\n\n"}
{"id": "857281", "url": "https://cs.wikipedia.org/wiki?curid=857281", "title": "Tomáš Svoboda (politik)", "text": "Tomáš Svoboda (politik)\n\nTomáš Svoboda (* 20. května 1966) je bývalý český politik, v 90. letech 20. století poslanec České národní rady a Poslanecké sněmovny za Křesťanskodemokratickou stranu, později za ODS.\n\nPo sametové revoluci se angažoval v Křesťanskodemokratické straně. V září 1990 se uvádí jako organizační tajemník KDS, v lednu 1991 jako\njejí ústřední tajemník. Ve volbách v roce 1992 byl zvolen do České národní rady za Křesťanskodemokratickou stranu (KDS), respektive za volební koalici ODS-KDS (volební obvod Praha). Zasedal ve výboru pro právní ochranu a bezpečnost (později oficiálně branný a bezpečnostní výbor).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Zasedal v poslaneckém klubu KDS, po sloučení této strany s ODS přešel od dubna 1996 do poslaneckého klubu občanských demokratů.\n\nPo volbách v roce 1996 odešel ze sněmovny a v červenci 1996 se uvádí jako pracovník kabinetu ministra školství Ivana Pilipa.\n\n"}
{"id": "857289", "url": "https://cs.wikipedia.org/wiki?curid=857289", "title": "Pinterest", "text": "Pinterest\n\nPinterest je webová stránka, která svým uživatelům umožňuje zdarma vytvářet tematické kolekce obrázků či fotografií, které najdou online nebo je nahrají z vlastního počítače. Jedná se tedy o službu, která umožňuje online bookmarking (záložkování) obrázků. Takto vytvořené kolekce (či nástěnky) mohou procházet ostatní uživatelé a jednotlivé obrázky z nich komentovat, označovat tlačítkem „Like“ nebo si je rovnou přidat do své vlastní online nástěnky. Zároveň se jedná o sociální síť, jelikož všichni uživatelé spolu mohou interagovat, komunikovat a vytvářet obsah společně. Používání Pinterestu je zcela zdarma, neexistuje ani žádná placená verze.\n\nMožností, jak využívat Pinterest je nespočet. Lze jej využívat čistě pro osobní potřebu (k záložkování zajímavých obrázků), ve vzdělávání nebo pro marketingové účely.\n\nKromě webové verze si uživatelé mohou zdarma stáhnout aplikace pro svá mobilni zařízení. Dostupné jsou verze pro Android, iPhone i iPad.\n\nAby bylo možné Pinterest používat, je nutná registrace. Uživatel ji může provést přihlášením pomocí sociálních sítí Facebook nebo Twitter, pokud zde má založen účet. Jinak se lze registrovat klasickým způsobem pomocí e-mailové adresy, přičemž kromě ní vloží uživatel své uživatelské jméno, které chce na Pinterestu používat a také heslo, se kterým se bude přihlašovat. Dále uvede své jméno a pohlaví (to však může zůstat nespecifikováno).\n\nUživatelé vytváří vlastní virtuální nástěnky („Boards“), které obsahují jednotlivé obrázky („Pins“). Nástěnky je možné ponechat veřejné (každý uživatel Pinterestu si je pak může prohlížet) nebo soukromé. V případě veřejné nástěnky je vhodné, aby byla vřazena do odpovídající kategorie, kterou uživatel může vybrat z nabídky během procesu zakládání nové nástěnky. V nabídce jsou například následující kategorie: archi­tek­tura, umění, sport, auta, design, film, zahrada, krása, zdraví, foto­grafie, jídlo, humor a mnoho, mnoho dalších. Toto zařazení je důležité pro budoucí vyhledání nástěnky ostatními uživateli, jelikož jednotlivý obsah, který byl do Pinterestu nahrán, lze procházet právě po kategoriích. Uživatel si může vytvářet neomezené množství nástěnek.\n\nU každé nástěnky může její majitel spravovat (přidávat a poté i odstraňovat) uživatele, kteří dostanou oprávnění nástěnku editovat a vkládat na ni vlastní obrázky.\n\nJednotlivé obrázky jsou do nástěnek přidávány buď pomocí jejich URL adresy (v případě, že již jsou online) nebo přímým nahráním z uživatelova počítače. Pro snadnější práci je možné si do lišty v prohlížeči přetáhnout záložkovací tlačítko („Pin It bookmarklet“), na které poté uživatel klikne ve chvíli, kdy se nachází na nějaké webové stránce, ze které si chce založit určitý obrázek. Další způsob jak do nástěnky přidat obrázek, je tzv. „Repin“. To znamená, že uživatel do své nástěnky vloží obrázek, který se aktuálně nachází na nástěnce jiného uživatele. Jednotlivé obrázky lze také označovat tlačítkem „Like“ a vkládat k nim komentáře.\n\nPinterest lze používat i v pasivní formě, kdy uživatel nevytváří žádné vlastní nástěnky a nepřidává obrázky. Interakce mezi jednotlivými uživateli totiž spočívá (kromě společné tvorby nástěnek) i ve vzájemném sledování. Pokud nějaký uživatel sleduje jiného, na hlavní stránce Pinterestu jsou mu automaticky zobrazovány nejnovější obrázky, které sledovaní uživatelé přidali. Při sledování nějakého uživatele jsou automaticky sledovány všechny jeho nástěnky. Pokud chce uživatel sledovat jen konkrétní nástěnku (nástěnky), jednoduše nesleduje uživatele, ale pouze konkrétní nástěnku. Nástěnky, které chcete sledovat, můžete vyhledat díky procházení jednotlivých kategorií nebo pomocí vyhledávání.\n\nKromě osobních účtů umožňuje Pinterest zakládat i firemní účty. Firemní účet funguje stejně jako ten osobní, je však určen pro komerční využití a dále jsou u něj konkrétní změny především v Podmínkách užívání. Není umožněno spravovat firemní účet pomocí osobního (jako je tomu třeba u Facebooku). Vždy je nutno vytvořit účet nový.\n\n"}
{"id": "857290", "url": "https://cs.wikipedia.org/wiki?curid=857290", "title": "Anděl (kráter)", "text": "Anděl (kráter)\n\nAnděl je měsíční kráter nacházející se na přivrácené straně Měsíce v centrálním pohoří. Leží severoseverozápadně od kráteru Abulfeda. Přibližně 85 km východoseverovýchodně od okraje Anděla se nachází místo přistání americké vesmírné mise Apollo 16. Kráter Anděl má průměr 33 km, pojmenován je podle českého astronoma Karla Anděla. Jižní val kráteru je otevřen.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "857292", "url": "https://cs.wikipedia.org/wiki?curid=857292", "title": "Martin Syka", "text": "Martin Syka\n\nMartin Syka (* 19. března 1949) je bývalý český politik, v 90. letech 20. století poslanec České národní rady a Poslanecké sněmovny za Občanské fórum, později za ODS.\n\nV únoru 1990 se stal poslancem České národní rady v rámci procesu kooptací do ČNR. Mandát krátce poté obhájil v řádných volbách v roce 1990, kdy byl zvolen do České národní rady za Občanské fórum. Opětovně byl zvolen ve volbách v roce 1992 za ODS (volební obvod Jihomoravský kraj). Zasedal ve výboru pro sociální politiku a zdravotnictví jako jeho předseda.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996. Před volbami v roce 1996 se v primárkách ODS na Znojemsku dostal až na čtvrtou pozici navrhované kandidátní listiny. Regionální rada ODS ho pak v rámci kraje umístila až na 31. pozici. Syka na to reagoval s tím, že by rád zůstal politicky aktivní, před nástupem do politiky působil jako obvodní lékař.\n\nPo odchodu z poslanecké sněmovny byl nadále aktivní v politice. V roce 1997 se uvádí jako předseda oblastní rady ODS Znojmo. Počátkem roku 1998 přestoupil do nově utvořené Unie svobody.\n\n"}
{"id": "857293", "url": "https://cs.wikipedia.org/wiki?curid=857293", "title": "Ferdinand Schneider", "text": "Ferdinand Schneider\n\nFerdinand Gottlieb Schneider (18. června 1911 Backnang – 11. května 1984 Pura) byl německý chemik. Významně ovlivnil technologie v německém cukrovarnictví.\n\nByl synem podnikatele v koželužství a v roce 1929 složil v Schwäbisch Hallu maturitu. Poté studoval chemii na univerzitách v Tübingenu, Freiburgu, Drážďanech a Mnichově, kde v roce 1934 promoval. Patřil ke studentskému spolku Landsmannschaft Schottland. Od roku 1935 byl asistentem na Kaiser-Wilhelm-Institut. V období 1937 až 1944 byl zde vedoucím oddělení a od roku 1941 docentem pro organickou chemii na Technischen Hochschule Dresden. V roce 1944 přešel jako docent na TU Danzig. V roce 1945 se stal vedoucím výzkumného ústavu organické chemie. Od roku 1946 vyučoval na TU Braunschweig. Byl také ředitelem \"Instituts für Landwirtschaftliche Technologie und Zuckerindustrie\". V letech 1964 až 1966 byl prezidentem vědecké rady Arbeitsgemeinschaft industrieller Forschungsvereinigungen. \"Commission Internationale Technique de Sucrerie\" ho v roce 1971 zvolila prezidentem vědecké rady.\n\n\n\n"}
{"id": "857294", "url": "https://cs.wikipedia.org/wiki?curid=857294", "title": "Kostel svatého Jiří (Plzeň)", "text": "Kostel svatého Jiří (Plzeň)\n\nKostel svatého Jiří v Plzni-Doubravce je patrně nejstarším dochovaným kostelem na území dnešní Plzně. Leží v městské čtvrti Doubravka na břehu u soutoku řek Berounky a Úslavy nedaleko zaniklé středověké obce Týnec. Je chráněn jako kulturní památka České republiky. Kostel obklopuje hřbitov s několika cennými náhrobky a barokní kostnicí.\n\nOkolnosti založení kostela jsou opředeny řadou nejasností a pochybností, neboť neexistují žádné písemné zprávy z té doby. Z tohoto důvodu existuje celá řada hypotéz vážící se k době vzniku kostela sv. Jiří. Nejčastěji je vznik kostela spojován s návratem pražského biskupa Vojtěcha z exilu v listopadu roku 992. Legenda praví, že při návratu z Říma zanechal v Kostelci Panny Marie nedaleko Plzně (dnešního Starého Plzence) dvanáct bratrů benediktinů, pro které následujícího roku založil v Břevnově první mužský klášter v Čechách, kam bratři odešli v únoru 993. Dosud se však nepodařilo prokázat či vyloučit, že Kostelcem zmiňovaným v Pulkavově kronice ze 14. století, byl dnešní kostel zasvěcený svatému Jiří. Převládá však názor, podpořený řadou poznatků a indicií, že se jedná o pouhou legendu. Je však prakticky nereálné, aby za čtyři zimní měsíce mezi příchodem bratří a jejich následným odchodem do Břevnova byl klášteřík s kostelem vybudován. Jiná z teorií vychází z toho, že kostel byl součástí středověké tvrze. Avšak nález cca 40 hrobů z poloviny 11. století v okolí hřbitova tuto domněnku víceméně vyvrací, neboť by tyto hroby byly situovány přímo do prostoru tvrze, což je krajně nepravděpodobné. Jiná verze navazuje na svatovojtěšskou legendu s tím rozdílem, že předpokládá, že kostel s klášteříkem zde již stál. Josef kardinál Beran ztotožňuje např. zmiňovaný kostel s kostelem Panny Marie v dnešním Starém Plzenci.\n\nNejpravděpodobněji vznikl původní, poměrně malý obdélníkový kostel snad i s oratoří a věží na konci 12. století. První písemná zmínka o kostelu pochází až roku 1361, kdy byl 31. března ustanoven farářem Frána z Chrástu. V tomto období (kolem roku 1350) byla provedena první významná přestavba kostela, kdy došlo k prostorovému rozšíření kostela posunutím severní zdi. Otisk původního umístění této zdi je patrný dodnes na podlaze kostela. Z původního kostela se dochovala apsida. Z doby této první přestavby se dochovaly i dva sanktuáře. Nově vzniklo i gotické presbyterium.\n\nZa husitských válek, a zejména tak v době obležení Plzně v letech 1433–1434, byl kostel těžce poškozen a po dlouhou dobu ležel v rozvalinách. 26. srpna 1475 byly kostelu uděleny odpustky na opravu a přestavbu tohoto kostela, se kterou bylo započato v roce 1480. Během těchto oprav byla vybudována věž při jižním boku lodi kostela. Věž byla kamenná, s navazujícím dřevěným patrem se zvonovou stolicí. Přibližnou podobu zachycuje vyobrazení na antipendiu oltářní mensy. Kostel rovněž dostal nový oltář, jehož kamenný sokl byl později využit při stavbě nového barokního oltáře.\n\nNa konci 15. století propukl spor o patronátní právo nad kostelem, které bylo dosud v držení opatů břevnovského kláštera. Vleklé spory, které ústily například v bránění opravovat kostel apod., byly skončeny roku 1540, kdy město Plzeň vykoupilo majetky od svárlivých majitelů obce Týnec, obec vysídlilo a ta zanedlouho poté zanikla. Roku 1565 koupila Plzeň patronátní podací právo ke kostelu sv. Jiří od břevnovského kláštera. Následně byla zrušena zdejší fara a kostel se stala filiálním kostelem chrámu sv. Bartoloměje.\n\nV období před třicetiletou válkou vznikl i dřevěný kůr (nahradil původní, předrenesanční řešení kůru), který zde byl až do přestavby v letech 1912 až 1914. V roce 1662 byl pro kostel ulit nový malý zvon, který se jediný, jako umíráček, dochoval dodnes. Má v průměru 41 cm a váží 38 kg. Během třicetileté války došlo opět k úpadku kostela a tak bylo roku 1700 opět započato s opravami. Z tohoto období pochází hlavní portálový oltář, který se přes drobné úpravy dochoval dodnes. V roce 1719 ulil Jan Perner pro kostel zvon o průměru 112 cm a váze 784 kg. Za první světové války byl zvon zrekvírován.\n\nK další významné přestavbě došlo kolem roku 1730 provedené barokním architektem Matějem Ondřejem Kondelem. Trámový malovaný strop lodi byl vyměněn za prostý, rákosový, stejně tak jako úzká gotická okna za oválná. Úprav doznala podlaha kostela. Věž kostela byla o patro zvýšena a zakončena barokní bání s lucernou. V přízemí byl vsazen nový portálek s bohatě profilovanou římsou. Přistavěna byla i sakristie s kulatými zamřížovanými okny, klenutou křížovou klenbou, zakončenou štukovými čabrakami. V této době vznikla na přilehlém hřbitově i barokní kostnice.\n\nV druhé polovině 18. století došlo k vybourání kamenné kazatelny. Na jeho místo byl umístěn rokokový oltář. Vedle něj přiléhala k vítěznému oblouku dřevěná kazatelna. Oltář byl umístěn do prostoru mezi vítězný oblouk a apsidu. V roce 1810 ulil zvonař P. P. Perner dva oltářní zvonky. V roce 1839 došlo k výměně pestře pomalované střešních šindelů za prejzy, báň věže byla natřena a na vrchol osazena koule a vztyčen kříž. V roce 1863 byla střešní krytina vyměněna za břidlicovou, kostel byl vymalován a provedeny i další úpravy a opravy. Původní obrazy na bočních oltářích byly nahrazeny novými od plzeňského malíře Jana Herzoga.\n\nV letech 1904 až 1905 došlo v souvislosti s rozšířením a úpravou hřbitova k významným archeologickým nálezům z poloviny 11. století. Následně v letech 1912 až 1913 došlo k zásadní a mnohými diskutované rekonstrukci kostela. Z původních dvou návrhů architekta Jana Kotěry, jenž plánoval kostel prakticky zbořit a vystavět znovu v secesním stylu a městského architekta Farkače, jenž navrhoval přestavbu v novogotickém slohu a prodloužení kostelní lodi až k hranici hřbitova, byl z především finančních důvodů realizován upravený. návrh architekta Farkače. V rámci těchto oprav bylo odkryto i románské zdivo. Následně bylo rozhodnuto, že takto odkryté již zůstane s tím, že v duchu zlepšení vizuálního dojmu bylo toto místy přezděno, a to jak materiálem původním, tak především novým, již výrazně méně kvalitním. Dopad na autenticitu stavby byl fatální. Mimo uvedené byla postavena schodišťová věžička, přestavěn kůr, vyměněny krovy, vytvořen nový dřevěný strop. Původní varhany byly přesunuty do dnes již neexistující kaple sv. Jana Nepomuckého v Doubravce a nové dodala firma bratří Paštiků z Prahy. Osazena byla i barevná okna. Po opravách byl kostel znovu vysvěcen 23. března 1914.\n\nPoslední etapa oprav proběhla na konci 20. století. V roce 1997 bylo provedeno zavedení elektřiny, opravy vnitřních omítek a řešení odvodu dešťových vod. V roce 2001 provedena oprava fasády věže kostela vč. opravy krovu a krtiny, v letech 2006–2009 pak byla opravována zbylá fasáda kostela. Při opravách bylo zakonzervováno degradované pískovcové zdivo, přičemž nejexponovanější západní stěna byla opětovně omítnuta.\n\nKostel je tvořen jednou lodí téměř čtvercového půdorysu, který se od východu k západu mírně zužuje a tato osa se mírně odchyluje k severu. Na východě navazuje na loď přes vítězný oblouk presbyterium tvořené pěti stěnami osmiúhelníku se čtyřmi gotickými okny. Původně bylo presbyterium plochostropé s barevnými freskami na stěnách, zaklenutí žebrovou klenbou spojenou do ozdobného svorníku se znakovým štítkem bylo provedeno až dodatečně. Na severní stěnu presbyteria navazuje barokní sakristie. K jihozápadnímu okraji přiléhá apsida, která je prolomena románským okénkem a s presbyteriem propojena rovněž okénkem. Hlavní vstup byl v západním průčelí prostřednictvím lomeného článkovaného pískovcového portálu. K jižní stěně lodě přiléhá předsíň, z níž vede točité schodiště na kůr.\n\nZ období přestavby kostela na konci 17. století pochází i raně barokní portálový oltář se sochou Madony, která pochází z Německa z okruhu děl Víta Stosse. Socha Madony stávala již na původním oltáři z konce 15. století. Zajímavostí je i zmiňované vyobrazení na antipodiu oltářní mensy, které zachycuje sv. Isidora a v pozadí původní podobu kostela u sv. Jiří před barokní přestavbou.\n\nNejstarší památkou kostela je renesanční osmiboká křtitelnice z roku 1539, kterou kostelu věnoval plzeňský arcijáhen Václav Křakovský.\n\nZ raně renesančního období pocházela i kazatelna, která byla umístěna v severovýchodní části lodi. V roce 1906 byla (nebo její zbytky) v lapidáriu Západočeského muzea. V budoucnu by měla být instalována v Diecézním muzeu v Plzni v kapli sv. Barbory.\n\nV lodi se nacházeli i dva boční oltáře, které jsou v současné době uloženy v kostnici a čekají na restaurování. Vlevo rokokový oltář se sochami sv. Václava a sv. Vojtěcha a obrazem sv. Cyrila a Metoděje, vpravo pak rokokový oltář se sochami sv. Víta a sv. Zikmunda a obrazem sv. Jana Nepomuckého. Oltářní obrazy byly vytvořeny plzeňským malířem Janem Herzogem a instalovány v rámci oprav v roce 1863. Oltářní obraz sv. Cyrila a Metoděje se dnes nachází na jižní stěně lodi, o něco starší oltářní obraz sv. Jana Nepomuckého se nachází na stěně severní.\n\nNa jednom oltáři se nacházela pozdně gotická socha Panny Marie „s hruštičkou“. Nyní je umístěna v depozitáři. V portále na jižní straně lodi bývala umístěna gotická plastika sv. Benigny neboli Svaté Dobrotivé. Portál původně sloužil ke vstupu do věže, kde byly uloženy bohoslužebné předměty, později pro vstup na kůr. Nový kůr, i s novým schodištěm, byl zřízen roku 1870.\n\nV apsidě vedle vítězného oblouku je umístěno sousoší sv. Anny Samotřetí z roku 1900 od sochaře Jana Kastnera, který ji údajně vytvořil dle téměř rozpadlé gotické předlohy.\n\n\n"}
{"id": "857300", "url": "https://cs.wikipedia.org/wiki?curid=857300", "title": "Lyžařské středisko", "text": "Lyžařské středisko\n\nLyžařské středisko (také \"skiareál\") je středisko vybudované k lyžování, snowboardingu, běhu na lyžích a dalším zimním sportům. Zimní sporty jsou zde provozovány většinou v zimní sezóně (ve střediscích se sjezdovkami na ledovcích i mimo zimní sezónu). V letních měsících některá střediska mění nabídku a např. kromě vysokohorské turistiky nabízejí relaxační aktivity.\n\nTradiční lyžařská střediska se nacházejí obvykle v hornatých oblastech. Hory a klima (v zimních měsících teploty pod nulou) jsou základními aspekty fungování střediska. Tyto podmínky jsou zejména ve vyšších částech střední Evropy, ve Skandinávii a Severní Americe, také v Andách, v Japonsku a na Novém Zélandu. V místech, kde vhodné přírodní podmínky neexistují, mohou být uměle vybudovány lyžařské haly, jako je tomu například v Dubaji.\n\nEvropská lyžařská střediska mají na rozdíl od severoamerických charakter vesnice nebo malého města se zázemím určeným k obsluze a pobavení návštěvníků, např. s hotely, restauracemi a obchody. Pro severoamerická střediska je charakteristická vzdálenost od stálých sídel – zázemí středisek je vybudováno výhradně pro ně. Ojedinělá střediska tohoto druhu v Evropě se anglicky nazývají „ski station“.\n\nLyžařská střediska bývají kritizována především místními obyvateli a ochranáři, kterým vadí zejména kvůli ruchu, estetice a případnému ohrožení životního prostředí.\n\nMezi nejznámější česká lyžařská střediska patří v Krkonoších Pec pod Sněžkou, Špindlerův Mlýn, Harrachov a Janské Lázně, na Šumavě Lipno, Zadov, Železná Ruda - Špičák a Kašperské Hory.\n\n\n"}
{"id": "857312", "url": "https://cs.wikipedia.org/wiki?curid=857312", "title": "Marnie", "text": "Marnie\n\nMarnie je psychologický thriller Alfreda Hitchcocka, natočený dle stejnojmenného románu Winstona Grahama. V hlavních rolích se představili Tippi Hedren a Sean Connery.\nZa účelem vytvoření námětu scénáře oslovil Hitchcock scenáristu Evana Huntera, s nímž spolupracoval už na filmu Ptáci. Jeho úkolem bylo přizpůsobit román pro film, což se mu však nedařilo. Evan nesouhlasil se scénou, ve které mělo dojít k znásilnění hlavní postavy Marnie. Ve snaze Hitchcocka přesvědčit o jejím vyřazení byl Evan vyhozen a nahrazen novým scenáristou jménem Jay Presson Allen. Allen později řekl, že pro Hitchcocka byla tato scéna natolik zásadní, že se rozhodl natočit film právě kvůli ní. Autorskou hudbu pro film složil Bernard Herrmann.\n"}
{"id": "857316", "url": "https://cs.wikipedia.org/wiki?curid=857316", "title": "Karagözlüové", "text": "Karagözlüové\n\nKaragözlüové nebo Kara Gözlu ( \"Karagözlü\", plurál: \"Qaragözlülər\" \"قراگوزلو → Qragūzlū\", doslovně: Černoocí) jsou menší turkický kmen žijící v Ázerbájdžánu a Íránu. Jsou přiřazeni k jižní sub-etnické skupině ázerbájdžánců, afghánské větve oghuzů. Karagözlüové mluví jazykem Karagözlü, což je jižní dialekt jazyka ázerbájdžánského - Torki. Jsou přívrženci větve ší'itského islámu.\n\nKaragözlüové představují menší turecký kmen žijící na území Ázerbájdžánu a perského v Jižního Ázerbájdžánu. Ve zdrojích se Karagözlüové poprvé vzpomínají v 16. století. Podle nich byli proslulými chovateli dobytka. V 18. století byli aktivními účastníky ve společenském životě Jižního Ázerbájdžánu.\n\nPo úpadku Rúmského sultanátu ustavili Oguzské klany Bajatů, Afšarů a Begdiliů ší'itskou islámskou militantní skupinu pojmenovanou Kizilbašové, která vzkvétala v Anatolii a Kurdistáně. Tito Kizilbašové, se za účasti Tímúra-chána přestěhovali do Persie. Na území Jižního Ázerbájdžánu společně s dalšími tureckými kmeny z Anatolie přišel taky kmen Šamliů. Šamliové byli jeden z původních a nejsilnějších kmenů Kizilbašské unie. Byli nejdůležitější v počtu, a tak jméno \"Kizilbaš\" bylo obvykle používáno výhradně pro jejich označení. V tomto období se z původního pokolení větvě Šamliů vyčlenil klan Karagözlüů. Tímúr-chán tento klan připojil k Safíovské větve Hadžiliů. Kořeny Karagözlüů jsou převázané s Begdiliy a Afšarskými klany. Později, v období posledních příchozích usedlíků, v létě roku 1488 Šamliové uprchli do Ázerbájdžánu a Dagestánu.\n\nPojmenování Karagözlüů bylo převzato po jednom ze Šamliovských bejů. Karagözlüové se skládali z Hadžiliů, Ašikliů a ještě dalších kmenů. V Ázerbájdžánské republice jsou místní jména rajónů Davači (Šabran) a Zangilan spojena s touto komunitou. Rod Karagözlü se usadil v Íránském Hamadánu.\n\n\n"}
{"id": "857326", "url": "https://cs.wikipedia.org/wiki?curid=857326", "title": "Mochna plazivá", "text": "Mochna plazivá\n\nMochna plazivá (\"Potentilla reptans\") je nenáročná, plazivá bylina s kořenujícími lodyhami, jeden z nejběžnějších druhů z rodu mochna.\n\nVyjma nejsevernějších částí je rozšířena téměř v celé Evropě, v Malé a Střední Asii, Číně a také v severní Africe. Zavlečena byla do Severní i Jižní Ameriky a na Nový Zéland. Vyrůstá na všech druzích půd, nejmohutnější bývá na výživných, kyprých a dostatečně vlhkých. Roste na loukách a mezích, okrajích lesů a pasekách, na březích vodních toků a nádrží i v místech ovlivněných lidskou činnosti, jako jsou okraje cest, příkopy, bývá součásti ruderálního společenstva rostlin. Proniká také do vinic, zahrad a sadů, ojediněle i na ornou půdu. Ve výběru stanoviště je dosti heterogenní, v Číně roste na horských svazích i do výše 3500 m n. m.\n\nV České republice je to jeden z nejrozšířenějších druhů mochny, v nížinách a nevysokých pahorkatinách vyrůstá hojně, objevuje se zhruba do výšky jen 750 m n. m. Téměř se nevyskytuje na západě ČR.\n\nNízká, trsnatě rozložená vytrvalá bylina, z jejího mírně ztlustlého vícehlavého, plytce kořenícího oddenku s hojnými kořeny vyrůstá trvalá přízemní růžice listů a plazivé (ojediněle i vystoupavé) lodyhy dorůstající obvykle do délky 30 cm, za příhodných podmínek i 1 m a více. Většinou nevětvená lodyha s dlouhými články vypouští v uzlinách kořínky které brzy koření. Z jednoho článku vyrůstají 1 až 2 samostatné listy nebo růžice listů.\n\nListy mají dlouhé chlupaté řapíky s kopinatými nahnědlými palisty, jsou dlanitě 5 až 7četné (výjimečně 3četné) a z obou stran řídce přitiskle chlupaté. Lístky zelené barvy a eliptického až obvejčitého tvaru jsou na obvodu vroubkované až pilovitě zubaté, jsou buď krátce řapíkaté nebo přisedlé. Na rubu mohou mít přitisklé chlupy.\n\nPravidelné, oboupohlavné květy měřící v průměru 2 až 3 cm vyrůstají jednotlivě na stopkách dlouhých 6 až 10 mm z úžlabí listů. Vytrvalý kalich, roztroušeně chlupatý, má 5 zelených lístků vejčitého tvaru a je prostřídán drobným kalíškem který se po odkvětu zvětšuje. Žlutá koruna, dvojnásobně delší než kalich, má 5 volných lístků žluté barvy. V květu je 10 až 30 tyčinek, semeník je vytvořen až 80 plodolisty. Květní lůžko v době zrání plodů usychá. Plody jsou nažky. Kvete od července do srpna, ojediněle až do zámrazu.\n\nRostlina se rozmnožuje generativně i vegetativně. Na jedné rostlině dozrává až několik set nepravidelně vejčitých nažek které jsou 1 až 1,5 mm velké, v jednom souplodí jich může být 60 i více. Čerstvě uzrálé nažky klíčí málo, po zimní stratifikaci v půdě se jejich klíčivost značně zvyšuje a je po několik dalších let dobrá.\n\nRozmnožování semeny převládá na suchých, málo úrodných stanovištích kde nažky vypadávají do blízkého okolí nebo je případně voda odnáší i dál, rozšiřují se také rozvážením kompostu a hnoje. Semena jsou rozšiřována i zvířaty nebo lidskou činností. Rozmnožování rostlinnými částmi je pravděpodobnější na úrodných a vlhčích půdách kde oddělené části lodyh nebo oddenků dobře zakořeňují, roznášeny do okolí jsou při obdělávaní půdy.\n\nPřestože je mnohdy považována za plevelnou rostlinu, škody které způsobuje nejsou velké. Snad jen na prořídlých pastvinách, kde se může hodně rozmnožit a zhoršit kvalitu píce.\n\nNať se používá v léčitelství, kdy její glykosidní sloučeniny působí na hladké svalstvo, mají protikřečové účinky. Zevně se uplatňuje při desinfekci špatně se hojících ran. Obsahuje také hodně vitamínu C, nať chutná trpce, kořen nasládle.\n\n \n"}
{"id": "857331", "url": "https://cs.wikipedia.org/wiki?curid=857331", "title": "Bohumil Spáčil", "text": "Bohumil Spáčil\n\nBohumil Spáčil (25. dubna 1875, Vémyslice – 5. prosince 1950, Osek) byl římskokatolický kněz, který byl v letech 1938–1945 provinciálem České provincie Tovaryšstva Ježíšova.\n\nBohumil Spáčil se narodil ve vsi Vémyslice poblíž Moravského Krumlova. Klasické gymnázium vystudoval v Třebíči. Po maturitě vstoupil do kněžského semináře v Brně, ale už od druhého ročníku byl poslán na Gregorianu do Říma, kde studoval filozofii a teologii. V roce 1901 pak byl v Římě vysvěcen na kněze. Poté se vrátil do brněnské diecéze, kde byl nejprve kaplanem a pak profesorem náboženství a zároveň prefektem chlapeckého semináře. V září 1905 mu diecéze umožnila vstup do noviciátu Tovaryšstva.\n\nNoviciát zahájil na Velehradě, pokračoval v Linci. Od roku 1907 začal učit – nejprve byl docentem filosofie a fundamentální teologie v Klagenfurtu, poté v letech 1910–1918 přednášel fundamentální teologii v Innsbrucku. Následně odešel do Říma na Papežský orientální ústav, kde téměř 20 let vyučoval srovnávací věrouku. V roce 1937 se vrátil do Čech ke sv. Ignáci v Praze. V listopadu 1938 byl jmenován provinciálem České provincie, kterou řídil sedm let. V závěru svého působení nebyl již úplně zdráv, proto jej v úřadě zastupovali viceprovinciálové i tehdejší superior pražské rezidence Antonín Zgarbík.\n\nPo skončení v úřadě zůstal jako spirituál domu u sv. Ignáce. V září 1947 se přesunul s pražským Arcibiskupským gymnáziem do Bohosudova. V roce 1950 zde byl zatčen a internován. Brzy se dále stěhoval do internačního tábora pro řeholníky v klášteře v Oseku, kde ještě v závěru téhož roku zemřel. Jeho tělo bylo převezeno do Prahy, byl pohřben na Vyšehradě.\n\nBomumil Spáčil psal v latině i češtině, překládal z italštiny, přispíval do časopisů.\n\n\n"}
{"id": "857335", "url": "https://cs.wikipedia.org/wiki?curid=857335", "title": "ACAZ C.2", "text": "ACAZ C.2\n\nACAZ C.2 byl prototyp belgického stíhacího dvouplošníku, který byl postaven společností \"Ateliers de Contructions Aeronautique de Zeebruge\". Letoun byl postaven v roce 1926 a celá jeho konstrukce byla z duralu, což bylo v té době velice moderní řešení. Letoun byl zkoušen belgickým letectvem, ale nakonec nebyl objednán.\n\nJednalo se o dvouplošník klasické konstrukce, který létal pod registrací O-BAFX (později OO-AFX). Letoun byl zvláštní tím, že měl identická, a tedy i záměnná, všechna čtyři křídla. V letounu bylo vyhrazeno místo i pro letecké kamery, což znamenalo, že mohl sloužit i jako průzkumné letadlo. \n\nLetoun C.2 byl použit při neúspěšné expedici, kterou vedl Edmond Thieffry, a který se pokusil spolu se svými dvěma společníky (Lang a Guersin) o let do Belgického Konga. Odstartovali z Belgie 9. března 1928, ale let skončil nouzovým přistáním ještě v Belgii poblíž hranic s Francií. Po této havárii byl jediný prototyp odepsán 25. ledna 1933.\n\n\"Technické údaje pocházejí z publikace „Encyklopedie stíhacích letounů“\".\n\n\n\n Belgie\n\n"}
{"id": "857338", "url": "https://cs.wikipedia.org/wiki?curid=857338", "title": "Giovanni Canestri", "text": "Giovanni Canestri\n\nGiovanni kardinál Canestri (30. září 1918 Castelspina – 29. dubna 2015, Řím) byl italský římskokatolický kněz, bývalý arcibiskup Janova, kardinál.\n\nKněžské svěcení přijal 12. dubna 1941. Po doktorandských studiích působil jako kněz v Římě, v letech 1959 až 1961 byl ředitelem semináře, inspektorem římského kléru a přednášel na několika vysokých školách.\n\nV červenci 1961 byl jmenován pomocným biskupem kardinála-římského vikáře, biskupské svěcení přijal 30. července téhož roku. V únoru 1971 se stal biskupem diecéze Tortona. V únoru 1975 ho papež Pavel VI. jmenoval titulárním arcibiskupem a pomocným biskupem v Římě. V letech 1984 až 1987 byl arcibiskupem Cagliari. Osm let, od roku 1987 do roku 1995 stál v čele janovské arcidiecéze.\n\n28. června 1988 ho papež Jan Pavel II. jmenoval kardinálem. Po dosažení kanonického věku 75 let rezignoval na funkci janovského arcibiskupa v dubnu 1995.\n\nZemřel 29. dubna 2015 v Římě.\n\n"}
{"id": "857342", "url": "https://cs.wikipedia.org/wiki?curid=857342", "title": "Zerubavel Gil'ad", "text": "Zerubavel Gil'ad\n\nZerubavel Gil'ad (: , ‎9. prosince 1912 – 12. srpna 1988) byl izraelský básník, spisovatel, překladatel a editor.\n\nNarodil se v Benderu v carském Rusku (dnešní Moldavsko) do rodiny besarábských Židů, s níž během první světové války uprchl do Oděsy. Po ruské revoluci v roce 1917 rodina přesídlila do osmanské Palestiny. V roce 1924 se usadili v kibucu Ejn Charod, kde Gil'ad žil až do své smrti v roce 1988. V kibucu byl jedním z prvních dětí.\n\nV roce 1929 začal vydávat své povídky a o dva roky později poezii. Psal články do většiny novin a časopisů v mandátní Palestině. Angažoval se v náboru mladých lidí do zemědělských osad v Jizre'elském údolí, aby se zde podíleli na aktivitách hnutí ha-No'ar ha-oved ve-ha-lomed. V letech 1933 až 1935 byl tajemníkem ústřední komise tohoto hnutí. Řada z jeho básní byla vydána v deníků \"Ba-ma'ale\" (), který hnutí vydávalo. V listopadu 1937 byl vyslán do Polska kvůli práci pro průkopnické hnutí he-Chaluc a zpět se vrátil v roce 1939.\n\nStal se jedním z prvních příslušníků Palmachu, elitních úderných jednotek Hagany, a zároveň jeho básníkem. V roce 1941 sepsal hymnu Palmachu. V roce 1946 se zúčastnil tzv. Noci mostů, a to konkrétně u Allenbyho mostu. Dva týdny nato byl zatčen při razii známé jako Černá sobota a několikrát byl za své aktivity vězněn.\n\nV letech 1950 až 1953 pracoval jako editor spolu s Mati Megedem na antologii \"Sefer ha-Palmach\" („Kniha Palmachu“), která je považována za nejvýznamnější antalogii své doby. Po řadu let byl též redaktorem časopisu \"Mi-bi-fnim\" () náležící hnutí ha-Kibuc ha-me'uchad a starším redaktorem vydavatelství téhož hnutí.\n\nPo smrti manželky se v roce 1968 oženil s izraelskou literátkou a překladatelkou Dorotheou Krook-Gilead, která přeložila řadu jeho básní do angličtiny. V roce 1990 byla vydána jeho autobiografie \"Ma'ajan Gide'on\" („Gideonův pramen“). Jeho jednotlivé básně byly přeloženy do dánštiny, francouzštiny, němčiny, maďarštiny, ruštiny, srbochorvatštiny a španělštiny.\n\nGil'ad byl za svůj literární přínos několikrát oceněn a mimo jiné obdržel:\n\n\n\n"}
{"id": "857346", "url": "https://cs.wikipedia.org/wiki?curid=857346", "title": "Fred: The Show", "text": "Fred: The Show\n\nFred: The Show je americký seriál vytvořený Lucasem Cruikshankem, který se vysílá na dětské televizi Nickelodeon. Lucas Cruikshank, Daniella Monetová, Jake Weary, Siobhan Fallon Hogan a Stephanie Courtney si zde zopakovali své role z filmů \"\" a \".\" Pilotní epizoda byla odvysílána 16. ledna 2012 a oficiální premiéra proběhla 20. února 2012. \"Fred: The Show\" se začal natáčet po velkém úspěchu filmu \"Fred 2: Night of the Living Fred.\"\n\nSeriál sleduje dobrodružný život šestnáctiletého chlapce Freda Figglehorna (Lucas Cruikshank) v jeho každodenním životě, plného dobrodružství a vtipy.\n\n"}
{"id": "857349", "url": "https://cs.wikipedia.org/wiki?curid=857349", "title": "Seznam dílů seriálu Fred: The Show", "text": "Seznam dílů seriálu Fred: The Show\n\nToto je seznam dílů seriálu \"Fred: The Show\". Americký hraný seriál \"\" vznikl na základě internetové show \"Fred\". Vysílá ho dětská televize Nickelodeon. Pilotní epizoda byla vysílána 16. ledna 2012 a oficiální premiéra 20. ledna 2012 v USA a 10. prosince 2012 v Česku.\n\n<onlyinclude></onlyinclude>\n\n\n"}
{"id": "857351", "url": "https://cs.wikipedia.org/wiki?curid=857351", "title": "Parlament Katalánska", "text": "Parlament Katalánska\n\nParlament Katalánska (katalánsky: \"Parlament de Catalunya\") je nejvyšší jednokomorová zákonodárná instituce autonomního španělského společenství Katalánsko. Jeho historie sahá podle některých historiků až do 11. století, avšak v současné moderní podobě existuje až od roku 1931 s tím, že během frankistické diktatury (1939-1975) v praxi nefungoval. Jeho 135 členů je voleno na čtyřleté funkční období. Volby jsou přímé, rovné a tajné, přičemž volebními obvody jsou 4 provincie Katalánska: Barcelona, Girona, Lleida a Tarragona. Budova parlamentu se nachází v barcelonském parku \"Parc de la Ciutadella.\" Tato budova původně sloužila jako vojenský arzenál v Barceloňany nenáviděné pevnosti. Katalánský parlament zde zasedl již roku 1932, instituce se na své místo vrátila i po rehabilitaci v roce 1980. \n\nŘádné parlamentní volby se konaly 27. září 2015. Parlament však na základě výsledků referenda o nezávislosti Katalánska vyhlásil 27. října 2017 nezávislost Katalánské republiky a stal se jejím zákonodárným orgánem. Španělský premiér Mariano Rajoy téhož dne parlament rozpustil a podle španělského práva byl tedy jako parlament autonomního společenství považován za rozpuštěný. Nové volby se konaly 21. prosince 2017, ve kterých zvítězila prošpanělská strana Ciudadanos se 25,4 % hlasů, další tři separatistické strany však získaly dohromady většinu.\n\n"}
{"id": "857354", "url": "https://cs.wikipedia.org/wiki?curid=857354", "title": "Jean-Marie Cañellas", "text": "Jean-Marie Cañellas\n\nJean-Marie Cañellas byl francouzský fotograf aktivní na konci devatenáctého století v Paříži. Je autorem celé řady ženských aktů.\n\n"}
{"id": "857355", "url": "https://cs.wikipedia.org/wiki?curid=857355", "title": "F. Viala", "text": "F. Viala\n\nF. Viala byl francouzský fotograf působící v Maroku. Je autorem celé řady aktů s orientální tematikou. Byl předním vydavatelem pohlednic se sídlem v marocké Casablance.\n\n"}
{"id": "857356", "url": "https://cs.wikipedia.org/wiki?curid=857356", "title": "Dimitris Papadimos", "text": "Dimitris Papadimos\n\nDimitris Papadimos (1. května 1918 Káhira - 3. května 1994) byl řecký fotograf.\n\nNarodil se 1. května 1918 v Káhiře v době rozkvětu tamější řecké komunity. Již ve svém mládí experimentoval s fotografií a toužil se zabývat kinematografií. Systematicky se začal věnovat fotografii během své služby vojenského fotografa na Blízkém východě. Svým fotoaparátem zachytil konec války a tragédii Řecké občanské války. Později Papademos začal kombinovat své dvě vášně: cestování a fotografování. Během plodného desetiletí (1946–1956) cestoval do Egypta, Středomoří a po Blízkém východě a dokumentoval lidi a jejich práci - s hlubokým lidským pohledem. Z jeho díla a díky jeho spolupráci především s britskými spisovateli a zprávodaji byly ilustrovány cestopisy. Zároveň pracoval profesionálně ve filmu jako asistent produkce a fotograf.\n\nV roce 1956 se přestěhoval do Atén, ale nadále cestoval a intenzivně fotografoval. Dalo by se říci, že se koncentroval na Řecko. Již v roce 1956 byl partnerem několika časopisů a spolupracoval s muzeem řeckého lidového umění. Poslední roky svého života po roce 1986 žil na ostrově Spetses. Zemřel roku 1994 v Aténách.\n\nPo jeho smrti pak jeho manželka Liana Papademos a jeho syn John Papademos věnovali fotografie státu. Archiv zahrnuje čtyři desetiletí a geograficky oblast Středozemního moře s důrazem na Egypt a Řecko. Soubor má asi 65 000 negativů a zahrnuje krajiny a portréty lidí z pouště, Nil, Sinai, Ghana, Kypr a kontinentální Řecko a ostrovy, období války, výjevy z Blízkého východu, Rimini, portréty řeckých a zahraničních umělců a spisovatelů, jako je Minos Argyrakis, John Tsarouchis, Natalia Mela, Lambeti Ellis, Giorgos Seferis, Lawrence Durrell, Jean Cocteau a mnoho dalších.\n\n"}
{"id": "857358", "url": "https://cs.wikipedia.org/wiki?curid=857358", "title": "Friedrich Brandt", "text": "Friedrich Brandt\n\nChristian Friedrich Brandt (1. července 1823, Schleswig - 3. června 1891, Flensburg) byl německý průkopník umělecké fotografie.\n\nV roce 1844 dokončil studium knihtisku a pravděpodobně již v průběhu školy přišel do styku s fotografií. V roce 1851 si otevřel vlastní fotografické studio v Schleswigu a následující rok přestěhoval svůj podnik do Flensburgu. Byl jedním z prvních fotografů v regionu Šlesvicko-Holštýnsko.\n\nPořizoval převážně portréty lidí, ale byl také aktivní v oblasti fotografování architektury a provedl řadu snímků venkovních scén městské veduty. Zvláště důležité z historického hlediska jsou snímky, které jako jeden z pouhých čtyř fotografů pořídil během dánsko-německé války krátce po boji. Po snímcích z Krymské války jsou tyto fotografie jedněmi z prvních válečných fotografií v Evropě.\n\nChristian Friedrich Brandt zemřel ve Flensburg 3. června 1891 ve svých 67 letech.\n\n\n"}
{"id": "857361", "url": "https://cs.wikipedia.org/wiki?curid=857361", "title": "Ivan Lutterer", "text": "Ivan Lutterer\n\nIvan Lutterer (27. dubna 1954 - 11. listopadu 2001) byl český fotograf. Je známý jako spoluautor časosběrného fotografického cyklu \"Český člověk\", dokumentující portréty Čechů a Češek od roku 1982. Dalšími autory této série jsou Jan Malý a Jiří Poláček. V letech 1974-1979 vystudoval na FAMU obor fotografie.\n\nRok 1982 znamenal pro fotografický cyklus \"Český člověk\" začátek tvorby nekončícího souboru portrétů českých lidí. Autorská trojice - Jan Malý, Jiří Poláček a Ivan Lutterer (absolventi umělecké fotografie FAMU v letech 1978-1979) pořídili od roku 1982 až dodnes tisíce snímků českých lidí. K nápadu fotografovat českého člověka autory přivedl nenápadný, alkoholem posilněný muž, s lahví a v montérkách, který při fotografování moravských krojů v Lanžhotě vstoupil do polního fotografického ateliéru (odtud Czech Field Studio po vzoru mobilního ateliéru Irvinga Penna) se žádostí o fotografii. Obdržel polaroidový obrázek a autorům zůstal černobílý planfilm 9x12. Tento moment dal vzniknout souboru portrétů českých lidí.\n\nNásledovalo fotografování na divadelní pouti v Praze v roce 1985, dále fotografování trempů, místních indiánů a kovbojů. Z Amsterodamu, kam byli pozváni na fotofestival v roce 1989, si autoři odvezli soubor Nizozemců. V roce 1990 se po světové fotografické výstavě v Houstonu v Texasu zapisuje Czech Field Studio do análů světové portrétní fotografie. Autoři se ve stejném roce zúčastnili s polním ateliérem mezinárodního fotografického festivalu v Lausanne a českých kulturních dnů v Bretani v Rennes. Na domácí půdě pořizují fotografie českého člověka v železárnách ve Vítkovicích a v Ostravě. Etapu fotografování do roku 1997 symbolicky uzavřela kniha z nakladatelství Studia JB, která byla následně oceněna 2. místem v soutěži Nejkrásnější česká kniha 1997 v kategorii Kniha o výtvarném umění a obrazové publikace.\n\nPo tragické smrti Ivana Lutterera v Rochesteru v USA v roce 2001 pokračovali autoři představením své práce českému kulturnímu centru v Paříži v rámci kulturních dní. Z této akce vznikla série fotografií Pařížanů zakončené výstavou Pražané a Pařížané. Na pozvání pražské výstavní síně Langhans vznikla v roce 2010 zatím poslední série českého člověka.\n\n\n\n\n"}
{"id": "857362", "url": "https://cs.wikipedia.org/wiki?curid=857362", "title": "Jan Malý (fotograf)", "text": "Jan Malý (fotograf)\n\nJan Malý (16. dubna 1954 Praha – 5. dubna 2017) byl český fotograf. Byl známý jako spoluautor časosběrného fotografického cyklu \"Český člověk\", dokumentující portréty Čechů a Češek od roku 1982. Dalšími autory této série jsou Ivan Lutterer a Jiří Poláček. V letech 1973–1978 vystudoval na FAMU obor fotografie.\n\nNarodil se 16. dubna 1954 v Praze. Kromě portrétů fotografuje také architekturu, jeho snímky obsahují knihy Rostislava Šváchy \"Od moderny k funkcionalismu: proměny pražské architektury první poloviny dvacátého století\" a \"Od moderny k funkcionalismu\", publikace Petra Wittliga \"Secesní Prahou\" a kniha Jiřího Kovtuna \"Pražský hrad za T.G. Masaryka\". K autorově volné tvorbě patří například cykly \"U Nováků\" (1974), \"Reduta\", (1975), \"Na silnici - stánkaři\" (90. léta), \"Samota\" (70. léta) nebo \"Francouzské pobřeží\" (90. léta).\n\nRok 1982 znamenal pro fotografický cyklus \"Český člověk\" začátek tvorby nekončícího souboru portrétů českých lidí. Autorská trojice - Jan Malý, Jiří Poláček a Ivan Lutterer (absolventi umělecké fotografie FAMU v letech 1978-1979) pořídili od roku 1982 až dodnes tisíce snímků českých lidí. K nápadu fotografovat českého člověka autory přivedl nenápadný, alkoholem posilněný muž, s lahví a v montérkách, který při fotografování moravských krojů v Lanžhotě vstoupil do polního fotografického ateliéru (odtud Czech Field Studio po vzoru mobilního ateliéru Irvinga Penna) se žádostí o fotografii. Obdržel polaroidový obrázek a autorům zůstal černobílý planfilm 9×12. Tento moment dal vzniknout souboru portrétů českých lidí.\n\nNásledovalo fotografování na divadelní pouti v Praze v roce 1985, dále fotografování trempů, místních indiánů a kovbojů. Z Amsterodamu, kam byli pozváni na fotofestival v roce 1989, si autoři odvezli soubor Nizozemců. V roce 1990 se po světové fotografické výstavě v Houstonu v Texasu zapisuje Czech Field Studio do análů světové portrétní fotografie. Autoři se ve stejném roce zúčastnili s polním ateliérem mezinárodního fotografického festivalu v Lausanne a českých kulturních dnů v Bretani v Rennes. Na domácí půdě pořizují fotografie českého člověka v železárnách ve Vítkovicích a v Ostravě. Etapu fotografování do roku 1997 symbolicky uzavřela kniha z nakladatelství Studia JB, která byla následně oceněna 2. místem v soutěži Nejkrásnější česká kniha 1997 v kategorii Kniha o výtvarném umění a obrazové publikace.\n\nPo tragické smrti Ivana Lutterera v Rochesteru v USA v roce 2001 pokračovali autoři představením své práce českému kulturnímu centru v Paříži v rámci kulturních dní. Z této akce vznikla série fotografií Pařížanů zakončené výstavou Pražané a Pařížané. Na pozvání pražské výstavní síně Langhans vznikla v roce 2010 zatím poslední série českého člověka.\n\n\n\n\n\n"}
{"id": "857363", "url": "https://cs.wikipedia.org/wiki?curid=857363", "title": "Jiří Poláček", "text": "Jiří Poláček\n\nJiří Poláček (6. června 1946 Praha – 13. září 2016) byl český fotograf. Je znám jako spoluautor časosběrného fotografického cyklu \"Český člověk\", dokumentující portréty Čechů a Češek od roku 1982. Dalšími autory této série jsou Jan Malý a Ivan Lutterer. V letech 1974–1978 vystudoval na FAMU obor fotografie.\n\nNarodil se 6. června 1946. Začal fotografovat ve 12 letech. Rodiče ho, protože byl nepřizpůsobivý, nepustili do internátu filmové školy do Čimelic, vyučil se kovodělníkem a po střední škole pro pracující ilegálně překročil hranice do Rakouska a emigroval do USA v lednu 1967. Po mnoha štacích v různých městech, absolvoval v roce 1969 kurs fotožurnalistiky na UCLA v Kalifornii. V roce 1972 se vrátil před nástupem do armády (Vietnam) zpět do Prahy. Fotografoval svůj oblíbený Smíchov a pracoval ve fotolaboratoři ČTK. V roce 1974 byl přijat na externí studium umělecké fotografie na FAMU. V roce 1975 zvětšoval fotografie pro velkou výstavu Jana Svobody v Brně, od té doby do Svobodovy smrti (1990) byli přátelé a Poláček pro Svobodu hodně zvětšoval ve své malé laboratoři na Smíchově.\n\nPanoramatický Smíchov začal Poláček po získání starého „Kodaku panoram“ z roku 1895 od Jana Svobody, ten ho získal od paní Tomanové po smrti fotografa Jiřího Tomana, který ho získal od Josefa Sudka, kterému asistoval. Panoramata fotografoval Poláček s přestávkami až do roku 2000. Soubor panoramat smíchovských ulic pocházejících z roku 1978 byl částí jeho diplomové práce na FAMU, kterou absolvoval v roce 1978. Do konce roku 1980 vyvolával jako první v ČSSR diapozitivy v Kodak procesu E 6. Od roku 1981 je na volné noze. Z počátku fotografoval hodně stavby sídlišť a výrobu jídel do knih a časopisů. Fotografie jídel a nápojů je jeho komerční prací až do teď.\n\nS kolegy fotografy z FAMU Janem Malým a Ivanem Luttererem založili v roce 1982 společnost „Czech Field Studio“ založené na skládacím plátěném ateliéru s kovovou rozkládací konstrukcí a mikrobusu VW. Od té doby portrétovali v Čechách a příležitostně i jinde v Evropě osoby kolemjdoucí na materiál Polaroid negativ pozitiv 4x5 palců (větší 9x12 cm). Z tisíců fotografií vznikla v roce 1997 slavná kniha „Český Člověk“. Po několika výstavách doma byli pozváni Českou kulturní misí na fotografování během dnů české kultury do Paříže v červnu 2002. Při této příležitosti bylo v pařížském metru vystaveno mnoho fotografií Českého Člověka. Na podzim tohoto roku byla výstava v českém kulturním centru Pařížané a Pražané. Poslední velkou akcí bylo fotografování v prostorách galerie Langhans v létě 2010.\n\nV roce 1979 se zúčastnil přátelského seskupení fotografů 9&9 s výstavami v Činoherním klubu a později se slavnou protistátní velkovýstavou v Plasském klášteře 1981, kde byly některé fotografie ve velikém formátu v prostorách Metternichovy sýpky scénograficky instalovány k dosažení vyjádření pocitu z tehdejší nesvobodné komunisty utlačované společnosti. Na této výstavě Poláček vystavoval soubor \"Noční Smíchov\" černobílý z velkoformátové kamery 9x12 cm. Později se začal věnovat barevnému zachycení nočního Smíchova. Od roku 1983 do roku 1985, širokoúhlým objektivem na formát 6x9 a 6x7 fotografoval za pomocí blesku takzvanou malovací technikou na získání trojbarevných vrstev na denní diapositivní film. Okna domácností 2800 kelvinů, výbojky pouličních světel 3400–5000 kelvinů různých barev na dlouhou expozici a kratičká expozice blesku na 6000 kelvinů. Z toho vznikl soubor \"Barevný Noční Smíchov\" poprvé vystavený po letech na obří výstavě ve smíchovském nákupním centru Nový Smíchov v červenci 2007, kde byly panoramatické fotografie Smíchova z let 1978 ve velikosti 3x1metr visící v prostoru nákupního centra, plus \"Noční Smíchov\" a \"Barevný Noční Smíchov\" a fotografie Smíchova reportážně zachycené na kinofilm z doby komunismu.\n\nČást tohoto \"Barevného Nočního Smíchova\" byla vystavena v Galerii Langhans v lednu 2008 a v Galerii Moderního Umění v Hradci Králové v dubnu 2008 jako součást výstavy „Světla měst a noční chodci“ společně s obrazy (například Schikaneder) a grafikami českých autorů.\n\nV roce 1986 byl Poláček požádán Irvingem Pennem, aby mu pomohl realizovat fotografování zvířecích lebek v Národním Muzeu v Praze. Společně s Dušanem Šimánkem Pennovi asistovali a zajišťovali vyvolání černobílých filmů 8x10 palců. Poláček vyjednával akci s muzeem a zajišťoval chod celé akce. Velkou lebkovýstavu přezvětšených zvířecích lebek předvedl Penn v New Yorku 1988-1989 jako Cranium architecture.\n\nJiří Poláček vystavoval na mnoha výstavách ale mimo již uvedené je potřeba zmínit Houston Foto Festival 1990 s účastí mnoha fotografů včetně Poláčka, kterému ani odjezd kvůli vietnamské válce v roce 1972 nebyl pro americké úřady překážkou. Kromě mnoha soukromníků je majitelem Poláčkových nejlepších souborů fotografií Centre Georges Pompidou v Paříži a Uměleckoprůmyslové museum v Praze.\n\nJeho syn, Jiří Poláček junior, se specializuje na fotografii potravin, produktovou a reklamní fotografii.\n\nRok 1982 znamenal pro fotografický cyklus \"Český člověk\" začátek tvorby nekončícího souboru portrétů českých lidí. Autorská trojice – Jan Malý, Jiří Poláček a Ivan Lutterer (absolventi umělecké fotografie FAMU v letech 1978–1979) pořídili od roku 1982 až dodnes tisíce snímků českých lidí. K nápadu fotografovat českého člověka autory přivedl nenápadný, alkoholem posilněný muž, s lahví a v montérkách, který při fotografování moravských krojů v Lanžhotě vstoupil do polního fotografického ateliéru (odtud Czech Field Studio po vzoru mobilního ateliéru Irvinga Penna) se žádostí o fotografii. Obdržel polaroidový obrázek a autorům zůstal černobílý planfilm 9×12. Tento moment dal vzniknout souboru portrétů českých lidí.\n\nNásledovalo fotografování na divadelní pouti v Praze v roce 1985, dále fotografování trempů, místních indiánů a kovbojů. Z Amsterodamu, kam byli pozváni na fotofestival v roce 1989, si autoři odvezli soubor Nizozemců. V roce 1990 se po světové fotografické výstavě v Houstonu v Texasu zapisuje Czech Field Studio do análů světové portrétní fotografie. Autoři se ve stejném roce zúčastnili s polním ateliérem mezinárodního fotografického festivalu v Lausanne a českých kulturních dnů v Bretani v Rennes. Na domácí půdě pořídili fotografie českého člověka v železárnách ve Vítkovicích a v Ostravě. Etapu fotografování do roku 1997 symbolicky uzavřela kniha z nakladatelství Studia JB, která byla následně oceněna 2. místem v soutěži Nejkrásnější česká kniha 1997 v kategorii Kniha o výtvarném umění a obrazové publikace.\n\nPo tragické smrti Ivana Lutterera v Rochesteru v USA v roce 2001 pokračovali autoři představením své práce českému kulturnímu centru v Paříži v rámci kulturních dní. Z této akce vznikla série fotografií Pařížanů zakončené výstavou Pražané a Pařížané. Na pozvání pražské výstavní síně Langhans vznikla v roce 2010 zatím poslední série českého člověka.\n\n\n\n\n"}
{"id": "857374", "url": "https://cs.wikipedia.org/wiki?curid=857374", "title": "Dejan Savićević", "text": "Dejan Savićević\n\nDejan Savićević (cyrilicí Дејан Савићевић; * 15. září 1966, Titograd, SFR Jugoslávie) je bývalý jugoslávský resp. černohorský fotbalista a pozdější trenér.\n\nV anketě Zlatý míč, která hledala nejlepšího fotbalistu Evropy, se roku 1991 umístil na druhém místě.\n\n\n\n\n"}
{"id": "857376", "url": "https://cs.wikipedia.org/wiki?curid=857376", "title": "Marek Hollý", "text": "Marek Hollý\n\nMarek Hollý (* 20. srpna 1973, Martin) je bývalý slovenský fotbalista, záložník.\n\nHrál za SK Sigma Olomouc, ŠK Slovan Bratislava, Lokomotiv Nižnyj Novgorod, CSKA Moskva, Alanii Vladikavkaz, Anži Machačkala a Volgar-Gazprom Astrachaň. V české nejvyšší soutěži nastoupil v 80 utkáních a dal 3 góly, ve slovenské lize nastoupil v 17 utkáních a dal 1 gól. V ruské lize nastoupil v 69 utkáních a dal 5 gólů. Za reprezentaci Slovensko nastoupil v 1 utkání.\n\n"}
{"id": "857385", "url": "https://cs.wikipedia.org/wiki?curid=857385", "title": "Jaroslav Sýkora", "text": "Jaroslav Sýkora\n\nJaroslav Sýkora (* 13. dubna 1932) je bývalý český politik, v 90. letech 20. století poslanec České národní rady a Poslanecké sněmovny za Liberálně sociální unii, později za Českomoravskou unii středu.\n\nVe volbách v roce 1992 byl zvolen do České národní rady na kandidátní listině koalice LSU (volební obvod Středočeský kraj). Zasedal v zemědělském výboru a byl jeho místopředsedou.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V prosinci 1994 přešel do klubu Českomoravské unie středu (ČMUS), který vznikl sloučením klubů LSU, ČMUS a Zemědělské strany, v němž od ledna 1995 působil dokonce jako jeho předseda.\n\nV květnu 1995 informoval deník Telegraf, že poslanec Sýkora řídí společnost Ekoprodukt Semice, která ale fakticky nepůsobila v zemědělské produkci, jen pronajímala zařízení a polnosti. Sýkora odmítl, že by jeho podnikatelská aktivita byla v rozporu s postem v zemědělském výboru sněmovny.\n\nV sněmovních volbách v roce 1996 neúspěšně kandidoval za ČMUS. Po volbách oznámil, že nevylučuje kandidaturu do senátu. V senátních volbách na podzim 1996 pak skutečně kandidoval za senátní obvod č. 43 - Pardubice jako nezávislý kandidát. Získal ale jen 4 % hlasů a nepostoupil do 2. kola. Profesně se uváděl jako zemědělský inženýr.\n\n"}
{"id": "857387", "url": "https://cs.wikipedia.org/wiki?curid=857387", "title": "Ředitelství vodních cest České republiky", "text": "Ředitelství vodních cest České republiky\n\nŘeditelství vodních cest České republiky (ŘVC ČR) je organizační složkou státu, zřízenou Ministerstvem dopravy. Ředitelství vodních cest ČR bylo zřízeno Ministerstvem dopravy a spojů ČR, resp. rozhodnutím ministra dopravy a spojů z 12. března 1998, jako státní rozpočtová organizace, organizační složka státu, k 1. dubnu 1998.\n\nJeho cílem je zabezpečení přípravy a realizace výstavby a modernizace dopravně významných vodních cest a dalších staveb nutných pro provoz na vodních cestách. Mezi jeho investiční činnost patří modernizace a výstavba plavebních komor, výstavba přístavů a přístavišť, zdvihání mostů přes řeky, budování povodňové ochrany plavidel a realizace rozvojových záměrů typu výstavby Plavebního stupně Děčín.\n\nRoční rozpočet ŘVC je nižší než 2 miliardy Kč, v minulosti se vážně uvažovalo o jeho úplném zániku a jeho transformaci v oddělení ministerstva dopravy. \n\n\nŘVC provozuje kotviště u nábřeží Edvarda Beneše v Praze, přístav Hluboká nad Vltavou, přístav Petrov na Baťově kanále a řadu rekreačních přístavišť na Labi. \n\nProvozuje též servisní plavidlo, které zásobuje palivem pražské výletní lodě a odčerpává z nich odpadní vody.\n\nStátní fond dopravní infrastruktury v září 2013 pozastavil ŘVC ČR všechny platby ve výší zhruba půl miliardy korun kvůli pochybením při zadávání nejméně 10 veřejných zakázek v hodnotě kolem 15 milionů korun, na které přišla kontrola.\n\nPodle zpráv z června 2015 ministerstvo dopravy uvažovalo transformaci organizace na státní podnik. V době zveřejnění této informace byl záměr ve fáze materiálu zpracovaného pro poradu ministra. Forma státního podniku by podle záměru umožnila lépe hospodařit se státním majetkem například s českými přístavy nebo s českým přístavem v Hamburku. Transformace by umožnila, aby organizace mohla samostatně hospodařit s nájmy z přístavů a investovat je zpět do rozvoje vodní dopravy. Transformace by údajně také umožnila zaměstnávat více exprertů, které si dosud organizace jen jednorázově najímala pro obtížnější projekty.\n\nV minulosti se o obdobné transformaci uvažovalo u Ředitelství silnic a dálnic, v roce 2012 takový záměr zmínil ministr Pavel Dobeš (Věci veřejné) a v roce 2014 ministr Antonín Prachař (ANO), přičemž argumentovali snadnějším nakládáním s majetkem a možností platit vyšší než tabulkové platy. \n\n"}
{"id": "857398", "url": "https://cs.wikipedia.org/wiki?curid=857398", "title": "Lux (knižní série)", "text": "Lux (knižní série)\n\nLux je série, prozatím naplánovaných, 7 fantasy novel americké autorky Jennifer L. Armentroutové. Zatím byly vydány 3 ze 7 knih (k roku 2012).\n\nPříběh pojednává o sedmnáctileté Katy Swartz, která se přestěhuje ze slunné Floridy do Západní Virginie a stane se sousedkou dvojčat Dee a Deamona Blackových. Dee se s ní chce okamžitě kamarádit, ale přitažlivý a arogantní Deamon je vůči ní nepřátelský. Zanedlouho Katy pozná, že dvojčata před ní něco skrývají a snaží se rozluštit jejich tajemství...\n\n\nŽádná z knih v ČR zatím nevyšla.\n\nTato kniha je prequel. Vypráví o bratrovi Deamona a Dee - Dawsonovi a jeho lásce k lidské dívce Bethany Williamsové.\n\nKaty se přestěhovala společně se svojí matkou do Západní Virginie kvůli smrti otce. Pro její matku to znamená nový začátek. Pro Katy to znamená konec světa. Snad jen do té doby, kdy se seznámí se záhadnými dvojčaty Dee a Deamonem. Dee se s ní snaží od začátku kamarádit, ale Deamon se snaží Katy od Dee odehnat. Dee ale donutí svého bratra chovat se ke Katy hezky a ten s ní začíná trávit víc času. Většinou se chová ale arogantně a Katy si neustále dobírá. Katy Deamon přitahuje, ale zároveň ji od sebe odhání a neustále se množí záhady okolo dvojčat. Katy zjistí, že původně byli trojčata, bratr Dawson ale údajně zmizel i s dívkou Bethany Williamsovou. Katy ještě k tomu napadne nějaký podivný muž, ale na poslední chvíli ji zachrání Deamon a když jí zachrání znovu před jedoucím kamionem, dozvídá se, že mezi lidmi žijí tzv. Luxeni. Luxeni jsou mimozemšťané, kteří ovládají světlo. Jejich svět byl zničen a část z nich teď žije s lidmi na Zemi. Deamonovi záchranné akce zanechali na Katy tzv. stopu v podobu světla a tak je viditelná pro přirozené nepřátele Luxenů - Arumy.\n\nKaty se rozhodne Deamona a Dee chránit a vyhledá Aruma sama, aby ho pak Deamon se svými přáteli mohli zničit. Arum ale Katy přivede na hranici života a smrti a Katy v poslední chvíli, kdy vypadá, že je Arum porazil, dokáže čerpat energii z Deamonova a Deeina těla. Aruma zničí, ale cítí, že umírá. Deamon jí vyléčí a vytvoří mezi nimi zvláštní pouto. Deamon pak Katy řekne, že jí má rád, ta tomu ale nevěří a přikládá to za vedlejší účinek mimozemského pouta.\n\nKaty Deamona stále odhání, i když jsou k sobě přitahováni jako magnet. Začíná randit s novým klukem Blakem. Zanedlouho se projeví její nové schopnosti a také to, že Blake je jako ona. Dozví se, že její tělo zmutovalo a má podobné schopnosti jako Luxeni.\n\nVe městě je DOD (ministerstvo obrany), kteří monitorují Luxeny. Ty nepřizpůsobivé zabíjejí. Při cestě ze školy zahlédne Bethany Williams. Dawsonovu dívku, která měla být mrtvá. Tím pádem je ale i Dawson živí. Katy zjistí, že Blake spolupracuje s DOD a chce Katy vydat. V poslední chvíli se ji snaží zachránit Dee s Adamem. Adam ale zůstane ležet na zemi mrtvý. Do domu vtrhne Deamon a v Katy se opět probouzí drtivá síla a daří se jim útočníky porazit. Katy se cítí hrozně a chce se Deamonovi omluvit za svou hloupost a za to, že mu lhala. Nakonec mu řekne, že ho miluje a dávají se dohromady.\n\nKaty se setkává s Bethany a ta ji varuje, aby utekla, že se blíží něco strašného. Zjišťují, že Dawson je naživu a že se roky snažil přeměňovat lidi, tak jako Bethany. Katy je unesena a zavřena do klece. Její pouta i klec jsou z onyxu a dalších příměsí, které jí způsobují ohromnou bolest. Po hodinách křičení si poškodí hlas. Deamon si ale pro ni přijde a dostává ji z klece. Dostanou lístek s adresou, kde by měl být Dawson. Ten tam ale není. Když se vrátí domů, stojí Dawson na verandě. Zdá se ale, že je jiný než jakým býval dřív.\n"}
{"id": "857399", "url": "https://cs.wikipedia.org/wiki?curid=857399", "title": "Ghislarengo", "text": "Ghislarengo\n\nGhislarengo je italská obec v provincii Vercelli v oblasti Piemont.\n\nK 31. prosinci 2011 zde žilo 918 obyvatel.\n\nArborio, Carpignano Sesia (NO), Lenta, Rovasenda, Sillavengo (NO)\n"}
{"id": "857401", "url": "https://cs.wikipedia.org/wiki?curid=857401", "title": "Arborio", "text": "Arborio\n\nArborio je italská obec v provincii Vercelli v oblasti Piemont.\n\nK 31. prosinci 2011 zde žilo 939 obyvatel.\n\nGhislarengo, Greggio, Landiona (NO), Recetto (NO), Rovasenda, San Giacomo Vercellese, Sillavengo (NO), Vicolungo (NO), Villarboit\n"}
{"id": "857404", "url": "https://cs.wikipedia.org/wiki?curid=857404", "title": "Chameleon obrovský", "text": "Chameleon obrovský\n\nChameleon obrovský (\"Furcifer oustaleti\") je největší druh chameleona, může dorůst délky i přes 70 cm. V přírodě žije pouze na Madagaskaru, kde se vyskytuje na většině území ostrova. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento chameleon má středně velkou hlavu s mohutnou, bočně stočenou přilbou, která je u samce větší než u samice. Jako všichni chameleoni má i chameleon obrovský oční víčka srostlá, zůstává jen malý otvor na zornici, a velké oči se mohou pohybovat do všech stran a nezávisle na sobě. Tělo je bočně zploštělé, pokryté pravidelnými šupinami, hrdelní i hřbetní hřeben je jednořadý a tvořený šupinami kuželovitého tvaru. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Ocas je dlouhý a ovíjivý. Samci dorůstají délky až 70 cm, v přírodě však byli pozorováni i delší jedinci. Samice je menší, kolem 50 cm dlouhá.\n\nZbarvení je poněkud nevýrazné, zvláště u samců. Bývají jednobarevně šedí nebo hnědí s naznačenou kresbou, samice jsou zbarvené v odstínech šedé, hnědé, žluté, zelené nebo červené a jejich tmavší kresba je výraznější.\nChameleon obrovský je endemit Madagaskaru, zde se vyskytuje na většině území až do nadmořských výšek 1300 m n. m. Je to stromové zvíře, které dává přednost otevřeným nebo narušeným lesům a lesním okrajům. Obývá horskou savanu, opadavé suché lesy i deštné lesy, ale i zemědělskou krajinu a proniká i do těsné blízkosti lidí.\nJe to samotářské zvíře s denní aktivitou. Během dne se pomalu pohybuje po větvích a pátrá po kořisti, hmyzu a jiných bezobratlých i malých obratlovcích. Ty lapá vystřelovacím jazykem. Predátory, hady a dravé ptáky, zastrašuje nadmutím těla a syčením s široce rozevřenou tlamou, v případě ohrožení také kouše. Agresivní je také vůči ostatním jedincům svého druhu. Samec se samici dvoří kývavými pohyby. Samice, která není svolná k páření, varuje samce tmavým zbarvením těla a bočním kýváním. Je-li ochotná, na samcovu přítomnost nijak nereaguje a nechá ho přiblížit se. Kopulace trvá asi 20 minut. I po skončení páření se partneři snášejí, samice samce začne odhánět až na konci březosti, která trvá 40 dní. Vejce samice klade do chodby vyhrabané v půdě nebo listové hrabance, může jich být až padesát. Mláďata se líhnout za 210-280 dní, ihned po vylíhnutí jsou samostatná a pohlavně dospívají asi v jednom roce.\n\nChameleona obrovského je možné chovat v dostatečně velkém teráriu nebo volně ve skleníku či zimní zahradě. Společně je možné chovat pouze samce a samici v době páření, jinak je potřeba chovat je jednotlivě. Chovatelské zařízení musí být vybaveno silnými větvemi a odolnými rostlinami ke šplhání. Terárium se vytápí na 28-30 °C s mírným nočním poklesem. K udržení vhodné vlhkosti vzduchu je třeba rosení každý druhý den, vodu z listů rostlin chovaní chameleoni také pijí. Samice potřebují ke snůšce minimálně 30 cm vysokou vrstvu substrátu.\n\nV zajetí se chameleon obrovský krmí cvrčky, sarančaty, šváby, larvami brouků (\"Zoophobas\" spp., mouční červi), ptačími i myšími holátky či hlemýždi. Kromě vody, kterou olizují z listů, se napájí pipetou.\n\nJe chovancem zoologické zahrady v Praze a v Plzni.\n\n\n"}
{"id": "857410", "url": "https://cs.wikipedia.org/wiki?curid=857410", "title": "Dinah Sheridanová", "text": "Dinah Sheridanová\n\nDinah Sheridanová (nepřechýleně \"Sheridan\", 17. září 1920 v Hampsteadu v Londýně – 25. listopadu 2012 v Northwoodu v Londýně ) byla anglická herečka.\n\nNarodila se v Londýně ruskému otci a německé matce a původně se jmenovala \"Dinah Nadyejda Ginsburgová\". Později si celá rodina změnila příjmení na \"Sheridan\".\n\nVe filmu se poprvé objevila v roce 1937 ve snímku Father Steps Out, mezi její nejznámější filmy patří \"Genevieve\" z roku 1953 a \"The Railway Children\" z roku 1970.\n\n"}
{"id": "857415", "url": "https://cs.wikipedia.org/wiki?curid=857415", "title": "Tarentola chazaliae", "text": "Tarentola chazaliae\n\nTarentola chazaliae je druh gekona z rodu \"Tarentola\". Pochází ze severozápadní Afriky, kde žije v písčitých a skalnatých pouštích a polopouštích Maroka, Mauritánie a Západní Sahary. Tento druh bývá často chován v teráriích.\n\n\"Geckonia chazaliae\" Mocquard, 1895\n"}
{"id": "857416", "url": "https://cs.wikipedia.org/wiki?curid=857416", "title": "1 Camelopardalis", "text": "1 Camelopardalis\n\n1 Camelopardalis (1 Cam) je hvězda v souhvězdí Žirafy. Její zdánlivá hvězdná velikost je 5,77.\n"}
{"id": "857432", "url": "https://cs.wikipedia.org/wiki?curid=857432", "title": "Liffey", "text": "Liffey\n\nLiffey je řeka ve východním Irsku, protékající přes Dublin. Měří 125 km.\n\nPramení v pohoří Wicklow Mountains na jihovýchodních svazích vrchu Kippur (754 m n. m.) v nadmořské výšce 499.9 m n. m., Západně od města Greystones.\n\nZprvu teče na západ, po přibrání Ballydonnell Brooke teče přechodně na severozápad, následně se obloukem směřujícím na sever stáčí na jihozápad a výrazně meandruje. Pod obcí Kilbride vtéká do vodní nádrže Pollaphuca Reservoir, do které sleva ústí Kings River a pod přehradním zdí pokračuje severovýchodním směrem. Mezi městy Ballymore Eustace a Kilcullen teče meandrující na západ, odtud k Newbridge na severozápad a pak na severovýchod. Na dolním toku, u města Leixlip, už teče na východ a protéká přímo přes centrum Dublinu, který rozděluje na dvě poloviny. Ústí do Irského moře v zálivu Dublin Bay.\n\n\nLiffey postupně protéká přes tato města:\n\nZároveň teče územím tří správných jednotek: Wicklow, Kildare a Dublin.\n\nNa řece jsou vybudovány tři větší vodní elektrárny, na horním toku se nacházejí dvě vodní nádrže Pollaphuca Reservoir, malá přehrada je i při městě Leixlip. Za vysokého stavu vody je řeka splavná z Dublin Harbour k Heuston Station. V Dublinu do řeky vyúsťují kanály Grand Canal a Royal Canal, které propojují Liffey s řekami Barrow, resp. Shannon.\n"}
{"id": "857433", "url": "https://cs.wikipedia.org/wiki?curid=857433", "title": "Jan Blažka", "text": "Jan Blažka\n\nJan Blažka (* 4. prosince 1970) je bývalý český fotbalista, brankář.\n\nV lize hrál za AC Sparta Praha. V lize nastoupil ve 4 utkáních. Se Spartou získal v roce 1995 mistrovský titul. V nižších soutěžích hrál i za FC Chomutov, AC Sparta Praha B, 1. FK Příbram, SK Sparta Krč a FC Střížkov.\n\n"}
{"id": "857434", "url": "https://cs.wikipedia.org/wiki?curid=857434", "title": "Anna Kubíková", "text": "Anna Kubíková\n\nAnna Kubíková (* 17. srpna 1948 Brno) je česká historička a archivářka. Zaměřuje se především na dějiny Jižních Čech.\n\nVystudovala archivnictví na Universitě Jana Evangelisty Purkyně v Brně. Po absolutoriu nastoupila v roce 1972 jako archivářka do Státního oblastního archivu v Třeboni. Od dubna 1973 pracuje ve Státním okresním archivu v Českém Krumlově. V roce 2012 obdržela za zásluhy o české archivnictví resortní archivní vyznamenání.\n\n\n\n"}
{"id": "857441", "url": "https://cs.wikipedia.org/wiki?curid=857441", "title": "Lubomír Štrbík", "text": "Lubomír Štrbík\n\nLubomír Štrbík (* 26. listopadu 1977) je bývalý český fotbalista, záložník.\n\nHrál za SK Sigma Olomouc, LeRK Prostějov a HFK Olomouc. V české nejvyšší soutěži nastoupil v 17 utkáních. Svou kariéru nyní dohrává v týmu SK Chválkovice, hrajícím Olomoucký krajský přebor.\n\n"}
{"id": "857444", "url": "https://cs.wikipedia.org/wiki?curid=857444", "title": "Chiptune", "text": "Chiptune\n\nChiptune, také známý jako čipová hudba nebo 8bitová hudba, je syntetizovaná elektronická hudba většinou vytvářená zvukovými čipy historických počítačů, herních konzolí a hracích automatů, stejně jako ostatními způsoby jako třeba emulací. V raných 80. letech začal být osobní počítač méně nákladný a více dostupný než kdy dříve. To vedlo k množení zastaralých počítačů a herních konzolí, jenž byly zanechány uživateli jak upgradovali na novější stroje. Ty tak nebyly uživateli tolik žádané a navíc bylo snadné je najít, stávaly se tak snadným a dostupným prostředkem k tvorbě hudby nebo umění. Zatímco byl většinu času především undergroundovým žánrem, chiptune měl své chvíle střední popularity v 80. letech a 21. století. Chiptune ovlivnil vývoj elektronické taneční hudby.\n\nV současné produkci čipové hudby se používají herní technologie, které se prodávaly od 80. až do poloviny 90. let minulého století. Mezi populární systémy patří retro počítače jako třeba NEC PC-88, Commodore 64, MSX a Amiga, a konzole jako například NES, Game Boy, a Mega Drive / Genesis. Tyto systémy se vyznačovaly posunem v technologickém vývoji videoherního zvuku do doby, kdy konzole používaly vyhrazené hardwarové podsystémy nebo zvukové čipy na vytváření zvuků.\n\n\n"}
{"id": "857446", "url": "https://cs.wikipedia.org/wiki?curid=857446", "title": "Neviditelný muž", "text": "Neviditelný muž\n\nNeviditelný muž je název:\n\nv kinematografii:\n"}
{"id": "857449", "url": "https://cs.wikipedia.org/wiki?curid=857449", "title": "1 Geminorum", "text": "1 Geminorum\n\n1 Geminorum (1 Gem) je hvězda spektrálního typu G<nowiki>5</nowiki>III v souhvězdí Blíženců. Její zdánlivá velikost je 4,15. Jedná se o spektroskopickou dvojhvězdu.\n\nKdyž v 19. století John Flamsteed začal jasnější hvězdy, v souhvězdích ze západu na východ, byla 1 Geminorum první hvězdou v souhvězdí Blíženců. V katalogu Bright Star je vedena jako HR 2134, přičemž HR je zkratka pro Harvardský revidovaný katalog, předchůdce katalogu Bright Star.\n\nV roce 1948 bylo objeveno, že 1 Geminorum je těsnou dvojhvězdou při pozorovaní planety Uran. Z počátečních pozorování spektra se odhadovalo, že obě složky jsou obři a že sekundární složka je dvojhvězdou. Kolísání radiální rychlosti bylo objeveno v roce 1906, ale ve spektru bylo možné detekovat pouze jednu řadu absorpčních linií, a až do roku 1976 nebylo možné vypočítat spolehlivou oběžnou dráhu dvojhvězdy.\n\n1 Geminorum je trojhvězda 0,17 stupně jižně od ekliptiky. Primární složkou systému, 1 Geminorum A, je červená obří hvězda typu spektrálního typu K o dvojnásobku hmoty Slunce. Složka A obíhá spektroskopickou dvojhvězdu ve vzdálenosti 9,4 astronomických jednotek jednou za 4877,6 dní. Dvě sekundární složky, 1 Geminorum Ba a Bb, dosud nebyly spolehlivě odlišeny, ale pravidelné periodické dopplerovské posuny ve spektru naznačují oběžný pohyb binárního hvězdy sestávajícího z podobra spekrálního typu F a hvězdy o hmotnosti Slunce sluneční hmoty, která může mít spektrální ypu G, vzdálené od sebe přibližně 0,1234 astronomických jednotek. \n\nV roce 1893 Sherburne Wesley Burnhamová 94 minut od hvězdy při pozorování s dalekohledem pouhým okem, našla hvězdu 14. vězdné velikosti, ale jedná se pouze o vzdálený objekt v pozadí.\n\n1 Geminorum je uvedena jako podezřelá proměnná hvězda s amplitudou 0,05 magnitudy.\n"}
{"id": "857450", "url": "https://cs.wikipedia.org/wiki?curid=857450", "title": "1 Lacertae", "text": "1 Lacertae\n\n1 Lacertae (1 Lac) je hvězda v souhvězdí Ještěrky. Její zdánlivá hvězdná velikost je 4,13.\n"}
{"id": "857452", "url": "https://cs.wikipedia.org/wiki?curid=857452", "title": "Dick Lidman", "text": "Dick Lidman\n\nDick Gunnar Lidman (* 24. ledna 1967, Skelleftea) je bývalý švédský fotbalový útočník. Mimo Švédska působil jednu sezónu v ČR ve Slavii Praha, se kterou získal ligový titul.\n\nHrál za Skelleftea AIK, GIF Sundsvall, AIK Stockholm a na hostování v SK Slavia Praha, kde se objevil výměnou za hostování Martina Hyského v AIK Stockholm. Se Slavií získal v roce 1996 ligový titul. V naší nejvyšší soutěži nastoupil ve 3 utkáních a dal 1 gól. Ve švédské lize nastoupil ve 134 utkáních a dal 53 gólů. V roce 1995 nastoupil dvakrát za švédskou reprezentaci.\n\n"}
{"id": "857453", "url": "https://cs.wikipedia.org/wiki?curid=857453", "title": "1 Lupi", "text": "1 Lupi\n\n1 Lupi (1 Lup) je hvězda v souhvězdí Vlka. Její zdánlivá hvězdná velikost je 4,92.\n"}
{"id": "857455", "url": "https://cs.wikipedia.org/wiki?curid=857455", "title": "1 Serpentis", "text": "1 Serpentis\n\n1 Serpentis (1 Ser) je červený obr v souhvězdí Panny o zdánlivé hvězdné velikosti 5,52. Nachází se v červené skupině v Hertzsprungově–Russellově diagramu hvězd, jejímž jádru fúzuje helium. Poloměr má 13krát větší než Slunce, povrchovou teplotu má 4 581 K, je 77 krát jasnější než Slunce a nachází se ve vzdálenosti 322 světelných let. Označení Serpentis má proto, že před ustavením moderních souhvězdí Mezinárodní astronomickou unií byla zařazována do souhvězdí Hada. \n\nMá také Bayerovo označení M Serpentis. Když bylo souhvězdí Hadonoše a Hada rozděleny do různých souhvězdí, hvězda s Flamsteedovým označením 1 Serpentis byl ponechána za hranicí v souhvězdí Vah. Od té doby se mírně posunula a nyní je v souhvězdí Panny.\n\nWilliam Herschel objevil průvodce vzdáleného 86 úhlových minut. Je ve stejné vzdálenosti jako 1 Ser a sdílí s ní společný pohyb. Je pravděpodobné, že se jedná o fyzického společníka, a obě hvězdy dělí vzdálenost 8 600 AU. Má spektrální třídu G5 IV a má menší hmotnost i jasnost než Slunce. \n\nTrochu větší úhlové vzdálenosti se nachází hvězda 10. velikosti, která je také uvedena ve více katalozích hvězd, ale jedná se jen o náhodnou hvězdu v pozadí.\n"}
{"id": "857456", "url": "https://cs.wikipedia.org/wiki?curid=857456", "title": "10 Draconis", "text": "10 Draconis\n\n10 Draconis (10 Dra) je hvězda v souhvězdí Draka. Její zdánlivá velikost je 4,66. Její další označení 87 Ursae Majoris. Vzhledem k tomu, že se nachází 372 světelných let od Země, její absolutní hvězdná velikost je rovna -0,62. Patří do spektrální třídy M3,5III. Je periodickou proměnnou hvězdou.\n\nOdhaduje se, že hvězda má stáří asi 10 miliard let, je červeným obrem spektrálního typu M3.5 III na konci života hvězdy. 10 Dra má pouze 93% hmoty Slunce, ale má přibližně 83krát větší poloměr než Slunce. Hvězda má více než 1.000násobek svítivosti Slunce a její fotosféra má efektivní teplotu 3 584 K.\n"}
{"id": "857457", "url": "https://cs.wikipedia.org/wiki?curid=857457", "title": "10 Lacertae", "text": "10 Lacertae\n\n10 Lacertae (10 Lac) je hvězda v souhvězdí Ještěrky. Její zdánlivá velikost je 4,88.\n"}
{"id": "857462", "url": "https://cs.wikipedia.org/wiki?curid=857462", "title": "1 Scorpii", "text": "1 Scorpii\n\n1 Scorpii (b Scorpii, b Sco, HD 141637, HIP 77635) je hvězda v souhvězdí Štíra spektrálního typu B<nowiki>1,5</nowiki>V<nowiki>n</nowiki>. Jeho zdánlivá velikost je 4,63. Vzhledem k tomu, že se nachází 522 světelných let od Země, činí její absolutní velikost −1,39.\n"}
{"id": "857465", "url": "https://cs.wikipedia.org/wiki?curid=857465", "title": "Markéta Savojská (1851)", "text": "Markéta Savojská (1851)\n\nMarkéta Savojská (Margherita Maria Teresa Giovanna; 20. listopadu 1851 – 4. ledna 1926) byla rodem savojská princezna a sňatkem italská královna, manželka Umberta I.\n\nByla starší ze dvou potomků janovského vévody Ferdinanda Savojského a saské princezny Alžběty, dcery krále Jana I. Saského.\n\nDne 21. dubna 1868 se Markéta vdala za svého bratrance Umberta a dne 11. listopadu 1869 se narodilo jejich jediné dítě, budoucí král Viktor Emanuel III. 9. ledna 1878 se Umberto stal králem Itálie. Markéta byla kulturně založené, podporovala umělce a spisovatele a zakládala kulturní instituce (Società del Quartetto nebo Casa di Dante). Přispívala mnoha charitativním organizacím, především Červenému kříži.\n\nRoku 1885 po ní pojmenovali horolezci dosud bezejmenný štít Cima Margherita v pohoří Brenta. V roce 1889 po ní byla pojmenovaná slavná pizza Margherita, jejíž barvy reprezentují italskou vlajku. V roce 1906 její synovec Luigi Amedeo di Savoia-Aosta zdolal nejvyšší vrchol hory Mount Stanley a pojmenoval ho po královně.\n\nDne 18. srpna 1893 s doprovodem zdolala horu Punta Gnifetti (Signalkuppe) kvůli inauguraci horské chaty, která po ní byla pojmenovaná. \"Capanna Regina Margherita\" leží ve výšce 4 554 metrů a stále se jedná o nejvýše položenou horskou chatu v Evropě.\n\nUmberto I. byl 19. července 1900 zavražděn anarchistou Gaetanem Bresci a Markéta ho přežila o 26 let.\n"}
{"id": "857470", "url": "https://cs.wikipedia.org/wiki?curid=857470", "title": "Svaz průmyslu a dopravy ČR", "text": "Svaz průmyslu a dopravy ČR\n\nSvaz průmyslu a dopravy ČR (SP ČR) je zaměstnavatelským svazem v České republice. Je nestátní, na vládě, politických stranách a odborech nezávislou organizací ovlivňující hospodářskou a sociální politiku vlády a působící na vytváření optimálních podmínek pro podnikání. Hájí zájmy zaměstnavatelů na úrovni České republiky, ale i v evropských a světových organizacích. Vyjednává za zaměstnavatele s vládou a odbory v Radě hospodářské a sociální dohody, tzv. tripartitě.\n\nSvaz podle vlastních údajů sdružuje 33 odvětvových profesních či regionálních svazů a asociací (kolektivních členů), 146 individuálních členských firem a 4 pozorovatele (k červnu 2019). Celkově tak reprezentuje zhruba 11 tisíc firem, které zaměstnávají 1,3 milionu pracovníků. Po České republice má sedm regionálních zastoupení, která vyjednávají za zaměstnavatele v krajských tripartitách.\n\nPřed rokem 1918 byly reprezentanty českých podnikatelských skupin české sekce Ústředního svazu rakouského průmyslu a Jednoty rakouských průmyslníků. Po roce 1918, konkrétně od valné hromady z 18. června, převzal správu nad zájmy průmyslu Český svaz průmyslníků. Koncem roku 1918 byl na podkladě spolkového zákona právně založen Ústřední svaz československých průmyslníků, dobrovolná celostátní organizace, která rychle s velkými bankami a jinými vrcholnými ekonomickými strukturami ovládla československé hospodářství a společně s nimi měla rozhodující slovo při určování ekonomické politiky vlády nového státu. Mezi čelné představitele Svazu patřili F. Malinský, B. Mařík, J. Preiss (předsedové), T. Baťa, J. Baťa, F. Hodáč, L.Myslík, V. Klement, V. Kavalier, F. Zátka a další osobnosti. \n\nDne 29. srpna 1939 byl na základě nařízení ministra průmyslu, obchodu a živností průmysl v Čechách a na Moravě povinně organizován v Ústředním svazu průmyslu pro Čechy a Moravu, členěném jak odborně do 23 hospodářských skupin, tak územně do 10 územních skupin. Po roce 1945 se svaz vrátil k původnímu jménu, poúnorový mocenský monopol KSČ ale přinesl nástup centrálně plánovaného hospodářství a tím i likvidaci Ústředního svazu československého průmyslu ke dni 30. září 1950. V tu dobu měl Svaz 14 tisíc členů.\n\nSnaha o jeho obnovení v roce 1968 pak vydržela jen do následujícího roku. K obnově došlo až 5. května 1990, kdy byl v Ostravě z iniciativy 153 podniků a organizací založen Svaz průmyslu České republiky, který navázal na Ústřední svaz československých průmyslníků. Dne 17. března 1994 schválila valná hromada přejmenování na Svaz průmyslu a dopravy České republiky.\n\nV čele Svazu průmyslu stojí devatenáctičlenné představenstvo, které je voleno ze zástupců členských firem. Představenstvo se skládá z prezidenta, sedmi viceprezidentů a 11 členů představenstva. Kontrolním orgánem Svazu je pětičlenná dozorčí rada. Od roku 2011 vede Svaz průmyslu a dopravy ČR prezident Jaroslav Hanák, který byl ve své funkci potvrzen i ve volbách roku 2015 a 2019.\n\nOd obnovení Svazu stáli v čele předsednictva:\n\n\n\nSvaz průmyslu a dopravy ČR hájí zaměstnavatele a podnikatele a snaží se pro ně vytvářet optimální podmínky pro podnikání a zvyšování konkurenceschopnosti.\n\nV Radě hospodářské a sociální dohody (tripartitě) se projednávají zásadní ekonomické a sociální témata na úrovni vláda – zaměstnavatelé – odbory. Součástí tripartity jsou konzultace na úrovni expertů. Svaz zastupuje své členy při kolektivním vyjednávání s odbory a nabízí jim své konzultace.\n\nSvaz je oficiálním připomínkovým místem pro legislativu. Uplatňuje požadavky firem v souhrnných stanoviscích, které umisťuje do elektronické knihovny vládních materiálů (e-klep). Členové mohou prostřednictvím Svazu iniciovat změny právních norem směřující ke zlepšení podnikatelského prostředí. Ročně Svaz okomentuje na 140 zákonů.\n\nSvaz formuluje v expertních týmech a pracovních skupinách stanoviska na základě potřeb svých členů. Zabývá se tématy, které se dotýkají téměř všech sektorů průmyslu a dopravy:\n\nSvaz průmyslu a dopravy ČR je členem evropských i mezinárodních organizací, které prosazují zájmy zaměstnavatelů a podnikatelů na evropské úrovni. Od roku 1993 je členem Konfederace evropského podnikání BusinessEurope, která sdružuje 40 evropských národních zaměstnavatelských svazů. V Bruselu má také své stálé zastoupení. Od roku 1996 má své zástupce v Poradním výboru pro průmysl a obchod OECD (BIAC).\n\nNa bilaterální úrovni spolupracuje s partnerskými průmyslovými svazy, obchodními komorami a ostatními hospodářskými institucemi v zahraničí na základě dohod o spolupráci.\n\nZástupci Svazu působí v Evropském hospodářském a sociálním výboru (EHSV), což je poradní orgán Evropské komise a součást Evropského sociálního dialogu. Svaz zastupuje zaměstnavatele v poradních výborech a agenturách Evropské komise, v nichž je účast sociálních partnerů zakotvena ve Smlouvě o Evropském společenství.\n\nSvaz průmyslu a dopravy ČR je spoluzakladatelem České podnikatelské reprezentace v Bruselu (CEBRE), a to společně s Hospodářskou komorou ČR a Konfederací zaměstnavatelských a podnikatelských svazů ČR. CEBRE bylo vytvořeno, aby prezentovalo a obhajovalo české podnikatelské zájmy před evropskými institucemi a u evropských podnikatelských federací přímo v Bruselu.\n\nSněm SP ČR je pro členy Svazu nejvýznamnější událostí roku. Tradičně je součástí prvního dne Mezinárodního strojírenského veletrhu na brněnském výstavišti. Na Sněmu Svaz průmyslu hodnotí aktuální ekonomickou situaci a dochází zde k výměně názorů a stanovisek mezi vládou a zaměstnavateli a podnikateli. Schází se zde každoročně na čtyři stovky zástupců firemní sféry a význačných hostů. \n\n"}
{"id": "857476", "url": "https://cs.wikipedia.org/wiki?curid=857476", "title": "Okres Gudauta", "text": "Okres Gudauta\n\nOkres Gudauta je nižší územně-správní celek Abcházie, uznávaný jak abchazskou separatistickou vládou, tak centrální gruzínskou vládou v Tbilisi. Okres sousedí na západě s okresem Gagra a dělí je od sebe řeka Bzyb na svém dolním toku. Na východní straně sousedí s okresem Suchumi a společnou hranici tvoří obtížně prostupný vysokohorský terén. Na severní straně sousedí s Ruskem. Okresním městem je Gudauta.\n\nV celém okrese žije dle údajů ze sčítání lidu z roku 2011 celkem 36 775 obyvatel, nicméně před vypuknutím Gruzínsko-abchazského konfliktu v roce 1989 měla oblast 57 334 obyvatel a tenkrát mělo abchazské obyvatelstvo v tomto okrese jako v jediném nadpoloviční většinu, avšak těsnou. V současnosti je v okrese Gudauta naprostá většina obyvatel již jen abchazské národnosti.\n\nV Gudautě se nachází ruská letecká základna, která spravuje letiště Bombora.\n\nPřevážná většina území je tvořena horským zalesněným terénem a vysokohorským skalnatým terénem, protkaným pastvinami s panenskou přírodou. Většina obyvatel je tudíž soustředěna do úzké nížiny na pobřeží Černého moře a horská oblast je přístupná pouze po silnici podél řeky Bzyb, dále pak už jen pěšky po neznačených cestách.\n\nV okolí jezera Rica až na sever k hraničnímu přechodu s Ruskem se nachází Rická přírodní rezervace a na východě okresu se nachází Přírodní rezervace Pschu-Gumista, která však z větší části zasahuje do okresu Suchumi. Další přírodní rezervací je přímořská oblast Picunda-Mysra se skalnatým pobřežím.\n\nV horách pramení řeka Bzyb a několik malých potůčků, které se vlévají rovnou do Černého moře.\n\nV čele okresní rady stáli:\n\nDle sčítání lidu z roku 2011 byla skladba obyvatelstva v okrese následující:\n\n\n\n\n"}
{"id": "857477", "url": "https://cs.wikipedia.org/wiki?curid=857477", "title": "Camarillasaurus", "text": "Camarillasaurus\n\nCamarillasaurus („ještěr z Camarillas“) byl rodem teropodního dinosaura, žijícího v období spodní křídy na území dnešního severovýchodního Španělska (provincie Teruel). Zkameněliny tohoto dravce byly objeveny v sedimentech souvrství Camarillas. Tento rod ceratosaurního teropoda poněkud zaplňuje mezeru mezi svrchnojurskými druhy a pozdějšími abelisauroidy.\n\n"}
{"id": "857481", "url": "https://cs.wikipedia.org/wiki?curid=857481", "title": "Třída Kolkata", "text": "Třída Kolkata\n\nTřída Kolkata (jinak též Projekt 15A) je třída víceúčelových raketových torpédoborců indického námořnictva. První jednotka třídy vstoupila do služby v roce 2014. Třídu tvoří tři jednotky a poté výroba přejde na pokročilejší třídu \"Visakhapatnam\" (Projekt 15B, čtyři jednotky), která od této třídy převezme konstrukci trupu.\n\nV roce 2000 byla objednána stavba tří jednotek této třídy. Celou třídu staví indické loděnice Mazagon Dock Limited (MDL). Prototypová jednotka do služby vstoupila v srpnu 2014 a druhá v září 2015.\n\nJednotky třídy \"Kolkata\":\nKonstrukce této třídy vychází z předchozí třídy \"Delhi\".\n\nV příďové dělové věži bude umístěn jeden 130mm kanón. Primární zbraní pro prostorovou protivzdušnou obranu bude 64 protiletadlových řízených střel Barak 8. Hlavní údernou výzbrojí bude šestnáct protilodních střel BrahMos s dosahem 290 km, umístěných ve vertikálních vypouštěcích silech. Pro bodovou obranu slouží 32 řízených střel Barak 1 a čtyři 30mm kanóny systému AK-630. Torpédoborce dále ponesou dva raketové vrhače hlubinných pum RBU-6000. Na zádi se nachází přistávací plocha a hangár pro dva střední vrtulníky.\n\nPohonný systém je koncepce COGAG. Tvoří ho čtyři turbíny DT-59, uspořádané do dvou skupin. Lodní šrouby jsou dva. Nejvyšší rychlost bude přesahovat 30 uzlů.\n"}
{"id": "857489", "url": "https://cs.wikipedia.org/wiki?curid=857489", "title": "Coronosaurus", "text": "Coronosaurus\n\nCoronosaurus (\"korunní ještěr\") byl rod středně velkého rohatého dinosaura (ceratopsida), žijícího v období svrchní křídy (před 76,5 - 76,2 mil. let) na území dnešní provincie Alberty (jižní Kanada). \n\nTento rohatý dinosaurus dosahoval délky přes 5 metrů a hmotnosti kolem 2 tun. Původně byl v roce 2005 popsán jako nový druh dlouho známého rodu \"Centrosaurus\" (\"C. brinkmani\"). V roce 2012 pak bylo po dalším výzkumu stanoveno pro tento taxon nové rodové jméno \"Coronosaurus\".\n"}
{"id": "857493", "url": "https://cs.wikipedia.org/wiki?curid=857493", "title": "Neviditelný muž (film, 1933)", "text": "Neviditelný muž (film, 1933)\n\nNeviditelný muž (anglicky \"The Invisible Man\") je americký filmový sci-fi horor z roku 1933, který natočil režisér James Whale a v němž účinkují např. Claude Rains (jeho filmový debut) a Gloria Stuart.\n\nVychází z vědeckofantastastického románu anglického spisovatele Herberta George Wellse \"Neviditelný\". Řadí se mezi filmy tzv. „Universal Horroru“ (série charakteristických filmů studia Universal Studios z let 1923–1960) a dal vzniknout dalším sequelům nebo příběhům s tématem neviditelnosti, které už ale neměly mnoho společných prvků s originálním Wellsovým příběhem.\n\nHerec Claude Rains v roli neviditelného muže (dr. Jacka Griffina) strávil před kamerou většinu času v obvazech, pouze na konci filmu je ukázán ve své podobě. V roce 2008 byl film Knihovnou Kongresu vybrán k uchování v americkém Národním filmovém registru (National Film Registry) jako \"kulturně, historicky nebo esteticky významný\".\n\nZáhadný muž s obvázaným obličejem a v obskurních tmavých brýlích (dr. Jack Griffin) si najme pokoj v horním patře hostince v anglické vesnici Iping. Především žádá o klid, nepřeje si být vyrušován. Dole v nálevně okamžitě začne osazenstvo spekulovat, zda se nejedná o zločince nebo podobné individuum. Po týdnu nese žena hostinského Halla cizinci jídlo, ale ten ji nerudně odbyde. Pracuje zde na výzkumu protilátky na svou neviditelnost. Žena pošle hostinského, aby cizince vyhodil, protože mimo špatného chování dluží peníze. Pan Hall obeznámí podnájemníka, že musí odejít. Rozezlený Griffin jej shodí ze schodů. Je přivolána policie, což vzteklého muže rozlítí ještě víc. Začne si odstraňovat obvazy z obličeje, čímž vyjde najevo, že je neviditelný. Vylekaní muži včetně strážníka se dají na ústup. Po chvíli se vrátí, aby jej zadrželi, ale nyní neviditelný Griffin se jim vysmívá, rozdává rány, demoluje vybavení hostince a nakonec uprchne. Na ulici vyvolá paniku.\n\nGriffinovo chování ovlivňuje vzácná droga z Indie zvaná monokan. Mimo to, že je silným bělidlem, může vyvolat i řadu negativních reakcí, ale ty nebyly přesně popsány. Ví se jen, že injekce podaná psovi způsobila změnu jeho chování k horšímu. Dcera Griffinova zaměstnavatele dr. Cranleyho Flora Cranleyová má o Jacka starosti, protože zmizel beze stopy a nenechal jí ani vzkaz. Toho se snaží využít ve svůj prospěch druhý Cranleyův asistent dr. Arthur Kemp, ale Flora jej odmítne. Jack Griffin přijde ke Kempovi domů a pod pohrůžkami jej donutí ke spolupráci. Hodlá z něj učinit svého společníka, jeho plánem je (pod vlivem drogy) ovládnout svět za pomocí teroru a vražd. Společně se vrací automobilem do hostince, kde si dr. Griffin vezme zpět své knihy, které zde při úprku zanechal. Když se plíží nálevnou, je svědkem policejního výslechu. Přítomný konstábl výpovědi svědků zlehčuje a má za to, že jde jen o podvod. Griffin se neudrží, začne po lidech vrhat předměty a donutí je k útěku. Konstábla pak uškrtí.\n\nKdyž je zpátky u Kempa a odchází si lehnout, Kemp zavolá nejdříve dr. Cranleyho s Florou a poté informuje policii. Flora přesvědčí otce, aby ji nechal s Jackem promluvit. V její přítomnosti Griffin zjihne a slíbí jí, že najde protilátku a vrátí se k ní. Vzápětí se neovládne a posedne jej opět touha po moci. K domu se blíží policejní síly, Griffin vidí, že jej Kemp zradil. Odvádí Floru z pokoje a mizí pryč. Kempovi slíbí, že jej v 10 hodin příští noci zabije. Poté začne řádit, shodí dva pátrající dobrovolníky ze srázu, přehodí výhybku a způsobí pád osobního vlaku do rokle, což má za následek mnoho desítek životů. Policie nabízí odměnu každému, kdo vymyslí způsob, jak chytit neviditelného muže.\n\nVrchní komisař sází na to, že Griffin splní svůj slib a pokusí se Kempa zavraždit v určenou hodinu. Kempovi se nelíbí role policejní návnady a tak je vymyšlen plán, kdy v přestrojení za policistu odjede automobilem do bezpečí. Nicméně neviditelný muž o akci ví a nepozorován odjíždí s Kempem. Pak se mu prozradí, sváže jej a pošle ve voze ze srázu, kde automobil i s Kempem exploduje. Do Anglie přišlo ochlazení, napadlo hodně sněhu a neviditelný muž hledá úkryt před špatným počasím. Nalezne jej ve stodole, kde usne na seně. Farmář zaslechne chrápání a jde informovat policii. Ta stodolu obklíčí a podpálí. Když Griffin vyběhne ven, jdou na sněhu vidět jeho stopy. Vrchní komisař zahájí palbu a vážně jej postřelí. Je dopraven do nemocnice, kde se setká s Florou. Řekne jí, se k ní chtěl vrátit, ale neuspěl. Spáchal věci, které by člověk měl nechat na pokoji. Poté umírá a jeho tělo se po smrti zviditelní.\nV roce 2004 studio Universal vydalo šest edicí se svými nejlepšími horory. Kompletní edice \"The Invisible Man\" obsahovala tyto filmy:\n\nFilm \"The Invisible Man\" byl delší než dřívější televizní verze. Edice obsahovala i bonusy včetně „Now You See Him: The Invisible Man Revealed“ (zpracovaný filmovým historikem Rudy Behlmerem) – detailního pohledu na tvorbu klasického hororového filmu a jeho sequelů.\n\n\n"}
{"id": "857495", "url": "https://cs.wikipedia.org/wiki?curid=857495", "title": "1933 ve filmu", "text": "1933 ve filmu\n\n\n"}
{"id": "857496", "url": "https://cs.wikipedia.org/wiki?curid=857496", "title": "Diabolus in Musica", "text": "Diabolus in Musica\n\nDiabolus in Musica je osmé studiové album americké thrashmetalové skupiny Slayer. Vyšlo 9. června 1998 jako třetí studiovka s tehdejším bubeníkem Paulem Bostaphem. I když album obdrželo od kritiků smíšená hodnocení, tak se ho v prvním týdnu prodalo cca 46 000 kopií, což ho dostalo na 31. příčku v žebříčku Billboard 200.\n\n"}
{"id": "857505", "url": "https://cs.wikipedia.org/wiki?curid=857505", "title": "Insolvenční rejstřík", "text": "Insolvenční rejstřík\n\nInsolvenční rejstřík (ISIR) je veřejný seznam, do kterého se zapisují zákonem stanovené údaje o subjektech, které v České republice procházejí insolvenčním řízením. Vede ho příslušný rejstříkový soud, kterým je krajský soud. Výjimku tvoří jen Krajský soud v Praze, protože pro subjekty se sídlem nebo místem podnikání v jeho soudním obvodu vede insolvenční rejstřík Městský soud v Praze.\n\nČeský insolvenční rejstřík patří do ISAS, informačního systému okresních soudů.\n\nDo insolvenčního rejstříku se zapisují:\n\nV insolvenčním rejstříku lze najít kromě subjektů v insolvenci také informace o jejich insolvenčním správci a dokumentaci s insolvenčním řízením spojenou. \n\nO insolvenčním správci se zde může zájemce dozvědět například, kde správce sídlí, jaké má identifikační číslo a jaké další insolvenční řízení ještě spravuje. Zájemce se také dozví, zda a proč byla správci pozastavena činnost nebo zda mu nezaniklo oprávnění vykonávat činnost. \n\nO dlužnících zde může zájemce nalézt tyto údaje: \n\n\na změny těchto údajů. Zapisují se také další údaje specifické pro jednotlivé typy právnických osob a další údaje.\n\nKaždý dlužník zde má vedený jeden spis. Insolvenční soud zveřejňuje chronologicky informace a písemnosti, které se týkají rozhodnutí soudu v insolvenčním řízení a incidenčních sporech, veškerá podání, která se dlužníka týkají, a rovněž další informace, které podle zákona zveřejňovat má.\n\nInsolvenční zákon nepředepisuje jen to, co se má v insolvenčním rejstříku zobrazovat, ale také to, co ne. Nezveřejňují se například dokumenty, které podléhají utajení. Může zde být však učiněna poznámka, že existuje dokument, který nebyl zveřejněný. Dočasně se nezveřejňují též takové písemnosti a doklady, jejichž okamžité zveřejnění by mohlo zmařit insolvenční řízení. Na odůvodněnou žádost fyzické osoby, která učinila podání, může insolvenční soud také rozhodnout, že některé údaje o této osobě nebudou přístupné. Jméno a příjmení ale musí byt zveřejněné vždy.\n\nDo insolvenčního rejstříku je zapsán dlužník, který podá návrh na zahájení insolvenční řízení. Za dlužníka může podat návrh i osoba oprávněná, nikoli však věřitel. Tento návrh může dlužník podat nejen, když se ocitne v úpadku, ale také tehdy, když mu úpadek teprve hrozí. Insolvenční řízení může nabýt tří podob: \n\n\nŘízení o zápisu do insolvenčního rejstříku upravuje občanský soudní řád.\n\nPro podnikatelské subjekty a obecně věřitele má význam sledovat obsah insolvenčního rejstříku. Dozví se tam, zda subjekty, se kterými jsou v nějakém obchodně-závazkovém vztahu, anebo jsou jejich věřiteli, nejsou evidovány jako povinní v insolvenčním řízení. V takovém případě se totiž může stát rizikovým uzavírat další obchodně-závazkové vztahy s těmito subjekty, případně poskytovat spotřebitelské úvěry takovým osobám. \n\nZa pomoci insolvenčního rejstříku také provádí soud například předvolání na schůzi věřitelů, kam by se měl dostavit každý věřitel subjektu. Proto by měli účastníci insolvenčního řízení, zejména věřitelé, ve svém vlastním zájmu pravidelně sledovat probíhající insolvenční řízení. Soud vychází ze skutečnosti, že je rejstřík veřejně přístupný, a na pozdní přihlášení se věřitelů nebere zřetel.\n\nPrvní možnost přístupu je skrze oficiální web insolvenčního rejstříku a druhou možností je Czech POINT, kde zájemce může získat ověřený výpis z insolvenčního rejstříku. Za první stranu zaplatí 100 Kč a za každou další pak 50 korun.\n\nZápis v insolvenčním rejstříku je podstatný údaje také pro zapsaný subjekt. Může ho limitovat v dalším pracovním či soukromém životě. Se zápisem v insolvenčním registru není zapsaný subjekt úvěruschopný nebo dostatečně bonitní. Zápis v insolvenčním rejstříku je zde veden ještě pět let po ukončení insolvenčního řízení. Jakmile uplyne 5 let od nabytí právní moci rozhodnutí, jímž bylo ukončeno insolvenční řízení, nedojde k úplnému vymazání záznamu z insolvenčního rejstříku, ale k jeho znepřístupnění. Věřitelé při hledání v rejstříku o daném subjektu již žádné informace nenajdou. \n\nPokud však insolvenční řízení skončí: \n\n\nmůže dlužník zažádat o vyškrtnutí z rejstříku už tři měsíce od doby, kdy toto rozhodnutí nabude právní moci. Soud pak o něm údaje znepřístupní do 15 dní od doručení žádosti.\n\n"}
{"id": "857507", "url": "https://cs.wikipedia.org/wiki?curid=857507", "title": "Gorian: Strážci magie", "text": "Gorian: Strážci magie\n\nGorian: Strážci magie ( ) je kniha od Alfreda Bekkera vydaná v roce 2012. Hlavním hrdinou je mladý čaroděj Gorian.\n\nGorian se svými přáteli Torbasem a Sheerou a řádovým mistrem Thondarilem je nucen uprchnout před krutým vládcem říše mrazu Morygorem do země gryfích letců. Ani tam však už není bezpečno. Jejich nadějí se stávají Kaladranské ostrovy, kde žije téměř nesmrtelný národ, vládnoucí mocnou magií. Ta snad jako jediná je schopna odvrátit úplné zatmění slunce Stínonošem, kterým Morygor posunuje po obloze, a tím ohrožuje veškerý život na zeměkouli. Než se však dostanou do Kaladranie, musí zdolat řadu nebezpečných překážek. Ohrožují je smrtoši, netopýří lidé, ohniví démoni, stínoví jezdci, sněžní krkavci a jiné kreatury, musí se potýkat se zradou těch, které Morygor přetáhl na svou stranu. Přesto Gorian nepřestává věřit, že Morygora jednou porazí, a neváhá ani sestoupit do Říše ducha, aby načerpal potřebné vědomosti.\n\n"}
{"id": "857508", "url": "https://cs.wikipedia.org/wiki?curid=857508", "title": "Marco Cé", "text": "Marco Cé\n\nMarco kardinál Cé (8. července 1925, Izano - 12. května 2014, Benátky) byl italský římskokatolický kněz, bývalý benátský patriarcha, kardinál.\n\nStudoval na římských univerzitách - Papežské univerzitě Gregoriana a Papežském biblickém institutu. Kněžské svěcení přijal 27. března 1948. Působil jako vyučující, vicerektor a rektor v semináři v Cremmii. V dubnu 1970 byl jmenován pomocným biskupem v Boloni a titulárním biskupem vulturijským, biskupské svěcení přijal 17. května téhož roku.\n\nDne 7. prosince 1978 ho papež Jan Pavel II. jmenoval benátským patriarchou. Stal se tak nástupcem Albino Lucianiho. Při své první konzistoři v červnu 1979 ho papež Jan Pavel II. jmenoval kardinálem. Na funkci benátského patriarchy rezignoval v lednu 2002 po dovršení kanonického věku, jeho nástupcem se stal kardinál Angelo Scola. Kardinál Cé byl nejstarším z kardinálů, kteří se účastnili konkláve v roce 2005 po smrti Jana Pavla II. Zemřel 12. května 2014 v Benátkách.\n\n\n"}
{"id": "857509", "url": "https://cs.wikipedia.org/wiki?curid=857509", "title": "Světlo ženy", "text": "Světlo ženy\n\nSvětlo ženy ( ) je filmové drama z roku 1979 režírované Costou-Gavrasem ve francouzsko-italsko-západoněmecké koprodukci. Spolu s Milanem Kunderou a Robertem Frankem se režisér podílel také na scénáři, který vznikl na motivy stejnojmenného románu spisovatele Romaina Garyho.\nHlavní postavy ztvárnili Yves Montand a Romy Schneiderová. Děj se odehrává v průběhu jediného dne. Natáčení trvalo padesát tři dnů, od prosince 1978 do 20. února 1979, především v římských ateliérech Cinecittà. Postprodukce byla dokončena v červenci 1979 a pařížská premiéra následovala 29. srpna téhož roku.\n\nV roce 1980 obdržel snímek Césara v kategorii nejlepší zvuk. V dalších třech byl nominován − nejlepší film, režie a ženský herecký výkon.\n\nHlavní hrdina příběhu Michel (Yves Montand) při vystupování z taxi na bulváru St. Michelle vyrazí nákup z ruky ženě středního věku Lydii (Romy Schneider). Míří z letiště a má jen dolary, které řidič odmítá přijmout. Žena za něho zaplatí. Pozve ji proto do kavárny a začíná se odvíjet vztah dvou osamělých osob.\n\nMichel se právě rozešel se svou ženou. Jejich manželství bylo přáteli považováno za ideální a nezničitelné. Z rozchodu se chce vyléčit během půlročního pobytu v jihoamerickém Caracasu. Namísto do letadla se však dostává do bytu nově poznané ženy. Oba postupně odkrývají šrámy a zklamání svých niter. Lydie přišla o malou dceru, když její manžel Galba Tovarskij (Romolo Valli) havaroval s vozem. On sám si nese následky v podobě těžkého poškození řeči a se ženou nežije.\n\nBěhem dlouhé noci se nová dvojice neúspěšně pokusí o milování, navštíví varieté, kam je dopoledne na své číslo se šimpanzem a psíky pozval starší muž v kavárně. Zastaví se také na velkolepé oslavě narozenin Galby, který pochází ze staré ruské rodiny. Celou událost řídí jeho pečující matka Soňa Tovarská (Lila Kedrovová).\n\nRáno Michel společně s novou kamarádkou jede navštívit manželku. Ta si však v noci vzala život, jak sděluje policejní komisař (Daniel Mesguich). Lydie se rozhoduje na nějakou dobu odjet z Francie, aby si vše promyslela a citově vystřízlivěla. Stejnou věc se chystá učinit také Michel, který na ni ovšem bude čekat v Paříži.\n\n"}
{"id": "857513", "url": "https://cs.wikipedia.org/wiki?curid=857513", "title": "Bruno Restel", "text": "Bruno Restel\n\nBruno Restel SJ (4. října 1900, Krzanowice, tehdy Rakouské Slezsko, dnes Polsko – 14. července 1983, Innsbruck) byl římskokatolický kněz německé národnosti, který v letech 1937–1938 zastával funkci provinciála České provincie Tovaryšstva Ježíšova.\n\nBruno Restel se narodil v rolnické rodině jako šesté z jedenácti dětí. Jeho rodné Křanovice, které leží v těsném sousedství České republiky, se tehdy nacházely v Rakouském Slezsku, po druhé světové válce byly přičleněny k Polsku. Gymnázium vystudoval v Ratiboři. V blízké Opavě se seznámil s jezuity, zvláště s tehdejším superiorem P. Koskou. Vlivem jeho příkladu se rozhodl stát se členem řádu.\n\nRoku 1919 vstoupil do noviciátu na Velehradě. Později odešel na tři roky studovat filozofii na řádovou univerzitu do Innsbrucku. Ve školním roce 1926–27 byl prefektem na velehradském gymnázium, poté odjel studovat teologii do polského Lublinu, kde byl v roce 1930 také vysvěcen na kněze. V březnu 1933 odešel do Prahy ke sv. Ignáci. Zde se stal sociem (pomocníkem) provinciála a zůstal jím až do roku 1937, kdy se sám stal provinciálem.\n\nRestel měl velkou touhu uskutečnit už starší zájem provincie – mít vlastní filosofickou akademii, kde by mohli studovat křesťanskou filosofii a sociologii i laici, uvádí pozdější provinciál řádu Jan Pavlík. Zajímal se proto o koupi bývalé jezuitské koleje na Karlově náměstí v Praze, která byla opuštěna vojáky, nebo o zámek v Kolodějích. Tyto plány však nevyšly. Filosofický institut tak zahájil svou činnost v roce 1937 v bývalé piaristické koleji v Benešově, kde měli jezuité již dva roky noviciát.\n\nDruhým velkým záměrem B. Restela jako provinciála bylo poslat i z nové České provincie zástupce do africké i slovanské misie. Nakonec odjel jediný, a to Maxmilián Prokop, do Severní Rhodésie, dnešní Zambie.\n\nV červnu 1938 Bruno Restel referoval v Římě o stavu provincie i napjaté mezinárodní situaci. Tehdy „vyslovil obezřetnou žádost vzhledem k politické situaci, aby byl z úřadu odvolán“. Jeho působení ve funkci tak skončilo v listopadu téhož roku, kdy se vedení provincie ujal Bohumil Spáčil.\n\nBruno Restel odešel na Spáčilovo místo v Benešově, stal se rektorem, prefektem studií a pomocníkem v duchovní správě. V roce 1941 onemocněl plicní chorobou, poté se odjel zotavit na Svatý Hostýn, kde také vypomáhal v poutní duchovní správě. O tři roky později odešel ze zdravotních důvodů do Milotic u Kyjova, kde měl péči ze strany zbožné šlechtické rodiny Seilernů, jejímž zámeckým kaplanem se stal. Po válce se s touto rodinou dostal do tábora ve Svatobořicích, kde byli soustřeďováni Němci k odsunu. Hraběnka Seilernová v táboře zemřela. Ačkoli Národní výbor dokonce souhlasil s Restelovým propuštěním, on sám nechtěl v obtížné situaci rodinu opustit. Byl s ní tedy odsunut do Bavorska.\n\nOd roku 1946 tak žil v Pullachu u Mnichova, po šesti letech přesídlil do Innsbrucku, kde zastával funkci spirituála. Zemřel v 82 letech, je pochován v jezuitském kostele v Innsbrucku.\n\n"}
{"id": "857521", "url": "https://cs.wikipedia.org/wiki?curid=857521", "title": "Gajda", "text": "Gajda\n\nPříjmení Gajda nosí více významných osobností:\n\n"}
{"id": "857527", "url": "https://cs.wikipedia.org/wiki?curid=857527", "title": "Seznam kardinálů jmenovaných Benediktem XVI.", "text": "Seznam kardinálů jmenovaných Benediktem XVI.\n\nPapež Benedikt XVI. během svého pontifikátu jmenoval v pěti konzistořích 90 kardinálů. Kardinálové v době jmenování mladší 80 let, tedy oprávněni účastnit se konkláve, jsou označeni hvězdičkou. Poslední konzistoř se konala dne 24. listopadu 2012.\n\n\n\nBenedikt XVI. při konzistoři také oznámil, že hodlal jmenovat kardinálem polského biskupa Ignáce Jeże, který v předvečer nominace zemřel.\n\n\n\n\n"}
{"id": "857530", "url": "https://cs.wikipedia.org/wiki?curid=857530", "title": "Seznam řek v Mexiku", "text": "Seznam řek v Mexiku\n\nSeznam řek v Mexiku (španělsky řeka ). Tabulka obsahuje řeky, které mají na území Mexika délku 500 km a více a také některé kratší.\n"}
{"id": "857533", "url": "https://cs.wikipedia.org/wiki?curid=857533", "title": "Svátek svatého Ondřeje", "text": "Svátek svatého Ondřeje\n\nSvátek svatého Ondřeje, který se slaví 30. listopadu, je, kromě Štědrého večera, nejdůležitějším z věštebních dní celého roku.\n\nNa Příborsku přiklopí někdo hrnečky hlínu, chléb, hřeben a prsten, Ostatní, kteří nevědí co pod kterým je, potom hrnečky odklopují. Kdo si odkryje hlínu, do roka zemře; kdo hřeben, bude nemocen; chléb přislibuje statky pozemské, prsten svatbu.\n\nNa Slavkovsku dívka, když vstoupí pravou nohou do postele říká:\" Postýlko, postýlko, šlapu tě, svaté Ondřejku, prosím tě: dé mně této noci uviděti, co je mýmu srdcu némiléší!\"\n\nDívka slovenská v den sv. Ondřeje ulomí zuby halouzku višňovou, nasadí do hlíny a zalívá každý den z úst »na ščutrovo« (na lačný život). Rozkvete-li na vánoce, aby si ji mohla vzíti do kostela, vdá se příští masopust, do roka. Táž dívka toho dne nakousne jablko, z něhož každý den po kousku pojídá, až na jitřní sní poslední kousek, a jdouc do kostela, zeptá se prvního chasníka, kterého potká, jaké mu jméno ? Tak se bude jmenovat její muž. Na Podluží ráno nasbírají rosy, zadělají s ní kvásek a upekou čtyři »pagáčky« na slunku. Ty dají do čtyř koutů střechy, čímž tato chráněna od ohně. Srv. při stati: Vánoce, oddíl : Květy vánoční.\n\nV krajích československých všude slévali a slévají olovo večer před sv. Ondřejem. Obyčej líčí Kulda a po něm jiní:\n\n"}
{"id": "857534", "url": "https://cs.wikipedia.org/wiki?curid=857534", "title": "Pavel Šafařík", "text": "Pavel Šafařík\n\nPavel Šafařík (* 5. září 1953) je bývalý český politik, v 90. letech 20. století a počátkem 21. století poslanec České národní rady a Poslanecké sněmovny za KDU-ČSL.\n\nVe volbách v roce 1992 byl zvolen do České národní rady za KDU-ČSL (volební obvod Severomoravský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil v sněmovních volbách v roce 1996 a sněmovních volbách v roce 1998. Zasedal trvale v rozpočtovém výboru, v období let 1996-2002 jako jeho místopředseda. V letech 1992-1998 byl místopředsedou poslaneckého klubu KDU-ČSL.\n\nK roku 2000 se uvádí jako předseda krajského výboru KDU-ČSL v Olomouckém kraji. Před sněmovními volbami v roce 2002 oznámil, že již nebude kandidovat a dodal: „\"Slíbil jsem manželce, že po tomto volebním období končím, i když možná jen na několik let\".“ Nadále se chtěl věnovat práci ve vedení krajské organizace lidové strany. V rámci KDU-ČSL byl považován za odborníka na finanční trhy. Nevyloučil ale úsilí o získání postu starosty Šumperka. Post předsedy krajské organizace KDU-ČSL zastával od roku 1999, ale v roce 2003 již funkci neobhajoval.\n\nV komunálních volbách roku 1994, komunálních volbách roku 1998 a komunálních volbách roku 2002 neúspěšně kandidoval za KDU-ČSL do zastupitelstva města Šumperk. Profesně se k roku 2002 uvádí jako náměstek ministra. V červenci 2002 poté, co se moci ujala vláda Vladimíra Špidly, nastoupil jako náměstek na ministerstvo financí. Ve funkci setrval do srpna 2004. Od roku 2004 zasedal v dozorčí radě firmy ČEZ. V roce 2005 Mladá fronta DNES informovala, že Šafařík je jedním z manažerů ČEZu, který využil program výhodného odkupu akcií této firmy a držel tak akcie za 66 milionů korun. Reagoval na to s tím, že „\"Jsem soukromá osoba, a co se týče zákona, přečtěte si jej pořádně. Zakazuje odměny, ale odměna a opční program jsou dvě rozdílné věci\".“ Později patřil do skupiny manažerů ČEZu obviněných policií v tomto případu opčního programu na akcie. V roce 2008 ale policie případ odložila.\n\n"}
{"id": "857535", "url": "https://cs.wikipedia.org/wiki?curid=857535", "title": "Přízrak lásky", "text": "Přízrak lásky\n\nPřízrak lásky ( ) je italské filmové drama z roku 1981 režírované Dinem Risim. Předlohou se stal stejnojmenný román spisovatele Mina Milaniho.\n\nHlavní postavy ztvárnili Romy Schneiderová jako femme fatale Anna Brigatti Zighiová a Marcello Mastroianni, který hrál její osudovou lásku. V italském originále dabovala Schneiderovou herečka Vittoria Febbiová. Děj se odehrává v okolí severoitalského města Pavia.\n\nHudbu zkomponoval italský skladatel Riz Ortolani a klarinetový part nahrál americký hudebník Benny Goodman.\n\nObchodní právník Nino Monti (Marcello Mastroianni) výjimečně míří do práce autobusem. Strhané ženě středního věku, která nastoupila na poslední chvíli, půjčuje sto lir na lístek. Když mu dosud neznámá zavolá domů s úmyslem vrátit peníze, je překvapen skutečností, že se jedná o jeho životní lásku z mládí Annu Brigattiovou (Romy Schneider), jíž si stále představuje při milování s manželkou. Překvapený tím, že ji nepoznal, jak sešla ze své krásy a zestárla. Vydává se do pavijských uliček starého města, kde spolu prožili šťastné období svého života. Na noční procházce se náhle zjevuje Anna a dochází k chvilkovému střetnutí bývalých milenců. Další den mu v práci spolupracovník Ressi (Paolo Baroni) sděluje, že našel podříznutou stařenu. Ninovi dochází, že se jedná o domovnici, s níž při večerní procházce mluvil a vyskytoval se přímo u místa činu.\n\nNa pravidelné schůzce čtyř spolužáků ze střední školy právník vypráví historku o bývalé lásce. Spolužák, profesor medicíny Arnaldi (Giampiero Becherelli), mu oponuje, že se musel zmýlit. Anna zemřela již před třemi lety v důsledku rakoviny na jeho klinice. Na večerní party jasnozřivý bývalý duchovní Gaspare (Michael Kroecher) Ninovi sdělí, ať se u něj zastaví, až se vrátí z cesty. Nino nechápe, kam by měl jet, ale vzápětí jej manželka Teresa (Eva Maria Meinekeová) požádá o cestu do Sondria kvůli lékaři. Tam se setkává s Annou, která je v daném městě provdána za staršího hraběte Ziggiho (Wolfgang Preiss). Je šťastný, že nalezená láska opět vypadá mladě, jako kdysi. Zvědavý právník po návratu z cesty navštěvuje kněze a přijímá u něj zvláštní telefonní hovor od Anny. Domlouvají si schůzku na opuštěné řece u Ticina, kde se scházeli v době vztahu.\n\nArnaldi zve právníka na kliniku, aby mu ukázal dokumentaci zemřelé ženy. Když se Nino dostavuje, profesor už je mrtvý. Právě jej postihl těžký infarkt myokardu. Spolu s Annou si vyjíždí na loďce. Mladistvě vypadající žena Ninovi vypráví, že od něj tehdy odešla kvůli nedávno zavražděné domovnici, která ji se synem ublížila. Došlo ke znásilnění a domovnice „andělíčkářka“ provedla potrat. Proto si oba zasloužili zemřít. Přepadený právník o této věci nechce dále vést hovor. Loďka však náhle najíždí na kmen, Anna padá do vody a tone pod hladinou.\n\nZdrcený jede nepříjemnou novinu sdělit hraběti Ziggimu. Ten jej však vyhání a tvrdí, že jeho žena zemřela před třemi lety. Před odjezdem domů potkává služebnou (Ester Carloniová), s níž navštěvuje hrob Anny. Stará žena ukazuje fotografii jeho milé, vzniklou těsně před smrtí. Má na něm sešlý vzhled, stejný jaký viděl během prvního setkání v autobuse. Zmatený právník sedí u výslechu. Marně se snaží soudci vykreslit poslední podivné události. Tělo Anny je však stále pohřešované, voda ho asi odnesla. Na břehu byl nalezen pouze mrtvý syn domovnice, který dle policie po zavraždění vlastní matky spáchal sebevraždu. Poté, co Nino vidí, že zůstává nepochopen, mění výpověď a tvrdí, že si příběh s Annou vymyslel. Naposledy se s ní setkává ve večerním autobusu. Na mostě mu pak životní láska sděluje, že ji k sobě přivolal a má ji opět odehnat do zapomnění. Když tak učiní, Anna mizí a na hladinu řeky se z mostu snáší její plášť.\n\n"}
{"id": "857543", "url": "https://cs.wikipedia.org/wiki?curid=857543", "title": "Program statistických zjišťování", "text": "Program statistických zjišťování\n\nProgramy statistických zjišťování obsahují seznamy statistických zjišťování a charakteristiky jednotlivých zjišťování stanovené zákonem č. 89/1995 Sb., o státní statistické službě, ve znění pozdějších předpisů. Program statistických zjišťování na každý rok bývá zveřejněn vyhláškami na podzim předchozího roku. \nProgramy jsou rozděleny na statistická zjišťování prováděná Českým statistickým úřadem a statistická zjišťování prováděná pracovišti státní statistické služby na jiných centrálních úřadech. Zveřejnění Programu statistických zjišťování na příslušný rok je základní podmínkou vzniku zpravodajské povinnosti pro ekonomické subjekty, které jsou k jejímu plnění vyzvány zpravidla písemně Českým statistickým úřadem nebo příslušným resortním pracovištěm státní statistické služby.\n\nOficiální státní statistika má několik zdrojů informací. Lze zobecnit, že základní metodou je dotazování, kdy Český statistický úřad používá především formu výkazů a dotazníků, méně pak formu rozhovorů. \n\n\n\n\nKromě metody dotazování se uplatňuje ve státní statistice i pozorování, např. zjišťování cen v obchodech.\nNeméně důležitou metodou, resp. zdrojem informací jsou administrativní zdroje dat. Jsou využívány např. v zahraničním obchodě nebo ve statistice národních účtů (státní pokladna, daňová přiznání).\n\nStatistické zjišťování je vždy pro vymezené období uzavřený a precizně definovaný systém sběru informací, dat. Je přesně připraven formulář – výkaz, který je distribuován předem vybranému, vymezenému souboru respondentů. Rovněž předem jsou stanoveny i metody zpracování, dopočtů. Pro statistické zjišťování je charakteristické, že probíhá dlouhodobě v pravidelných intervalech, což umožňuje zaznamenat nejen aktuální stav, nýbrž i změny, vývoj v čase.\n\nNa rozdíl od klasického statistického zjišťování se Český statistický úřad spolupodílí na šetřeních ad hoc modulů organizovaných Eurostatem na nejrůznější celospolečenská témata, jako jsou např. pracovní úrazy, odchod do důchodu či celoživotní vzdělávání. Tato šetření jsou vždy organizována ve všech zemích Evropské unie podle předem stanovené metodiky. Jak pro samotné zjišťování, zpracování, tak pro prezentaci výsledků jsou Eurostatem předem stanoveny závazné postupy.\n\n"}
{"id": "857544", "url": "https://cs.wikipedia.org/wiki?curid=857544", "title": "Dithyrambos", "text": "Dithyrambos\n\nDithyrambos (řec. διθύραμβος) je druh starověké řecké poezie, nadšený hymnus k oslavě boha Dionýsa, přednášený a zpívaný střídavě sborem a předzpěvákem s doprovodem píšťal (\"aulos\"). Patřil ke svátkům Dionýsií a Lénají, oslavám boha vzrušení a vína. \n\nPodle některých autorů nepocházel původně z Řecka, kde je poprvé dosvědčen u Archilocha v 7. století př. n. l. Kolem roku 600 př. n. l. jej zdokonalil Arión z Méthymny, který téma rozšířil i na jiná božstva a héroje; později se uvolnila i forma a dithyramby přednášeli i jednotliví umělci. V Delfách se dithyrambos spojil s kultem boha Apollóna a v Athénách se konaly soutěže v dithyrambech. Podle Aristotela se někdy v 6. století př. n. l. z dithyrambu vyvinula tragédie. Mezi nejslavnější autory dithyrambů patřili Simónidés, Bakchylidés a Pindaros. Z jejich tvorby se však - kromě Pindara - zachovalo velmi málo.\n\nV moderní době báseň \"Dithyrambos\" F. Schillera zhudebnil Franz Schubert, dithyramby skládal Friedrich Nietzsche (\"Dionysos-Dithyramben\") a užíval je i v knize \"Tak pravil Zarathustra\".\n\n"}
{"id": "857546", "url": "https://cs.wikipedia.org/wiki?curid=857546", "title": "Jaromír Šimánek", "text": "Jaromír Šimánek\n\nJaromír Šimánek (* 5. ledna 1959) je bývalý český politik, v 90. letech 20. století poslanec České národní rady a Poslanecké sněmovny za ODS.\n\nVe volbách v roce 1992 byl zvolen do České národní rady za ODS (volební obvod Severomoravský kraj). Zasedal ve výboru výbor pro právní ochranu a bezpečnost (později oficiálně branný a bezpečnostní výbor) a byl členem mandátového a imunitního výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do konce funkčního období parlamentu, tedy do voleb v roce 1996.\n\nV komunálních volbách roku 1994 a komunálních volbách roku 1998 byl zvolen do zastupitelstva města Opava, v roce 1994 za ODS, roku 1998 jako bezpartijní. Opětovně se o zvolení neúspěšně pokoušel v komunálních volbách roku 2002 za hnutí NEZÁVISLÍ. Profesně se k roku 2002 uvádí jako pedagog.\n\nV 1. polovině 90. let 20. století se popisuje jako „\"nejmocnější muž opavské ODS, konstruktér polistopadové pravicové politiky v Opavě a spojenec přednosty Šroma\".“ Po volbách v roce 1994 ale ztratil četné spojence na pravici. Ostře kritizoval primátora Mrázka z ODA. Odpor vyvolal i jeho návrh tzv. antikomunistické vyhlášky, která by zakázala na území města propagovat bývalý komunistický režim. Navrhovaná vyhláška byla kritizována novináři jako potenciální omezení svobody tisku. Patřil mezi zakladatele ODS na Opavsku a byl prvním okresním předsedou strany. V listopadu 1996 ho ovšem opavská ODS vyloučila ze svých řad pro „\"destrukční činnost v opavském městském zastupitelstvu\".“ Šimánek ale rozhodnutí označil za neplatné, protože mezitím přestoupil do jiného místního sdružení ODS. V roce 1997 se uvádí jako místopředseda místního sdružení ODS Kravaře. V červnu 1997 ho ale ODS i zde ze svých řad vyloučila. V srpnu 1997 deklaroval, že chce požádat Kanadu o azyl z důvodu rasové diskriminace ze strany Romů. Gestem chtěl prý upozornit na to, že argumenty Romů pro žádost o azyl se dají aplikovat i na neromskou populaci. Původní profesí byl pedagog-defektolog.\n\nVe volbách do senátu v roce 2000 chtěl kandidovat za senátní obvod č. 68 - Opava jako nezávislý kandidát, ale krátce před volbami svou kandidaturu stáhl. Jeho kampaň prý měla za cíl jen upozornit na zbytečnost senátu.\n\n"}
{"id": "857547", "url": "https://cs.wikipedia.org/wiki?curid=857547", "title": "Charles Seife", "text": "Charles Seife\n\nCharles Seife je americký profesor, spisovatel, novinář a popularizátor vědy.\n\nBakalářský titul získal na Princetonské universitě a studoval také matematiku na Yalově universitě a žurnalistiku na Kolumbijské univerzitě. V současnosti (2012) se zabývá popularizací vědy a pracuje jako redaktor časopisu Science. Píše ale i pro jiné časopisy, například The Economist, anglický časopis Wired, New Scientist, Scientific American a další. V současnosti žije v New Yorku a na Newyorské univerzitě je mimořádným profesorem žurnalistiky.\n\nPravděpodobně nejznámější je jeho první kniha \"Nula – životopis jedné nebezpečné myšlenky\". Zde Charles Seife popisuje historii čísla nula a nekonečna a ukazuje souvislost matematiky, umění, filozofie, vědy, politiky a obchodu.\nRecenze knihy vyšla například i v časopise Matematika, fyzika, informatika r. 2006.\n\nSeife je jedním z mála žijících lidí pro které je definováno Erdős–Baconovo číslo.\n\nZa knihu Nula získal Charles Seife ocenění Mezinárodního PEN klubu\n\n\n\n"}
{"id": "857548", "url": "https://cs.wikipedia.org/wiki?curid=857548", "title": "Šimánek", "text": "Šimánek\n\nPříjmení Šimánek nosí tyto osobnosti:\n\n\n"}
{"id": "857568", "url": "https://cs.wikipedia.org/wiki?curid=857568", "title": "Güttingen", "text": "Güttingen\n\nGüttingen je obec ve Švýcarsku v kantonu Thurgau. Území obce leží na břehu Bodamského jezera.\n\nV roce 2011 zde žilo 1 461 obyvatel.\n\nSousední obce: Langrickenbach, Altnau, Kesswil a Sommeri.\n\nVesnice je poprvé zmiňována v roce 799 pod jménem \"Cutaningin\". V roce 883 připsal císař Karel III. Tlustý Güttingen opatství svatého Havla. V roce 1804 byl Güttingen přiřazen do kantonu Thurgau.\n"}
{"id": "857572", "url": "https://cs.wikipedia.org/wiki?curid=857572", "title": "Zápas o titul mistryně světa v šachu 1969", "text": "Zápas o titul mistryně světa v šachu 1969\n\nOsmý zápas o titul mistryně světa v šachu byl druhým ze tří klání, ve kterých zvítězila mistryně světa Nona Gaprindašviliová nad vyzývatelkou Allou Kušnirovou. Zápas se uskutečnil od 8. dubna do 18. května roku 1969 v Tbilisi a v Moskvě v Sovětském svazu. Hlavním rozhodčím byla Nina Hrušková-Bělská z Československa, sekundantem Gaprindašviliové Michail Vasilevič Šišov a sekundantem Kušnirové Vladimir Nikolajevič Jurkov. Po pěti partiích byl stav 2,5:2,5. Poté již šla Gaprindašviliová čtyřmi výhrami bílými a čtyřmi remízami černými za vítězstvím v zápase. Zvítězila nakonec stejně jako o čtyři roky dříve 8,5:4,5.\n\n\n"}
{"id": "857573", "url": "https://cs.wikipedia.org/wiki?curid=857573", "title": "Emílie Nedvídková", "text": "Emílie Nedvídková\n\nEmílie Nedvídková, provdaná Sládková (16. listopadu 1851 Počátky – 19. srpna 1874) byla první manželka českého básníka Josefa Václava Sládka.\n\nEmílie se narodila 16. listopadu 1851 v Počátkách jako dcera měšťana a soukeníka Jana Nedvídka a Alžběty, rozené Brdlíkové. Básník Sládek – ve snaze zajistit své vyvolené lepší existenční podmínky – podnikl v letech 1868-1870 cestu do USA. Jejich svatba se uskutečnila 15. září 1873 v kostele sv. Jana Křtitele v Počátkách. O rok později, 19. srpna 1874, umírá Emílie předčasně po porodu mrtvého dítěte ve věku 23 let. Pohřbena je na hřbitově v Počátkách.\n\nSládkův text věnovaný zesnulé manželce Emílii na její hrob:\n\n"}
{"id": "857580", "url": "https://cs.wikipedia.org/wiki?curid=857580", "title": "Třetí pražský vikariát", "text": "Třetí pražský vikariát\n\nTřetí pražský vikariát je územní část pražské arcidiecéze. Tvoří ji 19 farností. Okrskovým vikářem je P. Josef Pecinovský. Vikariát se nachází v jihovýchodní části Prahy (Praha 4, Praha 10, Praha 11, Praha 12, Praha 21, Praha 22), dále zasahuje do části centra (Praha 2 a 3 – Vinohrady) a také do Jirn. Vikariát sousedí na severu s I. pražským a IV. pražským vikariátem, na severovýchodě se staroboleslavským vikariátem, na jihu a východě s jílovským vikariátem a na západě s II. pražským vikariátem.\n\nOsobami ustanovenými ve vikariátu jsou:\n\n\nK 1. 1. 2014, kdy nabyla účinnosti Směrnice o odměňování duchovních v Arcidiecézi pražské, byla bez náhrady zrušena funkce člena vikariátní rady a všichni dosavadní ustanovené osoby byly z funkce odvolány.\n\nK 1. 5. 2014 došlo ke změně okrskového vikáře – původního vikáře Stanisława Góru nahradil ThLic. Ing. Zdenek Wasserbauer Th.D.\n\n\n"}
{"id": "857588", "url": "https://cs.wikipedia.org/wiki?curid=857588", "title": "Max a rváči", "text": "Max a rváči\n\nMax a rváči ( ) je kriminální filmové drama z roku 1971 režírované Claudem Sautetem ve francouzsko-italské koprodukci. Předlohou se stal stejnojmenný román z roku 1968 spisovatele Clauda Nérona.\n\nHlavní postavy ztvárnili Michel Piccoli jako detektiv Max vystupující pod falešnou identitou bankéře a Romy Schneiderová, která hrála německou prostitutku Julii Annu Ackermannovou přezdívanou „Lily“.\nSnímek se natáčel mezi 18. srpnem až 31. říjnem 1970 v Paříži, Issy-les-Moulineaux, Lille a také ve studiích Boulogne-Billancourt / SFP, ležících v departamentu Hauts-de-Seine.\n\nMax (Michel Piccoli) je samotářský policejní vyšetřovatel a bývalý soudce s obsesí zavírat kriminálníky. Pochází z bohaté vinařské rodiny. Je na stopě další zločinecké partě, kterou se snaží vlákat do pasti podvodným tipem na vyloupení malé bankovní filiálky.\n\nJakoby mimoděk se na ulici setkává s mozkem party Abelem Marescem (Bernard Fresson). Zjišťuje, že se jedná o jeho dávného přítele z vojny, jenž řadu let prožil v cizinecké legii. Po dalším sledování se začíná scházet s jeho dívkou, v Německu narozenou prostitutkou Lily (Romy Schneider). Mírně zvláštní jí přijde, že údajný bankéř nevyžaduje sexuální služby, ale chce si jen povídat. Na finančním obnosu mu nezáleží.\n\nPolicie má v okruhu bandy svého informátora, který spolupracuje s tamním detektivem Rosinskym (François Périer). Tomu není známo, že roli bankéře hraje kriminalista Max, mezi nímž a prostitutkou postupně narůstá vzájemný vztah. Lily tlačí na přítele, aby skoncoval s prázdným životem bez cíle. Do začátku nové etapy však budou potřebovat peníze. K tomu by jim měl dopomoci právě bankéř. Max ji jednoho odpoledne telefonuje, že další schůzku ruší, protože bude zaměstnán velkou částkou peněz, která se na filiálce vyskytuje dvakrát do měsíce. Abel dostává od Lily echo. Na zlodějskou partu již na místě loupežného přepadení čeká policie, která všechny členy gangu v závěru akce zadrží.\n\nProstitutka zjišťuje skutečnou identitu Maxe. Blízký policista je odhodlán dát Lily svobodu, ale vedoucím vyšetřování je pověřen Rosinsky, který má naopak v plánu pozavírat co nejvíce osob, včetně mladé šlapky. Max na něho v kanceláři zbytečně naléhá, aby ji propustil. Po vyostřené hádce vytahuje zbraň a Rosinského zastřeluje. Samotný se tak stává viníkem vraždy a za pohledu Lily je odvážen do vězení.\n\n"}
{"id": "857614", "url": "https://cs.wikipedia.org/wiki?curid=857614", "title": "SM U 10 (Rakousko-Uhersko)", "text": "SM U 10 (Rakousko-Uhersko)\n\nSM U 10, celým jménem Seiner Majestät Unterseeboot 10, byla ponorka třídy UB I německého (jako SM UB 1) a později rakousko-uherského námořnictva účastnící se bojů první světové války. Jednalo se o poslední rakousko-uherskou ponorku potopenou za této války.\n\nPonorka byla vybudována společností Germaniawerft v Kielu. Stavba začala 7. února 1915.\n\nPůvodně sloužila v německém císařském námořnictvu, než byla odprodána Rakousku-Uhersku kvůli posílení jeho ponorkového loďstva. V květnu 1915 byla proto v Kielu vyzvednuta z vody, rozebrána a spolu s SM UB 15 (která sloužila u rakousko-uherského námořnictva pod jménem U 11) poslána po železnici ve třech dílech do Rakouska-Uherska, kde byla opět smontována a zařazena do služby pod jménem SM U 10. Již brzy zaznamenala pod novou vlajkou svůj první úspěch. Dne 26. června potopila U 10, ještě s německou posádkou, u Benátek italskou torpédovku 5 PN. Na počátku roku 1916 sloužila U 10 jako cvičné plavidlo k výcviku nových ponorkových posádek.\n\nDne 9. července 1918 najela ponorka 5 mil jihojihovýchodně od Caorle na minu, která narušila plášť ponorky a netěsnostmi dovnitř začala pronikat voda. Ponorka nejprve klesla na dno do hloubky 19 metrů, po vypuštění balastních nádrži vystoupala zase na hladinu. Toxické výpary z vodou poškozených baterií však donutily posádku k výstupu na palubu lodi. Neovladatelná ponorka vplula na mělčinu, kde uvízla. Nedošlo ke ztrátám na životech. Torpédovka TB 74T se následně neúspěšně pokusila U 10 odtáhnout do Terstu. Ponorka byla nakonec 25. či 26. července odtažena do Terstu, kde se začalo s opravami. Do konce války již do aktivní služby nevstoupila.\n\n\"neúplné\"\n"}
{"id": "857619", "url": "https://cs.wikipedia.org/wiki?curid=857619", "title": "Miloslav Šnajdar", "text": "Miloslav Šnajdar\n\nMiloslav Šnajdar (5. března 1955 – 6. ledna 2015) byl dlouholetý ředitel Domu dětí a mládeže v Šumné na Znojemsku.\n\nCelý svůj profesní život věnoval práci s dětmi a pro děti a to i přes své vážné zdravotní postižení spinální svalovou atrofií, které ho také upoutalo na invalidní vozík. Od roku 1990 do roku 2010 vykonával funkci ředitele Domu dětí a mládeže v Šumné na Znojemsku.\n\nV roce 2004 se stal nositelem Ceny Jihomoravského kraje jako osobnost, jejíž dílo a činnost výrazným způsobem reprezentuje Jihomoravský kraj a přispívá k jeho věhlasu a dobrému jménu. V roce 2006 byl vyznamenán ministryní školství, mládeže a tělovýchovy u příležitosti Dne učitelů nejvyšším rezortním vyznamenáním Medailí Ministerstva školství, mládeže a tělovýchovy II. stupně za dlouholetou příkladnou práci s dětmi a mládeží.\n\n"}
{"id": "857634", "url": "https://cs.wikipedia.org/wiki?curid=857634", "title": "Boris Dmitrijevič Parygin", "text": "Boris Dmitrijevič Parygin\n\nBoris Dmitrijevič Parygin (rusky: Борис Дмитриевич Парыгин; 19. června 1930, Petrohrad – 9. dubna 2012, Petrohrad) byl ruský filozof a psycholog. Zakladatel filozoficko-sociologického směru v sociální psychologii, absolvoval filozofickou fakultu Petrohradské státní univerzity (tj. Leningradské státní univerzity (LGU, 1953)). Profesor, doktor filozofie. Název doktorské dizertace: Sociální psychologie jako věda (otázky historie, metodologie a teorie) (LGU, 1967).\n\nParygin přednášel na filozofické fakultě LGU, byl zástupcem děkana pro vědeckou práci (1953 – 1957); přednášel na pediatrické lékařské vysoké škole (1957 – 1962), byl vedoucím katedry filozofie na Leningradské Gercinově vysoké škole pedagogické (Leningradská pedagogická vysoká škola pojmenovaná na počest A.I. Gercina (LGPU)), na bázi této vysoké školy založil laboratoř sociálně- psychologických výzkumů a první v SSSR fakultu sociální psychologie (1968 -1967), byl vedoucím sektoru sociálně-psychologických problémů na vysoké škole sociálně-ekonomických problémů Ruské akademie věd (RAN) (1976 – 1992), založil a byl vedoucím katedry sociální psychologie na Sankt Peterburské humanitní univerzitě Odborové organizace (SPb GUP, 1992 – 2012).\n\nBoris Parygin rozpracoval koncepci vědecké sociální psychologie a založil principy obecné sociálně-psychologické teorie, je prvním badatelem, který rozpracoval v psychologii teorie společenské nálady, její podstaty a dynamiky jako indikátory stavu společenství.\n\nBoris Parygin je autorem 11 významných monografie a více než 450 článků, část kterých byla přeložena na cizí jazyky (do angličtiny, francouzštiny, němčiny, japonštiny, španělštiny, čínštiny, portugalštiny, bulharštiny, češtiny, slovenštiny, maďarštiny, litevštiny, lotyštiny a jiných jazyků).\n\nSociální psychologie. Zdroje a perspektivy. – SPb.: SPbGUP, 2010. – 533 str. (rus.)\n\nSociální psychologie (učební pomůcka). – SPb.: SPbGUP, 2003. – 616 str. (rus.)\n\nAnatomie komunikace. – SPb.: Tiskárna Michajlova, 1999. – 301 str. (rus.)\n\nSociální psychologie. Problémy metodologie, historie a teorie. – SPb.: SPbGUP, 1999. – 592 str. (rus.)\n\nSociální psychologie územní samosprávy. – SPb. Unigum, 1993. – 170 str. (rus.)\n\nVědecko-technická revoluce a osobnost. – M.: Politizdat, 1978. (rus.)\n\nVědecko-technická revoluce a sociální psychologie. – Petrohrad: Společnost \"Znanije\" RSFSR, Petrohradsk. Org., 1976. – 39 str. (rus.)\n\nPrincipy sociálně-psychologické teorie. – M.: Mysl, 1971. – 352 str. (rus.); Grundlagen der sozialpsychologischen Theorie (něm.) — Köln: Pahl-Rugenstein, 1975. - 265 S., OBr. ISBN 3-7609-0186-7; Grundlagen der sozialpsychologischen Theorie (něm.) — Berlin: VEB, 1976. - 266 S.; 社会心理学原論, 海外名著選〈76〉(japon.) — 明治図書出版 (Tokio), 1977. - 281 str.; Grundlagen der sozialpsychologischen Theorie (něm.) — Köln: Pahl-Rugenstein Verlag., 1982. - 264 S. ISBN 3-7609-0186-7.\n\nSpolečenská nálada. – M.: Mysl, 1966. – 328 str. (rus.)\n\nSociální psychologie jako věda (vydání 2., opravené a doplněné). – L.: Lenizdat, 1967. – 264 str. (rus.); Sociialni psychologie jako veda 1968, Praha. - 192 s.(čes.); Социалната психология като наука. София, 1968. - 240 с. (bulhar.); A psicologia social como ciência. Rio de Janeiro: Zahar Ed., 1972. - 218 p. (portu.)\n\nSociální psychologie jako věda. – Petrohrad: LGU (tiskárna Petrohradské státní univerzity), 1965. – 208 str. (rus.)\n\nCo je sociální psychologie. – Petrohrad: tiskárna neuvedena, 1965. – 39 str. (rus.)\n\n\n"}
{"id": "857636", "url": "https://cs.wikipedia.org/wiki?curid=857636", "title": "Nový Svět (Studená)", "text": "Nový Svět (Studená)\n\nNový Svět je označení skupiny šesti domů rozkládajících se po obou stranách historické zemské hranice Čech a Moravy u silnice ze Studené do Domašína a náležejících k obci Studená. Dva nejjižnější domy (čísla popisná 146, 147 a 542) leží na Moravě v katastrálním území Studená, tři severněji položené domy (čísla popisná 31, 32 a 33) v Čechách v katastrálním území Domašín u Studené. V české části přitom žije 11 obyvatel, v moravské 3. Dopravní značení však na rozdělení zástavby mezi části Studená a Domašín nedbá; všechny domy jsou tak dopravní značkou zařazeny do Domašína, s nímž téměř splývají.\n\nZatímco jižní \"(moravská část)\" Nového Světa náležela vždy k obci Studená, v jejímž rámci tvořila samostatnou místní část (skupinu domů oddělenou od vlastní osady, mající zvláštní místopisný název, ale bez samostatného číslování domů ), náležela severní \"(česká část)\" Nového Světa původně ke katastru obce Zahrádky, tvoří s okolní půdou klín Čech, a měla v rámci této obce obdobné postavení místní části . Česká čísla popisná 31 a 32 jsou zakreslena již na mapě katastrálního území Zahrádky z roku 1828 a tvoří vůbec nejstarší část celého Nového Světa, jelikož domy moravské části nejsou vůbec zakresleny na mapě katastrálního území Studená, pocházející z roku 1835 . K 1. lednu 1959 byla česká část Nového Světa spolu se 17 hektary okolní půdy, usnesením krajského národního výboru v Jihlavě ze dne 27. listopadu 1958, připojena ke katastrálnímu území tehdejší obce Domašína. Od 1. ledna 1976 náleží v rámci katastrálního území Domašín u Studené i tato česká část Nového Světa k obci Studená.\n"}
{"id": "857637", "url": "https://cs.wikipedia.org/wiki?curid=857637", "title": "Vojenská lázeňská léčebna", "text": "Vojenská lázeňská léčebna\n\n  \n\nVojenská lázeňská léčebna, zprvu nazývaná \"Lázeňský dům císaře Františka I.\" a pak \"Vojenské lázně,\" jsou jednou z lázeňských budov severočeského města Teplice, jeho čtvrti Šanov, postavenou zde počátkem 19. století. Lázně byly a jsou i dnes zaměřeny na léčbu vojáků. Areál je kulturní památkou.\n\nByly postaveny v lázeňském městečku Šanov (dnes je čtvrtí Teplic) v letech 1804 až 1807 z popudu maršála Jana von Zopfta a na přímluvu mnoha dalších důležitých osobností na místě louky s několika prameny. V té době byly Teplice známé a úspěšné lázně pro raněné vojáky i vzájemně nepřátelských armád z bitev v širokém okolí a staly se po dohodě panovníků neutrální zónou. Vojenský léčebný ústav byl jedním z prvních tohoto druhu v Evropě.\n\nŠanov se stal městečkem v roce 1884 a o 11 let později byl připojen k Teplicím. V letech 1886 až 1887 a později v období let 1948 až 1952 byly v areálu provedeny velké stavební úpravy. Poslední modernizaci areál prodělal v roce 2009.\nKlasicistní areál má čtyři postupně stavěná křídla, mezi nimiž je vnitřní dvůr. Budova č. p. 1170 je státem chráněná kulturní památka (č. 43714/5-2505), v seznamu vedena od 3. května 1958. Úřední adresa je Vojenská lázeňská léčebna, Svatopluka Čecha 2, 41 501 Teplice. Hlavní vchod je ze Sadů Československé armády. K léčebně patří lázeňský dům Judita a penziony (dependence) Vladislav a Antonie.\n\nK lázním vedou trolejbusové linky 106 a 111 a autobusová linka 122 teplického systému MHD, vlakové i autobusové nádraží jsou zhruba 1 500 metrů daleko.\n\n"}
{"id": "857639", "url": "https://cs.wikipedia.org/wiki?curid=857639", "title": "Hřib naduřelý", "text": "Hřib naduřelý\n\nHřib naduřelý (\"Boletus tumidus\" ) neboli suchohřib naduřelý (\"Xerocomus tumidus\" ) je vzácná jedlá hřibovitá houba blízká suchohřibu hnědému.\n\n\n\nNázor na hřib naduřelý není mezi mykology jednotný. Někteří jej považují za samostatný druh, jiní za totožný s hřibem hnědým nebo hřibem moravským. Pilát jej označuje jako druh málo známý a nejistý.\n\nKlobouk tmavě hnědý až rezavohnědý, kompaktní, povrch lysý, nepatrně slizký.\n\nRourky a póry jsou bledě žluté, s odstínem dookrova, zprohýbané.\n\nTřeň je krátký, břichatý a zbarvený podobně jako klobouk, jen světleji.\n\nDužnina oproti hřibu hnědému nemodrá, v klobouku a horní části třeně má lehce zarůžovělé zbarvení.\n\nSpóry dosahují rozměrů 12 × 5 μm\n\n\nOproti hřibu hnědému se liší zbarvením rourek a pórů, které jsou bledě žluté do okrova a dále nemodrající dužinou.\n"}
{"id": "857641", "url": "https://cs.wikipedia.org/wiki?curid=857641", "title": "Red Bull RB8", "text": "Red Bull RB8\n\nRed Bull RB8 je vůz formule 1 týmu Red Bull Racing nasazený pro rok 2012. Jezdili v něm Němec Sebastian Vettel a Australan Mark Webber. Monopost byl představen 6. února 2012 v Jerezu.\n\nOznačení vozu odpovídá zavedené systematice Red Bullu. Samotná zkratka \"RB8\" znamená, že se jedná o monopost týmu Red Bull Racing, u nějž je 8. vozem v pořadí vzniku.\n\nTento vůz je již šestým monopostem rakouského týmu, který je dílem věhlasného designéra a konstruktéra Adriana Neweyho. Stejně jako loňský model obouvá pneumatiky Pirelli a též je poháněn agregátem Renault RS27, do nějž je tankováno palivo od společnosti Total.\n\nMonopost se z velké části nijak obzvlášť neliší od modelů z předchozích sezón od zavedení nových technických regulí počínaje sezónou 2009. Ovšem kvůli nové vyhlášce FIA pro sezónu 2012 musela být z bezpečnostních důvodů přední část „nosu“ vozu výrazně snížena, přičemž zbytek karoserie zůstal ve standardní výšce, což má za následek velmi diskutovaný kontroverzní prvek v přední části auta, který bylo možno v této sezóně vidět na vozech devíti z celkových dvanácti týmů. Ovšem právě Red Bull, který mezi tyto týmy patří, částečně zakamufloval tento prvek, když do onoho schodu zakomponoval otvor s nasáváním vzduchu do kokpitu.\n\nTradiční barevné řešení vozu, které obsahuje především motivy majitele týmu, rakouské firmy Red Bull, je doplněno o reklamy několika dalších týmových sponzorů, mezi něž kromě dodavatele paliva či pneumatik patří také automobilka Infiniti.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "857644", "url": "https://cs.wikipedia.org/wiki?curid=857644", "title": "Kráter Koperník", "text": "Kráter Koperník\n\nKráter Koperník se nachází:\n\n"}
{"id": "857649", "url": "https://cs.wikipedia.org/wiki?curid=857649", "title": "Božněmcová (planetka)", "text": "Božněmcová (planetka)\n\n(3628) Božněmcová je planetka nacházející se v hlavním pásu asteroidů. Objevila ji česka astronomka Zdeňka Vávrová 25. listopadu 1979. Byla pojmenována podle české spisovatelky Boženy Němcové. Kolem Slunce oběhne jednou za 4,04 let.\n\nPlanetka se objevila pod označením \"3628 Božena Němcová\" ve 4. dílu seriálu Kosmo.\n\n\n"}
{"id": "857650", "url": "https://cs.wikipedia.org/wiki?curid=857650", "title": "Ruth Harriet Louise", "text": "Ruth Harriet Louise\n\nRuth Harriet Louise (rozená Ruth Goldstein, 13. ledna 1903 New York City – 12. října 1940) byla americká profesionální fotografka, první žena fotografka působící v Hollywoodu, která vedla portrétní studio americké mediální společnosti Metro-Goldwyn-Mayer (M.G.M.) v letech 1925–1930.\n\nNarodila se 13. ledna 1903 v New York City jako dcera rabího Jacoba Goldsteina a jeho ženy Klary Jacobsenové. Vyrůstala v New Brunswicku v New Jersey a její bratr byl ředitel Mark Sandrich, který režíroval významné muzikálové herce Freda Astaira a Ginger Rogersovou. Její sestřenice byla herečka němých filmů Carmel Myers.\n\nZpočátku měla ambice ve výtvarném malířství, ale po fotografování s Nickolasem Murayem se rozhodla absolvovat studium fotografie. V roce 1922 si otevřela vlastní portrétní studio v Trentonu a změnila své jméno na Ruth Harriet Louise.\n\nDíky svému bratrovi Marku Louiseovi se dostala do Hollywoodu. Ve chvíli, kdy byla v létě roku 1925 zvolena společností M.G.M. za hlavní portrétní fotografku, bylo jí 22 let a byla vůbec první ženou pracující jako portrétní fotografka pro studia Hollywoodu. Během fotografování s herečkami bylo její pohlaví velká výhoda. Bouřlivě společně diskotovaly, povídaly si a vládla uvolněná atmosféra. Během této práce, která trvala pouhých pět let (1925–1930), Louise vyfotografovala všechny hvězdy, smluvní herce a mnoho dalších osobností, které prošly branou ateliéru, včetně takových jako byli například: Greta Garbo, Lon Chaney, John Gilbert, Joan Crawford, Marion Davies a Norma Shearer. Odhaduje se, že během své kariéry v MGM pořídila více než 100 000 fotografií.\n\nVždy kladla velký význam na \"zachycení\" charakteru a osobnosti v portrétu. Často zdůrazňovala atmosféru a snímkům dávala měkký tón, které pak měly piktorialistický charakter. Na konci dvacátých let byla nejvýznamnějším fotografem v Hollywoodu, ale přesto byla v prosinci 1929 MGM nahrazena Georgem Hurrellem, dalším významným glamourovým fotografem. Pracovala několik let na volné noze, ale následně se orientovala pouze na svůj rodinný život. Po odchodu z MGM v roce 1930, si vzala scenáristu Leigha Jasona. V roce 1931 měli syna a v roce 1934 dceru. Jejich syn zemřel v roce 1938 na leukémii. V roce 1940, ve věku 37 let, sama zemřela při porodních komplikacích svého třetího dítěte.\n\nUmělecká hodnota jejích portrétů zůstala zanedbaná po celá desetiletí, ale od roku 2000 její význam začíná znovu ožívat. Pravidelně se objevují publikace o její činnosti a Terra Museum v Chicagu uspořádalo v roce 2012 retrospektivní výstavu jejích prací. Její práce je považována za srovnatelnou s dílem George Hurrella a dalšími známými fotografy glamouru své éry.\n\n\n"}
{"id": "857652", "url": "https://cs.wikipedia.org/wiki?curid=857652", "title": "César a Rosalie", "text": "César a Rosalie\n\nCésar a Rosalie ( ) je francouzské filmové drama s prvky komedie z roku 1972 režírované Claudem Sautetem. Snímek vznikl na základě scénáře napsaného Sautetem, Jeanem-Loupem Dabadiem a Claudem Néronem.\n\nHlavní postavy milostného trojúhelníku ztvárnili Yves Montand jako výbušný podnikatel César, Sami Frey jako kreslíř David a jejich objekt touhy Rosalie, jíž hrála Romy Schneiderová.\n\nDrama získalo cenu Grand prix du cinéma français pro nejlepší francouzský film roku 1972. Yves Montand obdržel spolu s britským hercem Laurencem Olivierem (\"Slídil\") italskou filmovou cenu Davida di Donatella 1973 za nejlepší mužský herecký výkon.\n\nKreslíř David (Sami Frey) se po pěti letech života v New Yorku vrací do Francie. Jeho bývalá láska Rosalie (Romy Schneider) se mezitím stihla vdát za Antoina (Umberto Orsini), porodit mu dceru a rozvést se s ním. Nyní žije s bohatým podnikatelem obchodujícím se železnými produkty Césarem (Yves Montand), který vlastní s bratry firmu. Na svatbě své matky Rosalie potkává Davida. Když navštíví jeho ateliér, začíná César žárlit a snaží se umělce izolovat z jejich života.\n\nPoté, co podnikatel Davidovi zalže, že je přítelkyně těhotná a budou se brát, Rosalie jej opouští a s Davidem zamíří na západní pobřeží Francie. César je však objevuje a vmísí se opět dvojici do života. Umělec jednoho dne bez rozloučení odjíždí zpět do Paříže a podnikatel kupuje své lásce dům na ostrůvku Noirmoutier, v němž strávila dětství.\n\nDavid nereaguje na dopisy od Rosalie, které dostává do ateliéru a přeje si zapomenout. Za čas k němu do kanceláře vtrhne César a naléhá, aby se vrátil žít na ostrov, protože je jeho milá jako vosková figurína bez života. Přes prvotní odmítnutí nakonec souhlasí a začíná nová etapa vztahu nerozhodnuté ženy a dvou mužů, kteří tvoří pospolitost s dalšími členy přímořského obydlí. Rosalie, která trpí formou bovarysmu, se rozhoduje patovou situaci vyřešit radikální cestou a zmizí beze stopy. Zaměstnání nalézá ve švýcarském Grenoblu, v němž se s dcerou zabydluje.\n\nOsamocení David a César k sobě nalézají bližší cestu. Umělec opět odjíždí na delší dobu do Ameriky a po návratu jejich přátelské pouto vyústí ve společné obývání vily na pařížském předměstí. Po letech zastavuje před plotem jejich domu taxi, z něhož vystupuje Rosalie. Oba muži snídají u otevřeného okna a plánují výletní plavbu do Skotska. Pohledy všech tří se střetnou.\n\n\n"}
{"id": "857655", "url": "https://cs.wikipedia.org/wiki?curid=857655", "title": "Seznam písní v 3. řadě seriálu Glee", "text": "Seznam písní v 3. řadě seriálu Glee\n\nToto je seznam písní, které zazněly ve třetí řadě amerického hudebního televizního seriálu \"Glee\".\n\n"}
{"id": "857657", "url": "https://cs.wikipedia.org/wiki?curid=857657", "title": "Joshua Dunkley-Smith", "text": "Joshua Dunkley-Smith\n\nJoshua Dunkley-Smith (* 28. června 1989, Melbourne, Austrálie) je australský veslař. Byl členem posádky čtyřky bez kormidelníka, která na olympijských hrách 2012 získala stříbrnou medaili. Získal též bronzovou medaili na MS 2010 na osmě a na MS 2011 na čtyřce bez kormidelníka.\n\n"}
{"id": "857659", "url": "https://cs.wikipedia.org/wiki?curid=857659", "title": "Andílci za školou (muzikál)", "text": "Andílci za školou (muzikál)\n\nAndílci za školou je první český teenagerský muzikál.\n\nAutorem hudby je Michal David, texty k písním napsal Lou Fanánek Hagen, scénář vytvořil Jan Hlaváč a režie se ujal Filip Renč.\nMuzikál měl premiéru 22. října 2012 v pražském divadle Broadway, kde se i nadále hraje. Muzikál má také představení ve městech po celé ČR a SR.\n\nDěj muzikálu se odehrává ve školním prostředí. Do hlavních rolí příběhu tvůrci obsadili členky dívčí skupiny 5Angels a Josefa Vojtka, Sabinu Laurinovou, Lindu Finkovou, Bohouše Josefa a další.\n\n\n\nKončí prázdniny a kamarádky Míša, Angelina, Vendy a Tereza nastupují do deváté třídy. Během léta založily hudební skupinu, ale zkoušení zatím moc nedaly. Během zkoušek vlastně spíš probíraly trojičku spolužáků, kteří mají rapové trio: Tomyho, Dejva, a hlavně Šimona, o němž sní většina holek ze školy. První školní den se ve třídě objeví nová spolužačka Nikola. Ředitelka Kadavá jí před poněkud zdivočelými deváťáky neudělá zrovna dobrou reklamu, když ji představí jako vzorňačku, jedničkářku, vítězku matematické olympiády, výbornou zpěvačku... Holky zbystří. A kluci samozřejmě taky, protože Nikola je nejen chytrá, ale ke všemu dobře vypadá. Jediná vada na její dokonalosti je snad jen desetiletý brácha Filip, kterého Nikola musí všude vodit s sebou. Filip rozhodně není žádný andílek a dokáže svoji sestru přivést do pořádně prekérních situací.\n\nHolky na novou spolužačku žárlí a snaží se ji všelijak znemožnit, kluci si ji testují. Součástí testu je i to, že Šimon Nikole prozradí, že plave v matematice. Nikola ho ochotně začne doučovat a o dvojici se po škole šíří klepy. Ty částečně roznáší i drzý Filip, který se smyšlenými historkami o sestře a Šimonovi snaží zaimponovat starším holkám. \n\nChystá se školní akademie, kde mají mít deváťáci svoji show. Vystoupení má pod taktovkou učitel Chramosta, popletený vedoucí školního sboru, který si libuje v nemoderní hudbě a nutí svoje svěřence zpívat z not lidové písně. Větší autoritu už má u žáků zeměpisář Vojtěch, který kdysi zpíval v rockové kapele. Ten nabídne ředitelce Kadavé, že se deváťáckého vystoupení ujme sám a nadto se pokusí třídu, kde to po Nikolině příchodu vře, stmelit.\n\nŘeditelka se hned po první zkoušce zděsí: bývalý rocker Vojtěch secvičuje s deváťáky podle jejího názoru „pro mládež nevhodnou“ show. Kadavá povolá sbormistra Chramostu, ať otěže vystoupení opět vezme do svých rukou. Tím si ovšem proti sobě deváťáky poštve a na škole propuká otevřená válka. Zeměpisář Vojtěch ovšem věří, že konflikt přece jen přinese něco dobrého: snad deváťáci začnou konečně táhnout za jeden provaz a všem ukáží, že nemají talent jen k pomlouvání, žárlení a řevnivosti.\n\n\n\n\n"}
{"id": "857660", "url": "https://cs.wikipedia.org/wiki?curid=857660", "title": "Purkyně (kráter)", "text": "Purkyně (kráter)\n\nPurkyně je měsíční impaktní kráter nacházející se v rovníkové oblasti odvrácené strany Měsíce. Má průměr 48 km , pojmenován je podle českého fyziologa a anatoma Jana Evangelisty Purkyně.\n\nPurkyně leží těsně za východním okrajem přivrácené strany (z pohledu ze Země). Když dovolí podmínky (librace, sluneční svit), je možné jej spatřit i ze Země, ačkoli je vidět pod nízkým úhlem, tudíž nelze pozorovat detaily. Purkyně leží západně od většího kráteru Wyld a severoseverovýchodně od ještě většího kráteru Hirayama. Na západ a severozápad od něj se rozkládá Mare Smythii (Moře Smythovo). Menší kráter Purkyně K zasahuje do jihovýchodního valu Purkyně.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "857661", "url": "https://cs.wikipedia.org/wiki?curid=857661", "title": "Purkyně (planetka)", "text": "Purkyně (planetka)\n\n(3701) Purkyně je planetka nacházející se v hlavním pásu asteroidů. Objevil ji český astronom Antonín Mrkos 20. února 1985. Byla pojmenována podle českého vědce Jana Evangelisty Purkyně. Kolem Slunce oběhne jednou za 4,68 let.\n\n\n"}
{"id": "857679", "url": "https://cs.wikipedia.org/wiki?curid=857679", "title": "Ząbrowo (Pomořské vojvodství)", "text": "Ząbrowo (Pomořské vojvodství)\n\nZąbrowo je vesnice na severu Polska, v Pomořském vojvodství. Má 423 obyvatel. Administrativnĕ patří do obce Stare Pole v malborském okrese. Nachází se zde římskokatolická kaple sv. Vojtěcha.\n"}
{"id": "857681", "url": "https://cs.wikipedia.org/wiki?curid=857681", "title": "Tomáš Švihovec", "text": "Tomáš Švihovec\n\nTomáš Švihovec (14. ledna 1900, Písek – 12. června 1987,?), byl československý hokejový útočník. Reprezentoval Československo na čtyřech mistrovství světa a třech mistrovství Evropy, mistr Evropy z roku 1933.\n\nS bratrem Edou a několika dalšími nadšenci patřil mezi zakladatele historie píseckého hokeje v sezóně 1922-1923, stejně tak výborně hrál kopanou a tenis, všestrannost ukázal i v lehké atletice či lyžování. Skvělý útočník, a také výborný střelec, brzy přestoupil do pražského LTC, ve kterém působil v letech 1929 až 1935. S tímto týmem získal čtyři vítězství na Spenglerově poháru v Davosu. Ve stejném období také hrál v reprezentaci. Po skončení pražského angažmá se vrátil do týmu SK Písek, kde zakončil svoji hráčskou kariéru.\n\nPo válce působil po mnoho let jako funkcionář, krátce působil i jako trenér píseckých hokejistů. O tom, že si jeho památky v klubu váží, svědčí i to, že v roce 2010 byl dres hráče zavěšen pod střechu hokejové arény v Písku.\n\nV reprezentaci odehrál 28 zápasů, ve kterých vstřelil 4 góly.\n\n"}
{"id": "857684", "url": "https://cs.wikipedia.org/wiki?curid=857684", "title": "Bratislava (planetka)", "text": "Bratislava (planetka)\n\n(4018) Bratislava je planetka nacházející se v hlavním pásu asteroidů. Objevil ji český astronom Antonín Mrkos 30. prosince 1980. Byla pojmenována podle hlavního města Slovenska Bratislavy. Kolem Slunce oběhne jednou za 4,14 let.\n\n\n"}
{"id": "857687", "url": "https://cs.wikipedia.org/wiki?curid=857687", "title": "Ulrike Adebergová", "text": "Ulrike Adebergová\n\nUlrike Adebergová (* 29. prosince 1970 Merseburg) je bývalá německá a východoněmecká rychlobruslařka.\n\nNa velkých mezinárodních akcích debutovala v roce 1988, kdy skončila dvanáctá na Mistrovství světa juniorů. V letech 1989 a 1990 již tento šampionát vyhrála. Roku 1989 poprvé startovala v závodech Světového poháru. V roce 1991 se poprvé zúčastnila seniorských šampionátů, byla sedmá jak na Mistrovství Evropy, tak na Mistrovství světa ve víceboji. O rok později vybojovala na vícebojařském světovém šampionátu stříbrnou medaili. Startovala také na Zimních olympijských hrách 1994, kde na trati 1500 m skončila na 14. místě. V následujících letech dosáhla nejlépe čtvrté příčky na Mistrovství Evropy 1998. V roce 1999 se zúčastnila i světového šampionátu na jednotlivých tratích, kde dojela shodně na devátém místě v závodech na 3000 a 5000 m. V roce 2000 ukončila sportovní kariéru.\n"}
{"id": "857689", "url": "https://cs.wikipedia.org/wiki?curid=857689", "title": "Střemchoví (planetka)", "text": "Střemchoví (planetka)\n\n(2811) Střemchoví je planetka nacházející se v hlavním pásu asteroidů. Objevil ji český astronom Antonín Mrkos 10. května 1980. Byla pojmenována podle moravské vesnice Střemchoví, kde se objevitel narodil. Kolem Slunce oběhne jednou za 4,85 let.\n\n\n"}
{"id": "857690", "url": "https://cs.wikipedia.org/wiki?curid=857690", "title": "Heyrovsky (kráter)", "text": "Heyrovsky (kráter)\n\nHeyrovsky je malý měsíční impaktní kráter nacházející na odvrácené straně Měsíce. Má průměr 16 km , pojmenován je podle českého chemika a zakladatele polarografie Jaroslava Heyrovského.\n\nHeyrovsky leží těsně za západním okrajem přivrácené strany (z pohledu ze Země). Když dovolí podmínky (librace, sluneční svit), je možné jej spatřit i ze Země. Je však vidět pod nízkým úhlem, tudíž nelze pozorovat detaily. Heyrovsky leží západo-jihozápadně od většího kráteru Drude v pohoří Montes Cordillera a byl původně jeho satelitním kráterem s názvem Drude S.\n\n"}
{"id": "857692", "url": "https://cs.wikipedia.org/wiki?curid=857692", "title": "Jiří Kolouch", "text": "Jiří Kolouch\n\nJiří Kolouch (24. dubna 1932 České Budějovice – 20. října 2019) byl československý hokejový brankář, účastník jednoho mistrovství světa.\n\nJiří Kolouch pocházel ze sportovní rodiny, jeho otec byl fotbalista a hrál levé křídlo v Českých Budějovicích. Dokonce na hřišti bydleli, takže i díky otci trénoval s míčem téměř denně. V rodině panovalo přesvědčení, že bude také hrát fotbal. Dokonce hrál druhou ligu.\n\nČeskobudějovický odchovanec, který začal chytat v hokejové bráně na dnešní dobu v pozdějším věku, v dorostu. Od samého začátku se vyznačoval opačným gardem, tj. lapačku měl v pravé ruce a vyrážečku v levé. Již v osmnácti letech se mu podařilo získat jeho první titul, a to v rodných Českých Budějovicích. Následně byl prodán do Karlových Varů, zde vydržel pouze jednu sezónu a putoval na základní vojenskou službu do Bratislavy, kde se ani \"neohřál\" a byl převelen do Brna, ve kterém začala v roce 1953 jeho úspěšná hokejová kariéru. V dresu Komety získal celkem čtyři tituly a i díky tomu si zachytal za reprezentaci. Mezi jeho nejslavnější zápasy se zařadily utkání na MS v roce 1954 ve švédském Stockholmu.\n\nZa československou reprezentaci odchytal 24 zápasů.\n\n"}
{"id": "857698", "url": "https://cs.wikipedia.org/wiki?curid=857698", "title": "Kirchnerismus", "text": "Kirchnerismus\n\nKirchnerismus je sporné označení ideologie vztahující se k politice bývalého argentinského prezidenta Nestora Kirchnera a jeho manželky a nástupkyně Cristiny Fernández de Kirchner, kterou sami Kirchnerovi definovali a rozšířili. Kirchnerismus lze zařadit k levicovému či středolevému peronismu. Samotná Fronta za vítězství, která má kirchnerismus reprezentovat je frakcí peronistické Justicialistické strany. Z klasických ideologií lze kirchnerismus nejvíce přiblížit k sociální demokracii.\n\nZa některé znaky kirchnerismu lze považovat silné prosazování ideje regionální spolupráce, která se projevuje například velkou podporou vzhledem ke sdružení Mercosur, které je kirchneristy částečně ovládáno. Typická je pro kirchnerismus notná dávka populismu a snaha o řešení reálných problémů v tajnosti. Kirchnerismus také podobně jako další levicová hnutí Latinské Ameriky kritizuje vliv a vměšování Spojených států do vnitřních záležitostí Latinskoamerických států a snaží se o jejich sjednocení, což je také v souladu s regionalismem. Dále se staví proti ekonomickému liberalismu a velmocenské zahraniční politice, proti které staví právě regionalismus. Někteří přičítají kirchnerismu veliké zásluhy v oblasti obrany lidských práv, zatímco jiní jej viní z vynucování ideologie a společenské manipulace. Obě tato tvrzení se zřejmě z určité části zakládají na pravdě.\n\n"}
{"id": "857699", "url": "https://cs.wikipedia.org/wiki?curid=857699", "title": "Izraelská skautská federace", "text": "Izraelská skautská federace\n\nIzraelská skautská federace (: התאחדות הצופים והצופות בישראל, \"Hit'achdut ha-cofim ve-ha-cofot be-Jisra'el\") je izraelská národní skautská organizace, známá v hebrejštině zkráceně jako Cofim. Jde o smíšenou organizaci, mezi jejíž činnosti patří například táboření, sportovní aktivity a komunitní práce. Na rozdíl od jiných skautských programů tento, podobně jako jiné izraelské mládežnické organizace, připravuje své členy na farmaření. V minulosti izraelští skauti založili několik kibuců. Federaci tvoří celkem šest členských organizací:\n\nPrvní cofim vznikly v roce 1920 a do Světové organizace skautského hnutí byla izraelská skautská organizace přijata v roce 1951, několik let po vzniku Izraele.\n\n"}
{"id": "857705", "url": "https://cs.wikipedia.org/wiki?curid=857705", "title": "Šafařík (kráter)", "text": "Šafařík (kráter)\n\nŠafařík je měsíční impaktní kráter nacházející se na odvrácené straně Měsíce a tudíž není pozorovatelný přímo ze Země. Má průměr 31 km, pojmenován je podle českého astronoma a chemika Vojtěcha Šafaříka. Šafařík leží severně od většího kráteru Tiselius a východo-jihovýchodně od ještě většího kráteru Šaronov.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "857708", "url": "https://cs.wikipedia.org/wiki?curid=857708", "title": "Beroun (nádraží)", "text": "Beroun (nádraží)\n\nNádraží Beroun se nachází ve městě Beroun na adrese Nádraží 129.\n\nMěsto Beroun je důležitým železničním uzlem Středočeského kraje, prochází jím 3. železniční koridor, tedy trať Praha – Plzeň (č. 170 a 171). V Berouně také začíná Trať 174 do Rakovníka a Trať 173 do Prahy přes Rudnou u Prahy.\n\nTrať 170 (č. 170 a 171) je dvoukolejná elektrizovaná celostátní trať zařazená do evropského železničního systému, součást 3. koridoru, doprava z Prahy do Plzně byla zahájena roku 1862. Na území města leží odbočná železniční stanice Beroun.\n\nŽelezniční Trať 174 Beroun – Rakovník je jednokolejná celostátní trať, doprava na ní byla zahájena roku 1876.\n\nŽelezniční Trať 173 Praha-Smíchov – Rudná u Prahy – Nučice – Beroun je jednokolejná celostátní trať, doprava z Rudné a Nučic do Berouna byla zahájena roku 1897.\n\nNa území města leží odbočná železniční stanice Beroun (tratě 170, 171, 173 a 174) a odbočná železniční stanice Beroun-Závodí (tratě 173 a 174).\n\nOdjezdová hala nádraží byla dokončena v roce 1972 a její dominantou jsou vitráže Jiřího Kovaříka.\n\nV roce 2018 začala celková rekonstrukce nástupišť stanice Beroun.\n\nV roce 2019 byla kompletně dokončena rekonstrukce nástupišť, kolejí a trakčního vedení.\n\n"}
{"id": "857709", "url": "https://cs.wikipedia.org/wiki?curid=857709", "title": "Kolín (nádraží)", "text": "Kolín (nádraží)\n\nKolín je železniční stanice v Kolíně na adrese Rorejcova 569. Je spojovacím uzlem tratí č. 010, 014, 230, 231, do něhož ústí celkem pět železničních tratí ze směru od Prahy, Olomouce, Ledečka, Havlíčkova Brodu a Velkého Oseku. Stanice je elektrifikovaná (3 kV ss). Budova je majetkem České republiky a provozovatelem je Správa železnic.\n\nPrvní nádraží v Kolíně bylo vystavěno dle návrhu vrchního inženýra Antona Jünglinga, který v roce 1844 předložil ke schválení projekt výstavby s rozpočtem 40 526 zlatých. Se stavbou započalo podnikatelství bratří Kleinů začátkem roku 1845.Oproti původnímu rozpočtu nabídlo podnikatelství bratří Kleinů slevu 2½ procenta. Kolínské nádraží nebylo v jeho počátcích plně doceněno, přestože jeho poloha v blízkosti Labe naznačovala průmyslový rozkvět města. Nádraží bylo vystavěno v blízkosti Labe na náspu, který byl chráněn kamennou dlažbou před velkými vodami. Pata náspu sahala do výše 2 až 3 sáhů. Jednalo se o malé nádraží o délce 200 sáhů se třemi kolejemi, spadalo do IV. třídy s pořadovým číslem 21. V témže roce postavil hostinský František Pivnička hostinec „U arcivévody Štepána“, nacházel se naproti přijímací (nádražní) budově. Dnes bývalý hostinec částečně slouží katastrálnímu úřadu (). Přijímací budova byla vystavěna z pálených cihel, jejíž jednopatrový střed přiléhal ke dvěma přízemním křídlům. Byla 25 sáhů dlouhá, 6 sáhů široká. Střecha budovy byla pokryta anglickou břidlicí. Směrem ke kolejišti se nacházela přízemní přístavba, ta byla kryta plechem. V přízemí budovy se nacházela kancelář inženýra, poštovní výpravna, útulek čerpáře (ten obsluhoval čerpadlo v protější vodárně), byty výpravčího a výhybkáře. V přístavbě se pak nacházela čekárna s pokladnou. Původní přijímací budova přečkala na nádraží cca 85 let, byť později nesloužila původnímu účelu. Naproti přijímací budově za kolejemi byla vystavěna vodárenská věž s 5 sáhů hlubokou studnou. Odtud čerpář ručně čerpal vodu do nádrže ve věži. Voda pak byla vedena k dvěma vodním jeřábům, z nichž parní lokomotiva nabírala vodu. V Pardubicích se nacházelo parní čerpadlo. Na nádraží také byla vystavěna remíza pro dva záložní stroje o délce 20 sáhů a šířce 6 sáhů. Tato remíza však byla brzy nahrazena skladištěm.\n\nSlavnostní otevření Severní státní dráhy proběhlo 20. srpna 1845. První vlak přijel v odpoledních hodinách, byl tažený lokomotivami „Praha“ a „Olomouc“. S pětiminutovým předstihem jela jako předvoj lokomotiva „Čechy“, tu doprovázel vrchní inženýr Jan Perner. Zdržení a vítání slavnostního vlaku na malých nádražích bylo zkráceno na nejnutnější míru. Přesto i v Kolíně vlály prapory, hrála hudba za přítomnosti čestného oddílu pluku Palombini. Ani při slavnostním zahájení nebylo nádraží místními plně doceněno. Kutnohorští šli vítat slavnostní vlak do Záboří, dle místních z radosti nad tím, že dráha nebyla vedena přes Kutnou Horu. Již 1. září 1845 byla zahájena osobní doprava, o měsíc později pak doprava nákladní.\n\nPřed rokem 1855 byla na nádraží vybudována soukromá vlečka k uhelnému složišti společnosti císaře Ferdinanda I. Tato společnost zřizovala na nádražích prodejny. V roce 1858 započala velkolepá přestavba, která nádraží IV. třídy proměnila postupem času v „železniční uzel“. V roce 1861 byla původní vodárenská věž nahrazena vodárnou novou. Vodárna nabírala vodu přímo z Labe, byla poháněna parním čerpadlem. Ani tato druhá vodárna však nepřečkala rozsáhlou přestavbu v roce 1871. V roce 1869 se společnosti StEG a ÖNWB dohodly na dvou samostatných nádražích ležících vedle sebe s nově vystavěnou společnou příjímací budovou. Základní přestavba v roce 1871 souvisela se zaústěním Rakouské severozápadní dráhy. Novou výpravní budovu navrhl architekt ÖNWB Carl Schlimp. Jednalo se o přízemní trakt, zakončený patrovými kolmými křídly s nízkými valbovými střechami. Z obou stran přiléhala k budově krytá nástupiště, budova byla situována v ostrovní poloze mezi dvěma nádražími, StEG a ÖNWB. Jižní nástupiště patřilo StEG, severní pak ÖNWB. Zaústění severozápadní dráhy mezi Golčovým Jeníkovem a Kolínem bylo dáno do provozu 6. prosince 1869, do Mladé Boleslavi pak 29. října 1870. V roce 1871 probíhala stavba druhé koleje z Peček do Kolína, v roce 1885 pak z Přelouče do Kolína. Podle jízdního řádu severní větve StEG z roku 1868 vlak Nr. 4 s pravidelným odjezdem z Kolína v 9:28 dorazil do Pardubic v 10:38. V opačném směru vlak Nr. 3 s pravidelným odjezdem z Kolína v 5:48 dorazil do Prahy v 7:37. Po dokončení nové přijímací budovy byla původní budova bez přízemní přístavby, která se do té doby nacházela směrem ke kolejišti (zde byla čekárna s pokladnou). Od té doby sloužila už jen jako budova obytná. V letech 1872 až 1886 nesla stanice název Nový Kolín.\n\nV roce 1908 byla zahájena stavba druhá koleje severozápadní dráhy z Kolína do Sedlece u Kutné Hory. O rok později pak do Velkého Oseka. Původní nádraží IV. třídy se tak rázem proměnilo v dopravní křižovatku. Ve stanici se v té době nacházela nejedna průmyslová vlečka, během několika desetiletí se město Kolín proměnilo v průmyslové město se spoustou továren, byť na počátku nebyla železniční stanice plně doceněna. V roce 1909 byly soukromé rakouské železniční společnosti ÖNWB a StEG zestátněny Rakouskými státními drahami. Stanice měla jenom jednoho majitele. Před první světovou válkou bylo ve stanici instalováno elektromechanické zabezpečovací zařízení. V přilehlých mezistaničních úsecích ve směru na Prahu a Záboří nad Labem byl instalován hradlový poloautomatický blok.\n\nV roce 1918 vznikly Československé státní dráhy, stanice již po několikáté získala nového majitele. Se vznikem Československa se olomoucko-pražská dráha stala hlavním železničním tahem. Stanice již nebyla schopna dostát zvyšujícím se nárokům dopravní frekvence. V té době se zde stále nacházela původní přijímací budova z roku 1845 a budova novější z roku 1871. Ministerstvo železnic rozhodlo, že Kolínské nádraží bude nutno celkově přestavět tak, aby vyhovovalo zcela novým podmínkám. I tak se se stavbou příliš nespěchalo, neboť novou přijímací budovu navrhl architekt Vladimír Weiss ve funkcionalistickém slohu, ale vystavěna byla až v letech 1938 až 1939 firmou dr. ing. V. Mrha a to na místě původní přijímací budovy z roku 1845. V souvislosti s výstavbou nové přijímací budovy byla také snesena přijímací budova z roku 1871 a vystavěna mimoúrovňová ostrovní nástupiště. Přijímací budova se stávala z podlouhlého jednopodlažního objektu, který byl situován podél kolejí. Větší část přijímací budovy zaujímala ústřední dvorana, ta sloužila jako odjezdová hala. Odtud vedlo schodiště do podchodu k ostrovním nástupištím. Symbol nového nádraží představoval emblém okřídleného kola, do něhož byly umístěny hodiny, nacházel se nad vstupním vchodem. V létě roku 1939 nádraží obsluhovalo dálkové vnitrostátní spoje směřující z Prahy Wilsonova nádraží do Havlíčkova Brodu a Jihlavy. Spoje s pravidelným odjezdem z Kolína v 8:27 a v 17:15 dorazily do Jihlavy v 10:24 a v 19:07. Na území protektorátu Čechy a Morava byla v období druhé světové války zřízena státní železniční společnost Českomoravské dráhy.\n\nOd roku 1942 začal fungovat opravárenský závod s přímým kolejovým napojením, převzatý v roce 1945 ČSD a zprivatizovaný v roce 1989 jako DYKO.\n\n18. dubna 1945 bylo kolínské nádraží bombardováno spojeneckými bombardéry. Při náletu bylo nejvíce poškozeno nákladové a seřaďovací nádraží. Bombardování se týkalo i přilehlých továren, zejména pak „Draslovky“ (Kalliwerke A.G.), která vyráběla Cyklón B pro koncentrační tábory. Během náletu byl poškozen i poštovní úřad u nádraží.\n\nPo skončení druhé světové války přešla správa stanice pod Československé státní dráhy. V odpoledních hodinách 16. května 1945 byl na kolínském nádraží uvítán prezident Edvard Beneš, který při návratu z válečného exilu použil vlak. V čele zvláštního vlaku č. 11554 byla lokomotiva 387.032, vlak byl navíc doprovázen obrněným vlakem „Moskva“. Dle zvláštního jízdního řádu vlak stavěl v Kolíně s desetiminutovou zastávkou. Předpokládaný pobyt vlaku ve stanici byl od 12:28 do 12:38 (jízdní řád pravděpodobně dodržen nebyl). Obrněný vlak navíc doprovázela kondenzační lokomotiva řady 52. Bombardováním poničené nádraží je zdokumentováno ve filmu, který uvedla Česká televize v pořadu „Hledání ztraceného času“. O páte hodině odpolední 15. června 1945 došlo v Kolíně ke srážce nákladního vlaku s osobním. Neštěstí si vyžádalo 27 mrtvých. Kolínské nádraží si svůj status významnosti po celá desetiletí neudrželo. Stávalo se to i mnohem významnějším stanicím, příkladem je pardubické hlavní nádraží. Dokladem může být jízdní řád, vydávaný jeden rok po skončení války. Ex 31 „Ostravan“ stanicí projížděl. Také za druhé světové války několik spojů z Prahy do Ostravy a Brna stanici projíždělo. V jízdním řádu z roku 1944 se tak stávalo u rychlíku č. 3 a č. 9.\n\nV 60. letech již byla stanice vybavena světelnými návěstidly sovětského typu, v uzlu Kolín, ale také v Pardubicích již bylo instalováno reléové zabezpečovací zařízení, předcházelo mu elektromechanické zabezpečovací zařízení. V mezilehlém staničním úseku z Kolína do Pardubic již fungoval autoblok, též v protilehlém úseku do Prahy. Oproti tomu v mezilehlém staničním úseku z Kolína do Havlíčkova Brodu nadále sloužil poloautomatický blok s traťovými hradly. Zde se autoblok objevil až v 80. letech. Symbolem šedesátých let byl express „Pannonia“, který na cestě z Berlína do Sofie přes Kutnou Horu projížděl stanicí. V letech 1969/1970 se jednalo o Ex 56 „Pannonia“ a Ex 57 „Pannonia“. Vlaky byly povinně místenkové a měly na svou dobu poměrně vysokou rychlost. V jejich čele již jezdily elektrické lokomotivy E 499.1. Modernizace traťového a staničního zabezpečovacího zařízení souvisela s elektrifikací.\n\nVe stejné době na trati z Kolína do Havlíčkova Brodu i nadále vládla parní trakce. Přítomnost parních lokomotiv na nádraží nebyla minulostí. Bratislavský rychlík vozila parní lokomotiva řady 498.1, brněnský a znojemský rychlík parní lokomotiva řady 464.0. Vlaky do Golčova Jeníkova a Čáslavi pro změnu vozila parní lokomotiva řady 354.1. V 70. letech se cestující na nádraží mohli příležitostně setkat s prototypem lokomotivy T324.001. Tato lokomotiva strávila téměř celý svůj „život“ na zdejším nádraží. Vrak tohoto stroje byl odstaven v depu Kolín dne 28.5. 1976. Ve stejné době zde byl k vidění prototyp lokomotivy T476.0501, lokomotiva vozila osobní vlaky do Čáslavi. V 80. letech 20. století byl ve stanici zaveden informační systém pro cestující „Pragotron“.\n\nPři dokončení stavebních prací na I. tranzitním železničním koridoru byla stanice i nadále ve zchátralém stavu. Většina uzlových stanic nebyla zahrnuta do koridorových prací, týkalo se to například i Pardubic. Revitalizace stanice proběhla o několik let později, dokončena byla na konci roku 2009. Nejvýznamnější investici představovala výměna původního reléového zabezpečovacího zařízení za moderní elektronické stavědlo ESA11. První a druhá traťová kolej umožňuje průjezd rychlostí 120 km/h (vyšší rychlostí mohou projíždět soupravy s naklápěcími skříněmi). Byla vybudována nova dvoupodlažní provozně-administrativní budova, tzv. stavědlo č. 2. Také druhá provozní budova, stavědlo č. 1. Stavědlo č. 1 obsluhuje pardubické a kutnohorské zhlaví. Stavědlo č. 2 obsluhuje pražské a osecké zhlaví. Celkovou rekonstrukcí prošlo i trakční vedení. Byla přestavěna a prodloužena nástupiště č. 2 a č. 3 s celkovou délkou 400 metrů. Rekonstrukcí prošla i výpravní budova v rámci projektu Českých drah „Živá nádraží“. Výběrové řízení na rekonstrukci výpravní budovy vyhrála v roce 2006 firma AŽD Praha. Rekonstrukce byla rozvržena do několika etap, nebyla součástí koridorových prací, „sanačního průjezdu“ žst. Kolín, při němž bylo původní staniční zabezpečovací zařízení nahrazeno modernějším.\n\nV souvislosti s přestavbou zabezpečovacího zařízení došlo k mimořádné události. 28. listopadu 2009 vykolejil při vjezdu do stanice osobní vlak 2103 z Prahy do Pardubic vedený elektrickou jednotkou řady 471 z důvodu nedojetí výměny individuálně obsluhované výhybky do koncové polohy. Nehoda se obešla bez zranění, celková škoda dosáhla výše 8,95 milionu korun.\n20. dubna 2016 přijel na kolínské nádraží prototyp motorového vozu M 260.001 „Stříbrný šíp“. Symbolicky tak připomenul „Slovenskou strelu“ z let 1936/1937, která nádražím pravidelně projížděla (nezastavovala). Tento elegantní motorový vůz se však do pravidelného provozu nikdy nedostal.\n\nŽelezniční stanice leží ve dvoukolejné trati Praha – Česká Třebová, Kolín – Havlíčkův Brod, Praha – Lysá nad Labem – Kolín. Je odbočnou pro trať Kolín – Ledečko. Je stanicí smíšenou, seřaďovací, vlakotvornou. Výkonnost spádoviště v roce 2016 - počet relačních kolejí 11, denní výkonnost v\nrozposunovaných vozech (počet rozposunovaných vozů / den) 625.\n\nNádraží má 5 nástupišť . Nástupiště č. 1 je úrovňové, jednostranné vnitřní. Jeho délka činí 465 metrů, nachází se u dopravní koleje č. 105 a č. 107 (jeho součástí je i nástupiště 1A). Nástupiště č. 2 je mimoúrovňové, ostrovní. Jeho délka činí 400 metrů, nachází se u dopravní koleje č. 101 a 100. Nástupiště č. 3 je mimoúrovňové, ostrovní. Jeho délka činí 400 metrů, nachází se o dopravní koleje č. 102 a č. 104. Nástupiště č. 4 je mimoúrovňové, ostrovní. Jeho délka činí 260 metrů u dopravní koleje č. 110 a 112. Nástupiště č. 5 je mimoúrovňové, ostrovní. Jeho délka činí 260 metrů, nachází se mezi dopravními kolejemi č. 114 a 116.\n\nStanice je vybavena hlasovým systém INISS od firmy Chaps, vizuálním informačním systém IZE od Elektročasu. Cestující na nádraží v Kolíně slyší automatické hlášení systému INISS - v české verzi hlas Danuše Hostinské-Klichové, v anglické verzi to je Philip Bělohlávek a v němčině Robert Schlein.\n\nVe stanici je instalováno elektronické stavědlo ESA11. V přilehlých mezistaničních úsecích, v tratích Velim – Kolín a Kolín – Záboří nad Labem, je provoz zabezpečován automatickým blokem, zabezpečovacím zařízením 3. kategorie. V přilehlých mezistaničních úsecích, mezi stanicemi Kolín – Kutná Hora a Kolín – Velký Osek, je provoz zabezpečen automatickým blokem, zabezpečovacím zařízením 3. kategorie. V přilehlém mezistaničním úseku Kolín – Ratboř, je provoz zabezpečen automatickým hradlem, zabezpečovacím zařízením 3. kategorie. Při výpadku proudu je zabezpečovací zařízení napájeno z náhradního zdroje.\n\nBěhem několika desítek let vlaky výrazně zrychlily. Vilímkův jízdní řád republiky československé - zima 1918/19, Deutsches Kursbuch - Jahresfahrplan 1944/45 - Teil 6 (KBS 501 - 536), Jízdní řád ČSD 1981/1982, Železniční jízdní řád 2014/2015.\n\n\"Všechny spoje byly zaváděny do páru pro opačné směry a to beze změn v trasování, pouze byly upraveny časové polohy spojů. Vzhledem k tomu, že některé spoje opakovaně jezdily v období následujícím beze změny, nejsou zde proto uvedeny. \"\n\nKolínské nádraží také v minulosti obsluhovalo dálkové mezinárodní spoje. V letech 1969/1970 byl jedním ze spojů Ex 58 „Balt-Orient“, jehož trasa vedla z Berlína do Bukurešti přes Kolín a Kutnou Horu. Dalším ze spojů byl Ex 56 „Pannonia“, jehož trasa vedla z Berlína do Sofie. Také R 152 „Saxonia“, jehož trasa vedla z Leipzigu do Keszthely a R 156 „Metropol“, jehož trasa vedla z Berlína do Budapešti. Většina dálkových spojů v Kolíně nezastavovala pro nástup a výstup cestujících a to po celá desetiletí.\n\nS platností jízdního řádu 1970/1971 kolínské nádraží obsluhovalo R 158 „Istropolitan“, jehož trasa vedla z Berlína do Bratislavy přes Kolín a Kutnou Horu.. Také R 156 „Metropol“, jehož trasa byla prodloužena z Rostocku do Budapešti, také R 150 „Favorit“, jehož trasa vedla z Leipzigu do Budapešti. U tohoto spoje docházelo ve stanici k přepřahání lokomotiv.\n\nS platností jízdního řádu 1981/1982 se pak jednalo o spoj R 1471 „Transdanubium“, jehož trasa vedla z Prahy do Burgasu přes Kolín a Kutnou Horu. R 1473 „Trakia“, jehož trasa vedla z Leipzigu do Varny a Ex 75 „Hungaria“, jehož trasa vedla z Berlína do Budapešti (tento spoj v Kolíně nezastavoval pro nástup a výstup cestujích).\n\n"}
{"id": "857711", "url": "https://cs.wikipedia.org/wiki?curid=857711", "title": "Hagecius (kráter)", "text": "Hagecius (kráter)\n\nHagecius je impaktní kráter nacházející se v jihovýchodní části přivrácené strany Měsíce. Má průměr 76 km , pojmenován je podle českého astronoma a matematika Tadeáše Hájka z Hájku.\n\nHagecius tvoří trojúhelníkovou formaci s blízkými krátery Rosenberger (severo-severozápad) a Nearch (západo-severozápad). Severovýchodně pak leží kráter Biela. Okrajový val Hagecia je nepravidelný, na jihu je částečně překryt třemi menšími krátery Hagecius C, B a G.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "857712", "url": "https://cs.wikipedia.org/wiki?curid=857712", "title": "Radek Onderka", "text": "Radek Onderka\n\nRadek Onderka (* 20. září 1973 Opava) je bývalý český fotbalista, útočník.\n\nHrál za FC Baník Ostrava, SK Sigma Olomouc, v německé 2. bundeslize za KFC Uerdingen 05 a LR Ahlen a po návratu ze zahraničí za SFC Opava. V české nejvyšší soutěži nastoupil ve 124 utkáních a dal 38 gólů.\n\n"}
{"id": "857714", "url": "https://cs.wikipedia.org/wiki?curid=857714", "title": "Luděk Vyskočil", "text": "Luděk Vyskočil\n\nLuděk Vyskočil (* 27. června 1968) je bývalý český fotbalista, útočník.\n\nHrál za FC Vítkovice, Duklu Praha, FK Viktoria Žižkov, SK Dynamo České Budějovice, 1. FK Příbram, SK Slavia Praha a FK Jablonec. Se Slávií získal v roce 1996 ligový titul. V české lize nastoupil v 72 utkáních a dal 16 gólů.\n\n"}
{"id": "857719", "url": "https://cs.wikipedia.org/wiki?curid=857719", "title": "Eduard Smutný", "text": "Eduard Smutný\n\nEduard Smutný (6. února 1944 – 1993) byl československým konstruktérem počítačů a mikropočítačů. V 80. letech byl na špičce konstruktérů mikropočítačů. Autor a konstruktér mikropočítačů ONDRA a SAPI-1. Eduard Smutný měl bratra-dvojče Tomáše Smutného.\n\nEduard Smutný vyrůstal v podmínkách, kdy byl trh v socialistickém Československu uzavřen - nemohly do něj oficiálně proudit nové produkty ze západních zemí za železnou oponou a USA, tudíž vývoj prvních československých počítačů šel vlastním směrem. Většina těchto strojů byla postavena ze součástek ze zemí RVHP. Technické inovace vznikaly buď těžkopádně ve vývojových kancelářích, nebo jednoduše okopírováním zahraniční techniky a jejím aplikováním. Touto činností se také zabýval Eduard Smutný. Trh byl okleštěn ani ne tak díky embargu západních zemí na dodávky moderních technologií, jako spíš kvůli nedostatku tvrdé valuty způsobenému technickou zaostalostí a konkurenceneschopností výrobků ze zemí RVHP na mezinárodním trhu. Moderní součástky se pašovaly buď individuálně, nebo ve spolupráci se západními firmami, které embargo nebraly příliš vážně a byly ochotné riskovat falešné celní deklarace. Díky tomu patřila ČSSR vedle NDR, MLR, BLR, SSSR, Malajsie, Singapuru, Jižní Koreje, Čínské republiky na Tchaj-wanu, Filipín, Japonska, USA aj. mezi několik málo zemí schopných vyrábět mikroprocesory, byť okopírované bez svolení původních výrobců.\n\nPrvním počítačem, který Ing. Smutný vyvinul v Tesle Elstroj koncem 60. let, byl jednoúčelový počítač k řízení elektronového mikroskopu pro Teslu Rožnov.\n\nV roce 1969 byl zaměstnán v Tesle Strašnice (výroba) nebo Elstroj (vývoj), kde se na něj obrátil jeho bratr Tomáš Smutný, že se mu podařilo sehnat dokumentaci k izraelskému minipočítači ELBIT-100 [1]. Eduard přes své známé zařídil, že mohli oba bratři dokumentaci zkopírovat, a na tomto základě zkonstruovat nový minipočítač JPR-12 (Jednotka programového řízení). K procesorovému modulu JPR-12 byla vyvinuta konfigurovatelná stavebnice nazvaná SAPI-12 určená především k řízení technologických procesů nebo jako laboratorní počítač pro měření a sběr dat. Z tohoto počítače byla dále vyvinuta verze JPR-13 postavená na základě procesorových řezů řady 3000.\n\nDalším typem řídicího počítače, který Ing. Smutný vyvinul v 70. letech v Tesle Elstroj, byl klon minipočítače PDP-11, nazvaný JPR-12R a konfigurovatelná stavebnice SAPI-R.\n\nAutorem JPR-1 (Jednotka Programového řízení) potažmo SAPI-1 jako takového je Ing. Eduard Smutný. Zrod počítače se datuje někdy do roku 1982 či o něco málo dříve. První zmínka o SAPI-1 je z počátku roku 1983 a to z časopisu Amatérské rádio/B83/1-2 (Amatérské rádio řada B (modré pro konstruktéry), ročník 1983 číslo 1 a 2), kde je podrobně popsán základní systém. Konkrétně se jedná o desky ARB-1, JPR-1, ANK-1, REM-1, AND-1, PDK-1 a BDK-1 déle jsou zde popsány přípravky pro oživení TST-01 až TST-03, předvýrobní JZS-1 (Jednotka Zdroje a Sběrnice) a rovněž programové vybavení MIKROBASIC. Při zahájení výroby byl celý konfigurovatelný systém založený na JPR-1 pojmenován SAPI-1. SAPI-1 drží primát mezi československými počítači v tom, že byl uveřejněn stavební návod/dokumentace v době, kdy se teprve chystal do výroby. Díky tomuto počinu nastal bouřlivý rozvoj systému v našich zemích v rámci možností tehdejší doby. Z původně zamýšleného jednoduchého stavebnicového systému, založeného na jednodeskovém počítači JPR-1, se během přibližně tří let SAPI-1 rozrostlo do plnohodnotného systému, umožňujícího provoz CP/M či rozšíření o další sběrnicové jednotky (vany), kterých mohlo být až 15. Díky stavebnicové koncepci a otevřenosti systému vzniklo ohromné množství rozšiřujících karet. [2]\n\nPísmeno Z znamená procesor Z80, respektive jeho ekvivalent U880D z NDR. Při implementaci operačního systému CP/M se totiž ukázalo, že na procesoru 8080 nefungují některé novější programy jako například Turbo Pascal. Proto ing. Eduard Smutný navrhl novou procesorovou desku JPR-1Z, založenou na tomto procesoru. Rychlost bohužel musela být kvůli časování sběrnice shodná s původní JPR-1. Na rozdíl od ní už ale JPR-1Z nemohla fungovat jako samostatný systém. Důvodem je, že JPR-1Z neobsahovala vlastní paměť RAM, pouze 1-2KB EPROM se zaváděcím programem. Bylo tedy nutné připojit minimálně desku s RAM. EPROM se zaváděcím programem bylo možné po zavedení systému úplně odpojit instrukcí OUT z paměťového prostoru procesoru a uvolnit tak její místo pro případnou jinou paměť.\n\nPři té příležitosti se modernizovaly i některé další desky.\n\nRAM-1Z se vyráběla ve třech variantách 16, 32 a 64KB. Varianty se lišily pouze tím, kolik osmic DRAM 4116 bylo zapájeno. Počáteční adresa v 64KB adresním prostoru procesoru byla měnitelná propojkami na desce, bylo tedy možné používat například 32KB verzi a v případě potřeby pomocí další 32KB desky doplnit druhých 32KB.\n\nModernizovaná byla i deska displeje AND-1Z. Odstranilo se blikání při zápisu do videopaměti, zvětšil se počet znaků na řádek na 64. Přidala se kompletní sada českých znaků podle normy KOI-8 a s tím se změnil i rastr znaků z 5*7 na 6*12, Znaky vypadají lépe a mezi řádky textu vznikly mezery, které jednak zlepšují čitelnost a také poskytují prostor pro diakritiku. Česká písmena tedy nejsou deformovaná a jsou od svých sousedů oddělená prázdnými linkami. Zavedla se i semigrafika. Nebyla to ale klasická grafika, s možností ovládat jednotlivé pixely. Plocha každého znaku byla rozdělena na 6 těsně sousedících dílků po způsobu šestky na hrací kostce postavené nastojato. Každý s těchto dílků bylo možné samostatně ovládat. Mimoto soubor znaků obsahoval znaky pro orámování a tvorbu tabulek. Bylo tedy možné kreslit poměrně přehledné tabulky a technologické diagramy.\n\nŘadič floppy disku RPD-1Z byl od základů přestavěn. Už to nebylo dvoudeskové monstrum plné TTL obvodů ale jen jedna deska, na které byl ekvivalent řadiče disku i8272, stejného, jako používá i PC. Na desce byl i ekvivalent obvodu pro přímý přístup do paměti DMA, i8257 takže o přenos dat se nemusel starat procesor. Po přepojení propojky na desce uměl řadič i dvojitou hustotu záznamu, takže po připojení 5 1/4\" nebo 3 1/2\" mechaniky bylo možné používat obvyklé formáty 360 a 720 KB DS DD, tak, jako jiné počítače té doby.\n\nProtože se nezměnilo časování sběrnice a s výjimkou jednoho pinu ani její zapojení, je možné použít všech ostatních desek z početné rodiny SAPI-1.\nTak jako v případě SAPI-1 byly na konci roku 1985 nové desky nejprve popsány v modrém Amatérském rádiu (a spolu s nimi ještě několik zajímavých desek) a od následujícího roku začala výroba.\n\nEduard Smutný je i autorem mikropočítače ONDRA, který sestrojil společně s Janem Bastlem a Janem Merclem. Tento počítač vznikal v roce 1985, první nápad se zrodil v září 1985 a v listopadu už bylo prvních pět hotových kusů vystavených na výstavě Elektronizace a Automatizace 1985.[3]\n\nOndra SPO (samočinný počítač) 186 je československý osmibitový počítač vyvinutý v roce 1985 v Tesle Liberec pro použití ve školách a domácnostech. Jméno je odvozeno od křestního jména syna Eduarda Smutného, který trpěl mozkovou obrnou a práce s klávesnicí mu pomáhala trénovat porušenou motoriku prstů. Ondra je postaven na základu počítače Sinclair ZX 81 a klávesnice je vyrobena v Tesle Jihlava.\nK mikropočítači ONDRA byl dodáván napáječ, který po připojení na síť dával stejnosměrné napětí 8 V/0,8 A. V mikropočítači je regulátor MA7805, který „vyrábí“ jediné napájecí napětí pro všechny obvody +5 V. Odběr mikropočítače je malý, protože v něm jsou použity výhradně obvody technologií NMOS nebo TTL, LS, až na jednu výjimku (MH74188).\n\nKlávesnice byla v podstatě membránová. Membrána byla tvarována nad každým kontaktem, takže bylo dosaženo určitého zdvihu tlačítek a charakteristického zvuku. Tlačítka byla nad membránou a byla z plastické hmoty s popisem speciálním pro ONDRU. I když je tlačítek pouze 37, vystačila pro malá a velká písmena, pro číslice i českou malou i velkou abecedu. Čtyři tlačítka jsou vyhrazena pro ovládání kursoru. Tlačítka pro přeřazení jsou také čtyři. Jedno přeřazuje malá a velká písmena, jedno písmena a grafické znaky (+-%?! atd.). Další tlačítko přeřazuje na čs. znaky s diakritickými znaménky a poslední na číslo 0 až 9. Přeřazení lze ponechat ve funkci déle, než na znak, který při něm píšeme; dá se říci, že ho můžeme „uzamknout“ tlačítkem CNTRL. Dále je na klávesnici obvyklé „dlouhé“ tlačítko pro mezeru a tlačítko pro návrat vozu CR. Stav přeřazení je indikován dvěma svítivými diodami vlevo nad klávesnicí. V programech bylo stisknutí tlačítka doprovázeno akustickým signálem. Rozměr tlačítek je 15x10 mm a rozměr čtyřřadového pole tlačítek 200x50 mm. V mikropočítači je použit mikroprocesor U880D z NDR. Jeho hodinový kmitočet je 2 MHz. Při běžné činnosti však v každém snímku obrazovky připojeného TV přijímače pracuje mikroprocesor pouze pět milisekund a 15 ms je odpojen a probíhá zobrazení v režimu DMA (Direct Memory Acces). Tím bylo dosaženo jednoduchého zapojení.\n\nMikropočítač má přímo vyveden video výstup, podobně jako deska AND-1 systému SAPI-1. Na pětidutinkovém konektoru pro video je však i vývod napájení pro modulátor.\nBodový kmitočet, to znamená hodinový kmitočet posuvného registru v mikropočítači, je 8 MHz. Zobrazíme-li na jedné řádce střídavě černé a bílé body (celkem 320), bude kmitočet videosignálu 4 MHz, což vyhovuje pro kvalitní zobrazení na TV přijímači. Mikropočítač zobrazuje pouze černobíle. Všechna zobrazení (písmena, číslice) jsou kreslena graficky, to znamená, že mikropočítač nemá pro generátor znaků speciální integrovaný obvod. Programově je však generátor znaků přístupný v paměti ROM a je převzat z počítačů IBM PC. Pro kreslení diakritických znamének byl rastr jednoho znaku zvětšen z 8x8 (IBM) na 8x12. Celkové rozlišení je 320 bodů v horizontálním směru a 240 bodů ve vertikálním směru vychylování; převedeno na znaky je to 40 znaků ve 20 řádcích.\n\nK mikropočítači ONDRA lze připojit tiskárny, které mají interface typu Centronics. V podstatě to je 8 dat a signál STROBE a potvrzení ACK. Další vstup a výstup (bit z tiskárny a do tiskárny) slouží jako rezerva. Mikropočítač ONDRA má na konektoru pro tiskárnu vyvedeno pět vstupů (4 směry a jedno tlačítko) a jeden výstup pro snímání „kniplu“. Knipl nebyl bohužel nikdy vyroben. V mikropočítači je akustický měnič, použitý například v přístroji STIMUL nebo v klávesnici ANK-1. Mikropočítač umí programově generovat 7 tónů v rozsahu 200 Hz až 1000 Hz.\n\nZapojení generátoru tónů je převzato z AR (časopis Amatérské rádio) 1/85, s. 20 a AR 7/83, s. 257.\nV mikropočítači je zesilovač k zesílení signálu z magnetofonu. Dáte je v mikropočítači relé pro ovládání pohybu pásku v magnetofonu. Signál pro záznam na magnetofon je ovládán přímo bitem portu, takže lze simulovat záznamy jiných mikropočítačů. Vstup je také pouze bitový. Rychlost záznamu je 2400 Bd. U mikropočítače lze zvolit, má-li být pohyb pásky v magnetofonu ovládán sepnutím, nebo rozpojením kontaktu.\n\nKapacita paměti RAM je 64 KB. Navíc jsou v mikropočítači dvě objímky na dvě paměti EPROM nebo ROM (2716, 2732, 2764), takže kapacita paměti EPROM je až 16 KB. Mapování adresového prostoru RAM, EPROM a klávesnice je řízeno dvěma bity vnitřního portu. Mikropočítač má tlačítko RESET, které je zapojeno na vstup NMI procesoru U880D.\n\nMikropočítače Ondra se vyrobilo 1000 kusů. Tento stroj, díky svým jednoduchým zapojením a zveřejněným nákresem plošných spojů zaujal domácí kutily natolik, že se Ondra stal vyhledávaným artiklem mnoha domácích dílen. Eduard Smutný byl autorem několika publikací, které publikoval nakladatelství Svazarmu v roce 1991. Jedná se o publikace Dálkový kurz číslicové techniky č. 1-4.\n\nKromě výše uvedených počítačů Ing. Smutný vyvinul a uvedl do výroby také SAPI-80, SAPI-1A, SAPI-86, PC16NB a FK-1.\n\nSe svým bratrem Tomášem Smutným dále oba působili v kroužku 602. základní organizace Svazarmu, kde se oba snažili dětem přiblížit problematiku mikropočítačů, počítačů a programování. Kroužek ve své době navštěvoval i František Fuka. Fuka se poté stal známým programátorem a tvůrcem her, zakladatelem vydavatelství Fuxoft.\n\nStarším bratrem Eduarda Smutného je kameraman Vladimír Smutný a mladší sestrou herečka Jitka Smutná.\n\nEduard Smutný měl dva syny a dceru. Zemřel v roce 1993 po neúspěšné transplantaci ledviny.\n"}
{"id": "857720", "url": "https://cs.wikipedia.org/wiki?curid=857720", "title": "Vida (jezero)", "text": "Vida (jezero)\n\nVida je hyperslané jezero ve Viktoriině zemi v Antarktidě. Patří k největším jezerům zdejší bezodtoké oblasti; samo je také bezodtoké. Bylo pojmenováno koncem padesátých let dvacátého století po jednom z tažných psů expedice Nimrod.\n\nPřestože je voda v jezeře výrazně slanější než mořská voda, je celoročně zamrzlé a to do hloubky nejméně 21 metrů. Díky tomu byl život v něm po tisíce let izolován a když výzkumníci v prosinci 2002 oznámili v ledu nález 2800 let starých halofilních sinic, jednalo se o významný objev. Mikrobi po roztání ožili a začali se rozmnožovat.\n\nV roce 2012 oznámili vědci nalezení bakterií žijících ve spodní nezamrzlé části jezera.\n"}
{"id": "857726", "url": "https://cs.wikipedia.org/wiki?curid=857726", "title": "Greggio", "text": "Greggio\n\nGreggio je italská obec v provincii Vercelli v oblasti Piemont.\n\nK 31. prosinci 2011 zde žilo 382 obyvatel.\n\nAlbano Vercellese, Arborio, Recetto (NO), San Nazzaro Sesia (NO), Villarboit\n"}
{"id": "857735", "url": "https://cs.wikipedia.org/wiki?curid=857735", "title": "Bitva u Sinopu", "text": "Bitva u Sinopu\n\nBitva u Sinopu bylo námořní střetnutí z 30. listopadu 1853 u Sinopu v severní Anatolii. Válečné lodě Ruského impéria zaútočily a zničily lodě Osmanské říše kotvící v tomto přístavu. Bitva byla součástí Krymské války a rozhodujícím faktorem pro vstup Francie a Velké Británie do této války na straně Osmanů.\n\nBoje na moři za rusko-turecké války probíhaly již týdny, když se osmanské velení rozhodlo vyslat několik posilových eskader na Černé moře. Jedna z těchto eskader, pod velením Osmana paši, přistála v Sinopu, kde se spojila s fregatou \"Kaid Zafer\" a parní fregatou \"Taif\". Turci chtěli do Černomoří vyslat také řadové lodě, avšak britský velvyslanec v Istanbulu Stratford Canning, 1. vikomt Stratford de Redcliffe s tímto plánem nesouhlasil a Turci nakonec vyslali jen fregaty.\n\nRuské síly byly vedeny admirálem Pavlem Nachimovem, který se po poradě se svými důstojníky rozhodl k útoku na tureckou flotilu, která se nacházela v Sinopu. Posílen eskadrou kontradmirála Fjodora Novosilského Nachimov soustředil sílu přes 700 děl na šesti řadových lodích, dvou fregatách a třech ozbrojených parnících. Ruský plán sestával z rozdělení jejich lodí do dvou řad, ve kterých se lodě přiblížily k nepříteli na krátkou vzdálenost a poté spustily kotvy a zahájily palbu. Vlajkovou lodí se stalka 84dělová loď \"Imperatrica Marija\", která jako první zahájila palbu, a to na 44dělovou osmanskou vlajkovou loď fregatu \"Avni Illah\". Po asi třicetiminutovém boji byla turecká fregata plná děr a nakonec najela na mělčinu poté, co bylo její kotevní lano přeseknuto.\n\n\"Imperatrica Marija\" následně přenesla palbu na 44dělovou fregatu \"Fazl Illah\", která začala hořet a také usedla na mělčinu. Mezitím ostatní ruské lodě napadly \"Nizamieh\" a \"Damiat\", které také byly vyvrženy na břeh. Osmanská fregata \"Navek Bahri\" explodovala a potopila se, stejně jako korveta \"Kel Safid\". Podařilo se uprchnout jediné lodi - 12dělovému parníku \"Taif\". Ostatní lodě byly buď potopeny nebo najely na břeh. \"Taif\" uprchl do Istanbulu, kde doplul 2. prosince a posádka informovala osmanskou vládu o porážce u Sinopu. Po porážce nepřátelské flotily napadli Rusové také pobřežní baterie, které úspěšně zničili. Při bitvě jich padlo 37 a dalších 233 mužů bylo zraněno. Nejméně tři lodě byly poškozeny. Osmané ztratili přes 3 000 mrtvých či zraněných mužů a jejich velitel Osman paša byl zajat.\n\nTento ruský útok se stal záminkou pro Francii a Velkou Británii pro vyhlášení války Rusku na počátku roku 1854, aby tyto mocnosti podpořily Osmanskou říši.\n"}
{"id": "857736", "url": "https://cs.wikipedia.org/wiki?curid=857736", "title": "Jiří Šoler", "text": "Jiří Šoler\n\nJiří Šoler (20. dubna 1947 – 2018) je bývalý český politik, v 90. letech 20. století poslanec České národní rady a Poslanecké sněmovny za SPR-RSČ, později za Liberálně sociální unii a Českomoravskou unii středu, pak člen různých mimoparlamentních radikálně pravicových formací.\n\nVystudoval Matematicko-fyzikální fakultu Univerzity Karlovy. Nastoupil pak na pozici vědeckého stipendisty do Ústavu makromolekulární chemie ČSAV. Čelil podle svých slov kádrovým problémům, protože odmítl vstup do KSČ. Přešel proto od roku 1976 na profesi programátora, kterou vykonával i počátkem 21. století. Vystřídal několik zaměstnavatelů, specializuje se na tvorbu složitých dialogových aplikací pod MS Visul C++ (MFC), práci s databází Oracle pomocí jazyka ProC a tvorbu telekomunikačních aplikací pod Windows i Unixem. Bytem se uvádí Praha-Zbraslav.\n\nVe volbách v roce 1992 byl zvolen do ČNR, jako poslanec za Sdružení pro republiku - Republikánskou stranu Československa (volební obvod Středočeský kraj). Zasedal ve výboru pro veřejnou správu, regionální rozvoj a životní prostředí.\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní zasedal do voleb v roce 1996. Zpočátku byl loajální členem republikánské strany. Počátkem roku 1993 se zapojil do série projevů SPR-RSČ při volbě prezidenta České republiky. Pronesl tehdy, že Václava Havla by nevolil, stejně jako by nevolil Adolfa Eichmanna. Za tyto výroky čelil disciplinárnímu řízení. V říjnu 1993 pak komentoval stávající politický systém Česka následovně: „\"pokud jeden gangster stojí v čele státu, druhý ovládá vnitro...\".“ Poslanecký klub SPR-RSČ opustil v červnu 1994 s odůvodněním, že klub nepracuje řádně. Byl pak členem poslaneckého klubu LSU a s ní pak od prosince 1994 přešel do klubu ČMUS. Od srpna 1995 zasedal ve sněmovně jako nezařazený poslanec. Ve sněmovně také v roce 1996 interpeloval předsedu vlády na téma „postavení politických udavačů v ústředních orgánech“.\n\nV srpnu 1995 se podílel na založení nového politického subjektu Vlastenecká republikánská strana (VRS), která vznikla transformací politického subjektu Národně demokratická jednota. Nová strana se ale okamžitě dostala do vnitřních sporů. Bývalí republikánští poslanci, kteří do ní vstoupili, odmítli plán předáka původní Národně demokratické jednoty na fúzi s Klubem angažovaných nestraníků a dalšími pravicovými stranami, protože v tom spatřovali předstupeň k integraci s ODS. Bývalí předáci NDJ zase odmítali uznat výsledky sněmu, na němž byla jejich strana proměněna na VRS. V rámci VRS byl Šoler zvolen členem jejího předsednictva.\n\nV sněmovních volbách v roce 1996 chtěl kandidovat za Celostátní aktiv občanů, ale ten nezaplatil kauci, takže mu nebyly vytištěny hlasovací lístky. V září 1996 Šoler odstoupil z funkce tajemníka Vlastenecké republikánské strany. V sněmovních volbách v roce 2002 neúspěšně kandidoval za Národní demokratickou stranu, na jejíž činnosti se podíleli i další bývalí republikáni. V roce 2003 se zmiňuje jako člen předsednictva formace Národní sjednocení. O rok později je uváděn již coby bývalý člen předsednictva této strany. V té době byl již aktivní v politickém subjektu České hnutí za národní jednotu.\n\nV komunálních volbách roku 2002 neúspěšně kandidoval do zastupitelstva města Praha jako bezpartijní. Profesně je zmiňován coby programátor. Ke konci života se angažoval v hnutí Svoboda a přímá demokracie.\n\nZemřel roku 2018. Jeho popel byl rozprášen na hřbitově na pražské Zbraslavi.\n\n"}
{"id": "857738", "url": "https://cs.wikipedia.org/wiki?curid=857738", "title": "Český Krumlov (planetka)", "text": "Český Krumlov (planetka)\n\n(2747) Český Krumlov je planetka nacházející se v hlavním pásu planetek. Objevil ji český astronom Antonín Mrkos 19. února 1980 na hvězdárně Kleť. Byla pojmenována podle jihočeského města Český Krumlov. Kolem Slunce oběhne jednou za 5,45 let.\n\n\n"}
{"id": "857740", "url": "https://cs.wikipedia.org/wiki?curid=857740", "title": "Český Krumlov (rozcestník)", "text": "Český Krumlov (rozcestník)\n\nNázev Český Krumlov má více významů:\n\n"}
{"id": "857743", "url": "https://cs.wikipedia.org/wiki?curid=857743", "title": "Mare Frigoris", "text": "Mare Frigoris\n\nMare Frigoris (česky Moře chladu nebo Moře mrazu) je měsíční moře rozkládající se na severu přivrácené strany Měsíce (severně od Mare Imbrium (Moře dešťů), Mare Serenitatis (Moře jasu) a kráteru Plato). V jeho východní části leží výrazný kráter Aristoteles se sousedícím Mitchellem, v západní se stýká se Zálivem rosy (Sinus Roris) . U severního okraje leží krátery Timaeus a Archytas. Část jižního okraje lemuje brázda Rima Archytas a terén přecházející v pohoří Montes Alpes (Alpy).\n\n\n\n"}
{"id": "857757", "url": "https://cs.wikipedia.org/wiki?curid=857757", "title": "Giovanni Gronchi", "text": "Giovanni Gronchi\n\nGiovanni Gronchi (10. září 1887 – 17. října 1978) byl italský politik. V letech 1955–1962 byl prezidentem Itálie, třetím v historii. Předtím, v letech 1948–1955 zastával funkci předsedy dolní komory italského parlamentu, 1944–1946 byl ministrem průmyslu. Byl představitelem Křesťanskodemokratické strany (\"Democrazia Cristiana\"), k jejímž zakladatelům patřil a od jejího počátku vedl její levicovou frakci, která oponovala Alcide de Gasperimu, který usiloval o vypuzení komunistů a socialistů z politického systému. V prezidentském úřadě ho poškodilo jmenování kontroverzního premiéra Fernando Tambroniho, který se v parlamentu opíral o neofašistické síly, což vyvolalo silné nepokoje po celé Itálii. I proto nebyl Gronchi znovu nominován do prezidentské volby roku 1962, přestože o to usiloval.\n\n"}
{"id": "857758", "url": "https://cs.wikipedia.org/wiki?curid=857758", "title": "Scooby-Doo", "text": "Scooby-Doo\n\nScooby-Doo je série amerických animovaných televizních seriálů a filmů, natáčená od roku 1969 až do současnosti. Původní seriál \"Scooby-Doo na stopě\" byl vytvořen scenáristy Joem Rubym a Kenem Spearsem pro studio Hanna-Barbera v roce 1969. Show přivedla na obrazovky čtyři teenagery, Freda Jonese, Daphne Blakeovou, Velmu Dinkleyovou a Norvilla „Shaggy“ Rogerse, a jejich mluvícího psa, německou dogu jménem Scooby-Doo. Tato skupina během svých humorných dobrodružství řeší nejrůznější záhady, včetně zdánlivě nadpřirozených stvoření. \n\nV návaznosti na úspěch původního seriálu vytvořilo studio Hanna-Barbera a jeho nástupce Warner Bros. Animation množství navazujících a odvozených animovaných seriálů a několik souvisejících děl, včetně televizních speciálů a filmů. Studio Warner Bros. také produkovalo celovečerní hrané snímky. Některé z verzí \"Scooby-Doo\" obsahují nejrůznější variace na nadpřirozené téma původního seriálu, a zahrnují také Scoobyho příbuzné, jako jsou jeho bratranec Scooby-Dum a synovec Scrappy-Doo.\n\n\n\n\n\n"}
{"id": "857763", "url": "https://cs.wikipedia.org/wiki?curid=857763", "title": "Jiří Fiala (filosof)", "text": "Jiří Fiala (filosof)\n\nJiří Fiala (24. února 1939, Uherské Hradiště – 22. listopadu 2012, Brno) byl český matematik, analytický filozof a překladatel. In memoriam získal Cenu VIZE 97 Nadace Dagmar a Václava Havlových (2013).\n\nV letech 1957–1961 studoval Přírodovědeckou fakultu Masarykovy univerzity v Brně, potom pracoval jako programátor u ČSD. Účastnil se různých disidentských aktivit, přednášel a překládal pro samizdat. V roce 1990 nastoupil na katedru matematické logiky a filozofie matematiky Matematicko-fyzikální fakulty Univerzity Karlovy a roku 1995 se habilitoval. Později pracoval na katedře filozofie Západočeské univerzity v Plzni.\n\nZabýval se dějinami matematiky a logiky, analytickou filosofií, reformami vysokého školství a pravidelně přispíval do časopisu Vesmír, zejména články o moderním umění. Byl členem rady Nadace Václava a Dagmar Havlových VIZE 97 pro udílení jejích cen a spolupracoval při jejich přípravě. Napsal několik knih o programovacích jazycích, přeložil mnoho filosofických knih (René Descartes, Umberto Eco, Vilém Flusser, Kurt Gödel, Karl Jaspers, Henri Poincaré, Karl Popper, Karl H. Pribram, Ludwig Wittgenstein, Philip Zimbardo aj.) a uspořádal tři čítanky textů z analytické filosofie.\n\n"}
{"id": "857765", "url": "https://cs.wikipedia.org/wiki?curid=857765", "title": "Chameleon Petterův", "text": "Chameleon Petterův\n\nChameleon Petterův, \"Furcifer petteri\", je malý druh chameleona pocházející z ostrova Madagaskar. V Úmluvě o mezinárodním obchodu s ohroženými druhy volně žijících živočichů a rostlin je zařazen do přílohy II.\n\nTento ještěr má velkou hlavu s téměř neznatelnou přilbou, bočně zploštělé tělo a dlouhý ovíjivý ocas. Jako všichni chameleoni má i chameleon Petterův oční víčka srostlá, zůstává jen malý otvor na zornici, a oči se mohou pohybovat do všech stran a nezávisle na sobě. Silné nohy jsou zakončené prsty srostlými v klíšťky, které předních končetinách tvoří tři vnější a dva vnitřní prsty, na pánevních je tomu naopak. Prsty jsou opatřené silnými drápy. Samci mají na hřbetě nevýrazný hřeben tvořený jednotlivými kuželovitými šupinami a ze hřbetu nosu jim vyrůstají dva dopředu směřující kuželovité výrůstky, které přesahují špičku nosu. Samice hřbetní hřeben nikdy nemají a nosní výrůstky u nich buď chybí, nebo jsou jen naznačené. Pohlaví se odlišují též velikostí, samec dorůstá délky až 16 cm, samice jen 14,5 cm. Tělo je pokryté pravidelnými šupinami. Základní zbarvení se skládá z odstínů žluté a zelené, samci, kteří se dvoří samici, ukazují světlemodrou kresbu.\n\nChameleon Petterův je endemit Madagaskaru, areál jeho rozšíření zahrnuje pouze severní část ostrova v okolí mysu d'Ambre v nadmořských výškách mezi 120 až 850 m n. m. Zde je místy hojným druhem. Chameleon Petterův je čistě stromový druh a proto je závislý na lesních porostech, obývá primární suché lesy a je tolerantní i vůči změnám podmínek v důsledku činnosti člověka, vyskytuje též v narušených a druhotných lesních porostech a v zahradách. V silně narušených lesích s chybějícím stromovým patrem, na plantážích a na pastvinách zcela chybí.\n\nJe to samotářské zvíře s denní aktivitou. Vůči jiným jedincům svého druhu je agresivní. Samec se samici dvoří modravým zbarvením: svolná samice odpovídá citronově žlutým zbarvením těla a červenou barvou přilby. V případě, že samice k páření připravená není, zbarví se tmavě a je agresivní. Po úspěšné kopulaci je samice březí 30 dní. Chameleon Petterův je vejcorodý, samice klade vejce do chodby vyhrabané v půdě. Inkubace vajec trvá asi 240 dní. Mláďata jsou po vylíhnutí ihned samostatná a agresivní i vůči svým sourozencům. Pohlavní dospělost nastupuje v jednom roce věku.\n\nTento druh chameleona lze chovat pouze jednotlivě v teráriu o rozměrech nejméně 30x40x40 cm, terárium musí poskytovat spoustu možností ke šplhání, větve a vhodné popínavé rostliny. V úvahu připadá také chov v síťovém teráriu nebo volně v místnosti. Délka světelného dne je 14 hodin, terárium se vytápí na 25-28 °C s mírným nočním poklesem. Pro udržení vhodné vlhkosti vzduchu a napájení chovaných ještěrů je třeba terárium každý den rosit. Samice pro snůšku vajec vyžadují aspoň 8 cm vysokou vrstvu substrátu.\n"}
{"id": "857770", "url": "https://cs.wikipedia.org/wiki?curid=857770", "title": "Wolfgang Welsch", "text": "Wolfgang Welsch\n\nWolfgang Welsch (* 17. října 1946 ve Steinenhausenu) je německý filosof a jeden z nejvýznamnějších německojazyčných teoretiků postmoderny.\n\nVe 20 letech započal svá studia archeologie, dějiny umění, filosofie a psychologie na universitách v Mnichově a Würzburgu. Studium úspěšně zakončil ve Würzburgu v roce 1974 disertační prací na téma princip \"frotáže\" Maxe Ernsta. O osm let později zveřejnil svůj habilitační spis \"Aisthesis\".\n\nV letech 1988 až 1993 vyučoval na bamberské universitě. Poté přijal místo na magdeburské universitě a zde zůstal do roku 1998. Od zimního semestru 1998/99 působí jako profesor teoretické filosofie na universitě v Jeně. Jako hostující profesor přednášel v roce 1987 na erlangenské universitě a v roce 1987/88 na Svobodné univerzitě v Berlíně. Zimní semestry 1992/93 a 1994/95 přednášel na Humboldtově univerzitě v Berlíně a na Stanfordově univerzitě. V roce 1998 byl činný také na Emory University v Atlantě, státě Georgia a v roce 2000/01 na Stanford Humanities Center.\n\nRoku 1992 obdržel společně s Gianni Vattimem cenu Maxe Plancka za Výzkum.\n\nTěžiště jeho bádání jsou (únor 2005) v epistemologii a antropologii, filosofické estetice a teorii umění, kulturní filosofii (teorie transkulturní společnosti) a filosofii současnosti.\n\nV roce 2011 se stal členem Kolegia Friedricha Nietzscheho ve Výmaru. Ve své přednáškové činnosti se věnuje především tématu \"Člověk a svět – druhá strana antropického způsobu myšlení moderny\".\n\nŽije v Berlíně.\n\n\n\n"}
{"id": "857771", "url": "https://cs.wikipedia.org/wiki?curid=857771", "title": "Jan Suk", "text": "Jan Suk\n\nJan Suk (* 14. července 1951 Benešov) je český básník, esejista, literární kritik, filosof a literární publicista.\n\nNarodil se v hudební rodině. Je pravnukem skladatele Antonína Dvořáka a vnukem skladatele Josefa Suka. Jeho nevlastním bratrem byl houslový virtuóz Josef Suk. V letech 1972-1977 studoval na filosofické fakultě Karlovy univerzity v Praze obory filosofie, historie a estetika. Během studia i v následujících normalizačních letech navštěvoval bytové semináře Milana Machovce, Jana Patočky, Ladislava Hejdánka aj. Po absolutoriu byl několik let bez stálého pracovního poměru. V druhé polovině osmdesátých let žil v Praze a byl zaměstnán jako vědecký pracovník v estetickém oboru v Ústavu pro výzkum kultury a v Ústavu pro kulturně výchovnou činnost. Od konce roku 1989 do roku 1992 byl zaměstnán v Národní knihovně v Praze. Od roku 1992 do současnosti pracuje jako redaktor, později šéfredaktor pražského nakladatelství H&H, kde redakčně a editorsky připravil desítky beletristických i vědeckých titulů z české literatury i překladů z literatury světové. Je editorem stěžejních děl Jindřicha Chalupeckého, Václava Černého, Zdeňka Kalisty, Romana Jakobsona, Jiřiny Haukové, Zdeňka Rotrekla, Arnošta Lustiga a mnoha dalších autorů. Od roku 1994 řídí básnickou edici Poesis, v níž vyšlo téměř čtyřicet titulů české i světové poezie včetně zásadních antologií. Od počátku devadesátých let působí jako literární kritik a recenzent, příležitostně též jako literární publicista, zabývající se i výtvarným uměním, hudbou a divadlem. Recenzoval stovky knižních titulů prakticky ve všech odborných periodikách, ale také v denících, v Českém rozhlase a České televizi. Studie a esejistické texty publikoval rovněž v zahraničí, např. ve slovinském literárním časopise Sodobnost. Je autorem desítek knižních doslovů a studií. Pro Českou televizi se scenáristicky a moderátorsky podílel např. na dokumentu o životě a díle Josefa Suka \"Dotkl se mě prst Boží\" (2006) a na připravovaném dokumentu o K. H. Máchovi \"Kam vzhlédnu, tam mně schází tvář\" (2010). Řadu let působil jako redaktor internetového Portálu české literatury, pro který napsal stovky recenzí a medailonů předních českých autorů.\n\nJeho vlastní literární tvorba je koncentrována především do dvou oblastí: autor píše a vydává básnické knihy, ale věnuje se rovněž tvorbě esejistické. Z rozsáhlého básnického díla vytvářeného kontinuálně od konce šedesátých let do současnosti vyšel knižně zatím pouhý zlomek. Básně mají meditativní charakter a vyznačují se jazykovou přesností, úsporností a sklonem k hudebně znějícímu lyrismu. Až po roce 2000 se objevují rovněž básně a sbírky tematicky orientované na krizi duchovních a morálních hodnot a hledání pevného bodu v nejistém světě. Obdobné filosofické východisko charakterizuje také rozsáhlou esejistickou práci. Autor v ní uplatňuje mimořádnou erudici a komparatistickou schopnost zaměřenou na kulturně-historické fenomény. Polemizuje s postmodernou a svůj duchovní svět zakotvuje v křesťanské tradici stejně jako v antice, především pozdně římské a dekadentní. V básních i esejích často zpracovává filosofickou tematiku související s aktuálním životem znavené západní civilizace. Tyto texty jsou shrnuty např. v zatím poslední esejistické knize \"Jména v soumraku času\" (2012). Mnoho let spolupracuje s přední českou fotografkou a výtvarnicí Petrou Růžičkovou na knižních a výstavních projektech (např. je autorem průvodního textu k výstavě \"Cestou k Jedinému\", 2002, autorem eseje a básnického cyklu ve fotografické bibliofilii \"Psáno na obrazy hřbitovů\", 2010, autorem průvodních textů v monografii \"Pevnost. Kamenná hvězda Terezín\", 2003 aj.)\n\n\n"}
{"id": "857775", "url": "https://cs.wikipedia.org/wiki?curid=857775", "title": "Bovarysmus", "text": "Bovarysmus\n\nBovarysmus nebo bovarismus je termín pojmenovaný po hlavní postavě románu Gustava Flauberta \"Paní Bovaryová\" (1857) – Emě, která značnou část života prožívá v představách a vzdaluje se tak reálnému světu. Během denního snění může osoba samu sebe vnímat v hrdinných souvislostech, významnější než ve skutečnosti je, zatímco nedbá na každodenní skutečný život.\n\nKnihu \"Bovarysmus\" vydal v roce 1912 francouzský filosof Jules de Gaultier (1858–1942). Typ osobnosti vyznačující se bovarysmem popsal jako záměnu identifikace vlastního já, kdy se daná osoba domnívá, že je taková, jakou se vidí ve svých představách, a neodráží skutečnost. Základem úsudku je mylná představa – iluze, která způsobuje destrukci vlastní existence osobnosti. Podobný pohled publikoval v roce 1924 článkem „Flaubert a paní Bovaryová“ v časopisu Lumír také český literární historik a teoretik Otakar Levý. Gaultier se domníval, že se bovarysmus vyskytuje běžně, nejedná se o patologický stav a ve společnosti je normalitou. Rozlišuje dvě formy – \"individuální\" (géniové) a \"kolektivní\" (postihuje celá společenství, která sebe hodnotí jinak, než jakými ve skutečnosti jsou).\n\nPojem „bovarysmus“ nepřinesl rozšíření psychopatologické terminologie. Z psychiatrického hlediska vykazovala Ema Bovaryová znaky tzv. hysterické povahy.\nV umění se postavy s projevy bovarysmu vyskytly například ve filmech \"Kráska dne\" (Séverine Serizy) a \"César a Rosalie\" (Rosalie).\n\n"}
{"id": "857779", "url": "https://cs.wikipedia.org/wiki?curid=857779", "title": "Švýcarsko na Letních olympijských hrách 1948", "text": "Švýcarsko na Letních olympijských hrách 1948\n\nŠvýcarsko se účastnilo Letní olympiády 1948. Zastupovalo ho 181 sportovců (173 mužů a 8 žen) v 19 sportech.\n\n"}
{"id": "857784", "url": "https://cs.wikipedia.org/wiki?curid=857784", "title": "Seznam nizozemských královen", "text": "Seznam nizozemských královen\n\nNásledující tabulka uvádí manželky (manžele) vládnoucího nizozoemského krále (královny). \n\n"}
{"id": "857786", "url": "https://cs.wikipedia.org/wiki?curid=857786", "title": "Christian Panucci", "text": "Christian Panucci\n\nChristian Panucci (* 12. dubna 1973, Savona, Itálie) je italský fotbalový obránce v současnosti pomáhá s trénováním u reprezentace Ruska.\n\n\n\n\n"}
{"id": "857788", "url": "https://cs.wikipedia.org/wiki?curid=857788", "title": "Mare Marginis", "text": "Mare Marginis\n\nMare Marginis (česky Moře okraje nebo Moře okrajové nebo Okrajové moře) je měsíční moře rozkládající se na východním kraji přivrácené strany Měsíce, východně od Mare Crisium (Moře nepokojů) a severně od Mare Smythii (Smythovo moře). Je pozorovatelné ze Země za příznivých libračních podmínek. Má nepravidelný tvar, rozlohu přibližně 62 000 km² a průměr cca 360 km.\n\nV jeho jižní části leží dva výrazné krátery Neper a Jansky, v severní části pak Goddard a více na severovýchod Al-Biruni. V jeho východní části se nalézá kráter Dreyer. Tuto oblast (společně s dalšími blízkými měsíčními moři Mare Undarum, Mare Smythii a Mare Spumans) poprvé vyfotografovala v nezkreslené podobě sovětská sonda Luna 3.\n\n\n"}
{"id": "857793", "url": "https://cs.wikipedia.org/wiki?curid=857793", "title": "Registr osob", "text": "Registr osob\n\nRegistr osob (ROS) je jedním ze čtyř základních registrů České republiky (ISZR). Jeho vznik je dán zákonem č. 111/2009 Sb., o základních registrech. Základní registry byly spuštěny 1. července 2012. ROS je spravován Českým statistickým úřadem. Je součástí Informačního systému veřejné správy (ISVS).\n\n\nPodstatným prvkem systému základních registru jsou referenční údaje, které příslušné orgány veřejné správy přebírají a využívají jako zaručené, platné a aktuální, bez nutnosti dalšího ověřování. ROS obsahuje následující referenční údaje:\n\n\nVeškeré záznamy do ROS zapisují pouze příslušní editoři ROS. Editoři přidělují IČO poskytnuté informačním systémem ROS a zapisují a aktualizují příslušné referenční údaje v ROS. Jsou odpovědní za správnost a úplnost dat – editor je zodpovědný za to, že jím zapsané referenční údaje jsou v souladu s údaji uvedenými v dokumentech, na jejichž základě jsou údaje do ROS zapsány. Editorem ROS jsou tyto orgány nebo instituce:\n\nIAIS-ROS je centrální webové řešení připravené v gesci ČSÚ, které poskytuje editorům ROS nástroj pro zápis osob i změn referenčních údajů bez nutnosti pro příslušnou agendu vytvářet nebo upravovat vlastní informační systém.\n\nUvedení základních registrů do praxe posiluje ochranu a bezpečnost osobních údajů vedených v rámci veřejné správy. V této souvislosti vzniká orgánům veřejné správy povinnost používat k jednoznačnému určení fyzické osoby agendový identifikátor fyzické osoby (AIFO). Každá agenda bude mít pro danou osobu přiřazen vlastní unikátní identifikátor. Jedná se o ochranný prvek, kterým se zabrání neoprávněnému propojení osobních údajů fyzické osoby z různých agend. Přidělování AIFO jednotlivým agendám a jeho odvození ze zdrojového identifikátoru zabezpečuje informační systém ORG spravovaný Úřadem na ochranu osobních údajů.\n\n"}
{"id": "857794", "url": "https://cs.wikipedia.org/wiki?curid=857794", "title": "Seznam dílů seriálu Grimm", "text": "Seznam dílů seriálu Grimm\n\nToto je seznam dílů seriálu \"Grimm\". Americký televizní seriál \"Grimm\" vytvořili Stephen Carpenter, David Greenwalt a Jim Kouf, vysílán byl televizí NBC od 28. října 2011 do 31. března 2017. V Česku jej premiérově vysílala v letech 2012–2017 stanice Prima Cool.\n\nPříběh sleduje detektiva Nicka Burkhardta (David Giuntoli), který zjistí, že je potomkem skupiny lovců známých jako Grimmové, bojujících za udržení lidstva v bezpečí před nadpřirozenými stvořeními.\n\n<onlyinclude></onlyinclude>\n\n"}
{"id": "857795", "url": "https://cs.wikipedia.org/wiki?curid=857795", "title": "Statistika kultury", "text": "Statistika kultury\n\nStatistika kultury, tedy údaje týkající se kultury – počty zařízení, návštěvnost, související ekonomické ukazatele (např. divadla, kina, hudební produkce, knihovny, muzea, galerie …) se získávají jak z rezortního statistického výkaznictví Ministerstva kultury ČR, tak i z dalších zdrojů. \n\nOficiální statistika zveřejňuje údaje za „státní“ instituce, což jsou kulturní organizace, jejichž zřizovatelem je stát (především Ministerstvo kultury ČR či Ministerstvo školství, mládeže a tělovýchovy ČR). Jako „ostatní“ kulturní organizace jsou vedeny jednotky dalších zřizovatelů – např. církevních, občanských sdružení, obecně prospěšných společností. Součástí této statistiky je i oblast audiovizuální, údaje jsou přebírány od Českého telekomunikačního úřadu, Rady pro rozhlasové a televizní vysílání a Mezinárodní federace hudebního průmyslu. Stěžejním zdrojem statistických informací za oblast kultury je Národní informační a poradenské středisko pro kulturu (NIPOS). Tato instituce zabezpečuje statistiku, a to včetně státní statistické služby na základě zákona č. 89/1995 Sb., o státní statistické službě, ve znění pozdějších předpisů.\n\n"}
{"id": "857796", "url": "https://cs.wikipedia.org/wiki?curid=857796", "title": "Vladimir Levstik", "text": "Vladimir Levstik\n\nVladimir Levstik (19. ledna 1886 Šmihel nad Mozirjem – 23. prosince 1957 Celje), rozený Ciril Levstik, byl slovinský spisovatel, básník a překladatel především z ruštiny. \n\nNarodil se ve Šmihelu nad Mozirjem. Otec Michael byl učitel. Měl dva mladší sourozence. Jeho křestní jméno bylo Ciril, jméno Vladimir začal používat až v roce 1904. V roce 1887 byl jeho otec přemístěn do obce Št. Andraž nad Polzelo, kde Levstik strávil své dětství a chodil na základní školu. V letech 1896–1899 navštěvoval gymnázium v Celji, v letech 1899–1901 v Mariboru a v letech 1901–1903 v Lublani. Roku 1903 zanechal studia, podle některých zdrojů kvůli chudobě, podle jiných kvůli sporům s otcem. Byl to druhý Slovinec (po Ivanu Cankarovi), který se živil jako spisovatel, básník a překladatel z povolání. V letech 1906 a 1907 žil v Paříži, kde se seznámil s literárními směry a proudy. Kvůli své účasti v nacionalistickém hnutí byl během 1. sv. války zavřen v internačním táboře v Mittergrabernu. Zavřen byl až do roku 1917. Po propuštění se nesměl vrátit do Lublaně, proto žil v Praze, kde také vzniklo jeho dílo Zápisky Tiny Gramontové. Potom se přestěhoval ke své sestře Věře, která pracovala jako učitelka na základní škole v Št. Juriju pod Taborom v Savinjské dolině (dnes Tabor). U ní zůstal do dubna 1918, překládal Dostojevského a psal své nejlepší dílo \"Gadje gnezdo\". Po návratu do Lublaně onemocněl a léčil se v Kranji. Od roku 1932 žil v Paříži. Své poslední léta strávil v Celji, blízko svého rodného kraje. Roku 1957 tam i zemřel.\n\nBásně začal psát už na základní škole. Roku 1903 vyšla jeho první báseň v Ljubljanskem zvonu. Respektovaným básníkem byl hlavně v letech 1906-1910. Spolupracoval především s novinami \"Ljubljanski zvon\", \"Slovan\", \"Slovenka\" a \"Naš list\". Jeho prvním básnickým tématem byla jeho vlast a národní motivy. V romanci \"Kralj Matjaž\" se objevují motivy svobody a bojácnosti. V jeho poezii můžeme nalézt neustálé hledání smyslu života, zoufalství, a zklamání nad sebou samým i celým světem. Inspiraci ke své milostné poezii čerpal z Cankarovy \"Erotiky\" a Župančičevy \"Čaše opojnosti\". Opakující se motiv z Erotiky je motiv ženské nevěry, jen na rozdíl od Cankara je u Levstika milenec zároveň vrahem muže (Romance 1906). Motivy jsou také eroticky zabarvené, ironické a naturalizované (Faust, 1906). Metaforika je často převzatá z antiky, jen s upravenou formou. Právě kvůli těmto charakteristikám je přiřazován k slovinským parnasistům. V roce 1910 napsal ještě několik básní, které se metaforikou a veršem blíží k Marinettiovu futurizmu, čímž svou básnickou tvorbu ukončil.\n\nPrvní román \"Prijatelj Satan\" (1906) velmi připomíná Dostojevského i Cankarovy črty. Jeho první prozaický hrdina je nihilistický, intelektuální revolucionář a umělec, introvert, který prochází osobním a duševním dramatem. Se Satanem nejdříve rozmlouvá o smrti a morálce, později se z nich stanou přátelé. Jeho vztah k Satanovy brzy přeroste v uctívání, což vede až k sebevraždě hlavního hrdiny. \n\nPro Levstikovu krátkou prózu jsou také příznačné milostné příběhy z městského nebo šlechtického prostředí. Jejich hlavním tématem je romantická fantazie a nečekané tragické konce (\"Historija o kugi\", 1907, \"Sirota Jerica\", 1907). V roce 1909 vyšla jeho krátká próza ve sbírce \"Obsojenci\". V románech je viditelné Levstikovo studium psychologie, filozofie a estetiky. Psychologické témata jsou především patologické duševní jevy a stavy. Povídka \"Nenormalni piščanec\" (Nenormální kuře) je uvedena Nietschovým motivem. Kuře přeroste svou drůbeží rodinu a zatouží po svobodě. Zemře poté, co mu chovatel přistřihne křídla. Kuře je metaforou pro umělce - zajatce společenské průměrnosti. Na rozdíl od kondorů a orlů, symbolů, které za modernismu znamenaly právo umělce na svobodu, neumí kuře létat. V povídce \"Razmišljeni Vid\" depoetizuje matku. Ta raději než svůj majetek obětuje syna. Patologické jevy popisuje i jeho poslední povídka v Obsojencih, \"Rikard Malliprou\". Zdravého člověka Rikarda přepadne pocit, že je hrbatý, tento pocit se stává utkvělou představou, kterou doprovází cynismus, sadismus a vidiny. \n\nJeho první delší dílo bylo \"Blagorodje doktor Ambrož Čander\" (Ljubljanski zvon, 1909). Román humorně a ironicky ukazuje maloměšťáctví a po Cankarově vzoru se vysmívá jeho vlastenectví. V popředí je kombinace psychologie a erosu. Román se vyznačuje nenadálými přechody z reality do vidin a zpět. \n\nV roce 1910 začal psát román \"Sphinx patria\", který zobrazuje životy umělců, bez detailnějšího děje. Román zůstal nedokončen, protože Levstik nechtěl nadále spolupracovat se Slovanem, jehož redaktorem se stal Ilešič - propagátor chorvatštiny jako spisovného jazyka pro Slovince. \n\nV roce 1614 se stal redaktorem Slovanu Oton Župančič a vyšla v něm kratší Levstikova povídka \"Janovo\". Janovo je zčásti autobiografická povídka, v níž navazuje na vlastenecké téma z románu Sphinx patria. V této povídce Levstik skvěle popisuje rozpory selského života - na jedné straně rozmařilost, na druhé straně tvrdá práce. \n\nMezi vrcholy Levstikových děl patří \"Zapisky Tiny Gramontové\", které vznikly v r. 1917 v Praze. Román vyšel r. 1919 ve vydavatelství \"Omladina\". Je to deník ženy o kráse a ošklivosti, o vítězstvích a prohrách citů. Zobrazuje městský život s ústřední postavou originální ženy. \n\nMezi nejlepší díla jeho delší prózy patří \"Gadje gnezdo\". Děj se odehrává ve slovinské vesnici během války. Ústřední postavou je vdova Kastelka, která zobrazuje nezkrotnou, hrubou, dobrosrdečnou ženu, která dře, kleje a žije jen pro svou farmu a syny. \n\nKnižního vydání se nedočkal román \"Hilarij Pernat\", který vycházel v letech 1926 a 1927 v Ljubljanskem zvonu.\n\nPoslední Levstikovo původní dílo je povídka \"Dejanje\" (1934) jejíž děj se odehrává v utopické zemi Silvaniji. Koncept příběhu je protest proti jakémukoliv politickému násilí na lidské důstojnosti a životu, což byl tenkrát aktuální problém celé Evropy. Zároveň vyjadřuje autorovo osobní zklamání nad podobným pravicovým hnutím v tehdejším Slovinsku. Temná psychologie zločinu a vážná etika viny se proplétá s kriminální detektivní akcí fabule.\n\nSlovincům rozšířil přehled ruské literatury. Za nejdůležitější překlady se považují překlady Gogola, Tolstého, Dostojevského, Gorkého, Andrejeva, Puškina a Alexeje Tolstého. Kromě Rusů překládal i Francouze, Angličany a Američany: Flauberta, Balzaca, Zolu, Defoa, Scotta a Doyla. Slovinská literární historie oceňuje Levstika jako doposud nejplodnějšího a nejlepšího slovinského překladatele.\n\nV roce 1949 převzal Prešernovu cenu za překládání, hlavně za překlad Gogolova díla \"Taras Bulbe\" a \"Ulenspiegel in Lam Dobrin\" od Charlese De Costera.\n\n\n\n\n\n \n"}
{"id": "857799", "url": "https://cs.wikipedia.org/wiki?curid=857799", "title": "Statický výpočet", "text": "Statický výpočet\n\nStatický výpočet nebo také statický posudek (slangově \"staťák\") je dokument, který jasně prokazuje, že veškeré silové účinky na dané konstrukce a jejich části, odpovídají a jsou v souladu s požadavky platných norem a dalších předpisů a standardů odpovídajících nejnovějšímu stavu poznání. Statický výpočet většinou zpracovává statik. Statické posudky určené pro potřeby stavebního úřadu, musejí být opatřeny otiskem kulatého autorizačního razítka a podpisem autorizovaného statika.\n\nÚčelem statického výpočtu je navržení a zejména posouzení nosné konstrukce s ohledem na \"bezpečnost\" (únosnost, stabilitu), \"použitelnost\" (např. maximální deformace z hlediska výskytu staticky nevýznamných, ale esteticky a pocitově nevyhovujících průhybů, trhlinek a jiných vad), ale také s ohledem na \"životnost (trvanlivost)\" a \"hospodárnost\" konstrukce. Statický výpočet slouží nejčastěji jako nezbytná součást stavebních projektových dokumentací v různých stupních, čemuž odpovídá rozsah a detailnost jeho zpracování. Pokud je to nutné, obsahuje statický výpočet i posouzení dynamických účinků na konstrukci a může zahrnovat i výsledky zkoušek a měření na skutečných konstrukcích či jejich modelech.\n\nStatické výpočty jsou zhotovovány pro jednotlivé stupně stavebních řízení a odpovídající fáze výstavby v odpovídajícím rozsahu. \n\nStatický výpočet má být úplný, podrobný, logický, přehledný a kontrolovatelný. V nejširším smyslu by měl obsahovat titulní stranu s informacemi o stavbě či konstrukci, které se týká, o stupni dokumentace, autorovi, počtu stran a pro účely řízení autorizační razítko s podpisem autorizované osoby. Dále by měl obsahovat specifikaci použitých norem, předpisů, literatury a použitých podkladů, specifikaci veškerých zatížení a všech předpokladů výpočtu, posouzení (případně i návrh) jednotlivých konstrukčních částí v logickém sledu, od zatěžujících po zatížené, i posouzení stability stavby jako celku a specifikaci technologických postupů. Pro přehlednost je vhodné uvést rekapitulaci posouzených konstrukcí a závěr, shrnující výsledky posudku.\n\n\n"}
{"id": "857812", "url": "https://cs.wikipedia.org/wiki?curid=857812", "title": "Plzeň-Orlík (železniční zastávka)", "text": "Plzeň-Orlík (železniční zastávka)\n\nPlzeň-Orlík je železniční zastávka, která se nachází při nejsevernějším okraji města Plzně na trati číslo 160 Plzeň - Žatec. Její původní název do 9. 12. 2012 zněl Třemošná u Plzně zastávka a odkazoval na bezprostřední blízkost města Třemošná. Katastrálně však tato oblast náleží již Plzni. Navíc v minulosti již název Orlík tato zastávka nesla. Její obslužný význam je především pro dva přilehlé průmyslové podniky, neboť je situována do lesního prostoru a od nejbližší obydlené části Třemošné je vzdálena téměř 1 kilometr. Vlastní zastávka na trati vznikla později než trať samotná, neboť ještě v jízdním řádu 1918/1919 uvedena není.\n\n150 metrů jihozápadně se nachází konečná zastávka Orlík autobusu číslo 34.<br>\nBezprostředně u železniční zastávky se nachází rozcestník turistických tras Třemošná – zast. žst. (PS138):\n\n"}
{"id": "857813", "url": "https://cs.wikipedia.org/wiki?curid=857813", "title": "Tomáš Klinka", "text": "Tomáš Klinka\n\nTomáš Klinka (* 24. dubna 1977, Praha) je bývalý český fotbalista, útočník. Rychlý útočník s tahem na branku, mívá problém s koncovkou.\n\nHrál za SK Slavia Praha, FK Viktoria Žižkov, FK Spolana Neratovice, SK Dynamo České Budějovice, Bohemians 1905, SK Kladno, 1. FK Drnovice, FC Tescoma Zlín, FC Erzgebirge Aue, Spartak Trnava a FK Chmel Blšany. Se Slávií získal v roce 1996 ligový titul. V československé a české lize nastoupil ve 145 utkáních a dal 19 gólů.\n\n"}
{"id": "857820", "url": "https://cs.wikipedia.org/wiki?curid=857820", "title": "Mare Smythii", "text": "Mare Smythii\n\nMare Smythii (česky Moře Smythovo nebo Smythovo moře) je měsíční moře rozkládající se v rovníkové oblasti na východním kraji přivrácené strany Měsíce, jižně od Mare Marginis (Moře okrajové). Je pozorovatelné ze Země, avšak vzhledem ke své okrajové poloze silně zkresleně. Má kruhový tvar, rozlohu přibližně 104 000 km². Bylo pojmenováno podle britského astronoma Williama Henryho Smytha. Je to jedno z pouhých dvou měsíčních moří, které jsou pojmenovány podle osob (tím druhým je Mare Humboldtianum). Oblast Mare Smythii (společně s dalšími blízkými měsíčními moři Mare Undarum, Mare Spumans a Mare Marginis) poprvé vyfotografovala v nezkreslené podobě sovětská sonda Luna 3.\n\nSeverně od něj leží kráter Neper a Jansky, jižně Kästner, západně pak Schubert a východně Babcock a Purkyně.\n\n\n"}
{"id": "857827", "url": "https://cs.wikipedia.org/wiki?curid=857827", "title": "Rada pro reklamu", "text": "Rada pro reklamu\n\nRada pro reklamu je samostatný nestátní orgán, občanské sdružení, které vzniklo v roce 1994 a navazuje na českou legislativu, respektive doplňuje ji o etické podmínky pro reklamu jako takovou. Cílem tohoto orgánu je určité omezení reklamního průmyslu, aby nedocházelo k etickým či morálním poškozením společnosti v zemi, kde se daná reklama objevuje. Od roku 1995 je rada pro reklamu členem EASA – Evropské asociace samoregulačních orgánů, na jejíž kodex sama navazuje. Nejvyšším orgánem Rady je Valná hromada. Sídlí v Praze na Malostranském náměstí.\n\nRada se konkrétně zabývá reklamou:\n\nRada pro reklamu se distancuje od volebních reklam či reklam politických stran.\n\nRada pro reklamu je samoregulační orgán, tzn. nezabývá se sama od sebe každou reklamou, jež vznikla či je odvysílána na území České republiky. Reklamní společnosti se řídí určitým etickým kodexem, Rada zasahuje na základě podané stížnosti na danou reklamu, či pokud sama dospěje k názoru, že daná reklama porušuje etický kodex. Aby stížnost pro Radu byla oprávněná, musí se jednat o etické či morální porušení kodexu, nikoli však porušení zákona. Konkrétně se může jednat o výskyt sexismu, přílišného násilí, ohrozření ochrany spotřebitele, nabádání k užívání návykových látek apod.\n\nKontrolorem reklamního průmyslu se tak může stát každá fyzická či právnická osoba, která podá Radě pro reklamu stížnost na konkrétní případ.\n\nJako nestátní instituce nemá Rada pro reklamu pravomoc pro udělování finančních pokut a své rozhodnutí tak podává formou doporučení. Je však způsobilá k podávání odborného posudku, na jehož základě může rozhodnout příslušný krajský živnostenský úřad, který má již zákonem danou pravomoc k udělování sankcí - např. finanční pokuty.\n\nDalší pravomocí Rady je vydávání posudku, tzv. \"Copy Advice\". Jedná se o písemné vyjádření Rady k připravované reklamní kampani včetně případného doporučení změn.\n\n"}
{"id": "857829", "url": "https://cs.wikipedia.org/wiki?curid=857829", "title": "Švýcarsko na Letních olympijských hrách 1936", "text": "Švýcarsko na Letních olympijských hrách 1936\n\nŠvýcarsko se účastnilo Letní olympiády 1936. Zastupovalo ho 190 sportovců (184 mužů a 6 žen) v 21 sportech.\n\n"}
{"id": "857831", "url": "https://cs.wikipedia.org/wiki?curid=857831", "title": "Mie Ueharaová", "text": "Mie Ueharaová\n\nMie Ueharaová ( ; * 1. července 1971 Suwa) je bývalá japonská rychlobruslařka.\n\nNa mezinárodních závodech debutovala šestým místem na Mistrovství světa juniorů 1990. O rok později již startovala na seniorském Mistrovství světa ve víceboji (17. místo), rovněž poprvé nastoupila do závodů Světového poháru. Zúčastnila se Zimních olympijských her 1992, kde se ve všech absolvovaných závodech umístila ve druhé desítce (1500 m – 11. místo, 3000 m – 16. místo, 5000 m – 14. místo). V roce 1993 byla pátá na světovém vícebojařském šampionátu, v letech 1994 a 1995 šestá. Na šampionátu v roce 1996 vybojovala bronzovou medaili, zároveň startovala na premiérovém ročníku Mistrovství světa na jednotlivých tratích (1500 m – 4. místo, 3000 m – 5. místo, 5000 m – 5. místo). Na Zimních olympijských hrách 1998 dojela nejlépe jedenáctá na trati 5000 m. Po sezóně 1997/1998 ukončila sportovní kariéru.\n"}
{"id": "857835", "url": "https://cs.wikipedia.org/wiki?curid=857835", "title": "Švýcarsko na Letních olympijských hrách 1932", "text": "Švýcarsko na Letních olympijských hrách 1932\n\nŠvýcarsko se účastnilo Letní olympiády 1932. Zastupovalo ho 7 sportovců (7 mužů a 0 žen) v 4 sportech.\n\n"}
{"id": "857838", "url": "https://cs.wikipedia.org/wiki?curid=857838", "title": "Hortonův syndrom", "text": "Hortonův syndrom\n\nHortonův syndrom jsou kumulované, periodické bolesti hlavy (tzv. \"cluster headache\"), velmi náročné na snesení. Postihuje asi 0,1 % populace, zejména muže. Intenzivní bolest se soustředí kolem jednoho oka. Záchvat často vzniká v noci.\n\nLidské oko je prakticky celé cévně zásobeno z vnitřního karotického řečiště. Výjimku tvoří cévní zásobení zevního okohybného svalu, který je zásoben ze zevního karotického řečiště, přesněji ze spánkové (temporální) tepny. Pokud dojde k poruše zásobení této tepny, což se děje například v mimořádně teplých dnech, při zánětu této tepny, dojde k poruše hybnosti zevního okohybného svalu a tím k diplopii – dvojitému vidění v intenzitě odpovídající intenzitě nedokrvení výše uvedeného svalu. Při typicky rozvinutém Hortonově syndromu je navíc oblast v okolí spánkové tepny zduřelá a zarudlá.\n\nBolesti hlavy jako takové mohou být s tímto syndromem spojené, ale více dominuje dvojité vidění a bolest v oblasti spánku. Protože se nejedná o poškození řečiště vnitřní krkavice (karotidy), není u tohoto syndromu nebezpečí až takového rizika, protože se vlastně jedná o přechodné poškození jediného okohybného svalu (ze čtyř) a vlastní oko ohroženo není. Někdy i lékaři při léčbě zazmatkují, protože si neuvědomí anatomické poměry a začnou pacienta „intenzivně léčit“ například vysokými dávkami kortikoidů a antibiotik. Většinou ale stačí zaledování spánkové tepny, doplnění tekutin u přehřátého pacienta, při zvýšené teplotě je antibiotická léčba vhodná, ale nemusí být nezbytná. Hortonův syndrom je onemocnění spíše vzácné, ale často se mu přikládá větší význam, než si skutečně zasluhuje.\n"}
